[page 001]
              Suttantapiṭake khuddakanikāyassa cūḷaniddeso
                       ------------
             namo tassa bhagavato arahato sammāsambuddhassa.
                        Pārāyanavaggo
                         vatthugāthā
      [1] < PTS. CNid , 1 >Kosalānaṁ purā rammā agamā dakkhiṇāpathaṁ
          ākiñcaññaṁ patthayāno brāhmaṇo mantapāragū.
      [2] So assakassa visaye muḷakassa 1- samāsane
          vasī 2- godhāvarīkūle uñchena ca phalena ca.
      [3] Tasseva upanissāya gāmo ca vipulo ahu
          tato jātena āyena mahāyaññaṁ akappayi.
      [4] Mahāyaññaṁ yajitvāna puna pāvisi assamaṁ
          tasmiṁ paṭipaviṭṭhamhi añño āgañchi brāhmaṇo.
      [5] Ugghaṭṭapādo tasito paṅkadanto rajassiro

  *  *  *  *  *  *
  Footnote:1 Ma. maḷakassa. Yu. aḷakassa. 2 Ma. vasi.
-------------------------------------------------
[page 002]
          So ca naṁ upasaṅkamma satāni pañca yācati.
      [6] Tamenaṁ bāvarī disvā āsanena nimantayi
          sukhañca kusalaṁ pucchi idaṁ vacanamabravi.
      [7] Yaṁ kho mamaṁ deyyadhammaṁ sabbaṁ visajjitaṁ mayā
          anujānāhi me brahme natthi pañca satāni me.
      [8] Sace me yācamānassa bhavaṁ nānuppadassati
          sattame divase tuyhaṁ muddhā phalatu sattadhā.
      [9] < PTS. CNid , 2 >Abhisaṅkharitvā kuhako bheravaṁ so akittayi
          tassa taṁ vacanaṁ sutvā bāvarī dukkhito ahu.
     [10] Ussussati anāhāro sokasallasamappito
          athopi evaṁcittassa jahāne 1- na ramatī mano.
     [11] Utrastaṁ dukkhitaṁ disvā devatā atthakāminī
          bāvariṁ upasaṅkamma idaṁ vacanamabravi.
     [12] Na so muddhaṁ pajānāti kuhako so dhanatthiko
          muddhani muddhādhipāte 2- vā ñāṇaṁ tassa na vijjati.
     [13] Pahotī 3- carahi jānāti tamme akkhāhi pucchitā
          muddhaṁ muddhādhipātañca taṁ suṇoma vaco tava.
     [14] Ahampetaṁ na jānāmi ñāṇammettha 4- na vijjati
          muddhaṁ muddhādhipāto 5- ca jinānaṁ heta dassanaṁ 6-.

  *  *  *  *  *  *
  Footnote:1 Ma. jhāne. 2 Ma. muddhapāte. 3 Ma. Yu. bhotī. 4 Ma. ñāṇaṁ mettha.
 5 Ma. muddhādhipāte ca. 6 Ma. hettha dassanaṁ.
-------------------------------------------------
[page 003]
     [15] Atha ko carahi jānāti asmiṁ paṭhavimaṇḍale 1-
          muddhaṁ muddhādhipātañca tamme akkhāhi devate.
     [16] Purā kapilavatthumhā nikkhanto lokanāyako
          apacco okkākarājassa sakyaputto pabhaṅkaro.
     [17] So hi brāhmaṇa sambuddho sabbadhammāna pāragū
          sabbābhiññābalappatto sabbadhammesu cakkhumā
          sabbadhammakkhayaṁ 2- patto vimutto upadhikkhaye.
     [18] Buddho so bhagavā loke dhammaṁ deseti cakkhumā
          taṁ tvaṁ gantvāna pucchassu so te taṁ byākarissati.
     [19] < PTS. CNid , 3 >Sambuddhoti vaco sutvā udaggo bāvarī ahu
          sokassa tanuko āsi pītiñca vipulaṁ labhi.
            [20] So bāvarī attamano udaggo
                 taṁ devataṁ pucchati vedajāto
                 katamamhi gāme nigamamhi vā pana
                 katamamhi vā janapade lokanātho
                 yattha gantvā namassemu 3-
                 sambuddhaṁ dipaduttamaṁ 4-.
            [21] Sāvatthiyaṁ kosalamandire jino
                 pahūtapañño varabhūrimedhaso
                 so sakyaputto vidhuro anāsavo

  *  *  *  *  *  *
  Footnote:1 Ma. pathavimaṇḍale. Sī. puthavimaṇḍale. 2 Ma. sabbakammakkhayaṁ.
 3 Ma. passemu. 4 Ma. sabbattha dvipaduttamaṁ.
-------------------------------------------------
[page 004]
                 Muddhādhipātassa vidū narāsabho.
     [22] Tato āmantayī sisse brāhmaṇe mantapārage 1-
          etha māṇavā akkhissaṁ suṇotha vacanaṁ mama.
     [23] Yasseso dullabho loke pātubhāvo abhiṇhaso
          svājja lokamhi uppanno sambuddho iti vissuto
          khippaṁ gantvāna sāvatthiṁ passavho dipaduttamaṁ.
     [24] Kathaṁ carahi jānemu disvā buddhoti brāhmaṇa
          ajānataṁ no pabrūhi yathā jānemu taṁ mayaṁ.
     [25] Āgatāni hi mantesu mahāpurisalakkhaṇā
          dvattiṁsā ca byākhyātā 2- samattā anupubbaso.
     [26] Yassete honti gattesu mahāpurisalakkhaṇā
          duveva 3- tassa gatiyo tatiyā hi na vijjati.
     [27] < PTS. CNid , 4 >Sace agāraṁ āvasati vijeyya paṭhaviṁ imaṁ
          adaṇḍena asatthena dhammenamanusāsati 4-.
     [28] Sace ca so pabbajati agārā anagāriyaṁ
          vivaṭacchado 5- sambuddho arahā bhavati anuttaro.
     [29] Jātiṁ gottañca lakkhaṇaṁ mante sisse punāpare
          muddhaṁ muddhādhipātañca manasāyeva pucchatha.
     [30] Anāvaraṇadassāvī yadi buddho bhavissati
          manasā pucchite pañhe vācāya vissajessati 6-.

  *  *  *  *  *  *
  Footnote:1 Ma. mantapāragū. 2 Ma. dvattiṁsāni ca byākkhātā. 3 Ma. dveyeva.
 4 Ma. dhammena anusāsati. 5 Sī. vivattacchaddo. Ma. vivaṭṭacchado.
 6 Ma. visajjissati.
-------------------------------------------------
[page 005]
     [31] Bāvarissa vaco sutvā sissā soḷasa brāhmaṇā
          ajito tissametteyyo puṇṇako atha mettagū.
     [32] Dhotako upasīvo ca nando ca atha hemako
          todeyyakappā dubhayo jatukaṇṇī ca paṇḍito.
     [33] Bhadrāvudho udayo ca posālo cāpi brāhmaṇo
          mogharājā ca medhāvī piṅgiyo ca mahāisi.
     [34] Paccekagaṇino sabbe sabbalokassa vissutā
          jhāyī jhānaratā dhīrā pubbavāsanavāsitā.
     [35] Bāvariṁ abhivādetvā katvā ca naṁ padakkhiṇaṁ
          jaṭājinadharā sabbe pakkāmuṁ uttarāmukhā.
     [36] Muḷakassa 1- patiṭṭhānaṁ purimaṁ māhissatiṁ 2- tadā
          ujjeniñcāpi gonaddhaṁ vedisaṁ vanasavhayaṁ.
     [37] Kosambiñcāpi sāketaṁ sāvatthiñca puruttamaṁ
          setabyaṁ kapilavatthuṁ kusinārañca mandiraṁ.
     [38] < PTS. CNid , 5 >Pāvañca bhoganagaraṁ vesāliṁ māgadhaṁ puraṁ
          pāsāṇakaṁ cetiyañca ramaṇīyaṁ manoramaṁ.
     [39] Tasito vudakaṁ sītaṁ mahālābhaṁva vāṇijo
          chāyaṁ ghammābhitattova turitā pabbatamāruhuṁ.
     [40] Bhagavā ca 3- tamhi samaye bhikkhusaṅghapurakkhato
          bhikkhūnaṁ dhammaṁ deseti sīhova nadatī vane.

  *  *  *  *  *  *
  Footnote:1 Ma. maḷakassa. 2 Ma. puramāhissatiṁ. 3 Ma. casaddo natthi.
-------------------------------------------------
[page 006]
     [41] Ajito addasa sambuddhaṁ 1- vītaraṁsiṁva 2- bhāṇumaṁ
          candaṁ yathā paṇṇarase pāripūriṁ 3- upāgataṁ.
     [42] Athassa gatte disvāna paripūrañca byañjanaṁ
          ekamantaṁ ṭhito haṭṭho manopañhe apucchatha.
     [43] Ādissa jammanaṁ brūhi gottaṁ brūhi salakkhaṇaṁ
          mantesu pāramiṁ brūhi kati vāceti brāhmaṇo.
     [44] Vīsaṁ vassasataṁ āyu so ca gottena bāvarī
          tīṇassa 4- lakkhaṇā gatte tiṇṇaṁ vedāna pāragū.
     [45] Lakkhaṇe itihāse ca sanighaṇḍusakeṭubhe
          pañcasatāni vāceti sadhamme pāramiṁ gato.
     [46] Lakkhaṇānaṁ pavicayaṁ bāvarissa naruttama
          taṇhacchida pakāsehi mā no kaṅkhāyitaṁ ahu.
     [47] Mukhaṁ jivhāya chādeti uṇṇāssa bhamukantare
          kosohitaṁ vatthaguyhaṁ evaṁ jānāhi māṇava.
     [48] < PTS. CNid , 6 >Pucchaṁ hi kañci 5- asuṇanto sutvā pañhe viyākate
          vicinteti jano sabbo vedajāto katañjali 6-.
     [49] Ko nu devova 7- brahmā vā indo vāpi sujampati
          manasā pucchite pañhe kametaṁ paṭibhāsati.
     [50] Muddhaṁ muddhādhipātañca bāvarī paripucchati
          taṁ byākarohi bhagavā kaṅkhaṁ vinaya no ise.

  *  *  *  *  *  *
  Footnote:1 Ma. buddhaṁ. 2 Ma. pītaraṁsiṁva. 3 Ma. paripūraṁ. 4 Ma. tīṇissa.
 5 Ma. kiñci. 6 Ma. katañjalī. 7 Ma. devo vā.
-------------------------------------------------
[page 007]
     [51] Avijjā muddhāti jānāhi vijjā muddhādhipātinī
          saddhāsatisamādhīhi chandaviriyena 1- saṁyutā.
     [52] Tato vedena mahatā santhambhitvāna 2- māṇavo
          ekaṁsaṁ ajinaṁ katvā pādesu sirasā pati.
     [53] Bāvarī brāhmaṇo koto saha sissehi mārisa
          udaggacitto sumano pāde vandati cakkhuma.
     [54] Sukhito bāvarī hotu saha sissehi brāhmaṇo
          tvañcāpi sukhito hohi ciraṁ jīvāhi māṇava.
     [55] Bāvarissa ca tuyhaṁ vā sabbesaṁ sabbasaṁsayaṁ
          katāvakāsā pucchavho yaṅkiñci manasicchatha.
     [56] Sambuddhena katokāso nisīditvāna pañjali 3-
          ajito paṭhamaṁ pañhaṁ tattha pucchi tathāgataṁ.
                     Vatthugāthā niṭṭhitā.
                          [4]-
                      -------------

  *  *  *  *  *  *
  Footnote:1 Ma. sabbattha chandavīriyena. 2 Ma. santhambhetvāna. 3 Ma. pañjalī. evamupari.
 4 Ma. etthantare ajitamāṇavapucchāya paṭaṭhāya yāva parāyanānugītigāthāpariyosānā sabbesaṁ
 māṇavakānañceva buddhassaca pañhāpucchāvisajjanaṁ atthi. syāmapoṭṭhake panetaṁ natthi.
-------------------------------------------------
[page 008]
                  Ajitamāṇavakapañhāniddeso 1-
            [57] Kenassu nivuto loko (iccāyasmā ajito)
                 kenassu nappakāsati
                 kissābhilepanaṁ brūhi 2-
                 kiṁsu tassa mahabbhayaṁ.
         [58] Kenassu nivuto lokoti nirayaloko tiracchānaloko
 pittivisayaloko 3- manussaloko devaloko khandhaloko dhātuloko
 āyatanaloko ayaṁ loko paro loko brahmaloko sadevaloko 4-
 ayaṁ vuccati loko. Ayaṁ loko kena āvuto nivuto ophuṭo 5-
 pihito paṭicchanno paṭikujjitoti kenassu nivuto loko.
      [59] Iccāyasmā ajitoti iccāti padasandhi padasaṁsaggo
 padapāripūri 6- akkharasamavāyo byañjanasiliṭṭhatā padānupubbakametaṁ 7-
 iccāti. Āyasmāti piyavacanaṁ garukavacanaṁ sagāravasappatissādhivacanametaṁ
 āyasmāti. Ajitoti tassa brāhmaṇassa nāmaṁ saṅkhā
 samaññā paññatti vohāro nāmaṁ nāmakammaṁ nāmadheyyaṁ nirutti
 byañjanaṁ abhilāpoti iccāyasmā ajito.
      [60] Kenassu nappakāsatīti kena loko nappakāsati na bhāsati
 na tapati na virocati na saññāyati 8- na paññāyatīti kenassu

  *  *  *  *  *  *
  Footnote:1 Ma. māṇavapucchāniddeso. evamuparipi. 2 Ma. Yu. brūsi. evamuparipi.
 3 Ma. sabbattha pettivisayaloko. 4 ma devaloko. 5 Ma. ovuto.
 6 Ma. padapāripūrī. evamuparipi. 7 Ma. padānupabbatāpetaṁ.
 8 Ma. ñāyati. evamuparipi.
-------------------------------------------------
[page 009]
 Nappakāsati.
      [61] Kissābhilepanaṁ brūhīti kiṁ assa 1- lokassa abhilepanaṁ 2- lagganaṁ
 bandhanaṁ upakkileso. Kena loko litto [3]- palitto 4- kiliṭṭho
 saṅkiliṭṭho makkhito saṁsaṭṭho laggo laggito palibuddho brūhi
 ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti kissābhilepanaṁ brūhi.
      [62] Kiṁsu tassa mahabbhayanti kiṁ tassa 5- lokassa [6]- mahabbhayaṁ
 pīḷanaṁ ghaṭṭanaṁ upaddavo upasaggoti kiṁsu tassa mahabbhayaṁ.
 Tenāha so brāhmaṇo
                 kenassu nivuto loko (iccāyasmā ajito)
                 kenassu nappakāsati
                 kissābhilepanaṁ brūhi
                 kiṁsu tassa mahabbhayanti.
            [63] < PTS. CNid , 7 >Avijjāya nivuto loko (ajitāti bhagavā)
                 vevicchā (pamādā) nappakāsati
                 jappābhilepanaṁ brūmi
                 dukkhamassa mahabbhayaṁ.
     [64] Avijjāya nivuto lokoti avijjāti dukkhe añāṇaṁ
 dukkhasamudaye añāṇaṁ dukkhanirodhe añāṇaṁ dukkhanirodhagāminiyā
 paṭipadāya añāṇaṁ pubbante añāṇaṁ aparante añāṇaṁ

  *  *  *  *  *  *
  Footnote:1 Ma. ayaṁ pāṭho natthi. 2 Ma. lepanaṁ. 3 Ma. saṁlitto. 4 Ma. upalitto.
 5 Ma. ayaṁ pāṭho natthi. 6 Ma. bhayaṁ.
-------------------------------------------------
[page 010]
 Pubbantāparante añāṇaṁ idappaccayatāpaṭiccasamuppannesu dhammesu
 añāṇaṁ yaṁ evarūpaṁ añāṇaṁ adassanaṁ anabhisamayo
 ananubodho asambodho appaṭivedho asaṅgāhanā apariyogāhanā
 asamapekkhanā apaccavekkhanā apaccakkhakammaṁ 1- dummejjhaṁ bālyaṁ
 asampajaññaṁ [2]- pamoho sampamoho 3- [4]- avijjogho avijjāyogo
 avijjānusayo avijjāpariyuṭṭhānaṁ avijjājālaṁ 5- moho akusalamūlaṁ ayaṁ
 vuccati avijjā. Lokoti nirayaloko tiracchānaloko pittivisayaloko
 manussaloko devaloko khandhaloko dhātuloko āyatanaloko
 ayaṁ loko paro loko brahmaloko sadevaloko ayaṁ vuccati
 loko. [6]- Imāya avijjāya āvuto nivuto ophuṭo pihito
 paṭicchanno paṭikujjitoti avijjāya nivuto loko.
      [65] Ajitāti bhagavā taṁ brāhmaṇaṁ nāmena ālapati.
 Bhagavāti gāravādhivacanametaṁ. Apica bhaggarāgoti bhagavā.
 Bhaggadosoti bhagavā. Bhaggamohoti bhagavā. Bhaggamānoti bhagavā.
 Bhaggadiṭṭhīti bhagavā. Bhaggakaṇṭakoti bhagavā. Bhaggakilesoti
 bhagavā. Bhaji vibhaji paṭivibhaji dhammaratananti bhagavā. Bhavānaṁ
 antakaroti bhagavā. Bhāvitakāyoti bhagavā. Bhāvitasīloti
 bhāvitacittoti bhāvitapaññoti 7- bhagavā. Bhaji vā bhagavā
 araññavanapatthāni pantāni senāsanāni appasaddāni appanigghosāni
 vijanavātāni manussarāhaseyyakāni 8- paṭisallānasārūpānīti bhagavā.

  *  *  *  *  *  *
  Footnote:1 Ma. apaccavekkhaṇā apaccavekkhaṇakammaṁ. 2 Ma. moho. 3 Ma. sammoho.
 4 Ma. avijjā. 5 Ma. avijjālaṅgī. 6 Ma. ayaṁ loko. 7 Ma. bhāvitakāyo, bhāvitasīlo,
 bhāvitacitto, bhāvitapaññoti. 8 Ma. manussarāhasseyyakāni. evamuparipi.
-------------------------------------------------
[page 011]
 Bhāgī vā bhagavā cīvarapiṇḍapātasenāsanagilānapaccayabhesajjaparikkhārānanti
 bhagavā. Bhāgī vā bhagavā attharasassa dhammarasassa vimuttirasassa
 adhisīlassa adhicittassa adhipaññāyāti bhagavā. Bhāgī
 vā bhagavā catunnaṁ jhānānaṁ catunnaṁ appamaññānaṁ catunnaṁ
 arūpasamāpattīnanti bhagavā. Bhāgī vā bhagavā aṭṭhannaṁ vimokkhānaṁ
 aṭṭhannaṁ abhibhāyatanānaṁ navannaṁ anapubbavihārasamāpattīnanti 1- bhagavā.
 Bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ
 anāpānassatisamādhissa asubhasamāpattiyāti bhagavā. Bhāgī vā
 bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ
 iddhipādānaṁ pañcannaṁ indriyānaṁ pañcannaṁ balānaṁ sattannaṁ
 bojjhaṅgānaṁ ariyassa aṭṭhaṅgikassa maggassāti bhagavā. Bhāgī
 vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ
 paṭisambhidānaṁ channaṁ abhiññānaṁ channaṁ buddhadhammānanti bhagavā.
 Bhagavāti netaṁ nāmaṁ mātarā kataṁ na pitarā kataṁ na bhātarā kataṁ
 na bhaginiyā kataṁ na mittāmaccehi kataṁ na ñātisālohitehi kataṁ
 na samaṇabrāhmaṇehi kataṁ na devatāhi kataṁ vimokkhantikametaṁ
 buddhānaṁ bhagavantānaṁ bodhiyā mūle saha sabbaññutañāṇassa
 paṭilābhā sacchikā paññatti yadidaṁ bhagavāti ajitāti bhagavā.
      [66] Vevicchā pamādā nappakāsatīti vevicchaṁ vuccanti
 pañca macchariyāni āvāsamacchariyaṁ kulamacchariyaṁ lābhamacchariyaṁ

  *  *  *  *  *  *
  Footnote:1 Ma. anupubbasamāpattīnanti.
-------------------------------------------------
[page 012]
 Vaṇṇamacchariyaṁ dhammamacchariyaṁ yaṁ evarūpaṁ macchariyaṁ 1- maccharāyanā
 maccharāyitattaṁ vevicchaṁ kadariyaṁ kaṭukañcakatā 2- aggahitattaṁ cittassa idaṁ
 vuccati macchariyaṁ. Apica khandhamacchariyaṁpi macchariyaṁ dhātumacchariyaṁpi
 macchariyaṁ āyatanamacchariyaṁpi macchariyaṁ gāho vuccati macchariyaṁ.
 Pamādo vattabbo kāyaduccarite vā vacīduccarite vā manoduccarite
 vā pañcasu vā kāmaguṇesu cittassa vossaggo vossaggānuppadānaṁ 3-
 kusalānaṁ vā dhammānaṁ bhāvanāya asakkaccakiriyatā
 asātaccakiriyatā anaṭṭhitatā 4- olīnavuttitā nikkhittacchandatā nikkhittadhuratā
 anāsevanā abhāvanā abahulīkammaṁ anadhiṭṭhānaṁ ananuyogo
 pamādo yo evarūpo pamādo pamajjanā pamajjitattaṁ ayaṁ vuccati
 pamādo. Vevicchā pamādā nappakāsatīti iminā macchariyena iminā
 pamādena loko nappakāsati na bhāsati na tapati na virocati na
 saññāyati na paññāyatīti vevicchā pamādā nappakāsati.
      [67] Jappābhilepanaṁ brūmīti jappā vuccati taṇhā yo
 rāgo sārāgo anunayo anurodho nandi 5- nandirāgo cittassa
 sārāgo icchā mucchā ajjhosānaṁ gedho paligedho saṅgo
 paṅko ejā māyā janikā sañjananī sibbinī jālinī saritā
 visattikā sottaṁ visatā 6- āyūhanī dutiyā paṇidhi bhavanetti vanaṁ
 vanatho santhavo sineho apekkhā paṭibaddhā 7- āsā āsiṁsanā 8-
 āsiṁsitattaṁ rūpāsā saddāsā gandhāsā rasāsā phoṭṭhabbāsā

  *  *  *  *  *  *
  Footnote:1 Ma. maccheraṁ. 2 Ma. kaṭukañcukatā. 3 Ma. vosaggo vosaggānuppadānaṁ.
 4 Ma. anaṭṭhitakiriyatā. 5 Ma. nandī. evamuparipi. 6 Ma. suttaṁ visaṭā.
 7 Ma. paṭibandhu. 8 Ma. sabbattha āsīsa ....
-------------------------------------------------
[page 013]
 Lābhāsā dhanāsā puttāsā jīvitāsā jappā pajappā abhijappā
 jappanā jappitattaṁ loluppā 1- loluppāyanā loluppāyitattaṁ
 pucchañcikatā 2- sādhukamyatā adhammarāgo visamalobho nikanti
 nikāmanā patthanā pihanā sampatthanā kāmataṇhā bhavataṇhā
 vibhavataṇhā rūpataṇhā arūpataṇhā nirodhataṇhā rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā
 ogho yogo gantho upādānaṁ āvaraṇaṁ nīvaraṇaṁ chadanaṁ bandhanaṁ
 upakkileso anusayo pariyuṭṭhānaṁ latā vevicchaṁ dukkhamūlaṁ dukkhanidānaṁ
 dukkhappabhavo mārapāso mārabaḷisaṁ [3]- māravisayo [4]- māragocaro
 mārabandhanaṁ taṇhānadī taṇhājālaṁ taṇhāgaddalaṁ 5- taṇhāsamuddo
 abhijjhā lobho akusalamūlaṁ ayaṁ vuccati jappā. Lokassa lepanaṁ
 lagganaṁ bandhanaṁ upakkileso imāya jappāya loko litto [6]- palitto 7-
 kiliṭṭho saṅkiliṭṭho makkhito saṁsaṭṭho laggo laggito palibuddho.
 Brūmi ācikkhāmi desemi paññapemi paṭṭhapemi vivarāmi vibhajāmi
 uttānīkaromi pakāsemīti jappābhilepanaṁ brūmi.
      [68] Dukkhamassa mahabbhayanti dukkhanti jātidukkhaṁ jarādukkhaṁ
 byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ
 nerayikaṁ dukkhaṁ tiracchānayonikaṁ dukkhaṁ pittivisayikaṁ dukkhaṁ mānusikaṁ dukkhaṁ
 gabbhokkantimūlakaṁ dukkhaṁ gabbheṭhitimūlakaṁ 8- dukkhaṁ gabbhavuṭṭhānamūlakaṁ
 dukkhaṁ jātassūpanibandhakaṁ dukkhaṁ jātassa parādheyyakaṁ dukkhaṁ attūpakkamaṁ

  *  *  *  *  *  *
  Footnote:1 Ma. loluppaṁ. 2 Ma. pucchañjikatā. 3 Ma. mārāmisaṁ. 4 Ma. māranivāso.
 5 Ma. taṇhāgaddulaṁ. 6 Ma. saṁlitto. 7 Ma. upalitto. evamuparipi.
 8 Ma. gabbhaṭṭhitimūlakaṁ.
-------------------------------------------------
[page 014]
 Dukkhaṁ parūpakkamaṁ dukkhaṁ dukkhadukkhaṁ 1- saṁsāradukkhaṁ vipariṇāmadukkhaṁ
 cakkhurogo sotarogo ghānarogo jivhārogo kāyarogo
 sīsarogo kaṇṇarogo mukharogo dantarogo kāso sāso pināso
 ḍaho 2- jaro kucchirogo mucchā pakkhandikā sulā 3- visūcikā kuṭṭhaṁ
 gaṇḍo kilāso soso apamāro daddu kaṇḍu kacchu rakhasā
 vitacchikā lohitaṁ pittaṁ madhumeho aṁsā piḷakā bhagandalā
 pittasamuṭṭhānā ābādhā semhasamuṭṭhānā ābādhā vātasamuṭṭhānā
 ābādhā sannipātikā ābādhā utupariṇāmajā ābādhā
 visamaparihārajā ābādhā opakkamikā ābādhā kammavipākajā ābādhā
 sītaṁ uṇhaṁ jighacchā pipāsā uccāro passāvo ḍaṁsamakasavātātapasiriṁsapa-
 samphassadukkhaṁ mātumaraṇaṁ dukkhaṁ pitumaraṇaṁ dukkhaṁ bhātumaraṇaṁ
 dukkhaṁ bhaginīmaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ
 ñātibyasanaṁ dukkhaṁ bhogabyasanaṁ dukkhaṁ rogabyasanaṁ dukkhaṁ sīlabyasanaṁ dukkhaṁ
 diṭṭhibyasanaṁ dukkhaṁ yesaṁ dhammānaṁ ādito samudāgamanaṁ paññāyati
 atthaṅgamato nirodho paññāyati kammasannissito vipāko
 vipākasannissitaṁ kammaṁ nāmasannissitaṁ rūpaṁ rūpasannissitaṁ nāmaṁ jātiyā
 anugataṁ jarāya anusaṭaṁ byādhinā abhibhūtaṁ maraṇena abbhāhataṁ dukkhe
 patiṭṭhitaṁ atāṇaṁ aleṇaṁ asaraṇaṁ asaraṇībhūtaṁ idaṁ vuccati dukkhaṁ. [5]-
 Assa 6- lokassa dukkhaṁ 7- mahabbhayaṁ 8- pīḷanaṁ ghaṭṭanaṁ upaddavo
 upasaggoti dukkhamassa mahabbhayaṁ. Tenāha bhagavā

  *  *  *  *  *  *
  Footnote:1 Ma. ayaṁ pāṭho natthi. 2 Ma. ḍāho. evamuparipi. 3 Ma. sūlā. evamuparipi.
 4 Ma. sabbattha -sarīsapa-. 5 Ma. idaṁ dukkhaṁ. 6 Ma. ayaṁ pāṭho natthi.
 7-8 Ma. bhayaṁ mahābhayaṁ.
-------------------------------------------------
[page 015]
                 Avijjāya nivuto loko (ajitāti bhagavā)
                 vevicchā (pamādā) nappakāsati
                 jappābhilepanaṁ brūmi
                 dukkhamassa mahabbhayanti.
            [69] Savanti sabbadhi sotā (iccāyasmā ajito)
                 sotānaṁ kinnivāraṇaṁ
                 sotānaṁ saṁvaraṁ brūhi
                 kena sotā pithiyyare 1-.
      [70] Savanti sabbadhi sotāti sotāti taṇhāsoto diṭṭhisoto
 kilesasoto duccaritasoto avijjāsoto. Sabbadhīti sabbesu
 āyatanesu. Savantīti savanti āsavanti sandanti pavattanti
 cakkhuto rūpe savanti āsavanti sandanti pavattanti sotato
 sadde savanti ghānato gandhe savanti jivhāto rase savanti
 kāyato phoṭṭhabbe savanti manato dhamme savanti āsavanti
 sandanti pavattanti cakkhuto rūpataṇhā savanti āsavanti
 sandanti pavattanti sotato saddataṇhā savanti āsavanti sandanti
 pavattanti ghānato gandhataṇhā savanti jivhāto rasataṇhā
 savanti kāyato phoṭṭhabbataṇhā savanti manato dhammataṇhā
 savanti āsavanti sandanti pavattantīti savanti sabbadhi sotā.
      [71] Iccāyasmā ajitoti iccāti padasandhi padasaṁsaggo

  *  *  *  *  *  *
  Footnote:1 Sī. pithīyare. Ma. pidhīyare. evamuparipi.
-------------------------------------------------
[page 016]
 Padapāripūri akkharasamavāyo byañjanasiliṭṭhatā padānupubbakametaṁ
 iccāti. Āyasmāti piyavacanaṁ garuvacanaṁ sagāravasappatissādhivacanametaṁ
 āyasmāti. Ajitoti tassa brāhmaṇassa nāmaṁ saṅkhā samaññā
 paññatti vohāro nāmaṁ nāmakammaṁ nāmadheyyaṁ nirutti byañjanaṁ
 abhilāpoti iccāyasmā ajito.
      [72] Sotānaṁ kinnivāraṇanti sotānaṁ kiṁ āvaraṇaṁ nīvaraṇaṁ
 saṁvaraṇaṁ rakkhanaṁ gopananti sotānaṁ kinnivāraṇaṁ.
      [73] Sotānaṁ saṁvaraṁ brūhīti sotānaṁ āvaraṇaṁ nīvaraṇaṁ
 saṁvaraṇaṁ rakkhanaṁ gopanaṁ brūhi ācikkhāhi desehi paññapehi paṭṭhapehi
 vivarāhi vibhajāhi uttānīkarohi pakāsehīti sotānaṁ saṁvaraṁ brūhi.
      [74] Kena sotā pithiyyareti kena sotā pithiyyanti
 pacchijjanti na savanti na āsavanti na sandanti nappavattantīti
 kena sotā pithiyyare. Tenāha so brāhmaṇo
                 savanti sabbadhi sotā (iccāyasmā ajito)
                 sotānaṁ kinnivāraṇaṁ
                 sotānaṁ saṁvaraṁ brūhi
                 kena sotā pithiyyareti.
            [75] Yāni sotāni lokasmiṁ (ajitāti bhagavā)
                 sati tesaṁ nivāraṇaṁ
                 sotānaṁ saṁvaraṁ brūmi
-------------------------------------------------
[page 017]
                 Paññāyete pithiyyare.
      [76] Yāni sotāni lokasminti yāni etāni sotāni mayā
 kittitāni [1]- ācikkhitāni desitāni paññapitāni paṭṭhapitāni vivaritāni
 vibhajitāni uttānīkatāni pakāsitāni seyyathīdaṁ taṇhāsoto
 diṭṭhisoto kilesasoto duccaritasoto avijjāsoto. Lokasminti
 apāyaloke manussaloke devaloke khandhaloke dhātuloke
 āyatanaloketi yāni sotāni lokasmiṁ. Ajitāti bhagavā taṁ
 brāhmaṇaṁ nāmena ālapati.
      [77] Sati tesaṁ nivāraṇanti satīti yā sati anussati paṭissati
 sati saraṇatā dhāraṇatā apilāpanatā asammussanatā sati satindriyaṁ [2]-
 satisambojjhaṅgo ekāyanamaggo ayaṁ vuccati sati. Nivāraṇanti
 āvaraṇaṁ nīvaraṇaṁ saṁvaraṇaṁ rakkhanaṁ gopananti sati tesaṁ nivāraṇaṁ.
      [78] Sotānaṁ saṁvaraṁ brūmīti sotānaṁ āvaraṇaṁ nīvaraṇaṁ
 saṁvaraṇaṁ rakkhanaṁ gopanaṁ brūmi ācikkhāmi desemi paññapemi paṭṭhapemi
 vivarāmi vibhajāmi uttānīkaromi pakāsemīti sotānaṁ saṁvaraṁ brūmi.
      [79] Paññāyete pithiyyareti paññāti yā paññā
 pajānanā .pe. Amoho dhammavicayo sammādiṭṭhi. Paññāyete
 pithiyyareti paññāya ete sotā pithiyyanti pacchijjanti na savanti
 na āsavanti na sandanti nappavattanti. Sabbe saṅkhārā aniccāti
 jānato passato paññāya ete sotā pithiyyanti pacchijjanti

  *  *  *  *  *  *
  Footnote:1 Ma. pakittitāni. 2 Ma. satibalaṁ sammāsati.
-------------------------------------------------
[page 018]
 Na savanti na āsavanti na sandanti nappavattanti. Sabbe saṅkhārā
 dukkhāti jānato passato paññāya ete sotā pithiyyanti
 pacchijjanti na savanti na āsavanti na sandanti nappavattanti.
 Sabbe dhammā anattāti jānato passato paññāya ete sotā
 pithiyyanti pacchijjanti na savanti na āsavanti na sandanti
 nappavattanti. Avijjāpaccayā saṅkhārāti jānato passato paññāya
 ete sotā pithiyyanti pacchijjanti na savanti na āsavanti na
 sandanti nappavattanti. Saṅkhārapaccayā viññāṇanti viññāṇapaccayā
 nāmarūpanti nāmarūpaccayā saḷāyatananti saḷāyatanapaccayā
 phassoti phassapaccayā vedanāti vedanāpaccayā taṇhāti
 taṇhāpaccayā upādānanti upādānapaccayā bhavoti bhavapaccayā
 jātīti jātipaccayā jarāmaraṇanti jānato passato paññāya
 ete sotā pithiyyanti pacchijjanti na savanti na āsavanti na
 sandanti nappavattanti. Avijjānirodhā saṅkhāranirodhoti saṅkhāranirodhā
 viññāṇanirodhoti viññāṇanirodhā nāmarūpanirodhoti
 nāmarūpanirodhā saḷāyatananirodhoti saḷāyatananirodhā phassanirodhoti
 phassanirodhā vedanānirodhoti vedanānirodhā taṇhānirodhoti taṇhānirodhā
 upādānanirodhoti upādānanirodhā bhavanirodhoti bhavanirodhā
 jātinirodhoti jātinirodhā jarāmaraṇanirodhoti jānato passato
 paññāya ete sotā pithiyyanti pacchijjanti na savanti na
-------------------------------------------------
[page 019]
 Āsavanti na sandanti nappavattanti. Idaṁ dukkhanti ayaṁ
 dukkhasamudayoti ayaṁ dukkhanirodhoti ayaṁ dukkhanirodhagāminī
 paṭipadāti jānato passato paññāya ete sotā pithiyyanti
 pacchijjanti na savanti na āsavanti na sandanti nappavattanti.
 Ime [1]- āsavāti ayaṁ āsavasamudayoti ayaṁ āsavanirodhoti ayaṁ
 āsavanirodhagāminī paṭipadāti jānato passato paññāya ete
 sotā pithiyyanti pacchijjanti na savanti na āsavanti na sandanti
 nappavattanti. Ime dhammā abhiñañeyyāti ime dhammā
 pariññeyyāti ime dhammā pahātabbāti ime dhammā bhāvetabbāti
 ime dhammā sacchikātabbāti jānato passato paññāya
 ete sotā pithiyyanti pacchijjanti na savanti na āsavanti na
 sandanti nappavattanti. Channaṁ phassāyatanānaṁ samudayañca atthaṅgamañca
 assādañca ādīnavañca nissaraṇañca jānato passato
 paññāya ete sotā pithiyyanti pacchijjanti na savanti na
 āsavanti na sandanti nappavattanti. Pañcannaṁ upādānakkhandhānaṁ
 samudayañca atthaṅgamañca assādañca ādīnavañca nissaraṇañca
 jānato passato catunnaṁ mahābhūtānaṁ samudayañca atthaṅgamañca
 assādañca ādīnavañca nissaraṇañca jānato passato yaṅkiñci
 samudayadhammaṁ sabbantaṁ nirodhadhammanti jānato passato paññāya
 ete sotā pithiyyanti pacchijjanti na savanti na āsavanti na

  *  *  *  *  *  *
  Footnote:1 Ma. dhammā.
-------------------------------------------------
[page 020]
 Sandanti nappavattantīti paññāya ete sotā pithiyyare.
 Tenāha bhagavā
                 yāni sotāni lokasmiṁ (ajitāti bhagavā)
                 sati tesaṁ nivāraṇaṁ
                 sotānaṁ saṁvaraṁ brūmi
                 paññāyete pithiyyareti.
            [80] Paññā ceva sati cāpi (iccāyasmā ajito)
                 nāmarūpañca mārisa
                 etamme puṭṭho pabrūhi
                 katthetaṁ uparujjhati.
      [81] Paññā ceva sati cāpīti paññāti yā paññā
 pajānanā vicayo pavicayo [1]- sallakkhaṇā upalakkhaṇā paccupalakkhaṇā
 paṇḍiccaṁ kosallaṁ nepuññaṁ vebhabyā cintā upaparikkhā bhūrī medhā
 pariṇāyikā vipassanā sampajaññaṁ patodo paññā paññindriyaṁ
 paññābalaṁ paññāsatthaṁ paññāpāsādo paññāāloko paññāobhāso
 paññāpajjoto paññāratanaṁ amoho dhammavicayo sammādiṭṭhi.
 Satīti yā sati anussati .pe. Sammāsatīti paññā
 ceva sati cāpi iccāyasmā ajito.
      [82] Nāmarūpañca mārisāti nāmanti cattāro arūpino
 khandhā. Rūpanti cattāro ca mahābhūtā catunnañca mahābhūtānaṁ

  *  *  *  *  *  *
  Footnote:1 Ma. dhammavicayo.
-------------------------------------------------
[page 021]
 Upādāyarūpaṁ. Mārisāti piyavacanaṁ garuvacanaṁ sagāravasappatissādhivacanametaṁ
 mārisāti nāmarūpañca mārisa.
      [83] Etamme puṭṭho pabrūhīti etammeti yaṁ pucchāmi yaṁ
 yācāmi yaṁ ajjhesāmi yaṁ pasādemi. Puṭṭhoti pucchito yācito
 ajjhesito pasādito. Pabrūhīti brūhi ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehīti
 etamme puṭṭho pabrūhi.
      [84] Katthetaṁ uparujjhatīti katthetaṁ nirujjhati vūpasammati atthaṁ
 gacchati paṭippassambhatīti katthetaṁ uparujjhati. Tenāha so
 brāhmaṇo
                 paññā ceva sati cāpi (iccāyasmā ajito)
                 nāmarūpañca mārisa
                 etamme puṭṭho pabrūhi
                 katthetaṁ uparujjhatīti.
            [85] Yametaṁ pañhaṁ apucchi ajita taṁ vadāmi te
                 yattha nāmañca rūpañca asesaṁ uparujjhati
                 viññāṇassa nirodhena etthetaṁ uparujjhati.
      [86] Yametaṁ pañhaṁ apucchīti yametanti paññañca satiñca
 nāmarūpañca. Apucchīti āpucchasi āyācasi ajjhesasi pasādesīti
 yametaṁ pañhaṁ apucchi.
-------------------------------------------------
[page 022]
      [87] Ajita taṁ vadāmi teti ajitāti bhagavā taṁ brāhmaṇaṁ
 nāmena ālapati. Tanti paññañca satiñca nāmarūpañca.
 Vadāmīti taṁ vadāmi ācikkhāmi desemi paññapemi paṭṭhapemi vivarāmi
 vibhajāmi uttānīkaromi pakāsemīti ajita taṁ vadāmi te.
      [88] Yattha nāmañca rūpañca asesaṁ uparujjhatīti nāmanti
 cattāro arūpino khandhā. Rūpanti cattāro ca mahābhūtā
 catunnañca mahābhūtānaṁ upādāyarūpaṁ. Asesanti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ 1- asesanti.
 Uparujjhatīti nirujjhati vūpasammati atthaṁ gacchati paṭippassambhatīti
 yattha nāmañca rūpañca asesaṁ uparujjhati.
      [89] Viññāṇassa nirodhena etthetaṁ uparujjhatīti
 sotāpattimaggañāṇena abhisaṅkhāraviññāṇassa nirodhena satta bhave
 ṭhapetvā anamatagge saṁsāre ye uppajjeyyuṁ nāmañca rūpañca
 etthete nirujjhanti vūpasamanti atthaṁ gacchanti paṭippassambhanti.
 Sakadāgāmimaggañāṇena abhisaṅkhāraviññāṇassa nirodhena dve bhave
 ṭhapetvā pañcasu bhavesu ye uppajjeyyuṁ nāmañca rūpañca
 etthete nirujjhanti vūpasamanti atthaṁ gacchanti paṭippassambhanti.
 Anāgāmimaggañāṇena abhisaṅkhāraviññāṇassa nirodhena ekaṁ bhavaṁ
 ṭhapetvā kāmadhātuyā 2- vā rūpadhātuyā vā arūpadhātuyā vā ye
 uppajjeyyuṁ nāmañca rūpañca etthete nirujjhanti vūpasamanti

  *  *  *  *  *  *
  Footnote:1 Ma. pariyādiyanavacanametaṁ. evamuparipi. 2 Ma. ayaṁ pāṭho natthi.
-------------------------------------------------
[page 023]
 Atthaṁ gacchanti paṭippassambhanti. Arahattamaggañāṇena
 abhisaṅkhāraviññāṇassa nirodhena ye uppajjeyyuṁ nāmañca rūpañca
 etthete nirujjhanti vūpasamanti atthaṁ gacchanti paṭippassambhanti.
 Arahato anupādisesāya parinibbānadhātuyā 1- parinibbāyantassa
 purimaviññāṇassa 2- nirodhena paññā ca sati ca nāmañca rūpañca
 etthete nirujjhanti vūpasamanti atthaṁ gacchanti paṭippassambhantīti
 viññāṇassa nirodhena etthetaṁ uparujjhati. Tenāha bhagavā
          yametaṁ pañhaṁ apucchi ajita taṁ vadāmi te
          yattha nāmañca rūpañca asesaṁ uparujjhati
          viññāṇassa nirodhena etthetaṁ uparujjhatīti.
     [90] < PTS. CNid , 9 >Ye ca saṅkhātadhammāse ye ca sekkhā 3- puthū idha
          tesaṁ me nipako iriyaṁ puṭṭho pabrūhi mārisa.
      [91] Ye ca saṅkhātadhammāseti saṅkhātadhammā vuccanti
 arahanto khīṇāsavā. Kiṁkāraṇā saṅkhātadhammā vuccanti arahanto
 khīṇāsavā. Te saṅkhātadhammā ñātadhammā tulitadhammā tiritadhammā 4-
 vibhūtadhammā vibhāvitadhammā sabbe saṅkhārā aniccāti saṅkhātadhammā
 ñātadhammā tulitadhammā tiritadhammā vibhūtadhammā vibhāvitadhammā
 sabbe saṅkhārā dukkhāti saṅkhātadhammā .pe. Sabbe dhammā anattāti
 saṅkhātadhammā avijjāpaccayā saṅkhārāti saṅkhātadhammā .pe.
 Yaṅkiñci samudayadhammaṁ sabbantaṁ nirodhadhammanti saṅkhātadhammā

  *  *  *  *  *  *
  Footnote:1 Ma. nibbānadhātuyā. 2 Ma. carimaviññāṇassa. 3 Ma. sekhā. evamīdisesu padesu.
 4 Ma. tīritadhammā. evamuparipi.
-------------------------------------------------
[page 024]
 Ñātadhammā tulitadhammā tiritadhammā vibhūtadhammā vibhāvitadhammā. Athavā
 tesaṁ khandhā saṅkhātā dhātuyo saṅkhātā āyatanāni saṅkhātāni gatiyo
 saṅkhātā upapattiyo saṅkhātā paṭisandhiyo saṅkhātā bhavā saṅkhātā
 saṁsārā saṅkhātā vaṭṭā saṅkhātā. Athavā te khandhapariyante
 ṭhitā dhātupariyante ṭhitā āyatanapariyante ṭhitā gatipariyante ṭhitā
 upapattipariyante ṭhitā paṭisandhipariyante ṭhitā bhavapariyante ṭhitā
 saṁsārapariyante ṭhitā vaṭṭapariyante ṭhitā antimabhave ṭhitā
 antimasamussaye ṭhitā antimadehadharā arahanto.
          Tesaṁ cāyaṁ pacchimako carimoyaṁ samussayo
          jātimaraṇasaṁsāro natthi nesaṁ punabbhavoti.
 Taṁkāraṇā saṅkhātadhammā vuccanti arahanto khīṇāsavāti ye
 ca saṅkhātadhammāse.
      [92] Ye ca sekkhā puthū idhāti sekkhāti kiṁkāraṇā
 vuccanti sekkhā. Sikkhantīti sekkhā. Kiṁ sikkhanti.
 Adhisīlampi sikkhanti adhicittampi sikkhanti adhipaññampi sikkhanti.
      Katamā ca 1- adhisīlasikkhā. Idha bhikkhu sīlavā hoti pāṭimokkha-
 saṁvarasaṁvuto viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu khuddakopi 2- sīlakkhandho
 mahantopi 3- sīlakkhandho sīlaṁ patiṭṭhā āvaraṇaṁ 4- saṁyamo saṁvaro mukhaṁ
 pamukhaṁ kusalānaṁ dhammānaṁ sammāpattiyā 5- ayaṁ adhisīlasikkhā.

  *  *  *  *  *  *
  Footnote:1 Ma. casaddo natthi. evamīdisesu ṭhānesu. 2-3 Ma. pisaddo natthi.
 4 Ma. caraṇaṁ. 5 Ma. samāpattiyā.
-------------------------------------------------
[page 025]
      Katamā ca adhicittasikkhā. Idha bhikkhu vivicceva kāmehi vivicca
 akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
 dutiyaṁ jhānaṁ tatiyaṁ jhānaṁ catutthaṁ jhānaṁ upasampajja viharati
 ayaṁ adhicittasikkhā.
      Katamā ca adhipaññāsikkhā. Idha bhikkhu paññavā hoti
 uyayatthagāminiyā paññāya samannāgato ariyāya nibbedhikāya
 sammādukkhakkhayagāminiyā so idaṁ dukkhanti yathābhūtaṁ pajānāti
 ayaṁ dukkhasamudayoti ayaṁ dukkhanirodhoti ayaṁ dukkhanirodhagāminī
 paṭipadāti yathābhūtaṁ pajānāti ime āsavāti ayaṁ āsavasamudayoti
 ayaṁ āsavanirodhoti ayaṁ āsavanirodhagāminī paṭipadāti yathābhūtaṁ
 pajānāti ayaṁ adhipaññāsikkhā.
      Imā tisso sikkhā āvajjentā sikkhanti jānantā sikkhanti [1]-
 cittaṁ adhiṭṭhahantā sikkhanti saddhāya adhimuccantā sikkhanti viriyaṁ 2-
 paggaṇhantā sikkhanti satiṁ upaṭṭhapentā sikkhanti cittaṁ
 samādahantā sikkhanti paññāya pajānantā sikkhanti abhiññeyyaṁ
 abhijānantā sikkhanti pariññeyyaṁ parijānantā sikkhanti pahātabbaṁ
 pajahantā sikkhanti bhāvetabbaṁ bhāventā sikkhanti sacchikātabbaṁ
 sacchikarontā sikkhanti caranti 3- ācaranti samācaranti samādāya
 vattanti taṁkāraṇā vuccanti sekkhā. Puthūti bahukā ete
 sekkhā sotāpannā ca paṭipannā ca sakadāgāmino ca paṭipannā

  *  *  *  *  *  *
  Footnote:1 Ma. passantā sikkhanti. 2 Ma. vīriyaṁ. evamīdisesu padesu. 3 Ma. ayaṁ pāṭho
 natthi.
-------------------------------------------------
[page 026]
 Ca anāgāmino ca paṭipannā ca arahantā ca paṭipannā ca.
 Idhāti imissā diṭṭhiyā imissā khantiyā imissā ruciyā imasmiṁ
 ādāye imasmiṁ vinaye imasmiṁ dhamme imasmiṁ dhammavinaye imasmiṁ
 pāvacane imasmiṁ brahmacariye imasmiṁ satthusāsane imasmiṁ
 attabhāve imasmiṁ manussaloketi ye ca sekkhā puthū idha.
      [93] Tesaṁ me nipako iriyaṁ puṭṭho pabrūhi mārisāti tvaṁpi
 nipako paṇḍito paññavā buddhimā ñāṇī vibhāvī medhāvī tesaṁ
 saṅkhātadhammānañca sekkhānañca iriyaṁ cariyaṁ vuttiṁ ācāraṁ gocaraṁ
 vihāraṁ paṭipadaṁ. Puṭṭhoti puṭṭho 1- pucchito yācito ajjhesito
 pasādito. Pabrūhīti brūhi ācikkhāhi desehi paññapehi
 paṭṭhapehi vivarāhi vibhajāhi uttānīkarohi pakāsehi. Mārisāti
 piyavacanaṁ garuvacanaṁ sagāravasappatissādhivacanametaṁ mārisāti tesaṁ me
 nipako iriyaṁ puṭṭho pabrūhi mārisa. Tenāha so brāhmaṇo
          ye ca saṅkhātadhammāse ye ca sekkhā puthū idha
          tesaṁ me nipako iriyaṁ puṭṭho pabrūhi mārisāti.
     [94] Kāmesu nābhigijjheyya manasānāvilo siyā
          kusalo sabbadhammānaṁ sato bhikkhu paribbaje.
    [95] Kāmesu nābhigijjheyyāti kāmāti uddānato dve
 kāmā vatthukāmā ca kilesakāmā ca.
      Katame vatthukāmā. Manāpikā rūpā manāpikā saddā manāpikā

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 027]
 Gandhā manāpikā rasā manāpikā phoṭṭhabbā attharaṇā pāpuraṇā 1-
 dāsīdāsā ajeḷakā kukkuṭasūkarā hatthigavāssavaḷavā khettaṁ
 vatthu hiraññaṁ suvaṇṇaṁ gāmanigamarājadhāniyo raṭṭhañca janapado
 ca koso ca koṭṭhāgārañca yaṅkiñci rajanīyavatthu vatthukāmā.
 Apica atītā kāmā anāgatā kāmā paccuppannā kāmā
 ajjhattā kāmā bahiddhā kāmā ajjhattabahiddhā kāmā hīnā
 kāmā majjhimā kāmā paṇītā kāmā āpāyikā kāmā
 mānusikā kāmā dibbā kāmā paccupaṭṭhitā kāmā nimmitā kāmā
 paranimmitā kāmā pariggahitā kāmā apariggahitā kāmā
 mamāyitā kāmā amamāyitā kāmā sabbepi kāmāvacarā dhammā
 sabbepi rūpāvacarā dhammā sabbepi arūpāvacarā dhammā
 taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena
 [2]- Kāmā ime vuccanti vatthukāmā.
      Katame kilesakāmā. Chando kāmo rāgo kāmo chandarāgo
 kāmo saṅkappo kāmo rāgo kāmo saṅkapparāgo kāmo yo
 kāmesu kāmacchando kāmarāgo kāmanandi 3- kāmataṇhā kāmasineho
 kāmapipāsā kāmapariḷāho kāmagedho kāmamucchā kāmajjhosānaṁ
 kāmogho kāmayogo kāmupādānaṁ kāmacchandanīvaraṇaṁ.
          Addasaṁ kāma te mūlaṁ saṅkappā kāma jāyasi
          na taṁ saṅkappayissāmi evaṁ kāma na hehisīti.

  *  *  *  *  *  *
  Footnote:1 Ma. pāvuraṇā. evamuparipi. 2 Ma. ramaṇīyaṭṭhena. 3 Ma. sabbattha kāmanandī.
 evamuparipi.
-------------------------------------------------
[page 028]
 Ime vuccanti kilesakāmā. Gedho vuccati taṇhā yo rāgo
 sārāgo .pe. Abhijjhā lobho akusalamūlaṁ. Kāmesu nābhigijjheyyāti
 kilesakāmesu vatthukāmesu nābhigijjheyya na palibujjheyya 1-
 agiddho agadhito amucchito anajjhopanno 2- vītagedho [3]- cattagedho
 vantagedho muttagedho pahīnagedho paṭinissaṭṭhagedho vītarāgo [4]-
 cattarāgo vantarāgo muttarāgo pahīnarāgo paṭinissaṭṭharāgo
 nicchāto nibbuto sītibhūto sukhapaṭisaṁvedī brahmabhūtena attanā
 vihareyyāti kāmesu nābhigijjheyya.
      [96] Manasānāvilo siyāti manoti yaṁ cittaṁ mano mānasaṁ
 hadayaṁ paṇḍaraṁ [5]- manāyatanaṁ manindriyaṁ viññāṇaṁ viññāṇakkhandho
 [6]- Manoviññāṇadhātu. Kāyaduccaritena cittaṁ āvilaṁ hoti luḷitaṁ
 eritaṁ ghaṭṭitaṁ calitaṁ bhantaṁ avūpasantaṁ vacīduccaritena manoduccaritena
 rāgena dosena mohena kodhena upanāhena makkhena
 paḷāsena issāya macchariyena māyāya sāṭheyyena thambhena sārambhena
 mānena atimānena madena pamādena sabbakilesehi sabbaduccaritehi
 sabbadarathehi 7- sabbapariḷāhehi sabbasantāpehi sabbākusalābhisaṅkhārehi
 cittaṁ āvilaṁ hoti luḷitaṁ eritaṁ ghaṭṭitaṁ calitaṁ
 bhantaṁ avūpasantaṁ. Manasānāvilo siyāti cittena anāvilo siyā
 aluḷito anerito aghaṭṭito acalito abhanto vūpasanto
 āvilakare kilese jaheyya pajaheyya vinodeyya byantīkareyya

  *  *  *  *  *  *
  Footnote:1 Ma. palibundheyya. 2 Ma. anajjhāpanno. 3 Ma. vigatagedho. 4 Ma. vigatarāgo.
 5 Ma. mano. 6 tajjā. 7 Ma. sabbaḍāhehi.
-------------------------------------------------
[page 029]
 Anabhāvaṅgameyya āvilakarehi kilesehi ca ārato virato paṭivirato
 nikkhanto nissaṭṭho vūpasanto vippamutto visaññutto
 vimariyādikatena cetasā vihareyyāti manasānāvilo siyā.
      [97] Kusalo sabbadhammānanti sabbe saṅkhārā aniccāti kusalo
 sabbadhammānaṁ sabbe saṅkhārā dukkhāti kusalo sabbadhammānaṁ sabbe
 dhammā anattāti kusalo sabbadhammānaṁ avijjāpaccayā saṅkhārāti
 kusalo sabbadhammānaṁ .pe. Yaṅkiñci samudayadhammaṁ sabbantaṁ nirodhadhammanti
 kusalo sabbadhammānaṁ evampi kusalo sabbadhammānaṁ.
 Athavā aniccato kusalo sabbadhammānaṁ dukkhato rogato gaṇḍato
 sallato aghato ābādhato parato palokato ītito upaddavato
 asātato 1- bhayato upasaggato calato pabhaṅguto addhuvato atāṇato
 aleṇato asaraṇato asaraṇībhūtato rittato tucchato suññato
 anattato ādīnavato vipariṇāmadhammato asārakato aghamūlato
 vadhakato vibhavato sāsavato saṅkhatato mārāmisato jātidhammato jarādhammato
 byādhidhammato maraṇadhammato sokaparidevadukkhadomanassupāyāsadhammato
 saṅkilesadhammato samudayato atthaṅgamato anassādato 2-
 ādīnavato anissaraṇato 3- kusalo sabbadhammānaṁ evampi kusalo
 sabbadhammānaṁ. Athavā khandhakusalo dhātukusalo āyatanakusalo
 paṭiccasamuppādakusalo satipaṭṭhānakusalo sammappadhānakusalo iddhippādakusalo
 indriyakusalo balakusalo bojjhaṅgakusalo maggakusalo

  *  *  *  *  *  *
  Footnote:1 Ma. ayaṁ pāṭho natthi. 2 Ma. assādato. evamuparipi. 3 Ma. nissaraṇatopi.
 evamīdisesu padesu.
-------------------------------------------------
[page 030]
 Phalakusalo nibbānakusalo evampi kusalo sabbadhammānaṁ. Athavā
 sabbadhammā vuccanti dvādasāyatanāni cakkhu ceva rūpā ca sotañca
 saddā ca ghānañca gandhā ca jivhā ca rasā ca kāyo ca phoṭṭhabbā
 ca mano ca dhammā ca. Yato ca ajjhattikabāhiresu
 āyatanesu rāgo 1- pahīno hoti ucchinnamūlo tālāvatthukato
 anabhāvaṅgato āyatiṁanuppādadhammo ettāvatāpi kusalo
 sabbadhammānanti kusalo sabbadhammānaṁ.
      [98] Sato bhikkhu paribbajeti satoti catūhi kāraṇehi sato
 kāye kāyānupassanāsatipaṭṭhānaṁ bhāvento sato vedanāsu
 vedanānupassanāsatipaṭṭhānaṁ bhāvento sato citte cittānupassanāsatipaṭṭhānaṁ
 bhāvento sato dhammesu dhammānupassanāsatipaṭṭhānaṁ bhāvento
 sato. Aparehipi catūhi kāraṇehi sato asatiparivajjanāya
 sato satikaraṇīyānaṁ dhammānaṁ katattā sato satipaṭipakkhānaṁ 2-
 dhammānaṁ hatattā sato satinimittānaṁ dhammānaṁ appamuṭṭhattā 3- sato.
 Aparehipi catūhi kāraṇehi sato satiyā samannāgatattā sato
 satiyā vasitattā sato satiyā pāguññatāya 4- sato satiyā
 apaccorohaṇatāya sato. Aparehipi catūhi kāraṇehi sato satattā 5-
 sato santattā sato samitattā sato santadhammasamannāgatattā
 sato. Buddhānussatiyā sato dhammānussatiyā sato saṅghānussatiyā
 sato sīlānussatiyā sato cāgānussatiyā sato devatānussatiyā

  *  *  *  *  *  *
  Footnote:1 Ma. chandarāgo. 2 Ma. satiparibandhānaṁ. 3 Ma. asammuṭṭhattā. 4 Ma. pāguññena
 samannāgatattā. 5 Ma. satiyā samannāgatattā.
-------------------------------------------------
[page 031]
 Sato ānāpānassatiyā sato maraṇānussatiyā 1- sato kāyagatāsatiyā
 sato upasamānussatiyā sato. Yā sati .pe. Sammāsati
 satisambojjhaṅgo ekāyanamaggo ayaṁ vuccati sati. Imāya upeto
 hoti samupeto upāgato samupāgato upapanno samupapanno
 samannāgato so vuccati sato. Bhikkhūti sattannaṁ dhammānaṁ
 bhinnattā bhikkhu. Sakkāyadiṭṭhi bhinnā hoti vicikicchā bhinnā
 hoti sīlabbataparāmāso bhinno hoti rāgo bhinno hoti doso
 bhinno hoti moho bhinno hoti māno bhinno hoti bhinnassa 2-
 honti pāpakā akusalā dhammā saṅkilesikā ponobbhavikā 3- sadarā
 dukkhavipākā āyatiṁjātijarāmaraṇīyā.
                 Pajjena katena attanā (sabhiyāti bhagavā)
                 parinibbānagato vitiṇṇakaṅkho
                 vibhavañca bhavañca vippahāya
                 vusitavā khīṇapunabbhavo sa bhikkhūti.
      Sato bhikkhu paribbajeti sato bhikkhu paribbaje sato gaccheyya
 sato tiṭṭheyya sato nisīdeyya sato seyyaṁ kappeyya sato abhikkameyya
 sato paṭikkameyya sato ālokeyya sato vilokeyya sato
 sammiñjeyya 4- sato pasāreyya sato saṅghāṭipattacīvaraṁ dhāreyya
 sato careyya sato 5- vihareyya vatteyya iriyeyya pāleyya yapeyya
 yāpeyyāti sato bhikkhu paribbaje. Tenāha bhagavā

  *  *  *  *  *  *
  Footnote:1 Ma. maraṇassatiyā. 2 Ma. bhinnā. 3 Ma. ponobhavikā. 4 Ma. samiñjeyya.
 5 Ma. ayaṁ pāṭho natthi.
-------------------------------------------------
[page 032]
          Kāmesu nābhigijjheyya manasānāvilo siyā
          kusalo sabbadhammānaṁ sato bhikkhu paribbajeti.
      [99] Saha gāthāpariyosānā tena 1- brāhmaṇena saddhiṁ ekacchandā
 ekappayogā ekādhippāyā ekavāsanavāsitā tesaṁ anekapāṇasahassānaṁ
 virajaṁ vītamalaṁ dhammacakkhuṁ udapādi yaṅkiñci samudayadhammaṁ
 sabbantaṁ nirodhadhammanti tassa ca brāhmaṇassa anupādāya
 āsavehi cittaṁ vimucci. Saha arahattappattā ajinajaṭāvākacīradaṇḍakamaṇḍalukesā
 ca massū ca antarahitā. Bhaṇḍakāsāyavatthavasano 3-
 saṅghāṭipattacīvaradharo bhikkhu 4- anvatthapaṭipattiyā pañjaliko
 bhagavantaṁ namassamāno nisinno hoti satthā me bhante bhagavā
 sāvakohamasmīti.
                 Ajitamāṇavakapañhāniddeso paṭhamo.
                     ---------------

  *  *  *  *  *  *
  Footnote:1 Ma. ye te. 2 Ma.-tidaṇḍaka ... evamuparipi. 3 Ma. bhaṇḍu ... evamuparipi.
 4 Ma. ayaṁ pāṭho natthi.
-------------------------------------------------
[page 033]
                Tissametteyyamāṇavakapañhāniddeso
           [100] Kodha santusito loke (iccāyasmā tissametteyyo)
                 kassa no santi iñjitā
                 ko ubhantamabhiññāya
                 majjhe mantā na limpati 1-
                 kaṁ brūsi mahāpurisoti
                 ko idha sibbanimaccagāti 2-.
      [101] Kodha santusito loketi [3]- santuṭṭho attamano
 paripuṇṇasaṅkappoti kodha santusito loke. Iccāyasmā tissametteyyoti
 iccāti padasandhi padasaṁsaggo padapāripūri akkharasamavāyo
 byañjanasiliṭṭhatā padānupubbakametaṁ 4- iccāti. Āyasmāti piyavacanaṁ
 garuvacanaṁ sagāravasappatissādhivacanametaṁ āyasmāti. Tissāti 5- tassa
 brāhmaṇassa nāmaṁ saṅkhā samaññā paññatti vohāro nāmaṁ
 nāmakammaṁ nāmadheyyaṁ nirutti byañjanaṁ abhilāpo. Metteyyāti 6-
 tassa brāhmaṇassa gottaṁ saṅkhā samaññā paññatti vohāroti
 iccāyasmā tissametteyyo.
      [102] Kassa no santi iñjitāti taṇhiñjitaṁ diṭṭhiñjitaṁ
 māniñjitaṁ kilesiñjitaṁ kammiñjitaṁ kassime iñjitā natthi na
 santi na saṁvijjanti nūpalabbhanti pahīnā samucchinnā vūpasantā

  *  *  *  *  *  *
  Footnote:1 na. lippati. 2 Ma. sabbinimaccagā. evamuparipi. 3 tuṭṭho. 4 Ma.
 padānupubbatāmetaṁ. evamuparipi. 5 Ma. tissoti. 6 metteyyoti.
-------------------------------------------------
[page 034]
 Paṭippassaddhā abhabbuppattikā ñāṇagginā daḍḍhāti kassa no
 santi iñjitā.
      [103] Ko ubhantamabhiññāyāti ko ubho ante abhiññāya
 jānitvā tulayitvā tirayitvā 1- vibhāvayitvā vibhūtaṁ katvāti ko
 ubhantamabhiññāya.
      [104] Majjhe mantā nalimpatīti [1]- alitto anupalitto
 nikkhanto nissaṭṭho vippamutto visaṁyutto vimariyādikatena cetasā
 viharatīti majjhe mantā na limpati.
      [105] Kaṁ brūsi mahāpurisoti mahāpuriso aggapuriso seṭṭhapuriso
 viseṭṭhapuriso pāmokkhapuriso uttamapuriso [3]- pavarapurisoti kaṁ
 brūsi kaṁ kathesi kaṁ maññesi kaṁ bhaṇasi kaṁ passasi kaṁ vohāresīti 4-
 kaṁ brūsi mahāpurisoti.
      [106] Ko idha sibbanimaccagāti ko sibbaniṁ 5- taṇhaṁ accagā
 upaccagā atikkanto samatikkanto vītivattoti ko idha sibbanimaccagā.
 Tenāha so brāhmaṇo
                 kodha santusito loke (accāyasmā tissametteyyo)
                 kassa no santi iñjitā
                 ko ubhantamabhiññāya
                 majjhe mantā na limpati
                 kaṁ brūsi mahāpurisoti

  *  *  *  *  *  *
  Footnote:1 Ma. tīrayitvā. evamuparipi. 2 Ma. majjhe mantāya nalippati. 3 Ma. padhānapuriso.
 4 Ma. voharasīti. 5 Ma. sibbiniṁ. evamuparipi.
-------------------------------------------------
[page 035]
                 Ko idha sibbanimaccagāti.
           [107] Kāmesu brahmacariyavā (metteyyāti bhagavā)
                 vītataṇho sadā sato
                 saṅkhāya nibbuto bhikkhu
                 tassa no santi iñjitā
                 so ubhantamabhiññāya
                 majjhe mantā na limpati
                 taṁ brūmi mahāpurisoti
                 so idha sibbanimaccagāti.
        [108] Kāmesu brahmacariyavāti kāmāti uddānato dve
 kāmā vatthukāmā ca kilesakāmā ca .pe. Ime vuccanti vatthukāmā
 .pe. Ime vuccanti kilesakāmā. Brahmacariyavāti 1- brahmacariyaṁ
 vuccati assaddhammasamāpattiyā ārati virati paṭivirati veraṇī
 akiriyā akaraṇaṁ anajjhāpatti velāanatikkamo. Apica nippariyāyena
 brahmacariyaṁ vuccati ariyo aṭṭhaṅgiko maggo seyyathīdaṁ
 sammādiṭṭhi sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi. Yo iminā
 ariyena aṭṭhaṅgikena maggena upeto samupeto upāgato samupāgato
 upapanno samupapanno samannāgato so vuccati brahmacariyavā.
 Yathā ca dhanena dhanavāti vuccati bhogena bhogavāti vuccati yasena

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 036]
 Yasavāti vuccati sippena sippavāti vuccati sīlena sīlavāti
 vuccati viriyena viriyavāti vuccati paññāya paññavāti vuccati
 vijjāya vijjavāti vuccati evameva yo iminā ariyena aṭṭhaṅgikena
 maggena upeto samupeto upāgato samupāgato upapanno
 samupapanno samannāgato so vuccati brahmacariyavāti kāmesu
 brahmacariyavā. Metteyyāti bhagavā taṁ brāhmaṇaṁ gottena
 ālapati. Bhagavāti gāravādhivacanametaṁ .pe. Sacchikā paññatti
 yadidaṁ bhagavāti metteyyāti bhagavā.
      [109] Vītataṇho sadā satoti taṇhāti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā.
 Yassesā taṇhā pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhā so vuccati vītataṇho
 cattataṇho vantataṇho muttataṇho pahīnataṇho paṭinissaṭṭhataṇho
 vītarāgo cattarāgo vantarāgo muttarāgo pahīnarāgo
 paṭinissaṭṭharāgo nicchāto nibbuto sītibhūto sukhapaṭisaṁvedī brahmabhūtena
 attanā viharati. Sadāti sadā sabbadā sabbakālaṁ niccakālaṁ
 dhuvakālaṁ satataṁ samitaṁ abbokiṇṇaṁ pokhānupokhaṁ 1- avici samaṅgi
 sahitaṁ phusitaṁ purebhattaṁ pacchābhattaṁ purimayāmaṁ majjhimayāmaṁ pacchimayāmaṁ
 kāḷe juṇhe vasse hemante gimhe purime vayokhandhe majjhime
 vayokhandhe pacchime vayokhandhe. Satoti catūhi kāraṇehi sato

  *  *  *  *  *  *
  Footnote:1-2 Ma. poṅkhānupoṅkhaṁ udakūmikajātaṁ avīcisantatisahitaṁ phassitaṁ. evamuparipi.
-------------------------------------------------
[page 037]
 Kāye kāyānupassanāsatipaṭṭhānānaṁ bhāvitattā 1- sato vedanāsu
 vedanānupassanāsatipaṭṭhānānaṁ bhāvitattā sato citte cittānupassanā-
 satipaṭṭhānānaṁ bhāvitattā sato dhammesu dhammānupassanāsatipaṭṭhānānaṁ
 bhāvitattā sato .pe. So vuccati satoti
 vītataṇho sadā sato.
      [110] Saṅkhāya nibbuto bhikkhūti saṅkhāti 2- ñāṇaṁ yā paññā
 pajānanā vicayo .pe. Amoho dhammavicayo sammādiṭṭhi. Saṅkhāyāti
 saṅkhāya jānitvā tulayitvā tirayitvā vibhāvayitvā vibhūtaṁ katvā
 sabbe saṅkhārā aniccāti saṅkhāya jānitvā tulayitvā tirayitvā
 vibhāvayitvā vibhūtaṁ katvā sabbe saṅkhārā dukkhāti sabbe dhammā
 anattāti avijjāpaccayā saṅkhārāti .pe. Yaṅkiñci samudayadhammaṁ
 sabbantaṁ nirodhadhammanti saṅkhāya jānitvā tulayitvā tirayitvā
 vibhāvayitvā vibhūtaṁ katvā. Athavā aniccato saṅkhāya jānitvā
 tulayitvā tirayitvā vibhāvayitvā vibhūtaṁ katvā dukkhato rogato
 gaṇḍato sallato .pe. Anissaraṇato saṅkhāya jānitvā tulayitvā
 tirayitvā vibhāvayitvā vibhūtaṁ katvā. Nibbutoti rāgassa nibbāpitattā
 nibbuto dosassa nibbāpitattā nibbuto mohassa nibbāpitattā
 nibbuto kodhassa upānāhassa makkhassa paḷāsassa issāya
 macchariyassa māyāya sāṭheyyassa thambhassa sārambhassa mānassa
 atimānassa madassa pamādassa sabbakilesānaṁ sabbaduccaritānaṁ

  *  *  *  *  *  *
  Footnote:1 Ma. ... satipaṭṭhānaṁ bhāvento. evamuparipi. 2 Ma. saṅkhā vuccati ñāṇaṁ.
-------------------------------------------------
[page 038]
 Sabbadarathānaṁ sabbapariḷāhānaṁ sabbasantāpānaṁ sabbākusalābhisaṅkhārānaṁ
 nibbāpitattā nibbuto. Bhikkhūti sattannaṁ dhammānaṁ bhinnattā
 bhikkhu .pe. Vusitavā khīṇapunabbhavo sa bhikkhūti saṅkhāya nibbuto
 bhikkhu.
      [111] Tassa no santi iñjitāti tassāti arahato
 khīṇāsavassa iñjitā taṇhiñjitaṁ diṭṭhiñjitaṁ māniñjitaṁ kilesiñjitaṁ
 kammiñjitaṁ. Tassime iñjitā natthi na santi na saṁvijjanti
 nūpalabbhanti pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti tassa no santi iñjitā.
      [112] So ubhantamabhiññāya majjhe mantā na limpatīti
 antoti phasso eko anto phassasamudayo dutiyo anto phassanirodho
 majjhe atītaṁ eko anto anāgataṁ dutiyo anto
 paccuppannaṁ majjhe sukhā vedanā eko anto dukkhā vedanā
 dutiyo anto adukkhamasukhā vedanā majjhe nāmaṁ eko anto
 rūpaṁ dutiyo anto viññāṇaṁ majjhe cha ajjhattikāni āyatanāni
 eko anto cha bāhirāni āyatanāni dutiyo anto viññāṇaṁ
 majjhe sakkāyo eko anto sakkāyasamudayo dutiyo
 anto sakkāyanirodho majjhe. Mantā vuccati paññā yā
 paññā pajānanā .pe. Amoho dhammavicayo sammādiṭṭhi.
 Lepāti dve lepā taṇhālepo ca diṭṭhilepo ca. Katamo
-------------------------------------------------
[page 039]
 Taṇhālepo. Yāvatā taṇhāsaṅkhātena sīmakataṁ mariyādikataṁ 1- odhikataṁ
 pariyantikataṁ 2- pariggahitaṁ mamāyitaṁ idaṁ mamaṁ etaṁ mamaṁ ettakaṁ
 mamaṁ ettāvatā mamaṁ mama rūpā saddā gandhā rasā phoṭṭhabbā
 attharaṇā pāpuraṇā dāsīdāsā ajeḷakā kukkuṭasūkarā
 hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo
 raṭṭhañca janapado ca koso ca koṭṭhāgārañca kevalampi
 mahāpaṭhaviṁ taṇhāvasena mamāyati yāvatā aṭṭhasatataṇhāviparītaṁ
 ayaṁ taṇhālepo. Katamo diṭṭhilepo. Vīsativatthukā
 sakkāyadiṭṭhi dasavatthukā micchādiṭṭhi dasavatthukā antaggāhikā diṭṭhi
 yā evarūpā diṭṭhi diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ
 diṭṭhivipphanditaṁ diṭṭhisaññojanaṁ gāho paṭiggāho abhiniveso
 parāmāso kummaggo micchāpatho micchattaṁ titthāyatanaṁ
 vipariyesaggāho 3- viparītaggāho vipallāsaggāho micchāgāho
 ayāthāvakasmiṁ yāthāvakanti gāho yāvatā dvāsaṭṭhī diṭṭhigatāni
 ayaṁ diṭṭhilepo. So ubhantamabhiññāya majjhe mantā na limpatīti
 so ubho ca ante majjhañca mantāya abhiññāya jānitvā
 tulayitvā tirayitvā vibhāvayitvā vibhūtaṁ katvā na limpati [4]-
 nupalimpati alitto [5]- anupalitto nikkhanto nissaṭṭho vippamutto
 visaṁyutto vimariyādikatena cetasā viharatīti so ubhantamabhiññāya
 majjhe mantā na limpati.

  *  *  *  *  *  *
  Footnote:1 Ma. ayaṁ pāṭho natthi. 2 Ma. pariyantakataṁ. 3 Ma. pariyāsaggāho .... evamuparipi.
 4 Ma. na palippati. 5 Ma. asaṁlitto. evamuparipi.
-------------------------------------------------
[page 040]
      [113] Taṁ brūmi mahāpurisoti mahāpuriso aggapuriso seṭṭhapuriso
 viseṭṭhapuriso pāmokkhapuriso uttamapuriso pavarapurisoti taṁ
 brūmi taṁ kathemi taṁ maññāmi taṁ bhaṇāmi taṁ passāmi taṁ vohāremi.
 Āyasmā sārīputto bhagavantaṁ etadavoca mahāpurisoti 1- bhante
 vuccati kittāvatā nu kho bhante mahāpuriso hotīti. Vimuttacittattā
 khvāhaṁ sārīputta mahāpurisoti vadāmi adhimuttacittattā
 no mahāpurisoti vadāmi kathañca sārīputta vimuttacitto hoti
 idha sārīputta bhikkhu ajjhattaṁ kāye kāyānupassī viharati ātāpī
 sampajāno satimā vineyya loke abhijjhādomanassaṁ tassa kāye
 kāyānupassino viharato cittaṁ virajjati vimuccati anupādāya
 āsavehi vedanāsu citte dhammesu dhammānupassī viharati ātāpī
 sampajāno satimā vineyya loke abhijjhādomanassaṁ tassa dhammesu
 dhammānupassino viharato cittaṁ virajjati vimuccati anupādāya
 āsavehi evaṁ kho sārīputta bhikkhu vimuttacitto vimuttacittattā
 khvāhaṁ sārīputta mahāpurisoti vadāmi adhimuttacittattā
 no mahāpurisoti vadāmīti taṁ brūmi mahāpurisoti.
      [114] So idha sibbanimaccagāti sibbanī vuccati taṇhā
 yo rāgo sārāgo .pe. Abhijjhā lobho akusalamūlaṁ. Yassesā
 sibbanī taṇhā pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhā so sibbaniṁ taṇhaṁ accagā

  *  *  *  *  *  *
  Footnote:1 Ma. mahāpuriso mahāpurisoti.
-------------------------------------------------
[page 041]
 Upaccagā atikkanto samatikkanto vītivattoti so idha
 sibbanimaccagā. Tenāha bhagavā
                 kāmesu brahmacariyavā (metteyyāti bhagavā)
                 vītataṇho sadā sato
                 saṅkhāya nibbuto bhikkhu
                 tassa no santi iñjitā
                 so ubhantamabhiññāya
                 majjhe mantā na limpati
                 taṁ brūmi mahāpurisoti
                 so idha sibbanimaccagāti.
      [115] Saha gāthāpariyosānā tena brāhmaṇena saddhiṁ ekacchandā
 ekappayogā ekādhippāyā ekavāsanavāsitā tesaṁ anekapāṇasahassānaṁ
 virajaṁ vītamalaṁ dhammacakkhuṁ udapādi yaṅkiñci samudayadhammaṁ
 sabbantaṁ nirodhadhammanti tassa ca brāhmaṇassa anupādāya
 āsavehi cittaṁ vimucci. Saha arahattappattā ajinajaṭāvākacīradaṇḍakamaṇḍalukesā
 ca massū ca antarahitā. Bhaṇḍakāsāyavatthavasano
 saṅghāṭipattacīvaradharo anvatthapaṭipattiyā pañjaliko
 bhagavantaṁ namassamāno nisinno hoti satthā me bhante bhagavā
 sāvakohamasmīti.
               Tissametteyyamāṇavakapañhāniddeso dutiyo.
-------------------------------------------------
[page 042]
                   Puṇṇakamāṇavakapañhāniddeso
           [116] < PTS. CNid , 11 >Anejaṁ mūladassāviṁ (iccāyasmā puṇṇako)
                 atthi pañhena āgamaṁ
                 kiṁ nissitā isayo manujā
                 khattiyā brāhmaṇā devatānaṁ
                 yaññamakappiṁsu 1- puthūdha loke
                 pucchāmi taṁ bhagavā brūhi me taṁ.
      [117] Anejaṁ mūladassāvinti ejā vuccati taṇhā yo
 rāgo sārāgo .pe. Abhijjhā lobho akusalamūlaṁ. Sā ejā
 taṇhā buddhassa bhagavato pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā tasmā buddho anejo.
 Ejāya pahīnattā anejo. Bhagavā lābhepi na iñjati alābhepi
 na iñjati yasepi na iñjati ayasepi na iñjati pasaṁsāyapi na
 iñjati nindāyapi na iñjati sukhepi na iñjati dukkhepi na iñjati
 na calati na vedhati nappavedhatīti anejaṁ. Mūladassāvinti bhagavā
 mūladassāvī hetudassāvī nidānadassāvī sambhavadassāvī [2]- samuṭṭhānadassāvī
 āhāradassāvī ārammaṇadassāvī paccayadassāvī samudayadassāvī.
 Tīṇi akusalamūlāni lobho akusalamūlaṁ doso akusalamūlaṁ
 moho akusalamūlaṁ. Vuttañhetaṁ bhagavatā tīṇīmāni bhikkhave

  *  *  *  *  *  *
  Footnote:1 Ma. yaññamakappayiṁsu. 2 Ma. pabhavadassāvī. evamuparipi.
-------------------------------------------------
[page 043]
 Nidānāni kammānaṁ samudayāya [1]- lobho nidānaṁ kammānaṁ samudayāya
 doso nidānaṁ kammānaṁ samudayāya moho nidānaṁ kammānaṁ
 samudayāya na bhikkhave lobhajena kammena dosajena kammena mohajena
 kammena devā paññāyanti manussā paññāyanti yā vā panaññāpi
 kāci sugatiyo athakho bhikkhave lobhajena kammena dosajena
 kammena mohajena kammena nirayo paññāyati tiracchānayoni paññāyati
 pittivisayo paññāyati yā vā panaññāpi kāci duggatiyo
 niraye tiracchānayoniyaṁ pittivisaye attabhāvābhinibbattiyā imāni tīṇi
 akusalamūlānīti bhagavā jānāti passati. Evampi bhagavā
 mūladassāvī .pe. Samudayadassāvī. Tīṇi kusalamūlāni alobho
 kusalamūlaṁ adoso kusalamūlaṁ amoho kusalamūlaṁ. Vuttañhetaṁ
 bhagavatā tīṇīmāni .pe. Na bhikkhave alobhajena kammena adosajena
 kammena amohajena kammena nirayo paññāyati tiracchānayoni
 paññāyati pittivisayo paññāyati yā vā panaññāpi kāci
 duggatiyo athakho bhikkhave alobhajena kammena adosajena kammena
 amohajena kammena devā paññāyanti manussā paññāyanti yā
 vā panaññāpi kāci sugatiyo deve ca manusse ca attabhāvābhinibbattiyā
 imāni tīṇi kusalamūlānīti bhagavā jānāti passati.
 Evampi bhagavā mūladassāvī .pe. Samudayadassāvī. Vuttañhetaṁ
 bhagavatā yekeci bhikkhave dhammā akusalā akusalabhāgiyā akusalapakkhikā

  *  *  *  *  *  *
  Footnote:1 Ma. katamāni tīṇi.
-------------------------------------------------
[page 044]
 Pakkhikā sabbe te avijjāmūlakā avijjāsamosaraṇā avijjāsamugghātā
 sabbe te samugghātaṁ gacchantīti bhagavā jānāti
 passati. Evampi bhagavā mūladassāvī .pe. Samudayadassāvī.
 Vuttañhetaṁ bhagavatā yekeci bhikkhave dhammā kusalā kusalabhāgiyā
 kusalapakkhikā sabbe te appamādamūlakā appamādasamosaraṇā
 appamādo tesaṁ dhammānaṁ aggamakkhāyatīti bhagavā jānāti passati.
 Evampi bhagavā mūladassāvī .pe. Samudayadassāvī. Athavā bhagavā
 jānāti passati avijjā mūlaṁ saṅkhārānaṁ saṅkhārā mūlaṁ viññāṇassa
 viññāṇaṁ mūlaṁ nāmarūpassa nāmarūpaṁ mūlaṁ saḷāyatanassa
 saḷāyatanaṁ mūlaṁ phassassa phasso mūlaṁ vedanāya vedanā
 mūlaṁ taṇhāya taṇhā mūlaṁ upādānassa upādānaṁ mūlaṁ bhavassa
 bhavo mūlaṁ jātiyā jāti mūlaṁ jarāmaraṇassāti bhagavā jānāti
 passati. Evampi bhagavā mūladassāvī .pe. Samudayadassāvī.
 Vuttañhetaṁ 1- bhagavatā yekeci bhikkhave dhammā akusalā akusalabhāgiyā
 akusalapakkhikā sabbe te avijjāmūlakā avijjāsamosaraṇā
 avijjāsamugghātā sabbe te samugghātaṁ gacchantīti 2- bhagavā jānāti
 passati. Evampi bhagavā mūladassāvī hetudassāvī nidānadassāvī
 sambhavadassāvī samuṭṭhānadassāvī āhāradassāvī ārammaṇadassāvī
 paccayadassāvī samudayadassāvīti anejaṁ mūladassāviṁ. Iccāyasmā
 puṇṇakoti iccāti padasandhi. Āyasmāti piyavacanaṁ.

  *  *  *  *  *  *
  Footnote:1-2 Ma. athavā bhagavā jānāti passati cakkhu mūlaṁ cakkhurogānaṁ sotaṁ mūlaṁ sotarogānaṁ
 ghānaṁ mūlaṁ ghānarogānaṁ jivhā mūlaṁ jivhārogānaṁ kāyo mūlaṁ kāyarogānaṁ mano mūlaṁ
 cetasikānaṁ dukkhānanti.
-------------------------------------------------
[page 045]
 Puṇṇakoti tassa brāhmaṇassa nāmaṁ.
      [118] Atthi pañhena āgamanti pañhatthikamhā 1- āgatā
 pañhaṁ pucchitukāmamhā āgatā pañhaṁ sotukāmā āgatamhāti 2-
 evampi atthi pañhena āgamaṁ. Athavā pañhatthikānaṁ pañhaṁ pucchitukāmānaṁ
 pañhaṁ sotukāmānaṁ āgamaṁ abhikkamanaṁ upasaṅkamanaṁ payirupāsanaṁ
 atthīti evampi atthi pañhena āgamaṁ. Athavā pañhāgamo
 tuyhaṁ atthi tvampi pahu visavī alamatto mayā pucchituṁ 3- kathetuṁ
 visajjetuṁ sandassetuṁ 4- bhaṇitunti 5- evampi atthi pañhena āgamaṁ.
      [119] Kiṁnissitā isayo manujāti kiṁnissitāti kiṁ nissitā
 āsitā allīnā upagatā ajjhositā adhimuttā. Isayoti
 isināmakā yekeci isipabbajjaṁ pabbajitā ājīvakā nigganthā jaṭilā
 tāpasā. Manujāti manussā vuccantīti kiṁnissitā isayo manujā.
      [120] Khattiyā brāhmaṇā devatānanti khattiyāti yekeci
 khattiyajātikā. Brāhmaṇāti yekeci bhovādikā. Devatānanti
 ājīvakasāvakānaṁ ājīvakā devatā nigganthasāvakānaṁ nigganthā
 devatā jaṭilasāvakānaṁ jaṭilā devatā paribbājakasāvakānaṁ
 paribbājakā devatā avaruddhakasāvakānaṁ 6- avaruddhakā 7- devatā
 hatthivatikānaṁ hatthī devatā assavatikānaṁ assā devatā govatikānaṁ
 gāvo devatā kukkuravatikānaṁ kukkurā devatā kākavatikānaṁ
 kākā devatā vāsudevavatikānaṁ vāsudevo devatā baladevavatikānaṁ

  *  *  *  *  *  *
  Footnote:1-2 Ma. pañhena atthiko āgatomhi pañhaṁ pucchitukāmo āgatomhi pañhaṁ sotukāmo
 āgatomhīti. 3 Ma. pucchitaṁ. 4-5 Ma. vahassetaṁ bhāranti. 6-7 Ma. aviruddha ....
-------------------------------------------------
[page 046]
 Baladevo devatā puṇṇabhaddavatikānaṁ puṇṇabhaddo devatā
 maṇibhaddavatikānaṁ maṇibhaddo devatā aggivatikānaṁ aggi devatā
 nāgavatikānaṁ nāgā devatā supaṇṇavatikānaṁ supaṇṇā devatā
 yakkhavatikānaṁ yakkhā devatā asuravatikānaṁ asurā devatā
 gandhabbavatikānaṁ gandhabbā devatā mahārājavatikānaṁ mahārājā devatā
 candavatikānaṁ cando devatā suriyavatikānaṁ suriyo devatā indavatikānaṁ
 indo devatā brahmavatikānaṁ brahmā devatā devavatikānaṁ
 devā devatā disāvatikānaṁ disā devatā ye yesaṁ dakkhiṇeyyā
 te tesaṁ devatāti khattiyā brāhmaṇā devatānaṁ.
      [121] Yaññamakappiṁsu puthūdha loketi yañño 1- vuccati
 deyyadhammo cīvarapiṇḍapātasenāsanagilānapaccayabhesajjaparikkhāraṁ
 annaṁ pānaṁ vatthaṁ yānaṁ mālāgandhaṁ vilepanaṁ seyyāvasathaṁ
 padīpeyyaṁ. Yaññamakappiṁsūti yepi yaññaṁ esanti gavesanti
 pariyesanti cīvarapiṇḍapātasenāsanagilānapaccayabhesajjaparikkhāraṁ
 annaṁ pānaṁ vatthaṁ yānaṁ mālāgandhaṁ vilepanaṁ seyyavasathaṁ padīpeyyaṁ
 tepi yaññaṁ kappenti. Yepi yaññaṁ abhisaṅkharonti
 cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ
 vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tepi
 yaññaṁ kappenti. Yepi yaññaṁ denti yajanti pariccajanti
 cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ

  *  *  *  *  *  *
  Footnote:1 Ma. yaññaṁ. evamuparipi.
-------------------------------------------------
[page 047]
 Vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ tepi
 yaññaṁ kappenti. Puthūti yaññā vā ete puthū yaññayajakā 1-
 vā ete puthū dakkhiṇeyyā vā ete puthū. Kathaṁ yaññā
 vā ete puthū. Ete yaññā puthū 2- cīvarapiṇḍapātasenāsana-
 gilānapaccayabhesajjaparikkhārā annaṁ pānaṁ vatthaṁ yānaṁ mālāgandhaṁ
 vilepanaṁ seyyāvasathaṁ padīpeyyaṁ evaṁ yaññā vā ete puthū.
 Kathaṁ yaññayajakā vā ete puthū. [3]- Ete yaññayajakā puthū khattiyā
 ca brāhmaṇā ca vessā ca suddā ca gahaṭṭhā ca pabbajitā
 ca devā ca manussā ca evaṁ yaññayajakā vā ete puthū.
 Kathaṁ dakkhiṇeyyā vā ete puthū. 4- Ete dakkhiṇeyyā puthū
 samaṇabrāhmaṇā yācaka vaṇibbaka sāvakā 5- evaṁ dakkhiṇeyyā vā ete
 puthū. Idha loketi manussaloketi yaññamakappiṁsu puthūdha loke.
      [122] Pucchāmi taṁ bhagavā brūhi me tanti pucchāti tisso
 pucchā adiṭṭhajotanā pucchā diṭṭhasaṁsandanā pucchā vimaticchedanā
 pucchā.
      Katamā adiṭṭhajotanā pucchā. Pakatiyā lakkhaṇaṁ añātaṁ hoti
 adiṭṭhaṁ atulitaṁ atiritaṁ avibhāvitaṁ avibhūtaṁ tassa ñāṇāya dassanāya
 tulanāya tiraṇāya vibhāvanatthāya vibhūtatthāya pañhaṁ pucchati ayaṁ
 adiṭṭhajotanā pucchā.
      Katamā diṭṭhasaṁsandanā pucchā. Pakatiyā lakkhaṇaṁ ñātaṁ hoti

  *  *  *  *  *  *
  Footnote:1 Ma. yaññayājakā. evamuparipi. 2 Ma. bahukānaṁ ete yaññā. 3-4 Ma. bahukā.
 5 Ma. kapaṇaddhikavanibbakayācakā.
-------------------------------------------------
[page 048]
 Diṭṭhaṁ tulitaṁ tiritaṁ vibhāvitaṁ vibhūtaṁ aññehi paṇḍitehi saddhiṁ
 saṁsandanatthāya pañhaṁ pucchati ayaṁ diṭṭhasaṁsandanā pucchā.
      Katamā vimaticchedanā pucchā. Pakatiyā saṁsayaṁ pakkhanno 1- hoti
 vimatiṁ pakkhanno 2- dveḷhakajāto evaṁ nu kho na nu kho kinnu
 kho kathaṁnu khoti so vimaticchedanatthāya pañhaṁ pucchati ayaṁ
 vimaticchedanā pucchā. Imā tisso pucchā.
      Aparāpi tisso pucchā manussapucchā amanussapucchā nimmitapucchā.
      Katamā manussapucchā. Manussā buddhaṁ bhagavantaṁ upasaṅkamitvā
 pañhaṁ 3- pucchanti bhikkhū pucchanti bhikkhuniyo pucchanti upāsakā
 pucchanti upāsikāyo pucchanti rājāno pucchanti khattiyā
 pucchanti brāhmaṇā pucchanti vessā pucchanti suddā
 pucchanti gahaṭṭhā pucchanti pabbajitā pucchanti ayaṁ
 manussapucchā.
      Katamā amanussapucchā. Amanussā buddhaṁ bhagavantaṁ upasaṅkamitvā
 pañhaṁ pucchanti nāgā pucchanti supaṇṇā pucchanti
 yakkhā pucchanti asurā pucchanti gandhabbā pucchanti mahārājāno
 pucchanti indā pucchanti brahmāno pucchanti
 devatāyo pucchanti ayaṁ amanussapucchā.
      Katamā nimmitapucchā. Yaṁ bhagavā rūpaṁ abhinimmināti manomayaṁ
 sabbaṅgapaccaṅgaṁ ahinindriyaṁ so nimmito buddhaṁ bhagavantaṁ upasaṅkamitvā

  *  *  *  *  *  *
  Footnote:1-2 Ma. pakkhando. 3 Ma. ayaṁ pāṭho natthi.
-------------------------------------------------
[page 049]
 Pañhaṁ pucchati bhagavā visajjeti ayaṁ nimmitapucchā.
 Imā tisso pucchā.
      Aparāpi tisso pucchā attatthapucchā paratthapucchā
 ubhayatthapucchā.
      Aparāpi tisso pucchā diṭṭhadhammikatthapucchā samparāyikatthapucchā
 paramatthapucchā.
      Aparāpi tisso pucchā anavajjatthapucchā nikkilesatthapucchā
 vodānatthapucchā.
      Aparāpi tisso pucchā atītapucchā anāgatapucchā paccuppannapucchā.
      Aparāpi tisso pucchā ajjhattapucchā bahiddhāpucchā
 ajjhattabahiddhāpucchā.
      Aparāpi tisso pucchā kusalapucchā akusalapucchā abyākatapucchā.
      Aparāpi tisso pucchā khandhapucchā dhātupucchā āyatanapucchā.
      Aparāpi tisso pucchā satipaṭṭhānapucchā sammappadhānapucchā
 iddhipādapucchā.
      Aparāpi tisso pucchā indriyapucchā balapucchā bojjhaṅgapucchā.
      Aparāpi tisso pucchā maggapucchā phalapucchā nibbānapucchā.
-------------------------------------------------
[page 050]
      Pucchāmi tanti pucchāmi taṁ yācāmi taṁ ajjhesāmi taṁ
 pasādemi taṁ kathassu meti pucchāmi taṁ. Bhagavāti gāravādhivacanametaṁ
 .pe. Sacchikā paññatti yadidaṁ bhagavāti. Brūhi me
 tanti brūhi ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti pucchāmi taṁ bhagavā brūhi me taṁ.
 Tenāha so brāhmaṇo
                 anejaṁ mūladassāviṁ (iccāyasmā puṇṇako)
                 atthī pañhena āgamaṁ
                 kiṁnissitā isayo manujā
                 khattiyā brāhmaṇā devatānaṁ
                 yaññamakappiṁsu puthūdha loke
                 pucchāmi taṁ bhagavā brūhi me tanti.
           [123] Yekecime isayo manujā (puṇṇakāti bhagavā)
                 khattiyā brāhmaṇā devatānaṁ
                 yaññamakappiṁsu puthūdha loke
                 āsiṁsamānā 1- puṇṇaka itthataṁ 2-
                 jaraṁ sitā yaññamakappayiṁsu.
      [124] Yekecime isayo manujāti yekecimeti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ yekecimeti.
 Isayoti isināmakā yekeci isipabbajjaṁ pabbajitā ājīvakā

  *  *  *  *  *  *
  Footnote:1 Ma. āsīsamānā. evamuparipi. 2 Ma. itthattaṁ. evamuparipi.
-------------------------------------------------
[page 051]
 Nigganthā jaṭilā tāpasā. Manujāti manussā vuccantīti yekecime
 isayo manujā. Puṇṇakāti bhagavā taṁ brāhmaṇaṁ nāmena
 ālapati. Bhagavāti gāravādhivacanametaṁ .pe. Sacchikā paññatti
 yadidaṁ bhagavāti puṇṇakāti bhagavā.
      [125] Khattiyā brāhmaṇā devatānanti khattiyāti yekeci
 khattiyajātikā. Brāhmaṇāti yekeci bhovādikā. Devatānanti
 ājīvakasāvakānaṁ ājīvakā devatā .pe. Disāvatikānaṁ disā
 devatā ye yesaṁ dakkhiṇeyyā te tesaṁ devatāti khattiyā
 brāhmaṇā devatānaṁ.
      [126] Yaññamakappiṁsu puthūdha loketi yañño vuccati deyyadhammo
 cīvarapiṇḍapātasenāsanagilānapaccayabhesajjaparikkhāraṁ annaṁ
 pānaṁ vatthaṁ yānaṁ mālāgandhaṁ vilepanaṁ seyyāvasathaṁ padīpeyyaṁ.
 Yaññamakappiṁsūti yepi yaññaṁ esanti gavesanti pariyesanti
 cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ
 yānaṁ mālāgandhaṁ vilepanaṁ seyyāvasathaṁ padīpeyyaṁ tepi yaññaṁ
 kappenti. Puthūti yaññā vā ete puthū yaññayajakā vā
 ete puthū dakkhiṇeyyā vā ete puthū. Kathaṁ yaññā vā
 ete puthū .pe. Evaṁ dakkhiṇeyyā vā ete puthū. Idha loketi
 manussaloketi yaññamakappiṁsu puthūdha loke.
      [127] Āsiṁsamānā puṇṇaka itthatanti āsiṁsamānāti
-------------------------------------------------
[page 052]
 Rūpapaṭilābhaṁ āsiṁsamānā saddapaṭilābhaṁ āsiṁsamānā gandhapaṭilābhaṁ
 āsiṁsamānā rasapaṭilābhaṁ āsiṁsamānā phoṭṭhabbapaṭilābhaṁ āsiṁsamānā
 puttapaṭilābhaṁ āsiṁsamānā dārapaṭilābhaṁ āsiṁsamānā dhanapaṭilābhaṁ
 āsiṁsamānā yasapaṭilābhaṁ āsiṁsamānā issariyapaṭilābhaṁ āsiṁsamānā
 khattiyamahāsālakule attabhāvapaṭilābhaṁ āsiṁsamānā brāhmaṇamahāsālakule
 attabhāvapaṭilābhaṁ āsiṁsamānā gahapatimahāsālakule attabhāvapaṭilābhaṁ
 āsiṁsamānā cātummahārājikesu devesu attabhāvapaṭilābhaṁ
 āsiṁsamānā tāvatiṁsesu devesu yāmesu devesu
 tusitesu devesu nimmānaratīsu devesu paranimmitavasavattīsu devesu
 brahmakāyikesu devesu attabhāvapaṭilābhaṁ āsiṁsamānā icchamānā
 sādiyamānā patthayamānā pihayamānā abhijappamānāti āsiṁsamānā.
 Puṇṇaka itthatanti ettha attabhāvābhinibbattiṁ āsiṁsamānā
 ettha khattiyamahāsālakule attabhāvābhinibbattiṁ āsiṁsamānā
 ettha brāhmaṇamahāsālakule attabhāvābhinibbattiṁ āsiṁsamānā
 ettha gahapatimahāsālakule attabhāvābhinibbattiṁ āsiṁsamānā ettha
 cātummahārājikesu devesu attabhāvābhinibbattiṁ āsiṁsamānā ettha
 tāvatiṁsesu devesu ettha yāmesu devesu ettha tusitesu devesu
 ettha nimmānaratīsu devesu ettha paranimmitavasavattīsu devesu
 ettha brahmakāyikesu devesu attabhāvābhinibbattiṁ āsiṁsamānā
 icchamānā sādiyamānā patthayamānā pihayamānā abhijappamānāti
-------------------------------------------------
[page 053]
 Āsiṁsamānā puṇṇaka itthataṁ.
      [128] Jaraṁ sitā yaññamakappayiṁsūti jaraṁ sitāti jaranissitā
 byādhinissitā maraṇanissitā sokaparidevadukkhadomanassupāyāsanissitā
 devate 1- jātinissitāya devate jātinissitā vā devate
 jaranissitāya devate jaranissitā vā devate byādhinissitāya devate
 byādhinissitā vā devate maraṇanissitāya devate maraṇanissitā
 vā devate sokaparidevadukkhadomanassupāyāsanissitāya devate
 sokaparidevadukkhadomanassupāyāsanissitā vā devate gatinissitāya
 devate gatinissitā vā devate upapattinissitāya devate upapattinissitā
 vā devate paṭisandhinissitāya devate paṭisandhinissitā vā
 devate bhavanissitāya devate bhavanissitā vā devate saṁsāranissitāya
 devate saṁsāranissitā vā devate vaṭṭanissitāya devate vaṭṭanissitā
 vā āsitā allīnā upagatā ajjhositā adhimuttāti
 jaraṁ sitā yaññamakappayiṁsu. Tenāha bhagavā
                 yekecime isayo manujā (puṇṇakāti bhagavā)
                 khattiyā brāhmaṇā devatānaṁ
                 yaññamakappiṁsu puthūdha loke
                 āsiṁsamānā puṇṇaka itthataṁ
                 jaraṁ sitā yaññamakappayiṁsūti.
      [129] Yekecime isayo manujā (iccāyasmā puṇṇako)

  *  *  *  *  *  *
  Footnote:1 Ma. yadeva te jātinissitā. tadeva te jarānissitā. yadeva te jarānissitā.
 tadeva te byādhinissitā .... evamuparipi.
-------------------------------------------------
[page 054]
                 Khattiyā brāhmaṇā devatānaṁ
                 yaññamakappiṁsu puthūdha loke
                 kaccissu 1- te bhagavā yaññapathe appamattā
                 atāruṁ 2- jātiñca jarañca mārisa
                 pucchāmi taṁ bhagavā brūhi me taṁ.
      [130] Yekecime isayo manujāti yekecimeti .pe. Kaccissu
 te bhagavā yaññapathe appamattāti kaccissūti saṁsayapucchā
 vimatipucchā dveḷhakapucchā anekaṁsapucchā evaṁ nukho na nu kho kinnu
 kho kathaṁ nu khoti kaccissu. Teti yaññayajakā [3]-. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti kaccissu te
 bhagavā. Yaññapathe appamattāti yaññoyeva vuccati yaññapatho.
 Yathā ariyamaggo ariyapatho devamaggo devapatho brahmamaggo
 brahmapatho evameva yaññoyeva vuccati yaññapatho. Appamattāti
 yaññapathe appamattā lakkaccakārino sātaccakārino aṭṭhitakārino
 anolīnavuttino anikkhittacchandā anikkhittadhurā taccaritā
 tabbahulā taggarukā tanninnā tappoṇā tappabbhārā tadadhimuttā
 tadādhipateyyāti [4]- yaññapathe appamattā. Yepi yaññaṁ esanti
 gavesanti pariyesanti cīvarapiṇḍapātasenāsanagilānapaccayabhesajjaparikkhāraṁ
 annaṁ pānaṁ vatthaṁ yānaṁ mālāganadhaṁ vilepanaṁ seyyāvasathaṁ
 padīpeyyaṁ sakkaccakārino .pe. Tadādhipateyyā tepi yaññapathe

  *  *  *  *  *  *
  Footnote:1 Ma. kaccisu. evamupari. 2 Ma. atāru. 3 Ma. vuccanti. 4 Ma. tepi.
-------------------------------------------------
[page 055]
 Appamattā. Yepi yaññaṁ abhisaṅkharonti cīvarapiṇḍapātasenāsana-
 gilānapaccayabhesajjaparikkhāraṁ annaṁ pānaṁ vatthaṁ yānaṁ mālāgandhaṁ
 vilepanaṁ seyyāvasathaṁ padīpeyyaṁ sakkaccakārino .pe. Tadādhipateyyā
 patepi yaññapathe appamattā. Yepi yaññaṁ denti
 yajanti pariccajanti cīvarapiṇḍapātasenāsanagilānapaccayabhesajjaparikkhāraṁ
 annaṁ pānaṁ vatthaṁ yānaṁ mālāgandhaṁ vilepanaṁ seyyāvasathaṁ
 padīpeyyaṁ sakkaccakārino .pe. Tadādhipateyyā tepi yaññapathe
 appamattāti kaccissu te bhagavā yaññapathe appamattā.
      [131] Atāruṁ jātiñca jarañca mārisāti jātijarāmaraṇaṁ
 atāriṁsu uttariṁsu patariṁsu samatikkamiṁsu vītivattiṁsu. Mārisāti
 piyavacanaṁ garuvacanaṁ sagāravasappatissādhivacanametaṁ mārisāti atāruṁ
 jātiñca jarañca mārisa.
      [132] Pucchāmi taṁ bhagavā brūhi me tanti pucchāmi tanti
 pucchāmi taṁ yācāmi taṁ ajjhesāmi taṁ pasādemi taṁ kathassu meti
 pucchāmi taṁ. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti. Brūhi me tanti brūhi ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehīti
 pucchāmi taṁ bhagavā brūhi me taṁ. Tenāha so brāhmaṇo
                 yekecime isayo manujā (iccāyasmā puṇṇako)
                 khattiyā brāhmaṇā devatānaṁ
-------------------------------------------------
[page 056]
                 Yaññamakappiṁsu puthūdha loke
                 kaccissu te bhagavā yaññapathe appamattā
                 atāruṁ jātiñca jarañca mārisa
                 pucchāmi taṁ bhagavā brūhi metanti.
      [133] Āsiṁsanti thomayanti < PTS. CNid , 13 >(abhijappanti) juhanti (puṇṇakāti bhagavā)
                 kāmābhijappanti paṭicca lābhaṁ
                 te yājayogā bhavarāgarattā
                 nātariṁsu jātijaranti brūmi.
      [134] Āsiṁsanti thomayanti abhijappanti juhantīti āsiṁsantīti
 rūpapaṭilābhaṁ āsiṁsanti saddapaṭilābhaṁ āsiṁsanti gandhapaṭilābhaṁ
 āsiṁsanti rasapaṭilābhaṁ āsiṁsanti phoṭṭhabbapaṭilābhaṁ āsiṁsanti
 puttapaṭilābhaṁ āsiṁsanti dārapaṭilābhaṁ āsiṁsanti dhanapaṭilābhaṁ āsiṁsanti
 yasapaṭilābhaṁ āsiṁsanti issariyapaṭilābhaṁ āsiṁsanti khattiyamahāsālakule
 attabhāvapaṭilābhaṁ āsiṁsanti brāhmaṇamahāsālakule gahapatimahāsālakule
 cātummahārājikesu devesu .pe. Brahmakāyikesu
 devesu attabhāvapaṭilābhaṁ āsiṁsanti sādiyanti patthayanti pihayantīti
 āsiṁsanti.
      Thomayantīti yaññaṁ vā thomenti phalaṁ vā thomenti dakkhiṇeyyaṁ
 vā thomenti. Kathaṁ yaññaṁ thomenti. Piyaṁ 1- dinnaṁ manāpaṁ dinnaṁ
 paṇītaṁ dinnaṁ kappiyaṁ dinnaṁ viceyyaṁ dinnaṁ anavajjaṁ dinnaṁ abhiṇhaṁ

  *  *  *  *  *  *
  Footnote:1 Ma. suciṁ.
-------------------------------------------------
[page 057]
 Dinnaṁ dadaṁ cittaṁ pasāditanti thomenti kittenti vaṇṇenti
 pasaṁsanti evaṁ yaññaṁ thomenti. Kathaṁ phalaṁ thomenti. Itonidānaṁ
 rūpapaṭilābho bhavissati saddapaṭilābho bhavissati gandhapaṭilābho bhavissati
 rasapaṭilābho bhavissati phoṭṭhabbapaṭilābho bhavissati khattiyamahāsālakule
 brāhmaṇamahāsālakule .pe. Brahmakāyikesu devesu
 attabhāvapaṭilābho bhavissatīti thomenti kittenti vaṇṇenti
 pasaṁsanti evaṁ phalaṁ thomenti. Kathaṁ dakkhiṇeyyaṁ thomenti.
 Dakkhiṇeyyā jātisampannā gottasampannā ajjhāyakā mantadharā
 tiṇṇaṁ vedānaṁ pāragū sanighaṇḍuketubhānaṁ akkharappabhedānaṁ
 itihāsapañcamānaṁ padakā veyyākaraṇā lokāyatanamahāpurisalakkhaṇesu
 anavayā 1- vītarāgā [2]- rāgavinayāya vā paṭipannā vītadosā
 dosavinayāya vā paṭipannā vītamohā mohavinayāya vā paṭipannā
 saddhāsampannā sīlasampannā samādhisampannā paññāsampannā
 vimuttisampannā vimuttiñāṇadassanasampannāti thomenti kittenti
 vaṇṇenti pasaṁsanti evaṁ dakkhiṇeyyaṁ thomentīti āsiṁsanti
 thomayanti.
      Abhijappantīti rūpapaṭilābhaṁ abhijappanti saddapaṭilābhaṁ abhijappanti
 gandhapaṭilābhaṁ abhijappanti rasapaṭilābhaṁ abhijappanti phoṭṭhabbajappaṭilābhaṁ
 abhijappanti khattiyamahāsālakule attabhāvapaṭilābhaṁ abhijappanti
 .pe. Brahmakāyikesu devesu attabhāvapaṭilābhaṁ abhijappantīti

  *  *  *  *  *  *
  Footnote:1 Ma. anavayāti. 2 Ma. vā. evamuparipi.
-------------------------------------------------
[page 058]
 Āsiṁsanti thomayanti abhijappanti.
      Juhantīti juhanti denti yajanti pariccajanti
 cīvarapiṇḍapātasenāsanagilānapaccayabhesajjaparikkhāraṁ annaṁ pānaṁ vatthaṁ yānaṁ
 mālāgandhaṁ vilepanaṁ seyyāvasathaṁ padīpeyyanti āsiṁsanti thomayanti
 abhijappanti juhanti. Puṇṇakāti bhagavāti puṇṇakāti bhagavā
 taṁ brāhmaṇaṁ nāmena ālapati. Bhagavāti gāravādhivacanametaṁ .pe.
 Yadidaṁ bhagavāti puṇṇakāti bhagavā.
      [135] Kāmābhijappanti paṭicca lābhanti rūpapaṭilābhaṁ paṭicca
 kāme abhijappanti saddapaṭilābhaṁ paṭicca kāme abhijappanti .pe.
 Brahmakāyikesu devesu attabhāvapaṭilābhaṁ paṭicca kāme abhijappanti
 jappanti pajappantīti kāmābhijappanti paṭicca lābhaṁ.
      [136] Te yājayogā bhavarāgarattā nātariṁsu jātijaranti
 brūmīti teti yaññayajakā [1]-. Yājayogāti yāgesu yuttā āyuttā
 samāyuttā taccaritā tabbahulā taggarukā tanninnā tappoṇā
 tappabbhārā tadadhimuttā tadādhipateyyāti te yājayogā.
 Bhavarāgarattāti bhavarāgo vuccati taṇhā 2- yo bhavesu bhavacchando
 bhavarāgo bhavanandi bhavataṇhā bhavasineho bhavapipāsā bhavapariḷāho
 bhavamucchā bhavajjhosānaṁ bhavarāgena bhavesu rattā gadhitā
 mucchitā ajjhopannā laggā laggitā palibuddhāti te yājayogā
 bhavarāgarattā. Nātariṁsu jātijaranti brūmīti te yājayogā

  *  *  *  *  *  *
  Footnote:1 Ma. vuccanti. 2 Ma. ayaṁ pāṭho natthi.
-------------------------------------------------
[page 059]
 Bhavarāgarattā jātijarāmaraṇaṁ na tariṁsu na uttariṁsu na patariṁsu na
 samatikkamiṁsu na vītivattiṁsu jātijarāmaraṇā anikkhantā anissaṭṭhā
 anatikkantā asamatikkantā avītivattā antojātijarāmaraṇe
 parivattanti antosaṁsārapathe parivattanti jātiyā anugatā jarāya
 anusaṭā byādhinā abhibhūtā maraṇena abbhāhatā atāṇā aleṇā
 asaraṇā asaraṇībhūtāti brūmi ācikkhāmi desemi paññapemi
 paṭṭhapemi vivarāmi vibhajāmi uttānīkaromi pakāsemīti te yājayogā
 bhavarāgarattā nātariṁsu jātijaranti brūmi. Tenāha bhagavā
                 āsiṁsanti thomayanti (abhijappanti) juhanti (puṇṇakāti bhagavā)
                 kāmābhijappanti paṭicca lābhaṁ
                 te yājayogā bhavarāgarattā
                 nātariṁsu jātijaranti brūmīti.
           [137] Te ce nātariṁsu yājayogā (iccāyasmā puṇṇako)
                 yaññehi jātiñca jarañca mārisa
                 atha ko carahi devamanussaloke
                 atāri jātiñca jarañca mārisa
                 pucchāmi taṁ bhagavā brūhi me taṁ.
      [138] Te ce nātariṁsu yājayogāti te yaññayajakā
 yājayogā bhavarāgarattā jātijarāmaraṇaṁ nātariṁsu na uttariṁsu na
 patariṁsu na samatikkamiṁsu na vītivattiṁsu jātijarāmaraṇā anikkhantā
-------------------------------------------------
[page 060]
 Anissaṭṭhā anatikkantā asamatikkantā avītivattā antojātijarāmaraṇe
 parivattanti antosaṁsārapathe parivattanti jātiyā
 anugatā jarāya anusaṭā byādhinā abhibhūtā maraṇena abbhāhatā
 atāṇā aleṇā asaraṇā asaraṇībhūtāti te ce nātariṁsu
 yājayogā. Iccāyasmā puṇṇakoti iccāti padasandhi .pe.
 Āyasmā puṇṇakoti.
      [139] Yaññehi jātiñca jarañca mārisāti yaññehi
 pahutehi yaññehi vividhehi yaññehi puthūhi. Mārisāti piyavacanaṁ garuvacanaṁ
 sagāravasappatissādhivacanametaṁ mārisāti yaññehi jātiñca
 jarañca mārisa.
      [140] Atha ko carahi devamanussaloke atāri jātiñca jarañca
 mārisāti atha ko eso sadevake loke samārake sabrahmake
 sassamaṇabrāhmaṇiyā pajāya sadevamanussāya jātijarāmaraṇaṁ atāri
 uttari patari samatikkami vītivattayi. Mārisāti piyavacanaṁ garuvacanaṁ
 sagāravasappatissādhivacanametaṁ mārisāti atha ko carahi devamanussaloke
 atāri jātiñca jarañca mārisa.
      [141] Pucchāmi taṁ bhagavā brūhi me tanti pucchāmi tanti
 pucchāmi taṁ yācāmi taṁ ajjhesāmi taṁ pasādemi taṁ kathassu meti 1-
 pucchāmi taṁ. Bhagavāti sagāravādhivacanametaṁ .pe. Sacchikā paññatti
 yadidaṁ bhagavāti. Brūhi me tanti brūhi ācikkhāhi desehi

  *  *  *  *  *  *
  Footnote:1 Ma. metanti.
-------------------------------------------------
[page 061]
 Paññapehi paṭṭhapehi vivarāhi vibhajāhi uttānīkarohi pakāsehīti
 pucchāmi taṁ bhagavā brūhi me taṁ. Tenāha so brāhmaṇo
                 te ce nātariṁsu yājayogā (iccāyasmā puṇṇako)
                 yaññehi jātiñca jarañca mārisa
                 atha ko carahi devamanussaloke
                 atāri jātiñca jarañca mārisa
                 pucchāmi taṁ bhagavā brūhi me tanti.
           [142] < PTS. CNid , 14 >Saṅkhāya lokasmiṁ paroparāni (puṇṇakāti bhagavā)
                 yassiñjitaṁ natthi kuhiñci loke
                 santo vidhūmo anigho nirāso
                 atāri so jātijaranti brūmi.
      [143] Saṅkhāya lokasmiṁ paroparānīti saṅkhā vuccati ñāṇaṁ
 yā paññā pajānanā .pe. Amoho dhammavicayo sammādiṭṭhi.
 Paroparānīti [1]- opāraṁ 2- vuccati manussaloko pāraṁ 3- vuccati
 devaloko opāraṁ vuccati kāmadhātu pāraṁ vuccati rūpadhātu arūpadhātu opāraṁ
 vuccati kāmadhātu rūpadhātu pāraṁ vuccati arūpadhātu. Saṅkhāya lokasmiṁ
 paroparānīti paroparāni aniccato saṅkhāya dukkhato rogato gaṇḍato
 sallato .pe. Anissaraṇato saṅkhāya jānitvā tulayitvā tīrayitvā
 vibhāvayitvā vibhūtaṁ katvāti saṅkhāya lokasmiṁ paroparāni.
 Puṇṇakāti bhagavāti puṇṇakāti bhagavā taṁ brāhmaṇaṁ nāmena

  *  *  *  *  *  *
  Footnote:1 Ma. oraṁ vuccati sakattabhāvo paraṁ vuccati parattabhāvo oraṁ vucacati
 sakarūpavedanāsaññāsaṅkhāraviññāṇaṁ paraṁ vuccati pararūpavedanāsaññāsaṅkhāraviññāṇaṁ oraṁ
 vuccati cha ajjhattikāni āyatanāni paraṁ vuccati cha bāhirāni āyatanāni. 2 Ma. oraṁ.
 3 Ma. paraṁ. evamuparipi.
-------------------------------------------------
[page 062]
 Ālapati. Bhagavāti gāravādhivacanametaṁ *- .pe. Yadidaṁ bhagavāti
 puṇṇakāti bhagavā.
      [144] Yassiñjitaṁ natthi kuhiñci loketi yassāti arahato
 khīṇāsavassa. Iñjitanti taṇhiñjitaṁ diṭṭhiñjitaṁ kilesiñjataṁ
 māniñjitaṁ kammiñjitaṁ. Yassime iñjitā natthi [1]- na saṁvijjanti
 nupalabbhanti pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhā. Kuhiñcīti kuhiñci kimhici
 katthaci ajjhattaṁ vā bahiddhā vā ajjhattabahiddhā vā. Loketi
 apāyaloke .pe. Āyatanaloketi yassiñjitaṁ natthi kuhiñci
 loke.
      [145] Santo vidhūmo anigho nirāso atāri so jātijaranti
 brūmīti santoti rāgassa santattā santo dosassa santattā
 santo mohassa santattā santo kodhassa upanāhassa makkhassa
 paḷāsassa issāya macchariyassa māyāya sāṭheyyassa thambhassa
 sārambhassa mānassa atimānassa madassa pamādassa sabbakilesānaṁ
 sabbaduccaritānaṁ sabbadarathānaṁ sabbapariḷāhānaṁ sabbasantāpānaṁ
 sabbākusalābhisaṅkhārānaṁ santattā samitattā vūpasamitattā vijjhātattā
 nibbutattā vigatattā paṭippassaddhattā santo upasanto
 vūpasanto nibbuto paṭippassaddhoti santo. Vidhūmoti kāyaduccaritaṁ
 vidhūmitaṁ vidhamitaṁ [2]- visositaṁ byantīkataṁ vacīduccaritaṁ manoduccaritaṁ vidhūmitaṁ

  *  *  *  *  *  *
  Footnote:1 Ma. na santi. evamuparipi. 2 Ma. sositaṁ. evamuparipi.
 * mīkārkkhag gāravādhivacametaṁ peḌna gāravādhivacanametaṁ
-------------------------------------------------
[page 063]
 Vidhamitaṁ visositaṁ byantīkataṁ rāgo vidhūmito vidhamito visosito
 byantīkato doso moho kodho upanāho makkho paḷāso issā
 macchariyaṁ māyā sāṭheyyaṁ thambho sārambho māno atimāno mado
 pamādo vidhūmito vidhamito visosito byantīkato sabbe kilesā
 sabbe duccaritā sabbe darathā sabbe pariḷāhā sabbe santāpā
 sabbākusalābhisaṅkhārā vidhūmitā vidhamitā visositā byantīkatā.
 Apica kodho vuccati dhūmo
                 māno hi te brāhmaṇa khāribhāro
                 kodho dhūmo gammani 1- mosavajjaṁ
                 jivhā sujā tapparassa 2- jotiṭṭhānaṁ
                 attā sudanto purisassa jāti 3-.
 Apica dasahākārehi kodho jāyati anatthaṁ me acarīti kodho
 jāyati anatthaṁ me caratīti kodho jāyati anatthaṁ me carissatīti
 kodho jāyati piyassa me manāpassa anatthaṁ acarīti anatthaṁ
 caratīti anatthaṁ carissatīti kodho jāyati appiyassa me amanāpassa
 atthaṁ acarīti atthaṁ caratīti atthaṁ carissatīti kodho jāyati
 aṭṭhāne vā pana kodho jāyati. Yo evarūpo cittassa āghāto
 paṭighāto paṭigho 4- paṭivirodho kopo pakopo sampakopo doso
 padoso sampadoso cittassa byāpatti manopadoso kodho kujjhanā
 kujjhitattaṁ doso dussanā dussitattaṁ byāpatti byāpajjanā

  *  *  *  *  *  *
  Footnote:1 Ma. bhasmani. 2 Ma. hadayaṁ. 3 Ma. joti. 4 paṭighaṁ.
-------------------------------------------------
[page 064]
 Byāpajjitattaṁ virodho paṭivirodho caṇḍikkaṁ assuropo 1- anattamanatā
 cittassa ayaṁ vuccati kodho. Apica kodhassa adhimattaparittatā
 veditabbā. Atthi kañci kālaṁ kodho cittāvilakaraṇamatto hoti
 na ca tāva mukhakulānavikulāno hoti. Atthi kañci kālaṁ kodho
 mukhakulānavikulānamatto hoti na ca tāva hanusañcopano hoti.
 Atthi kañci kālaṁ kodho hanusañcopanamatto hoti na ca tāva
 pharusavācanicchāraṇo hoti. Atthi kañci kālaṁ kodho pharusavācanicchāraṇamatto
 hoti na ca tāva disāvidisaṁ anuvilokano hoti.
 Atthi kañci kālaṁ kodho disāvidisaṁ anuvilokanamatto hoti na
 ca tāva daṇḍasatthaparāmasano hoti. Atthi kañci kālaṁ kodho
 daṇḍasatthaparāmasanamatto hoti na ca tāva daṇḍasatthābbhukkiraṇo
 hoti. Atthi kañci kālaṁ kodho daṇḍasatthābbhukkiraṇamatto
 hoti na ca tāva daṇḍasatthābhinipātano hoti. Atthi
 kañci kālaṁ kodho daṇḍasatthābhinipātanamatto hoti na ca tāva
 chindavicchindakaraṇo hoti. Atthi kañci kālaṁ kodho chindavicchindakaraṇamatto
 hoti na ca tāva sambhañjanaparibhañjano hoti.
 Atthi kañci kālaṁ kodho sambhañjanaparibhañjanamatto hoti na
 ca tāva aṅgamaṅgāpakaḍḍhano hoti. Atthi kañci kālaṁ kodho
 aṅgamaṅgāpakaḍḍhanamatto hoti na ca tāva jīvitapanāsano 2- hoti.
 Atthi kañci kālaṁ kodho jīvitapanāsanamatto hoti na ca tāva

  *  *  *  *  *  *
  Footnote:1 Ma. asuropo. evamuparipi. 2 Ma. jīvitāvoropano.
-------------------------------------------------
[page 065]
 Sabbacāgapariccāgasaṇṭhito hoti. Yato kodho paraṁ puggalaṁ ghātetvā
 attānaṁ ghāteti ettāvatā kodho paramussadagato paramavepullappatto
 hoti. Yasseso kodho pahīno samucchinno vūpasanto paṭippassaddho
 abhabbuppattiko ñāṇagginā daḍḍho so vuccati vidhūmo.
 Kodhassa pahīnattā vidhūmo kodhavatthussa pariññātattā vidhūmo
 kodhahetussa ucchinnattā 1- vidhūmoti vidhūmo. Anighoti rāgo nīgho
 doso nīgho moho nīgho kodho nīgho upanāho nīgho .pe.
 Sabbākusalābhisaṅkhārā nīghā. Yassete nīghā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā
 so vuccati anīgho. Nirāsoti āsā vuccati taṇhā yo rāgo
 sārāgo .pe. Abhijjhā lobho akusalamūlaṁ. Yassesā āsā
 taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā so vuccati nirāso. Jātīti yā tesaṁ
 tesaṁ sattānaṁ tamhi tamhi sattanikāye jāti sañjāti okkanti
 nibbatti abhinibbatti khandhānaṁ pātubhāvo āyatanānaṁ paṭilābho.
 Jarāti yā tesaṁ tesaṁ sattānaṁ tamhi tamhi sattanikāye
 jarā jiraṇatā khaṇḍiccaṁ pāliccaṁ valittacatā āyuno saṁhāni
 indriyānaṁ paripāko. Santo vidhūmo anigho nirāso
 atāri so jātijaranti brūmīti yo santo ca vidhūmo ca anīgho
 ca nirāso ca so jātijarāmaraṇaṁ atāri uttāri patari samatikkami

  *  *  *  *  *  *
  Footnote:1 Ma. upacchinnattā.
-------------------------------------------------
[page 066]
 Vītivattayīti brūmi ācikkhāmi desemi paññapemi paṭṭhapemi vivarāmi
 vibhajāmi uttānīkaromi pakāsemīti santo vidhūmo anigho nirāso
 atāri so jātijaranti brūmi. Tenāha bhagavā
                 saṅkhāya lokasmiṁ paroparāni (puṇṇakāti bhagavā)
                 yassiñjitaṁ natthi kuhiñci loke
                 santo vidhūmo anigho nirāso
                 atāri so jātijaranti brūmīti.
 Saha gāthāpariyosānā .pe. Pañjaliko bhagavantaṁ namassamāno
 nisinno hoti satthā me bhante bhagavā sāvakohamasmīti.
                Puṇṇakamāṇavakapañhāniddeso tatiyo.
                    ----------------
-------------------------------------------------
[page 067]
                  Mettagūmāṇavakapañhāniddeso
           [146] Pucchāmi taṁ bhagavā brūhi me taṁ (iccāyasmā mettagū)
                 maññāmi taṁ vedaguṁ 1- bhāvitattaṁ
                 kuto nu dukkhā samupāgatāme 2-
                 yekeci lokasmiṁ anekarūpā.
      [147] Pucchāmi taṁ bhagavā brūhi me tanti pucchāti 3- tisso
 pucchā adiṭṭhajotanā pucchā diṭṭhasaṁsandanā pucchā vimaticchedanā
 pucchā.
      Katamā adiṭṭhajotanā pucchā. Pakatiyā lakkhaṇaṁ añātaṁ 4- hoti
 adiṭṭhaṁ atulitaṁ atīritaṁ avibhāvitaṁ avibhūtaṁ tassa ñāṇāya dassanāya
 tulanāya tīraṇāya vibhāvanatthāya vibhūtatthāya pañhaṁ pucchati ayaṁ
 adiṭṭhajotanā pucchā.
      Katamā diṭṭhasaṁsandanā pucchā. Pakatiyā lakkhaṇaṁ ñātaṁ hoti
 diṭṭhaṁ tulitaṁ tīritaṁ vibhāvitaṁ vibhūtaṁ aññehi paṇḍitehi saddhiṁ
 saṁsandanatthāya pañhaṁ pucchati ayaṁ diṭṭhasaṁsandanā pucchā.
      Katamā vimaticchedanā pucchā. Pakatiyā saṁsayaṁ pakkhanno hoti
 vimatiṁ pakkhanno dveḷhakajāto evaṁ nukho na nukho kinnukho
 kathaṁ nukhoti so vimaticchedanatthāya pañhaṁ pucchati ayaṁ
 vimaticchedanā pucchā. Imā tisso pucchā.

  *  *  *  *  *  *
  Footnote:1 Ma. vedagū. evamuparipi. 2 Ma. samudāgatā ime. evamuparipi. 3 Ma. pucchāmīti.
 4 Ma. aññātaṁ. evamuparipi.
-------------------------------------------------
[page 068]
      Aparāpi tisso pucchā manussapucchā amanussapucchā
 nimamitapucchā.
      Katamā manussapucchā. Manussā buddhaṁ bhagavantaṁ upasaṅkamitvā
 pañhaṁ pucchanti bhikkhū pucchanti bhikkhuniyo pucchanti upāsakā
 pucchanti upāsikāyo pucchanti rājāno pucchanti khattiyā
 pucchanti brāhmaṇā pucchanti vessā pucchanti suddā
 pucchanti gahaṭṭhā pucchanti pabbajitā pucchanti ayaṁ
 manussapucchā.
      Katamā amanussapucchā. Amanussā buddhaṁ bhagavantaṁ upasaṅkamitvā
 pañhaṁ pucchanti nāgā pucchanti supaṇṇā pucchanti yakkhā
 pucchanti asurā pucchanti gandhabbā pucchanti mahārājāno
 pucchanti indā pucchanti brahmāno pucchanti devatāyo 1-
 pucchanti ayaṁ amanussapucchā.
 Katamā nimmitapucchā. Yaṁ 2- bhagavā rūpaṁ abhinimmināti manomayaṁ
 sabbaṅgapaccaṅgaṁ ahīnindriyaṁ. So nimmito buddhaṁ bhagavantaṁ
 upasaṅkamitvā pañhaṁ pucchati bhagavā visajjeti. Ayaṁ nimmitapucchā.
 Imā tisso pucchā.
 Aparāpi tisso pucchā attatthapucchā paratthapucchā ubhayatthapucchā.
      Aparāpi tisso pucchā diṭṭhadhammikatthapucchā samparāyikatthapucchā

  *  *  *  *  *  *
  Footnote:1 Ma. devā. 2 Ma. ayaṁ pāṭho natthi.
-------------------------------------------------
[page 069]
 Paramatthapucchā.
      Aparāpi tisso pucchā anavajjatthapucchā nikkilesatthapucchā
 vodānatthapucchā.
      Aparāpi tisso pucchā atītapucchā anāgatapucchā paccuppannapucchā.
      Aparāpi tisso pucchā ajjhattapucchā bahiddhāpucchā
 ajjhattabahiddhāpucchā.
      Aparāpi tisso pucchā kusalapucchā akusalapucchā abyākatapucchā.
      Aparāpi tisso pucchā khandhapucchā dhātupucchā āyatanapucchā.
      Aparāpi tisso pucchā satipaṭṭhānapucchā sammappadhānapucchā
 iddhipādapucchā.
      Aparāpi tisso pucchā indriyapucchā balapucchā bojjhaṅgapucchā.
      Aparāpi tisso pucchā maggapucchā phalapucchā nibbānapucchā.
      Pucchāmi tanti pucchāmi taṁ yācāmi taṁ ajjhesāmi taṁ pasādemi
 taṁ kathassu 1- meti pucchāmi taṁ. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti. Brūhi me tanti brūhi
 ācikkhāhi desehi paññapehi paṭṭhapehi vivarāhi vibhajāhi utānīkarohi
 pakāsehīti pucchāmi taṁ bhagavā brūhi me taṁ. Iccāyasmā
 mettagūti iccāti padasandhi .pe. Iccāyasmā mettagū.
      [148] Maññāmi taṁ vedaguṁ bhāvitattanti vedagūti taṁ maññāmi

  *  *  *  *  *  *
  Footnote:1 Ma. kathayassu.
-------------------------------------------------
[page 070]
 Bhāvitattoti taṁ maññāmi evaṁ maññāmi evaṁ jānāmi evaṁ
 ājānāmi evaṁ vijānāmi evaṁ paṭivijānāmi evaṁ paṭivijjhāmi
 vedagū bhāvitattoti.
      Kathañca bhagavā vedagū. Vedo 1- vuccati catūsu maggesu ñāṇaṁ
 paññā paññindriyaṁ paññābalaṁ dhammavicayasambojjhaṅgo vīmaṁsā
 vipassanā sammādiṭṭhi. Bhagavā tehi vedehi jātijarāmaraṇassa
 antagato antappatto koṭigato koṭippatto pariyantagato
 pariyantappatto vosānagato vosānappatto tāṇagato tāṇappatto
 leṇagato leṇappatto saraṇagato saraṇappatto abhayagato
 abhayappatto accutagato accutappatto amatagato amatappatto
 nibbānagato nibbānappatto. Vedanānaṁ vā antagatoti vedagū.
 Vedehi vā antagatoti vedagū. Sattannaṁ vā dhammānaṁ viditattā
 vedagū. Sakkāyadiṭṭhi viditā hoti vicikicchā viditā hoti
 sīlabbataparāmāso vidito hoti rāgo doso moho māno
 vidito hoti. Viditassa 2- honti pāpakā akusalā dhammā saṅkilesikā
 ponobbhavikā sadarā dukkhavipākā āyatiṁjātijarāmaraṇīyā.
                 Vedāni viceyya kevalāni (sabhiyāti bhagavā)
                 samaṇānaṁ yāni patthi 3- brāhmaṇānaṁ
                 sabbavedanāsu vītarāgo
                 sabbaṁ vedamaticca vedagū so 4-.
                          [5]-

  *  *  *  *  *  *
  Footnote:1 Ma. vedā vuccanti. 2 Ma. viditāssa. 3 Ma. yānīdhatthi. 4 Ma. soti.
 5 Ma. evaṁ bhagavā vedagū.
-------------------------------------------------
[page 071]
      Kathaṁ bhagavā bhāvitatto. Bhagavā bhāvitakāyo bhāvitasīlo
 bhāvitacitto bhāvitapañño bhāvitasatipaṭṭhāno bhāvitasammappadhāno
 bhāvitaiddhipādo bhāvitindriyo bhāvitabalo bhāvitabojjhaṅgo
 bhāvitamaggo pahīnakileso paṭividdhākuppo sacchikatanirodho. Dukkhaṁ
 tassa pariññātaṁ samudayo pahīno maggo bhāvito nirodho
 sacchikato abhiññeyyaṁ abhiññātaṁ pariññeyyaṁ pariññātaṁ pahātabbaṁ
 pahīnaṁ bhāvetabbaṁ bhāvitaṁ sacchikātabbaṁ sacchikataṁ. Aparitto
 mahanto gambhīro appameyyo duppariyogāḷho bahuratano sāgarūpamo
 chaḷaṅgupekkhāya samannāgato hoti. Cakkhunā rūpaṁ disvā neva
 sumano hoti na dummano upekkhako viharati sato sampajāno
 sotena saddaṁ sutvā ghānena gandhaṁ ghāyitvā jivhāya rasaṁ
 sāyitvā kāyena phoṭṭhabbaṁ phusitvā manasā dhammaṁ viññāya
 neva sumano hoti na dummano upekkhako viharati sato sampajāno.
 Cakkhunā rūpaṁ disvā manāpaṁ [1]- nābhigijjhati nābhipihayati 2- na rāgaṁ
 janeti. Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ
 suvimuttaṁ. Cakkhunā kho panetaṁ 3- rūpaṁ disvā amanāpaṁ na maṅku
 hoti appatiṭṭhīnacitto ādinamanaso 4- abyāpannacetaso. Tassa
 ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
 Sotena saddaṁ sutvā ghānena gandhaṁ ghāyitvā jivhāya rasaṁ
 sāyitvā kāyena phoṭṭhabbaṁ phusitvā manasā dhammaṁ viññāya

  *  *  *  *  *  *
  Footnote:1 Ma. rūpaṁ. 2 Ma. nābhihaṁsati. evamuparipi. 3 Ma. paneva. 4 Ma. appatiṭṭhitacitto
 alīnamanaso. evamuparipi.
-------------------------------------------------
[page 072]
 Manāpaṁ nābhigijjhati nābhipihayati na rāgaṁ janeti. Tassa ṭhitova
 kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Manasā 1-
 kho panetaṁ 2- dhammaṁ viññāya amanāpaṁ na maṅku hoti appatiṭṭhīnacitto
 ādinamanaso abyāpannacetaso. Tassa ṭhitova kāyo hoti
 ṭhitaṁ cittaṁ ajjhattaṁ susaṇṭhitaṁ suvimuttaṁ. Cakkhunā rūpaṁ disvā
 manāpāmanāpesu rūpesu ṭhitova kāyo hoti ṭhitaṁ cittaṁ ajjhattaṁ
 susaṇṭhitaṁ suvimuttaṁ. Sotena saddaṁ sutvā ghānena gandhaṁ
 ghāyitvā jivhāya rasaṁ sāyitvā kāyena phoṭṭhabbaṁ phusitvā
 manasā dhammaṁ viññāya manāpāmanāpesu dhammesu ṭhitova kāyo
 hoti ṭhitaṁ cittaṁ ajjhattaṁ susaṇṭhitaṁ suvimuttaṁ. Cakkhunā rūpaṁ
 disvā rajanīye na rajjati dosanīye 3- na dussati mohanīye na muyhati
 kopanīye na kuppati madanīye na majjati kilesanīye na kilissati.
 Sotena saddaṁ sutvā ghānena gandhaṁ ghāyitvā jivhāya rasaṁ
 sāyitvā kāyena phoṭṭhabbaṁ phusitvā manasā dhammaṁ viññāya
 rajanīye na rajjati dosanīye 3- na dussati mohanīye na muyhati kopanīye
 na kuppati madanīye na majjati kilesanīye na kilissati. Diṭṭhe
 diṭṭhamatto sute sutamatto mute mutamatto viññāte viññātamatto
 diṭṭhe na limpati sute na limpati mute na limpati
 viññāte na limpati diṭṭhe anupayo 4- anissito appaṭibaddho
 vippamutto visaṁyutto vimariyādikatena cetasā viharati sute

  *  *  *  *  *  *
  Footnote:1 Ma. manāyeva. 2 Ma. pana. 3 dussanīye. 4 Ma. anūpayo. evamuparipi.
-------------------------------------------------
[page 073]
 Mute viññāte anupayo anissito appaṭibaddho vippamutto
 visaṁyutto vimariyādikatena cetasā viharati. Saṁvijjati bhagavato
 cakkhu passati bhagavā cakkhunā rūpaṁ chandarāgo bhagavato natthi
 suvimuttacitto bhagavā. Saṁvijjati bhagavato sotaṁ suṇāti bhagavā
 sotena saddaṁ chandarāgo bhagavato natthi suvimuttacitto bhagavā.
 Saṁvijjati bhagavato ghānaṁ ghāyati bhagavā ghānena gandhaṁ chandarāgo
 bhagavato natthi suvimuttacitto bhagavā. Saṁvijjati bhagavato jivhā
 sāyati bhagavā jivhāya rasaṁ chandarāgo bhagavato natthi suvimuttacitto
 bhagavā. Saṁvijjati bhagavato kāyo phusati bhagavā kāyena
 phoṭṭhabbaṁ chandarāgo bhagavato natthi suvimuttacitto bhagavā.
 Saṁvijjati bhagavato mano vijānāti bhagavā manasā dhammaṁ chandarāgo
 bhagavato natthi suvimuttacitto bhagavā. Cakkhu rūpārāmaṁ rūparataṁ
 rūpasammuditaṁ bhagavatā 1- dantaṁ guttaṁ rakkhitaṁ saṁvutaṁ tassa ca saṁvarāya
 dhammaṁ deseti. Sotaṁ saddārāmaṁ saddarataṁ ghānaṁ gandhārāmaṁ
 gandharataṁ jivhā rasārāmā rasaratā rasasammuditā [2]- bhagavatā dantā
 guttā rakkhitā saṁvutā tassa ca saṁvarāya dhammaṁ deseti. Kāyo
 phoṭṭhabbārāmo mano dhammārāmo dhammarato dhammasammudito
 [3]- Bhagavatā danto gutto rakkhito saṁvuto tassa ca saṁvarāya
 dhammaṁ deseti.
          Dantaṁ nayanti samitiṁ dantaṁ rājābhirūhati

  *  *  *  *  *  *
  Footnote:1 Ma. bhagavato. evamuparipi. 2 Ma. sā. 3 Ma. so.
-------------------------------------------------
[page 074]
          Danto seṭṭho manussesu yotivākyaṁ titikkhati.
          Varamassatarā dantā ājāniyāva 1- sindhavā
          kuñjarāva 1- mahānāgā attadanto tato varaṁ.
          Na hi etehi yānehi gaccheyya agataṁ disaṁ
          yathāttanā sudantena danto dantena gacchati.
          Vidhāsu na vikampanti vippamuttā punabbhavā
          dantabhūmiṁ anuppattā te loke vijitāvino.
                 Yassindriyāni bhāvitāni
                 ajjhattañca bahiddhā ca sabbaloke
                 nibbijjhimaṁ parañca lokaṁ
                 kālaṁ kaṅkhati bhāvito sudantoti 2-.
 Evaṁ bhagavā bhāvitattoti maññāmi taṁ vedaguṁ bhāvitattaṁ.
      [149] Kutonu dukkhā samupāgatāmeti kutonūti saṁsayapucchā
 vimatipucchā dveḷhakapucchā anekaṁsapucchā evaṁ nukho na nukho
 kiṁ nukho kathaṁ nukhoti kutonu. Dukkhāti jātidukkhaṁ jarādukkhaṁ
 byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ [3]-
 nerayikaṁ dukkhaṁ tiracchānayonikaṁ dukkhaṁ pittivisayikaṁ dukkhaṁ mānusikaṁ
 dukkhaṁ gabbhokkantimūlakaṁ dukkhaṁ gabbheṭhitimūlakaṁ dukkhaṁ gabbhāvuṭṭhānamūlakaṁ
 dukkhaṁ jātassūpanibandhakaṁ dukkhaṁ jātassa parādheyyakaṁ dukkhaṁ
 attūpakkamaṁ dukkhaṁ parūpakkamaṁ dukkhaṁ dukkhadukkhaṁ saṁsāradukkhaṁ

  *  *  *  *  *  *
  Footnote:1 Ma. ca. 2 Ma. sa dantoti. 3 Ma. byasanaṁ dukkhaṁ.
-------------------------------------------------
[page 075]
 Vipariṇāmadukkhaṁ cakkhurogo sotarogo ghānarogo jivhārogo kāyarogo
 sīsarogo kaṇṇarogo mukharogo dantarogo kāso sāso pināso
 ḍaho 1- jaro kucchirogo mucchā pakkhandikā sulā 2- visūcikā kuṭṭhaṁ
 gaṇḍo kilāso soso apamāro daddu kaṇḍu kacchu rakhasā
 vitacchikā lohitaṁ pittaṁ madhumeho aṁsā piḷakā bhagandalā
 pittasamuṭṭhānā ābādhā semhasamuṭṭhānā ābādhā vātasamuṭṭhānā
 ābādhā sannipātikā ābādhā utupariṇāmajā ābādhā visamaparihārajā
 ābādhā opakkamikā ābādhā kammavipākajā ābādhā sītaṁ
 uṇhaṁ jighacchā pipāsā uccāro passāvo ḍaṁsamakasavātātapasiriṁsapa-
 samphassadukkhaṁ mātumaraṇaṁ dukkhaṁ pitumaraṇaṁ dukkhaṁ
 bhātumaraṇaṁ dukkhaṁ bhaginimaraṇaṁ dukkhaṁ puttamaraṇaṁ dukkhaṁ dhītumaraṇaṁ dukkhaṁ
 ñātibyasanaṁ dukkhaṁ bhogabyasanaṁ dukkhaṁ sīlabyasanaṁ dukkhaṁ diṭṭhibyasanaṁ
 dukkhaṁ. Yesaṁ dhammānaṁ ādito samudāgamanaṁ paññāyati atthaṅgamato
 nirodho paññāyati. Kammasannissito vipāko vipākasannissitaṁ
 kammaṁ nāmasannissitaṁ rūpaṁ rūpasannissitaṁ nāmaṁ jātiyā
 anugataṁ jarāya anusaṭaṁ byādhinā abhibhūtaṁ maraṇena abbhāhataṁ dukkhe
 patiṭṭhitaṁ atāṇaṁ aleṇaṁ asaraṇaṁ asaraṇībhūtaṁ ime vuccanti
 dukkhā. Ime dukkhā kuto samupāgatā kuto jātā kuto sañjātā
 kuto nibbattā kuto abhinibbattā kuto pātubhūtā kinnidānā
 kiṁsamudayā kiṁpabhavāti imesaṁ dukkhānaṁ mūlaṁ pucchati hetuṁ pucchati

  *  *  *  *  *  *
  Footnote:1 Ma. ḍāho. 2 Ma. sūlā. evamuparipi.
-------------------------------------------------
[page 076]
 Nidānaṁ pucchati sambhavaṁ pucchati pabhavaṁ pucchati samuṭṭhānaṁ pucchati
 āhāraṁ pucchati ārammaṇaṁ pucchati paccayaṁ pucchati samudayaṁ pucchati [1]-
 yācati ajjhesati pasādetīti kutonu dukkhā samupāgatāme.
      [150] Yekeci lokasmiṁ anekarūpāti yekecīti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ 2- yekecīti.
 Lokasminti apāyaloke manussaloke devaloke khandhaloke dhātuloke
 āyatanaloke. Anekarūpāti anekavidhā nānappakārā dukkhāti
 yekeci lokasmiṁ anekarūpā. Tenāha so brāhmaṇo
                 pucchāmi taṁ bhagavā brūhi me taṁ (iccāyasmā mettagū)
                 maññāmi taṁ vedaguṁ bhāvitattaṁ
                 kutonu dukkhā samupāgatāme
                 yekeci lokasmiṁ anekarūpāti
           [151] Dukkhassa ve maṁ pabhavaṁ apucchasi (mettagūti bhagavā)
                 tante pavakkhāmi yathā pajānaṁ
                 upadhinidānā pabhavanti dukkhā
                 yekeci lokasmiṁ anekarūpā.
      [152] Dukkhassa ve maṁ pabhavaṁ apucchasīti dukkhassāti jātidukkhassa
 jarādukkhassa byādhidukkhassa maraṇadukkhassa sokaparidevadukkha-
 domanassupāyāsadukkhassāti 3-. Dukkhassa ve maṁ pabhavaṁ apucchasīti
 maṁ 4- dukkhassa mūlaṁ pucchasi hetuṁ pucchasi nidānaṁ pucchasi sambhavaṁ

  *  *  *  *  *  *
  Footnote:1 Ma. papucchati. 2 Ma. pariyādiyanavacanametaṁ. evamuparipi. 3 Ma. itisaddo
 natthi. 4 Ma. ayaṁ pāṭho natthi.
-------------------------------------------------
[page 077]
 Pucchasi pabhavaṁ pucchasi samuṭṭhānaṁ pucchasi āhāraṁ pucchasi ārammaṇaṁ
 pucchasi paccayaṁ pucchasi samudayaṁ pucchasi yācasi ajjhesasi
 pasādesīti dukkhassa ve maṁ pabhavaṁ apucchasi. Mettagūti bhagavā taṁ
 brāhmaṇaṁ nāmena ālapati. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti mettagūti bhagavā.
      [153] Tante pavakkhāmi yathā pajānanti tante 1- pavakkhāmīti
 taṁ te dukkhassa mūlaṁ pavakkhāmi hetuṁ pavakkhāmi nidānaṁ pavakkhāmi
 sambhavaṁ pavakkhāmi pabhavaṁ pavakkhāmi samuṭṭhānaṁ pavakkhāmi āhāraṁ
 pavakkhāmi ārammaṇaṁ pavakkhāmi paccayaṁ pavakkhāmi samudayaṁ pavakkhāmi
 ācikkhissāmi desissāmi paññapessāmi paṭṭhapessāmi vivarissāmi
 vibhajissāmi uttānīkarissāmi pakāsessāmīti tante pavakkhāmi.
 Yathā pajānanti yathā pajānanto ājānanto vijānanto
 paṭivijānanto paṭivijjhanto na itihitihaṁ 2- na itikirāya na paramparāya
 na piṭakasampadāya na takkahetu na nayahetu na ākāraparivitakkena
 na diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammaṁ
 [3]- Kathayissāmīti [4]- yathā pajānaṁ.
      [154] Upadhinidānā pabhavanti dukkhāti upadhīti dasa upadhī
 taṇhūpadhi diṭṭhūpadhi kilesūpadhi kammūpadhi duccaritūpadhi āhārūpadhi
 paṭighūpadhi catasso upādinnadhātuyo upadhī cha ajjhattikāni āyatanāni
 upadhī cha viññāṇakāyā upadhī sabbaṁpi dukkhaṁ dukkhaṭṭhena 5- upadhi

  *  *  *  *  *  *
  Footnote:1 Ma. tanti. 2 Ma. ītihītihaṁ. evamuparipi. 3 Ma. taṁ. 4 Ma. taṁ te pavakkhāmi.
 5 Ma. dukkhamanaṭṭhena.
-------------------------------------------------
[page 078]
 Ime vuccanti dasa upadhī. Dukkhāti jātidukkhaṁ jarādukkhaṁ
 byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ .pe.
 Byādhinā abhibhūtaṁ maraṇena abbhāhataṁ dukkhe patiṭṭhitaṁ atāṇaṁ
 aleṇaṁ asaraṇaṁ asaraṇībhūtaṁ ime vuccanti dukkhā. Ime dukkhā
 upadhinidānā upadhihetukā upadhipaccayā upadhikāraṇā honti
 sambhavanti pabhavanti jāyanti sañjāyanti nibbattanti pātubhavantīti
 upadhinidānā pabhavanti dukkhā.
      [155] Yekeci lokasmiṁ anekarūpāti yekecīti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ yekecīti.
 Lokasminti apāyaloke manussaloke devaloke khandhaloke dhātuloke
 āyatanaloke. Anekarūpāti anekavidhā nānappakārā dukkhāti
 yekeci lokasmiṁ anekarūpā. Tenāha bhagavā
                 dukkhassa ve maṁ pabhavaṁ apucchasi (mettagūti bhagavā)
                 tante pavakkhāmi yathā pajānaṁ
                 upadhinidānā pabhavanti dukkhā
                 yekeci < PTS. CNid , 15 >lokasmiṁ anekarūpāti.
           [156] Yo ve avidvā upadhiṁ karoti
                 punappunaṁ dukkhamupeti mando
                 tasmā pajānaṁ upadhiṁ na kayirā
                 dukkhassa jātippabhavānupassī.
-------------------------------------------------
[page 079]
      [157] Yo ve avidvā upadhiṁ karotīti yoti yo yādiso
 yathāyutto yathāvihito yathāpakāro yaṁṭhānappatto yaṁdhammasamannāgato
 khattiyo vā brāhmaṇo vā vesso vā suddo vā gahaṭṭho
 vā pabbajito vā devo vā manusso vā. Avidvāti avidvā
 avijjāgato añāṇī avibhāvī duppañño. Upadhiṁ karotīti
 taṇhūpadhiṁ karoti diṭṭhūpadhiṁ karoti kilesūpadhiṁ karoti kammūpadhiṁ karoti
 duccaritūpadhiṁ karoti āhārūpadhiṁ karoti paṭighūpadhiṁ karoti catasso
 upādinnadhātuyo upadhī karoti cha ajjhattikāni āyatanāni upadhī
 karoti cha viññāṇakāye upadhī karoti janeti sañjaneti
 nibbattetīti avidvā upadhiṁ karoti.
      [158] Punappunaṁ dukkhamupeti mandoti punappunaṁ dukkhamupetīti
 punappunaṁ jātidukkhaṁ jarādukkhaṁ byādhidukkhaṁ maraṇadukkhaṁ sokaparideva-
 dukkhadomanassupāyāsadukkhaṁ eti upeti 1- upagacchati gaṇhāti parāmasati
 abhinivisatīti punappunaṁ dukkhamupeti. Mandoti mando mūḷho
 avidvā avijjāgato añāṇī avibhāvī duppaññoti punappunaṁ
 dukkhamupeti mando.
      [159] Tasmā pajānaṁ upadhiṁ na kayirāti tasmāti tasmā 2-
 taṁkāraṇā taṁhetu tappaccayā taṁnidānā etaṁ ādīnavaṁ sampassamāno
 upadhīsūti tasmā. Pajānanti pajānanto ājānanto vijānanto
 paṭivijānanto paṭivijjhanto sabbe saṅkhārā aniccāti pajānanto

  *  *  *  *  *  *
  Footnote:1 Ma. samupeti. 2 Ma. ayaṁ pāṭho natthi
-------------------------------------------------
[page 080]
 Ājānanto vijānanto paṭivijānanto paṭivijjhanto sabbe
 saṅkhārā dukkhāti sabbe dhammā anattāti .pe. Yaṅkiñci
 samudayadhammaṁ sabbantaṁ nirodhadhammanti pajānanto ājānanto
 vijānanto paṭivijānanto paṭivijjhanto. Upadhiṁ na kayirāti taṇhūpadhiṁ
 na kareyya diṭṭhūpadhiṁ na kareyya kilesūpadhiṁ na kareyya kammūpadhiṁ 1-
 na kareyya duccaritūpadhiṁ na kareyya āhārūpadhiṁ na kareyya paṭighūpadhiṁ
 na kareyya catasso upādinnadhātuyo upadhī na kareyya cha
 ajjhattikāni āyatanāni upadhī na kareyya [2]- na janeyya na
 sañjaneyya na nibbatteyyāti tasmā pajānaṁ upadhiṁ na kayirā.
      [160] Dukkhassāti jātidukkhassa jarādukkhassa byādhidukkhassa
 maraṇadukkhassa sokaparidevadukkhadomanassupāyāsadukkhassa pabhavānupassī 3-
 mūlānupassī hetānupassī nidānānupassī sambhavānupassī pabhavānupassī
 samuṭṭhānānupassī āhārānupassī ārammaṇānupassī paccayānupassī
 samudayānupassī. Anupassanā vuccati paññā yā paññā
 pajānanā .pe. Amoho dhammavicayo sammādiṭṭhi. Imāya
 anupassanāya paññāya upeto hoti samupeto upāgato samupāgato
 upapanno samupapanno samannāgato so vuccati anupassīti
 dukkhassa jātippabhavānupassī. Tenāha bhagavā
                 yo ve avidvā upadhiṁ karoti
                 punappunaṁ dukkhamupeti mando

  *  *  *  *  *  *
  Footnote:1 Ma. ime dve pāṭhā natthi. 2 Ma. cha viññāṇakāye upadhī na kareyya.
 3 Ma. pabhavānupassīti: dukkhassa.
-------------------------------------------------
[page 081]
                 Tasmā pajānaṁ upadhiṁ na kayirā
                 dukkhassa jātippabhavānupassīti.
           [161] Yantaṁ apucchimha akittayī no
                 aññaṁ taṁ pucchāma tadiṅgha brūhi
                 kathaṁ nu dhīrā vitaranti oghaṁ
                 jātijjaraṁ 1- sokapariddavañca
                 tamme munī sādhu viyākarohi
                 tathā < PTS. CNid , 16 >hi te vidito esa dhammo.
      [162] Yantaṁ apucchimha akittayī noti yaṁ taṁ apucchimha
 ayācimha ajjhesimha pasādimha. Akittayī noti no 2- akitti 3-
 taṁ ācikkhi taṁ desesi taṁ paññapi taṁ paṭṭhapi taṁ vivari taṁ vibhaji
 taṁ uttānīmakāsi taṁ pakāsi tanti yantaṁ apucchimha akittayī no.
      [163] [4]- Aññaṁ taṁ pucchāma tadiṅgha brūhi kathaṁ nu dhīrā vitaranti
 oghaṁ jātijjaraṁ sokapariddavañcāti kathaṁnūti saṁsayapucchā vimatipucchā
 dveḷhakapucchā anekaṁsapucchā evaṁ nukho na nu kho kiṁ nu
 kho kathaṁnu khoti kathaṁnu. Dhīrāti dhīrā paṇḍitā paññavanto
 buddhimanto ñāṇino vibhāvino medhāvino. Oghanti kāmoghaṁ
 bhavoghaṁ diṭṭhoghaṁ avijjoghaṁ. Jātīti yā tesaṁ tesaṁ sattānaṁ
 tamhi tamhi sattanikāye jāti sañjāti okkanti nibbatti
 abhinibbatti khandhānaṁ pātubhāvo āyatanānaṁ paṭilābho. Jarāti

  *  *  *  *  *  *
  Footnote:1 Ma. jātiṁ jaraṁ. 2 Ma. nosaddo natthi. 3 Ma. akittitaṁ pakittitaṁ desitaṁ.
 evamuparipi. 4 Ma. aññaṁ taṁ pucchāma tadiṅgha brūhīti aññaṁ taṁ pucchāma aññaṁ taṁ
 yācāma aññaṁ taṁ ajjhesāma aññaṁ taṁ pasādema uttari taṁ pucchāma. tadiṅgha brūhīti
 iṅgha brūhi ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti.
-------------------------------------------------
[page 082]
 Yā tesaṁ tesaṁ sattānaṁ tamhi tamhi sattanikāye jarā jiraṇatā
 khaṇḍiccaṁ pāliccaṁ valittacatā āyuno saṁhāni indriyānaṁ paripāko.
 Sokoti ñātibyasanena vā phuṭṭhassa bhogabyasanena vā phuṭṭhassa
 rogabyasanena vā phuṭṭhassa sīlabyasanena vā phuṭṭhassa diṭṭhibyasanena
 vā phuṭṭhassa aññataraññatarena vā byasanena samannāgatassa
 aññataraññatarena vā dukkhadhammena phuṭṭhassa soko socanā socitattaṁ
 antosoko antoparisoko antoḍāho antopariḍāho cetaso
 parijjhāyanā domanassaṁ sokasallaṁ. Paridevoti ñātibyasanena vā
 phuṭṭhassa bhogabyasanena vā phuṭṭhassa rogabyasanena vā phuṭṭhassa
 sīlabyasanena vā phuṭṭhassa diṭṭhibyasanena vā phuṭṭhassa aññataraññatarena
 vā byasanena samannāgatassa aññataraññatarena vā
 dukkhadhammena phuṭṭhassa ādevo paridevo ādevanā paridevanā
 ādevitattaṁ paridevitattaṁ lāpo palāpo 1- vippalāpo lālappo
 lālappāyanā lālappāyitattaṁ 2-. Kathaṁ nu dhīrā vitaranti oghaṁ
 jātijjaraṁ sokapariddavañcāti kathaṁ dhīrā oghañca jātijjarañca
 sokañca pariddavañca taranti uttaranti pataranti samatikkamanti
 vītivattantīti kathaṁ nu dhīrā vitaranti oghaṁ jātijjaraṁ
 sokapariddavañca.
      [164] Tamme munī sādhu viyākarohīti tanti yaṁ pucchāmi
 yaṁ yācāmi yaṁ ajjhesāmi yaṁ pasādemi. Munīti monaṁ vuccati

  *  *  *  *  *  *
  Footnote:1 Ma. vācā palāpo. 2 Ma. lālappitattaṁ.
-------------------------------------------------
[page 083]
 Ñāṇaṁ yā paññā pajānanā .pe. Amoho dhammavicayo
 sammādiṭṭhi. Bhagavā tena ñāṇena samannāgato muni
 monappatto. Tīṇi moneyyāni kāyamoneyyaṁ vacīmoneyyaṁ
 manomoneyyaṁ.
      Katamaṁ kāyamoneyyaṁ. Tividhānaṁ kāyaduccaritānaṁ pahānaṁ
 kāyamoneyyaṁ tividhaṁ kāyasucaritaṁ kāyamoneyyaṁ kāyārammaṇaṁ 1- ñāṇaṁ
 kāyamoneyyaṁ kāyapariññā kāyamoneyyaṁ pariññāsahagato
 maggo kāyamoneyyaṁ kāye chandarāgassa pahānaṁ kāyamoneyyaṁ
 kāyasaṅkhāranirodho catutthajjhānasamāpatti kāyamoneyyaṁ idaṁ
 kāyamoneyyaṁ.
      Katamaṁ vacīmoneyyaṁ. Catubbidhānaṁ vacīduccaritānaṁ pahānaṁ
 vacīmoneyyaṁ catubbidhaṁ vacīsucaritaṁ vacīmoneyyaṁ vācārammaṇaṁ ñāṇaṁ 2-
 vacīmoneyyaṁ vācāpariññā vacīmoneyyaṁ pariññāsahagato maggo
 vacīmoneyyaṁ vācāya chandarāgassa pahānaṁ vacīmoneyyaṁ vacīsaṅkhāranirodho
 dutiyajjhānasamāpatti vacīmoneyyaṁ idaṁ vacīmoneyyaṁ.
      Katamaṁ manomoneyyaṁ. Tividhānaṁ manoduccaritānaṁ pahānaṁ
 manomoneyyaṁ tividhaṁ manosucaritaṁ manomoneyyaṁ cittārammaṇaṁ 3- ñāṇaṁ
 manomoneyyaṁ cittapariññā manomoneyyaṁ pariññāsahagato
 maggo manomoneyyaṁ citte chandarāgassa pahānaṁ manomoneyyaṁ
 cittasaṅkhāranirodho saññāvedayitanirodhasamāpatti manomoneyyaṁ idaṁ

  *  *  *  *  *  *
  Footnote:1 Ma. kāyārammaṇe. 2 Ma. vācārammaṇe. 3 Ma. cittārammaṇe.
-------------------------------------------------
[page 084]
 Manomoneyyaṁ.
          Kāyamuniṁ vācāmuniṁ 1- manomunimanāsavaṁ
          muniṁ moneyyasampannaṁ āhu sabbappahāyinaṁ
          kāyamuniṁ vācāmuniṁ 1- manomunimanāsavaṁ
          muniṁ moneyyasampannaṁ āhu ninhātapāpakanti.
 Imehi moneyyehi dhammehi samannāgatā cha munayo 2- āgāramunayo
 anāgāramunayo sekkhamunayo asekkhamunayo paccekamunayo munimunayo.
 Katame āgāramunayo. Ye te āgārikā diṭṭhapadā viññātasāsanā
 ime āgāramunayo. Katame anāgāramunayo. Ye te
 pabbajitā diṭṭhapadā viññātasāsanā ime anāgāramunayo.
 Satta sekkhā sekkhamunayo. Arahanto asekkhamunayo.
 Paccekasambuddhā paccekamunayo. Tathāgatā arahanto
 sammāsambuddhā munimunayo.
          Na monena muni 3- hoti mūḷharūpo aviddasu
          yo ca tulaṁva paggayha varamādāya paṇḍito
          pāpāni parivajjeti sa muni 3- tena so muni
          yo munāti ubho loke muni tena pavuccati.
                 Asatañca satañca ñatvā dhammaṁ
                 ajjhattañca bahiddhā ca sabbaloke
                 devamanussehi pūjito 4-

  *  *  *  *  *  *
  Footnote:1 Ma. vacīmuniṁ. 2 Ma. munino. evamuparipi. 3 Ma. munī. 4 Ma. pūjanīyo.
-------------------------------------------------
[page 085]
                 Yo 1- so 2- saṅgajālamaticca so munīti.
      Sādhu viyākarohīti sādhu ācikkhāhi desehi paññapehi paṭṭhapehi
 vivarāhi vibhajāhi uttānīkarohi pakāsehīti tamme munī sādhu
 viyākarohi.
      [165] Tathā hi te vidito esa dhammoti tathā hi te
 vidito ñāto tulito tīrito vibhāvito vibhūto esa dhammoti
 tathā hi te vidito esa dhammo. Tenāha so brāhmaṇo
                 yantaṁ apucchimha akittayī no
                 aññaṁ taṁ pucchāma tadiṅgha brūhi
                 kathaṁ nu dhīrā vitaranti oghaṁ
                 jātijjaraṁ sokapariddavañca
                 tamme munī sādhu viyākarohi
                 tathā hi te vidito esa dhammoti.
           [166] Kittayissāmi te dhammaṁ (mettagūti bhagavā)
                 diṭṭhe dhamme anītihaṁ
                 yaṁ viditvā sato caraṁ
                 tare loke visattikaṁ.
      [167] Kittayissāmi te dhammanti ādikalyāṇaṁ majjhekalyāṇaṁ
 pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ
 brahmacariyaṁ cattāro satipaṭṭhāne cattāro sammappadhāne cattāro

  *  *  *  *  *  *
  Footnote:1-2 Ma. ime dve pāṭhā natthi.
-------------------------------------------------
[page 086]
 Iddhipāde pañcindriyāni pañca balāni satta bojjhaṅge ariyaṁ
 aṭṭhaṅgikaṁ maggaṁ nibbānañca nibbānagāminiñca paṭipadaṁ kittayissāmi [1]-
 desissāmi paññapessāmi paṭṭhapessāmi vivarissāmi vibhajissāmi
 uttānīkarissāmi pakāsissāmīti kittayissāmi te dhammaṁ. Mettagūti
 bhagavā taṁ brāhmaṇaṁ nāmena ālapati.
      [168] Diṭṭhe dhamme anītihanti diṭṭhe dhammeti diṭṭhe
 dhamme ñāte dhamme tulite dhamme tīrite dhamme vibhāvite dhamme
 vibhūte dhamme sabbe saṅkhārā aniccāti .pe. Yaṅkiñci samudayadhammaṁ
 sabbantaṁ nirodhadhammanti diṭṭhe dhamme ñāte dhamme tulite
 dhamme tīrite dhamme vibhāvite dhamme vibhūte dhammeti evampi
 diṭṭhe dhamme kathayissāmi. Athavā dukkhe diṭṭhe dukkhaṁ kathayissāmi
 samudaye diṭṭhe samudayaṁ kathayissāmi magge diṭṭhe maggaṁ
 kathayissāmi nirodhe diṭṭhe nirodhaṁ kathayissāmīti evampi diṭṭhe
 dhamme kathayissāmi. Athavā diṭṭhe dhamme sandiṭṭhikaṁ akālikaṁ
 ehipassikaṁ opanayikaṁ 2- paccattaṁ veditabbaṁ viññūhīti evampi diṭṭhe
 dhamme kathayissāmīti diṭṭhe dhamme. Anītihanti na itihaṁ na
 itikirāya na paramparāya na piṭakasampadāya na takkahetu na nayahetu na
 ākāraparivitakkena na diṭṭhinijjhānakkhantiyā sāmaṁ sayamabhiññātaṁ
 attapaccakkhaṁ dhammaṁ kathayissāmīti diṭṭhe dhamme anītihaṁ.
      [169] Yaṁ viditvā sato caranti yaṁ viditaṁ katvā tulayitvā

  *  *  *  *  *  *
  Footnote:1 Ma. ācikkhissāmi. 2 Ma. opaneyyayikaṁ.
-------------------------------------------------
[page 087]
 Tīrayitvā vibhāvayitvā vibhūtaṁ katvā sabbe saṅkhārā aniccāti .pe.
 Yaṅkiñci samudayadhammaṁ sabbantaṁ nirodhadhammanti viditaṁ katvā tulayitvā
 tīrayitvā vibhāvayitvā vibhūtaṁ katvā. Satoti catūhi kāraṇehi
 sato kāye kāyānupassanāsatipaṭṭhānaṁ bhāvento sato .pe.
 So vuccati sato. Caranti caranto vicaranto iriyanto
 vattento pālento yapento yāpentoti yaṁ viditvā sato caraṁ.
      [170] Tare loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ. Visattikāti
 kenatthena visattikā. Visatāti visattikā. Visālāti visattikā.
 Visaṭāti visattikā 1-. Visakkatīti visattikā. Visaṁharatīti visattikā.
 Visaṁvādikāti visattikā. Visamūlāti visattikā. Visaphalāti
 visattikā. Visaparibhogāti visattikā. Visālā vā pana sā
 taṇhā rūpe sadde gandhe rase phoṭṭhabbe kule gaṇe āvāse
 lābhe yase pasaṁse 2- sukhe cīvare piṇḍapāte senāsane
 gilānapaccayabhesajjaparikkhāre kāmadhātuyā rūpadhātuyā arūpadhātuyā
 kāmabhave rūpabhave arūpabhave saññābhave asaññābhave nevasaññānāsaññābhave
 ekavokārabhave catuvokārabhave pañcavokārabhave
 atīte anāgate paccuppanne diṭṭhasutamutaviññātabbesu dhammesu
 visaṭā vitthatāti visattikā. Loketi apāyaloke manussaloke
 devaloke khandhaloke dhātuloke āyatanaloke. Tare loke

  *  *  *  *  *  *
  Footnote:1 Ma. visamāti visattikā. 2 Ma. pasaṁsāya.
-------------------------------------------------
[page 088]
 Visattikanti yā sā loke visattikā 1- loke taṁ visattikaṁ sato
 tareyya uttareyya patareyya samatikkameyya vītivatteyyāti tare
 loke visattikaṁ. Tenāha bhagavā
                 kittayissāmi te dhammaṁ (mettagūti bhagavā)
                 diṭṭhe dhamme anītihaṁ
                 yaṁ viditvā sato caraṁ
                 tare loke visattikanti.
    [171] Tañcāhaṁ abhinandāmi mahesī 2- dhammamuttamaṁ
          yaṁ viditvā sato caraṁ tare loke visattikaṁ.
      [172] Tañcāhaṁ abhinandāmīti tanti tuyhaṁ vacanaṁ byapathaṁ 3-
 desanaṁ [4]- anusandhiṁ 5-. Abhinandāmīti nandāmi abhinandāmi modāmi
 anumodāmi icchāmi sādiyāmi yācāmi patthayāmi pihayāmi
 abhijappāmīti < PTS. CNid , 17 >tañcāhaṁ abhinandāmi.
      [173] Mahesī dhammamuttamanti mahesīti kenatthena mahesī 6-.
 Bhagavā mahantaṁ sīlakkhandhaṁ esi gavesi 7- pariyesīti mahesī. Mahantaṁ
 samādhikkhandhaṁ mahantaṁ paññākkhandhaṁ mahantaṁ vimuttikkhandhaṁ
 mahantaṁ vimuttiñāṇadassanakkhandhaṁ esi gavesi pariyesīti mahesī.
 Mahato vā tamokāyassa padālanaṁ esi gavesi pariyesīti mahesī.
 Mahato vippallāsassa pabhedanaṁ esi gavesi pariyesīti mahesī.
 Mahato taṇhāsallassa abbūhanaṁ 8- esi gavesi pariyesīti mahesī.

  *  *  *  *  *  *
  Footnote:1 Ma. loke vesā visattikā. 2 Ma. mahesi. evamuparipi. 3 Ma. byappathaṁ.
 4 Ma. anusāsanaṁ. 5 Ma. anusiṭṭhaṁ. 6 Ma. kiṁ mahesi. 7 Ma. esī gavesī.
 evamuparipi. 8 Ma. abbahanaṁ.
-------------------------------------------------
[page 089]
 Mahato diṭṭhisaṅghātassa vinibbedhanaṁ esi gavesi pariyesīti mahesī.
 Mahato mānaddhajassa pātanaṁ esi gavesi pariyesīti mahesī.
 Mahato abhisaṅkhārassa vūpasamaṁ esi gavesi pariyesīti mahesī.
 Mahato oghassa nittharaṇaṁ esi gavesi pariyesīti mahesī. Mahato
 bhārassa nikkhipanaṁ esi gavesi pariyesīti mahesī. Mahato saṁsāravaṭṭassa
 ucchedaṁ 1- esi gavesi pariyesīti mahesī. Mahato santāpassa
 nibbāpanaṁ esi gavesi pariyesīti mahesī. Mahato pariḷāhassa
 paṭippassaddhiṁ 2- esi gavesi pariyesīti mahesī. Mahato
 dhammaddhajassa ussāpanaṁ esi gavesi pariyesīti mahesī. Mahante
 satipaṭṭhāne mahante sammappadhāne mahante iddhipāde
 mahantāni indriyāni mahantāni balāni mahante bojjhaṅge
 mahantaṁ ariyaṁ aṭṭhaṅgikaṁ maggaṁ mahantaṁ paramatthaṁ amataṁ nibbānaṁ
 esi gavesi pariyesīti mahesī. Mahesakkhehi vā sattehi esito
 gavesito pariyesito kahaṁ buddho kahaṁ bhagavā kahaṁ devadevo
 kahaṁ narāsabhoti mahesī. Dhammamuttamanti dhammamuttamaṁ vuccati
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Uttamanti aggaṁ seṭṭhaṁ
 viseṭṭhaṁ pāmokkhaṁ uttamaṁ pavaraṁ dhammanti mahesī dhammamuttamaṁ.
      [174] Yaṁ 3- viditvā sato caranti viditaṁ katvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti .pe.

  *  *  *  *  *  *
  Footnote:1 Ma. upacchedaṁ. 2 Ma. paṭippassaddhaṁ. 3 Ma. ayaṁ pāṭho natthi.
-------------------------------------------------
[page 090]
 Yaṅkiñci samudayadhammaṁ sabbantaṁ nirodhadhammanti viditaṁ katvā
 tulayitvā tīrayitvā vibhāvayitvā vibhūtaṁ katvā. Satoti catūhi
 kāraṇehi sato kāye kāyānupassanāsatipaṭṭhānaṁ bhāvento sato
 .pe. So vuccati sato. Caranti caranto vicaranto iriyanto
 vattento pālento yapento yāpentoti yaṁ viditvā sato caraṁ.
      [175] Tare loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ. Visattikāti
 kenatthena visattikā .pe. Visaṭā vitthatāti visattikā.
 Loketi apāyaloke .pe. Āyatanaloke. Tare loke
 visattikanti yā sā loke visattikā 1- loke taṁ 2- visattikaṁ sato
 tareyya uttareyya patareyya samatikkameyya vītivatteyyāti tare
 loke visattikaṁ. Tenāha so brāhmaṇo
          tañcāhaṁ abhinandāmi mahesī dhammamuttamaṁ
          yaṁ viditvā sato caraṁ tare loke visattikanti.
           [176] Yaṅkiñci sampajānāsi (mettagūti bhagavā)
                 uddhaṁ adho tiriyañcāpi majjhe
                 etesu nandiñca nivesanañca
                 panujja viññāṇaṁ bhave na tiṭṭhe.
      [177] Yaṅkiñci sampajānāsīti yaṅkiñci pajānāsi ājānāsi
 vijānāsi paṭivijānāsi paṭivijjhasīti yaṅkiñci sampajānāsi.

  *  *  *  *  *  *
  Footnote:1 Ma. loke vesā visattikā. evamuparipi. 2 Ma. etaṁ.
-------------------------------------------------
[page 091]
 Mettagūti bhagavā taṁ brāhmaṇaṁ nāmena ālapati. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti
 mettagūti bhagavā.
      [178] Uddhaṁ adho tiriyañcāpi majjheti uddhanti vuccati 1-
 anāgataṁ. Adhoti atītaṁ. Tiriyañcāpi majjheti paccuppannaṁ.
 Uddhanti vuccati 1- devaloko. Adhoti nirayaloko. Tiriyañcāpi
 majjheti manussaloko. [2]- Uddhanti kusalā dhammā. Adhoti akusalā
 dhammā. Tiriyañcāpi majjheti abyākatā dhammā. Uddhanti
 arūpadhātu. Adhoti kāmadhātu. Tiriyañcāpi majjheti rūpadhātu.
 Uddhanti sukhā vedanā. Adhoti dukkhā vedanā. Tiriyañcāpi
 majjheti adukkhamasukhā vedanā. Uddhanti uddhaṁ pādatalā.
 Adhoti adho kesamatthakā. Tiriyañcāpi majjheti vemajjheti
 uddhaṁ adho tiriyañcāpi majjhe.
      [179] Etesu nandiñca nivesanañca panujja viññāṇaṁ bhave
 na tiṭṭheti etesūti ācikkhitesu desitesu paññapitesu paṭṭhapitesu
 vivaritesu vibhajitesu uttānīkatesu pakāsitesu. Nandi vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Nivesananti dve nivesanā taṇhānivesanā ca diṭṭhinivesanā ca.
 Katamā taṇhānivesanā. Yāvatā taṇhāsaṅkhātena .pe. Ayaṁ
 taṇhānivesanā. Katamā diṭṭhinivesanā. Vīsativatthukā sakkāyadiṭṭhi

  *  *  *  *  *  *
  Footnote:1 Ma. ayaṁ pāṭho natthi. 2 Ma. athavā.
-------------------------------------------------
[page 092]
 .pe. Ayaṁ diṭṭhinivesanā. Panujja viññāṇanti puññābhisaṅkhārasahagataṁ
 viññāṇaṁ apuññābhisaṅkhārasahagataṁ viññāṇaṁ
 āneñjābhisaṅkhārasahagataṁ viññāṇaṁ. Etesu nandiñca nivesanañca
 abhisaṅkhārasahagatañca viññāṇaṁ nujja panujja nuda panuda jaha pajaha
 vinodehi byantīkarohi anabhāvaṅgamehīti etesu nandiñca
 nivesanañca panujja viññāṇaṁ. Bhave na tiṭṭheti bhavāti dve bhavā
 kammabhavo ca paṭisandhiko ca punabbhavo. Katamo kammabhavo.
 Puññābhisaṅkhāro apuññābhisaṅkhāro āneñjābhisaṅkhāro ayaṁ
 kammabhavo. Katamo paṭisandhiko punabbhavo. Paṭisandhikā rūpā 1-
 vedanā saññā saṅkhārā viññāṇaṁ ayaṁ paṭisandhiko punabbhavo.
 Bhave na tiṭṭheti nandiñca nivesanañca abhisaṅkhārasahagatañca viññāṇaṁ
 kammabhavañca paṭisandhikañca punabbhavaṁ pajahanto vinodento
 byantīkaronto anabhāvaṅgamento kammabhave na tiṭṭheyya paṭisandhike
 punabbhave na tiṭṭheyya na santiṭṭheyyāti panujja viññāṇaṁ bhave
 na tiṭṭhe. Tenāha bhagavā
                 yaṅkiñci sampajānāsi (mettagūti bhagavā)
                 uddhaṁ adho tiriyañcāpi majjhe
                 etesu nandiñca nivesanañca
                 panujja viññāṇaṁ bhave na tiṭṭheti.
           [180] Evaṁvihārī sato appamatto

  *  *  *  *  *  *
  Footnote:1 Ma. rupaṁ.
-------------------------------------------------
[page 093]
                 Bhikkhu caraṁ hitvā mamāyitāni
                 jātijjaraṁ sokapariddavañca
                 idheva vidvā pajaheyya dukkhaṁ.
      [181] Evaṁvihārī sato appamattoti evaṁvihārīti nandiñca
 nivesanañca abhisaṅkhārasahagatañca viññāṇaṁ kammabhavañca paṭisandhikañca
 punabbhavaṁ pajahanto vinodento byantīkaronto anabhāvaṅgamentoti
 evaṁvihārī. Satoti catūhi kāraṇehi sato kāye
 kāyānupassanāsatipaṭṭhānaṁ bhāvento .pe. So vuccati sato.
 Appamattoti sakkaccakārī sātaccakārī aṭṭhitakārī anolīnavuttī
 anikkhittacchando anikkhittadhuro appamatto kusalesu dhammesu kadāhaṁ 1-
 aparipūraṁ vā sīlakkhandhaṁ paripūreyyaṁ paripūraṁ vā sīlakkhandhaṁ tattha
 paññāya anuggaṇheyyanti yo tattha chando ca vāyāmo ca
 ussāho ca ussoḷhī ca appaṭivānī ca sati ca sampajaññañca
 ātappaṁ padhānaṁ adhiṭṭhānaṁ anuyogo appamādo kusalesu dhammesu
 kadāhaṁ aparipūraṁ vā samādhikkhandhaṁ vimuttikkhandhaṁ vimuttiñāṇadassanakkhandhaṁ
 paripūreyyaṁ paripūraṁ vā vimuttiñāṇadassanakkhandhaṁ
 tattha paññāya anuggaṇheyyanti yo tattha chando ca vāyāmo
 ca ussāho ca ussoḷhī ca appaṭivānī ca sati ca sampajaññañca
 ātappaṁ padhānaṁ adhiṭṭhānaṁ anuyogo appamādo kusalesu dhammesu
 kadāhaṁ apariññātaṁ vā dukkhaṁ parijāneyyaṁ appahīne vā kilese

  *  *  *  *  *  *
  Footnote:1 Ma. kathāhaṁ. evamuparipi.
-------------------------------------------------
[page 094]
 Jaheyyaṁ abhāvitaṁ vā maggaṁ bhāveyyaṁ asacchikataṁ vā nirodhaṁ
 sacchikareyyanti yo tattha chando ca vāyāmo ca ussāho ca
 ussoḷhī ca appaṭivānī ca sati ca sampajaññañca ātappaṁ padhānaṁ
 adhiṭṭhānaṁ anuyogo appamādo kusalesu dhammesūti evaṁvihārī
 sato appamatto.
      [182] Bhikkhu caraṁ hitvā mamāyitānīti bhikkhūti kalyāṇaputhujjano 1-
 vā bhikkhu sekkho vā bhikkhu. Caranti caranto vicaranto
 iriyanto vattento pālento yapento yāpento. Mamattāti
 dve mamattā taṇhāmamattaṁ ca diṭṭhimamattaṁ ca .pe. Idaṁ
 taṇhāmamattaṁ .pe. Idaṁ diṭṭhimamattaṁ. Taṇhāmamattaṁ pahāya
 diṭṭhimamattaṁ paṭinissajjitvā mamatte hitvā pariccajitvā 2- vinodetvā
 byantīkatvā anabhāvaṅgametvāti bhikkhu caraṁ hitvā mamāyitāni.
      [183] Jātijjaraṁ sokapariddavañca idheva vidvā pajaheyya
 dukkhanti jātīti yā tesaṁ tesaṁ sattānaṁ tamhi tamhi sattanikāye
 jāti sañjāti okkanti nibbatti abhinibbatti khandhānaṁ pātubhāvo
 āyatanānaṁ paṭilābho. Jarāti yā tesaṁ tesaṁ sattānaṁ tamhi tamhi
 sattanikāye jarā jiraṇatā khaṇḍiccaṁ pāliccaṁ valittacatā āyuno
 saṁhāni indriyānaṁ paripāko. Sokoti ñātibyasanena vā phuṭṭhassa
 bhogabyasanena vā phuṭṭhassa rogabyasanena vā phuṭṭhassa sīlabyasanena
 vā phuṭṭhassa diṭṭhibyasanena vā phuṭṭhassa aññataraññatarena vā

  *  *  *  *  *  *
  Footnote:1 Ma. puthujjanakalyāṇako. 2 Ma. jahitvā cajitvā pajahitvā.
-------------------------------------------------
[page 095]
 Byasanena samannāgatassa aññataraññatarena vā dukkhadhammena phuṭṭhassa
 soko socanā socitattaṁ antosoko antoparisoko antoḍāho
 antopariḍāho cetaso parijjhāyanā domanassaṁ sokasallaṁ. Paridevoti
 ñātibyasanena vā phuṭṭhassa bhogabyasanena vā phuṭṭhassa rogabyasanena
 vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa
 aññataraññatarena vā byasanena samannāgatassa aññataraññatarena
 vā dukkhadhammena phuṭṭhassa ādevo paridevo ādevanā paridevanā
 ādevitattaṁ paridevitattaṁ lāpo palāpo vippalāpo lālappo
 lālappāyanā lālappāyitattaṁ. Idhāti imissā diṭṭhiyā .pe.
 Imasmiṁ manussaloke. Vidvāti vidvā 1- vijjāgato ñāṇī vibhāvī
 medhāvī. Dukkhanti jātidukkhaṁ .pe. Sokaparidevadukkhadomanassupāyāsadukkhaṁ.
 Jātijjaraṁ sokapariddavañca idheva vidvā pajaheyya
 dukkhanti vidvā vijjāgato ñāṇī vibhāvī medhāvī idheva jātijarañca
 sokaparidevañca pajaheyya vinodeyya byantīkareyya anabhāvaṅgameyyāti
 jātijjaraṁ sokapariddavañca idheva vidvā pajaheyya
 dukkhaṁ. Tenāha bhagavā
                 evaṁvihārī sato appamatto
                 bhikkhu caraṁ hitvā mamāyitāni
                 jātijjaraṁ sokapariddavañca
                 idheva vidvā pajaheyya dukkhanti.

  *  *  *  *  *  *
  Footnote:1 < PTS. CNid , 18 >Ma. ayaṁ pāṭho natthi.
-------------------------------------------------
[page 096]
           [184] Etābhinandāmi vaco mahesino
                 sukittitaṁ gotama nūpadhīkaṁ
                 addhā hi bhagavā pahāsi dukkhaṁ
                 tathā hi te vidito esa dhammo.
      [185] Etābhinandāmi vaco mahesinoti etanti tuyhaṁ vacanaṁ
 byapathaṁ desanaṁ anusandhiṁ. Abhinandāmīti 1- nandāmi abhinandāmi
 modāmi anumodāmi icchāmi sādiyāmi yācāmi patthayāmi pihayāmi
 abhijappāmi. Mahesinoti 2- bhagavā mahantaṁ sīlakkhandhaṁ esi gavesi
 pariyesīti mahesī .pe. Kahaṁ narāsabhoti mahesīti etābhinandāmi
 vaco mahesino.
      [186] Sukittitaṁ gotama nūpadhīkanti sukittitanti sukittitaṁ
 suācikkhitaṁ sudesitaṁ supaññapitaṁ supaṭṭhapitaṁ suvivaritaṁ suvibhajitaṁ
 sūttānīkataṁ supakāsitanti sukittitaṁ. Gotama nūpadhīkanti upadhi
 vuccanti kilesā ca khandhā ca abhisaṅkhārā ca. Upadhipahānaṁ
 upadhivūpasamaṁ upadhipaṭinissaggaṁ upadhipaṭippassaddhiṁ amataṁ nibbānanti
 sukittitaṁ gotama nūpadhīkaṁ.
      [187] Addhā hi bhagavā pahāsi dukkhanti addhāti
 ekaṁsavacanaṁ nissaṁsayavacanaṁ nikkaṅkhāvacanaṁ advejjhavacanaṁ adveḷhakavacanaṁ
 niyyānavacanaṁ 3- apaṇṇakavacanaṁ avatthānavacanametaṁ addhāti. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti.

  *  *  *  *  *  *
  Footnote:1 Ma. ayaṁ pāṭho natthi. 2 Ma. kiṁ mahesi bhagavā. evamuparipi. 3 Ma. nirodhavacanaṁ.
-------------------------------------------------
[page 097]
 Pahāsi dukkhanti jātidukkhaṁ jarādukkhaṁ byādhidukkhaṁ maraṇadukkhaṁ
 sokaparidevadukkhadomanassupāyāsadukkhaṁ pahāsi pajahi vinodesi
 byantīkarosi anabhāvaṅgamesīti addhā hi bhagavā pahāsi dukkhaṁ.
      [188] Tathā hi te vidito esa dhammoti tathā hi te vidito
 ñāto 1- tulito tīrito vibhāvito vibhūto esa dhammoti tathā hi
 te vidito esa dhammo. Tenāha so brāhmaṇo
                 etābhinandāmi vaco mahesino
                 sukittitaṁ gotama nūpadhīkaṁ
                 addhā hi bhagavā pahāsi dukkhaṁ
                 tathā hi te vidito esa dhammoti.
           [189] Te cāpi nūna pajaheyyu 2- dukkhaṁ
                 ye tvaṁ munī aṭṭhitaṁ ovadeyya
                 tantaṁ namassāmi samecca nāgaṁ
                 appeva maṁ bhagavā aṭṭhitaṁ ovadeyya.
      [190] Te cāpi nūna pajaheyyu dukkhanti te cāpīti khattiyā
 ca brāhmaṇā ca vessā ca suddā ca gahaṭṭhā ca pabbajitā
 ca devā ca manussā ca pajaheyyuṁ. Dukkhanti jātidukkhaṁ jarādukkhaṁ
 byādhidukkhaṁ maraṇadukkhaṁ sokaparidevadukkhadomanassupāyāsadukkhaṁ pajaheyyuṁ
 vinodeyyuṁ byantīkareyyuṁ anabhāvaṅgameyyunti te cāpi nūna
 pajaheyyu dukkhaṁ.

  *  *  *  *  *  *
  Footnote:1 Ma. ayaṁ pāṭho natthi. 2 Ma. nanū nappajaheyyu.
-------------------------------------------------
[page 098]
      [191] Ye tvaṁ munī aṭṭhitaṁ ovadeyyāti yeti khattiye
 ca brāhmaṇe ca vesse ca sudde ca gahaṭṭhe ca pabbajite ca
 deve ca manusse ca. Tvanti bhagavantaṁ bhaṇati. Munīti monaṁ
 vuccati ñāṇaṁ .pe. Saṅgajālamaticca so muni. Aṭṭhitaṁ
 ovadeyyāti sakkaccaṁ ovadeyya abhiṇhaṁ ovadeyya punappunaṁ
 ovadeyya anusāseyyāti ye tvaṁ munī aṭṭhitaṁ ovadeyya.
      [192] Tantaṁ namassāmi samecca nāganti tanti bhagavantaṁ
 bhaṇati. Namassāmīti kāyena vā namassāmi cittena vā namassāmi
 anvatthapaṭipattiyā vā namassāmi dhammānudhammapaṭipattiyā vā
 namassāmi sakkaromi garukaromi 1- mānemi pūjemi. Sameccāti samecca
 abhisamecca samāgantvā abhisamāgantvā sammukhā taṁ namassāmi.
 Nāganti nāgo [2]-. Bhagavā āguṁ na karotīti nāgo. Na gacchatīti
 nāgo. Na āgacchatīti nāgo.
      Kathaṁ bhagavā āguṁ na karotīti nāgo. Āgū vuccanti pāpakā
 akusalā dhammā saṅkilesikā ponobbhavikā sadarā dukkhavipākā
 āyatiṁjātijarāmaraṇīyā.
                 Āguṁ na karoti kiñci loke
                 sabbasaṁyoge visajja bandhanāni
                 sabbattha na sajjatī vimutto
                 nāgo tādi pavuccate tathattāti.

  *  *  *  *  *  *
  Footnote:1 Ma. garuṁ karomi. evamīdisesu padesu. 2 Ma. ca bhagavā.
-------------------------------------------------
[page 099]
 Evaṁ bhagavā āguṁ na karotīti nāgo.
      Kathaṁ bhagavā na gacchatīti nāgo. Bhagavā na chandāgatiṁ gacchati
 na dosāgatiṁ gacchati na mohāgatiṁ gacchati na bhayāgatiṁ gacchati na
 rāgavasena gacchati na dosavasena gacchati na mohavasena gacchati na
 diṭṭhivasena gacchati na mānavasena gacchati na uddhaccavasena gacchati na
 vicikicchāvasena gacchati na anusayavasena gacchati na vaggehi dhammehi
 yāyati niyyati vuyhati saṁhariyati 1- evaṁ bhagavā na gacchatīti nāgo.
      Kathaṁ bhagavā na āgacchatīti nāgo. Sotāpattimaggena ye
 kilesā pahīnā te kilese na puneti na pacceti na paccāgacchati
 sakadāgāmimaggena anāgāmimaggena ye kilesā pahīnā te kilese
 na puneti na pacceti na paccāgacchati arahattamaggena ye kilesā
 pahīnā te kilese na puneti na pacceti na paccāgacchati evaṁ
 bhagavā na āgacchatīti nāgoti tantaṁ namassāmi samecca nāgaṁ.
      [193] Appeva maṁ bhagavā aṭṭhitaṁ ovadeyyāti appeva maṁ
 bhagavā aṭṭhitaṁ ovadeyya sakkaccaṁ ovadeyya abhiṇhaṁ ovadeyya
 punappunaṁ ovadeyya anusāseyyāti appeva maṁ bhagavā aṭṭhitaṁ
 ovadeyya. Tenāha so brāhmaṇo
                 te cāpi nūna pajaheyyu dukkhaṁ
                 ye tvaṁ munī aṭṭhitaṁ ovadeyya
                 tantaṁ namassāmi samecca nāgaṁ

  *  *  *  *  *  *
  Footnote:1 Ma. saṁharīyati.
-------------------------------------------------
[page 100]
                 Appeva maṁ bhagavā aṭṭhitaṁ ovadeyyāti.
           [194] Yaṁ brāhmaṇaṁ vedaguṁ abhijaññā
                 akiñcanaṁ kāmabhave asattaṁ
                 addhā hi so oghamimaṁ atāri
                 tiṇṇo ca pāraṁ akhilo akaṅkho.
       [195] Yaṁ brāhmaṇaṁ vedaguṁ abhijaññāti brāhmaṇanti
 sattannaṁ dhammānaṁ bāhitattā brāhmaṇo. Sakkāyadiṭṭhi bāhitā
 hoti vicikicchā bāhitā hoti sīlabbataparāmāso bāhito
 hoti rāgo bāhito hoti doso bāhito hoti moho bāhito
 hoti māno bāhito hoti. Bāhitassa 1- honti pāpakā akusalā dhammā
 saṅkilesikā ponobbhavikā sadarā dukkhavipākā āyatiṁ jātijarāmaraṇīyā.
                 Bāhetvā sabbapāpakāni (sabhiyāti bhagavā)
                 bhagavā vimalo sādhusamāhito ṭhitatto
                 saṁsāramaticca kevalī so
                 anissito 2- tādi pavuccate brahmā 3-.
      Vedagunti vedo vuccati catūsu maggesu ñāṇaṁ .pe.
 Sabbavedamaticca 4- vedagū soti. Abhijaññāti abhijāneyya ājāneyya
 vijāneyya paṭivijāneyya paṭivijjheyyāti yaṁ brāhmaṇaṁ vedaguṁ
 abhijaññā.

  *  *  *  *  *  *
  Footnote:1 Ma. bāhitā tassa. 2 Ma. asitto. 3 Ma. sabrahmā. 4 Ma. sabbaṁ vedamaticca.
-------------------------------------------------
[page 101]
      [196] Akiñcanaṁ kāmabhave asattanti akiñcananti
 rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ
 kilesakiñcanaṁ duccaritakiñcanaṁ. Yassete kiñcanā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā
 so vuccati akiñcano. Kāmāti uddānato dve kāmā vatthukāmā
 ca kilesakāmā ca .pe. Ime vuccanti vatthukāmā .pe.
 Ime vuccanti kilesakāmā. Bhavāti dve bhavā kammabhavo ca
 paṭisandhiko ca punabbhavo .pe. Ayaṁ kammabhavo .pe. Ayaṁ
 paṭisandhiko punabbhavo. Akiñcanaṁ [1]- kāmabhave asattanti akiñcanaṁ
 kāmabhave asattaṁ alaggaṁ alaggitaṁ apalibuddhanti [2]- akiñcanaṁ kāmabhave
 asattaṁ.
      [197] Addhā hi so oghamimaṁ atārīti addhāti ekaṁsavacanaṁ
 .pe. Avatthānavacanametaṁ 3- addhāti. Oghanti kāmoghaṁ bhavoghaṁ
 diṭṭhoghaṁ avijjoghaṁ. Atārīti atāri uttari patari samatikkami
 vītivattīti addhā hi so oghamimaṁ atāri.
      [198] Tiṇṇo ca pāraṁ akhilo akaṅkhoti tiṇṇoti
 kāmoghaṁ tiṇṇo bhavoghaṁ tiṇṇo diṭṭhoghaṁ tiṇṇo avijjoghaṁ
 tiṇṇo uttiṇṇo nittiṇṇo 4- atikkanto vītivatto so vuṭṭhavāso
 ciṇṇacaraṇo gataddho gatadiso gatakoṭiko pālitabrahmacariyo
 uttamadiṭṭhippatto bhāvitamaggo pahīnakileso paṭividdhākuppo

  *  *  *  *  *  *
  Footnote:1 Ma. puggalaṁ. 2 Ma. nikkhantaṁ nissaṭaṁ vimuttaṁ visaññutaṁ vimariyādikatena cetasā
 viharantanti. 3 Ma. avatthāpanavacanametaṁ. evamuparipi. 4 Ma. nitthiṇṇo.
-------------------------------------------------
[page 102]
 Sacchikatanirodho. Dukkhaṁ tassa pariññātaṁ samudayo pahīno maggo
 bhāvito nirodho sacchikato abhiññeyyaṁ abhiññātaṁ pariññeyyaṁ
 pariññātaṁ pahātabbaṁ pahīnaṁ bhāvetabbaṁ bhāvitaṁ sacchikātabbaṁ
 sacchikataṁ. So ukkhittapaligho saṅkiṇṇaparikkho abbūḷhesiko
 niraggaḷo ariyo pannaddhajo pannabhāro visaṁyutto pañcaṅgavippahīno
 chaḷaṅgasamannāgato ekārakkho caturāpasseno panuṇṇapaccekasacco
 samavayasaṭṭhesano anāvilasaṅkappo passaddhakāyasaṅkhāro suvimuttacitto
 suvimuttapañño kevalī vusitavā uttamapuriso paramapuriso paramappattippatto.
 So neva ācināti na apacināti apacinitvā ṭhito
 neva pajahati na upādiyati pajahitvā ṭhito neva visineti na
 ussineti visinetvā ṭhito neva vidhūpeti na sandhūpeti dhūpetvā 1-
 ṭhito asekkhena sīlakkhandhena samannāgatattā ṭhito asekkhena
 samādhikkhandhena asekkhena paññākkhandhena asekkhena vimuttikkhandhena
 asekkhena vimuttiñāṇadassanakkhandhena samannāgatattā ṭhito
 sabbaṁ paṭipādayitvā 2- ṭhito evaṁ 3- samatikkamitvā ṭhito kilesaggiṁ
 pariyādayitvā ṭhito aparigamanatāya ṭhito kaṭaṁ 4- samādāya ṭhito
 vimuttipaṭisevanatāya ṭhito mettāya pārisuddhiyā ṭhito karuṇāya
 muditāya upekkhāya pārisuddhiyā ṭhito accantapārisuddhiyā ṭhito
 akammaññatāya ṭhito vimuttattā ṭhito santacittatāya ṭhito
 khandhapariyante ṭhito dhātupariyante ṭhito āyatanapariyante ṭhito

  *  *  *  *  *  *
  Footnote:1 Ma. vidhūpetvā. 2 Ma. saccaṁ sampaṭipādayitvā. 3 Ma. ejaṁ. 4 Ma. kathaṁ.
-------------------------------------------------
[page 103]
 Gatipariyante ṭhito upapattipariyante ṭhito paṭisandhipariyante ṭhito
 bhavapariyante ṭhito saṁsārapariyante ṭhito vaṭṭapariyante ṭhito
 antimabhave ṭhito antimasamussaye ṭhito antimadehadharo arahā.
          Tassāyaṁ pacchimako bhavo carimoyaṁ samussayo
          jātijarāmaraṇasaṁsāro 1- natthi tassa punabbhavoti.
 Tiṇṇo ca pāranti pāraṁ vuccati amataṁ nibbānaṁ yo so
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ. So pāragato pārappatto antagato antappatto
 koṭigato koṭippatto pariyantagato pariyantappatto vosānagato
 vosānappatto tāṇagato tāṇappatto leṇagato leṇappatto
 saraṇagato saraṇappatto abhayagato abhayappatto accutagato
 accutappatto amatagato amatappatto nibbānagato nibbānappatto so
 vuṭṭhavāso ciṇṇacaraṇo .pe. Jātijarāmaraṇasaṁsāro natthi tassa
 punabbhavoti tiṇṇo ca pāraṁ. Akhiloti rāgo khilo doso
 khilo moho khilo kodho khilo upanāho khilo .pe. Sabbākusalābhisaṅkhārā
 khilā. Yassete khilā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā so
 vuccati akhilo. Akaṅkhoti dukkhe kaṅkhā dukkhasamudaye kaṅkhā
 dukkhanirodhe kaṅkhā dukkhanirodhagāminiyā paṭipadāya kaṅkhā pubbante
 kaṅkhā aparante kaṅkhā pubbantāparante kaṅkhā idappaccayatāpaṭiccasamuppannesu

  *  *  *  *  *  *
  Footnote:1 Ma. jātīmaraṇasaṁsāro. evamīdisesu padesu.
-------------------------------------------------
[page 104]
 Dhammesu kaṅkhā yā evarūpā kaṅkhā kaṅkhāyanā
 kaṅkhāyitattaṁ vimati vicikicchā dveḷhakaṁ dvedhāpatho saṁsayo
 anekaṁsaggāho āsappanā parisappanā pariyogāhanā chambhitattaṁ
 cittassa manovilekho. Yassetā 1- kaṅkhā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā so
 vuccati akaṅkhoti tiṇṇo ca pāraṁ akhilo akaṅkho. Tenāha
 bhagavā
                 yaṁ brāhmaṇaṁ vedaguṁ abhijaññā
                 akiñcanaṁ kāmabhave asattaṁ
                 addhā hi so oghamimaṁ atāri
                 tiṇṇo < PTS. CNid , 19 >ca pāraṁ akhilo akaṅkhoti.
           [199] Vidvā ca yo vedagū naro idha
                 bhavābhave saṅgamimaṁ visajja
                 so vītataṇho anigho nirāso
                 attāri so jātijaranti brūmi.
      [200] Vidvā ca yo vedagū naro idhāti vidvāti vijjāgato
 ñāṇī vibhāvī medhāvī. Yoti yo yādiso .pe. Manusso
 vā. Vedagūti vedo vuccati catūsu maggesu ñāṇaṁ .pe. Sabbavedamaticca
 vedagū soti 2-. Naroti satto naro mānavo poso puggalo
 jīvo jātu 3- jantu indagū manujo. Idhāti imissā diṭṭhiyā .pe.

  *  *  *  *  *  *
  Footnote:1 yassete. 2 Ma. itisaddo natthi. 3 Ma. jāgu. evamuparipi.
-------------------------------------------------
[page 105]
 Imasmiṁ manussaloketi vidvā ca yo vedagū naro idha.
      [201] Bhavābhave saṅgamimaṁ visajjāti bhavābhaveti bhavābhave
 kammabhave punabbhave kāmabhave kammabhave kāmabhave punabbhave
 rūpabhave kammabhave rūpabhave punabbhave arūpabhave kammabhave arūpabhave
 punabbhave punappunaṁ bhave punappunaṁ gatiyā punappunaṁ upapattiyā
 punappunaṁ paṭisandhiyā punappunaṁ attabhāvābhinibbattiyā. Saṅganti
 satta saṅgā rāgasaṅgo dosasaṅgo mohasaṅgo mānasaṅgo diṭṭhisaṅgo
 kilesasaṅgo duccaritasaṅgo. Visajjāti saṅge vossajjitvā vā
 visajja. Athavā saṅge bandhe ābandhe lagge laggite palibuddhe
 bandhane mocayitvā 1- vā visajja. Yathā ca yānaṁ vā vayhaṁ vā
 rathaṁ vā sakaṭaṁ vā sandamānikaṁ vā sajjaṁ visajjaṁ karonti
 vikopenti evameva te saṅge vossajjitvā visajja athavā
 saṅge bandhe ābandhe lagge laggite palibuddhe bandhane
 mocayitvā 1- vā visajjāti bhavābhave saṅgamimaṁ visajja.
      [202] So vītataṇho anigho nirāso attāri so jātijaranti
 brūmīti taṇhāti rūpataṇhā saddataṇhā gandhataṇhā rasataṇhā
 phoṭṭhabbataṇhā dhammataṇhā. Yassesā taṇhā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā
 so vuccati vītataṇho cattataṇho vantataṇho muttataṇho pahīnataṇho

  *  *  *  *  *  *
  Footnote:1 Ma. phoṭayitvā.
-------------------------------------------------
[page 106]
 Paṭinissaṭṭhataṇho vītarāgo cattarāgo vantarāgo muttarāgo pahīnarāgo
 paṭinissaṭṭharāgo nicchāto nibbuto sītibhūto sukhapaṭisaṁvedī
 brahmabhūtena attanā viharatīti so vītataṇho. Anighoti rāgo
 nīgho doso nīgho moho nīgho kodho nīgho upanāho
 nīgho .pe. Sabbākusalābhisaṅkhārā nīghā. Yassete nīghā pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhā so vuccati anīgho. Nirāsoti āsā vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Yassesā āsā taṇhā pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhā so vuccati nirāso. Jātīti
 yā tesaṁ tesaṁ sattānaṁ tamhi tamhi sattanikāye jāti sañjāti
 okkanti nibbatti abhinibbatti khandhānaṁ pātubhāvo āyatanānaṁ
 paṭilābho. Jarāti yā tesaṁ tesaṁ sattānaṁ tamhi tamhi
 sattanikāye jarā jiraṇatā khaṇḍiccaṁ pāliccaṁ valittacatā
 āyuno saṁhāni indriyānaṁ paripāko. Maraṇanti yā
 tesaṁ tesaṁ sattānaṁ tamhā tamhā sattanikāyā cuti cavanatā bhedo
 antaradhānaṁ maccu maraṇaṁ kālakiriyā khandhānaṁ bhedo kaḷevarassa nikkhepo
 jīvitindriyassa upacchedo. So vītataṇho anigho nirāso attāri
 so jātijaranti brūmīti yo so vītataṇho ca anīgho ca nirāso
 ca so [1]- jātijarāmaraṇaṁ [2]- attāri patari samatikkami vītivattīti brūmi

  *  *  *  *  *  *
  Footnote:1 Ma. kho. 2 uttari.
-------------------------------------------------
[page 107]
 Ācikkhāmi desemi paññapemi paṭṭhapemi vivarāmi vibhajāmi uttānīkaromi
 pakāsemīti so vītataṇho anigho nirāso attāri so
 jātijaranti brūmi. Tenāha bhagavā
                 vidvā ca yo vedagū naro idha
                 bhavābhave saṅgamimaṁ visajja
                 so vītataṇho anigho nirāso
                 attāri so jātijaranti brūmīti.
 Saha gāthāpariyosānā .pe. Satthā me bhante bhagavā
 sāvakohamasmīti.
                Mettagūmāṇavakapañhāniddeso catuttho.
                      -------------
-------------------------------------------------
[page 108]
                   Dhotakamāṇavakapañhāniddeso
           [203] Pucchāmi taṁ bhagavā brūhi me taṁ (iccāyasmā dhotako)
                 vācābhikaṅkhāmi mahesi tuyhaṁ
                 tava sutvāna nigghosaṁ
                 sikkhe nibbānamattano.
      [204] Pucchāmi taṁ bhagavā brūhi me tanti pucchāmīti
 tisso pucchā adiṭṭhajotanā pucchā diṭṭhasaṁsandanā pucchā vimaticchedanā
 pucchā .pe. Imā tisso pucchā .pe. Nibbānapucchā.
 Pucchāmi tanti pucchāmi taṁ yācāmi taṁ ajjhesāmi taṁ pasādemi
 taṁ kathassu meti pucchāmi taṁ. Bhagavāti gāravādhivacanametaṁ
 .pe. Sacchikā paññatti yadidaṁ bhagavāti. Brūhi me tanti
 brūhi ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti pucchāmi taṁ bhagavā brūhi me
 taṁ. Iccāyasmā dhotakoti iccāti padasandhi. Āyasmāti
 piyavacanaṁ. Dhotakoti tassa brāhmaṇassa nāmaṁ .pe. Abhilāpoti
 iccāyasmā dhotako.
      [205] Vācābhikaṅkhāmi mahesi tuyhanti tuyhaṁ vacanaṁ byapathaṁ
 desanaṁ anusandhiṁ kaṅkhāmi abhikaṅkhāmi icchāmi sādiyāmi patthayāmi
 pihemi 1- abhijappāmi. Mahesīti kenatthena mahesī. Bhagavā mahantaṁ

  *  *  *  *  *  *
  Footnote:1 Ma. pihayāmi.
-------------------------------------------------
[page 109]
 Sīlakkhandhaṁ esi gavesi pariyesīti mahesī .pe. Kahaṁ narāsabhoti
 mahesīti vācābhikaṅkhāmi mahesi tuyhaṁ.
      [206] Tava sutvāna nigghosanti tuyhaṁ vacanaṁ byapathaṁ desanaṁ
 anusandhiṁ sutvāna suṇitvā uggaṇhitvā 1- upadhārayitvā upalakkhayitvāti
 tava sutvāna nigghosaṁ.
      [207] Sikkhe nibbānamattanoti sikkheti 2- tisso sikkhā
 adhisīlasikkhā adhicittasikkhā adhipaññāsikkhā .pe. Ayaṁ adhipaññāsikkhā.
 Nibbānamattanoti [3]- rāgassa nibbāpanāya dosassa nibbāpanāya
 mohassa nibbāpanāya kodhassa nibbāpanāya upanāhassa
 nibbāpanāya .pe. Sabbākusalābhisaṅkhārānaṁ samāya upasamāya
 vūpasamāya nibbāpanāya paṭinissaggāya paṭippassaddhiyā adhisīlampi
 sikkheyya adhicittampi sikkheyya adhipaññampi sikkheyya imā
 tisso sikkhā āvajjento 4- sikkheyya jānanto sikkheyya passanto
 sikkheyya paccavekkhanto sikkheyya cittaṁ adhiṭṭhahanto sikkheyya
 saddhāya adhimuccanto sikkheyya viriyaṁ paggaṇhanto sikkheyya satiṁ
 upaṭṭhapento sikkheyya cittaṁ samādahanto sikkheyya paññāya
 pajānanto sikkheyya abhiññāya 5- abhijānanto sikkheyya pariññāya 6-
 parijānanto sikkheyya pahātabbaṁ pajahanto sikkheyya bhāvetabbaṁ
 bhāvento sikkheyya sacchikātabbaṁ sacchikaronto sikkheyya samādāya
 careyya 7- samādāya vatteyyāti sikkhe nibbānamattano. Tenāha

  *  *  *  *  *  *
  Footnote:1 Ma. uggahetvā. 2 Ma. sikkhāti. 3 Ma. attano. evamuparipi. 4 Ma.
 āvajjanto. 5 Ma. abhiññeyyaṁ. 6 Ma. pariññāyaṁ. 7 Ma. ācareyya
 samācareyya. evamuparipi.
-------------------------------------------------
[page 110]
 So brāhmaṇo
                 pucchāmi taṁ bhagavā brūhi me taṁ (iccāyasmā dhotako)
                 vācābhikaṅkhāmi mahesi tuyhaṁ
                 tava sutvāna nigghosaṁ
                 sikkhe < PTS. CNid , 20 >nibbānamattanoti.
           [208] Tenahātappaṁ karohi (dhotakāti bhagavā)
                 idheva nipako sato
                 ito sutvāna nigghosaṁ
                 sikkhe nibbānamattano.
      [209] Tenahātappaṁ karohīti ātappaṁ karohi ussāhaṁ karohi
 ussoḷhiṁ karohi vāyāmaṁ karohi dhitiṁ karohi viriyaṁ karohi chandaṁ
 janehi sañjanehi upaṭṭhapehi 1- nibbattehi abhinibbattehīti tenahātappaṁ
 karohi. Dhotakāti bhagavāti 2- dhotakāti bhagavā taṁ brāhmaṇaṁ
 nāmena ālapati. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti dhotakāti bhagavā.
      [210] Idheva nipako satoti idhāti imissā diṭṭhiyā
 imissā khantiyā imissā ruciyā imasmiṁ ādāye imasmiṁ dhamme
 imasmiṁ vinaye imasmiṁ dhammavinaye imasmiṁ pāvacane imasmiṁ brahmacariye
 imasmiṁ satthusāsane imasmiṁ attabhāve imasmiṁ manussaloke.
 Nipakoti nipako paṇḍito paññavā buddhimā ñāṇī vībhāvī medhāvī.

  *  *  *  *  *  *
  Footnote:1 Ma. samuṭṭhapehi. 2 Ma. ayaṁ pāṭho natthi.
-------------------------------------------------
[page 111]
 Satoti catūhi kāraṇehi sato kāye kāyānupassanāsatipaṭṭhānaṁ
 bhāvento sato .pe. So vuccati satoti idheva nipako sato.
      [211] Ito sutvāna nigghosanti ito mayhaṁ vacanaṁ byapathaṁ
 desanaṁ anusandhiṁ sutvāna suṇitvā 1- uggahitvā upadhārayitvā
 upalakkhayitvāti ito sutvāna nigghosaṁ.
      [212] Sikkhe nibbānamattanoti sikkheti tisso sikkhā adhisīlasikkhā
 adhicittasikkhā adhipaññāsikkhā .pe. Ayaṁ adhipaññāsikkhā.
 Nibbānamattanoti rāgassa nibbāpanāya dosassa nibbāpanāya mohassa
 nibbāpanāya kodhassa nibbāpanāya upanāhassa nibbāpanāya .pe.
 Sabbākusalābhisaṅkhārānaṁ samāya upasamāya vūpasamāya nibbāpanāya
 paṭinissaggāya paṭippassaddhiyā adhisīlampi sikkheyya adhicittampi
 sikkheyya adhipaññampi sikkheyya imā tisso sikkhā āvajjento
 sikkheyya jānanto sikkheyya .pe. Sacchikātabbaṁ sacchikaronto
 sikkheyya samādāya careyya samādāya vatteyyāti sikkhe
 nibbānamattano. Tenāha bhagavā
                 tenahātappaṁ karohi (dhotakāti bhagavā)
                 idheva nipako sato
                 ito sutvāna nigghosaṁ
                 sikkhe nibbānamattanoti.
           [213] Passāmahaṁ deva manussaloke

  *  *  *  *  *  *
  Footnote:1 Ma. sutvā suṇitvā.
-------------------------------------------------
[page 112]
                 Akiñcanaṁ brāhmaṇaṁ iriyamānaṁ
                 tantaṁ namassāmi samantacakkhu
                 pamuñca maṁ sakka kathaṅkathāhi.
      [214] Passāmahaṁ deva manussaloketi devāti tayo devā
 sammatidevā 1- ca 2- upapattidevā ca 2- visuddhidevā ca 2-. Katame
 sammatidevā. Sammatidevā vuccanti rājāno ca rājakumārā ca deviyo
 ca. [3]- Katame upapattidevā. Upapattidevā vuccanti cātummahārājikā
 devā tāvatiṁsā devā yāmā devā tusitā devā nimmānaratī
 devā paranimmitavasavattī devā brahmakāyikā devā ye ca
 devā tatrupari 4-. [5]- Katame visuddhidevā. Visuddhidevā vuccanti
 tathāgatasāvakā arahanto khīṇāsavā ye ca paccekasambuddhā. [6]-
 Bhagavā sammatidevānañca upapattidevānañca visuddhidevānañca devo
 ca atidevo ca devātidevo ca sīhasīho nāganāgo gaṇigaṇī munimunī
 rājarājā. Passāmahaṁ deva manussaloketi manussaloke devaṁ
 passāmi atidevaṁ passāmi devātidevaṁ passāmi dakkhāmi olokemi
 nijjhāyāmi upaparikkhāmīti passāmahaṁ deva manussaloke.
      [215] Akiñcanaṁ brāhmaṇaṁ iriyamānanti akiñcananti
 rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ
 duccaritakiñcanaṁ te kiñcanā buddhassa bhagavato pahīnā
 ucchinnamūlā tālāvatthukatā anabhāvaṅgatā āyatiṁanuppādadhammā

  *  *  *  *  *  *
  Footnote:1 Ma. sammutidevā. evamuparipi. 2 Ma. ca saddo natthi. 3 Ma. ime vuccanti
 sammutidevā. 4 Ma. taduttari. 5 Ma. ime vaccanti upapattidevā. 6 Ma.
 ime vuccanti visuddhidevā.
-------------------------------------------------
[page 113]
 Tasmā buddho akiñcano. Brāhmaṇanti bhagavā sattannaṁ dhammānaṁ
 bāhitattā brāhmaṇo sakkāyadiṭṭhi bāhitā hoti vicikicchā
 bāhitā hoti sīlabbataparāmāso bāhito hoti rāgo bāhito
 hoti doso bāhito hoti moho bāhito hoti māno bāhito
 hoti bāhitassa honti pāpakā akusalā dhammā saṅkilesikā
 ponobbhavikā sadarā dukkhavipākā āyatiṁjātijarāmaraṇīyā.
                 Bāhetvā sabbapāpakāni (sabhiyāti bhagavā)
                 bhagavā vimalo sādhusamāhito ṭhitatto
                 saṁsāramaticca kevalī so
                 anissito tādi pavuccate brahmā 1-.
 Iriyamānanti carantaṁ vicarantaṁ 2- iriyantaṁ vattentaṁ pālentaṁ yapentaṁ
 yāpentanti akiñcanaṁ brāhmaṇaṁ iriyamānaṁ.
      [216] Tantaṁ namassāmi samantacakkhūti tanti bhagavantaṁ bhaṇati.
 Namassāmīti kāyena vā namassāmi vācāya vā namassāmi cittena
 vā namassāmi anvatthapaṭipattiyā vā namassāmi dhammānudhammapaṭipattiyā
 vā namassāmi sakkaromi garukaromi mānemi pūjemi.
 Samantacakkhūti samantacakkhu vuccati sabbaññutañāṇaṁ. Bhagavā tena 3-
 sabbaññutañāṇena upeto samupeto upāgato samupāgato
 upapanno samupapanno samannāgato.
                 Na tassa adiṭṭhamidhatthi kiñci

  *  *  *  *  *  *
  Footnote:1 Ma. sa brahmāti. evamuparipi. 2 Ma. viharantaṁ. 3 Ma. ayaṁ pāṭho natthi.
-------------------------------------------------
[page 114]
                 Atho aviññātamajānitabbaṁ
                 sabbaṁ abhiññāsi yadatthi neyyaṁ
                 tathāgato tena samantacakkhūti.
 Tantaṁ namassāmi samantacakkhu.
      [217] Pamuñca maṁ sakka kathaṅkathāhīti sakkāti [1]- bhagavā
 sakyakulā pabbajitotipi sakko. Athavā addho mahaddhano dhanavātipi
 sakko. Tassimāni dhanāni seyyathīdaṁ saddhādhanaṁ sīladhanaṁ hiridhanaṁ
 ottappadhanaṁ sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ
 iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ
 phaladhanaṁ nibbānadhanaṁ. Imehi anekavidhehi dhanaratanehi addho mahaddhano
 dhanavātipi sakko. Athavā sakko pahu visavī alamatto sūro
 vīro vikkanto abhiru 2- acchambhī anutrāsī apalāyī pahīnabhayabheravo
 vigatalomahaṁsotipi sakko. Kathaṅkathā vuccati vicikicchā dukkhe
 kaṅkhā dukkhasamudaye kaṅkhā dukkhanirodhe kaṅkhā dukkhanirodhagāminiyā
 paṭipadāya kaṅkhā pubbante kaṅkhā aparante kaṅkhā pubbantāparante
 kaṅkhā idappaccayatāpaṭiccasamuppannesu dhammesu kaṅkhā
 yā evarūpā kaṅkhā kaṅkhāyanā kaṅkhāyitattaṁ vimati vicikicchā dveḷhakaṁ
 dvedhāpatho saṁsayo anekaṁsaggāho āsappanā parisappanā
 apariyogāhanā chambhitattaṁ cittassa manovilekho. Pamuñca maṁ sakka
 kathaṅkathāhīti muñca maṁ mocehi maṁ pamocehi maṁ uddhara maṁ samuddhara

  *  *  *  *  *  *
  Footnote:1 Ma. sakko. 2 Ma. abhīrū. evamuparipi.
-------------------------------------------------
[page 115]
 Maṁ vuṭṭhāpehi maṁ kathaṅkathāsallatoti pamuñca maṁ sakka kathaṅkathāhi.
 Tenāha so brāhmaṇo
                 passāmahaṁ deva manussaloke
                 akiñcanaṁ brāhmaṇaṁ iriyamānaṁ
                 tantaṁ namassāmi samantacakkhu
                 pamuñca < PTS. CNid , 21 >maṁ sakka kathaṅkathāhīti.
           [218] Nāhaṁ samissāmi pamocanāya
                 kathaṅkathiṁ dhotaka kañci loke
                 dhammañca seṭṭhaṁ ājānamāno
                 evaṁ tuvaṁ oghamimaṁ taresi.
      [219] Nāhaṁ samissāmi pamocanāyāti nāhantaṁ sakkomi
 muñcituṁ pamuñcituṁ mocetuṁ pamocetuṁ uddharituṁ uddharāpetuṁ vuṭṭhāpetuṁ
 kathaṅkathāsallatoti evampi nāhaṁ samissāmi pamocanāya. Athavā
 na īhāmi na sahāmi na ussahāmi na vāyamāmi na ussāhaṁ karomi
 na ussoḷhiṁ karomi na thāmaṁ karomi na dhitiṁ karomi na viriyaṁ karomi
 na chandaṁ janemi na sañjanemi na nibbattemi na abhinibbattemi
 assaddhe puggale acchandike kusīte hīnaviriye appaṭipajjamāne
 dhammadesanāyāti evampi nāhaṁ samissāmi pamocanāya. Athavā
 natthañño koci mocetuṁ 1- te yadi muñceyyuṁ sakena thāmena

  *  *  *  *  *  *
  Footnote:1 katthacī syāmapotthake mocetātipi pāṭho. Ma. īdisameva.
-------------------------------------------------
[page 116]
 Sakena balena sakena viriyena sakena parakkamena sakena purisathāmena
 sakena purisabalena sakena purisaviriyena sakena purisaparakkamena attanā
 sammāpaṭipadaṁ anulomapaṭipadaṁ [1]- anvatthapaṭipadaṁ dhammānudhammapaṭipadaṁ
 paṭipajjamānā muñceyyunti 2- evampi nāhaṁ samissāmi pamocanāya.
 Vuttañhetaṁ bhagavatā so vata cunda attanā palipapalipanno
 paraṁ palipapalipannaṁ uddharissatīti netaṁ ṭhānaṁ vijjati so vata cunda
 attanā adanto avinīto aparinibbuto paraṁ damessati vinessati
 parinibbāpessatīti netaṁ ṭhānaṁ vijjatīti. Evampi nāhaṁ samissāmi
 pamocanāya. Vuttañhetaṁ bhagavatā
          attanāva 3- kataṁ pāpaṁ attanā saṅkilissati
          attanā akataṁ pāpaṁ attanāva visujjhati
          suddhi 4- asuddhi paccattaṁ nāñño aññaṁ visodhayeti 5-.
 Evampi nāhaṁ samissāmi pamocanāya. Vuttañhetaṁ bhagavatā evameva
 kho brāhmaṇa tiṭṭhateva nibbānaṁ tiṭṭhati nibbānamaggo
 tiṭṭhāmahaṁ samādapetā atha capana mama sāvakā mayā evaṁovadiyamānā
 evaṁanusāsiyamānā appekacce accantaniṭṭhaṁ nibbānaṁ
 ādhārenti ekacce nārādhenti 6- ettha kyāhaṁ brāhmaṇa karomi
 maggakkhāyī brāhmaṇa tathāgato maggaṁ puṭṭho ācikkhati attanā
 paṭipajjamānā muñceyyunti 7-. Evampi nāhaṁ samissāmi pamocanāya.

  *  *  *  *  *  *
  Footnote:1 Ma. apaccanīkapaṭipadaṁ. 2 Ma. moceyyunti. 3 Ma. attanā hi. 4 Ma. suddhī.
 5 vimocayetipi pāṭho. 6 Ma. nārādhārentīti. 7 Ma. mucceyyunti.
-------------------------------------------------
[page 117]
      [220] Kathaṅkathiṁ dhotaka kañci loketi kathaṅkathiṁ puggalaṁ sakaṅkhaṁ
 sakhilaṁ dveḷhakaṁ savicikicchaṁ. Kañcīti kañci khattiyaṁ vā brāhmaṇaṁ
 vā vessaṁ vā suddaṁ vā gahaṭṭhaṁ vā pabbajitaṁ vā devaṁ vā
 manussaṁ vā. Loketi apāyaloke .pe. Āyatanaloketi kathaṅkathiṁ
 dhotaka kañci loke.
      [221] Dhammañca seṭṭhaṁ ājānamānoti dhammaṁ seṭṭhaṁ vuccati
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Seṭṭhanti aggaṁ seṭṭhaṁ
 viseṭṭhaṁ pāmokkhaṁ uttamaṁ pavaraṁ dhammaṁ. Ājānamānoti 1- ājānamāno
 vijānamāno paṭivijānamāno paṭivijjhamānoti dhammañca
 seṭṭhaṁ ājānamāno.
      [222] Evaṁ tuvaṁ oghamimaṁ taresīti evaṁ tuvaṁ kāmoghaṁ bhavoghaṁ
 diṭṭhoghaṁ avijjoghaṁ tareyyāsi [2]- samatikkameyyāsi vītivatteyyāsīti
 evaṁ tuvaṁ oghamimaṁ taresi. Tenāha bhagavā
                 nāhaṁ samissāmi pamocanāya
                 kathaṅkathiṁ dhotaka kañci loke
                 dhammañca seṭṭhaṁ ājānamāno
                 evaṁ tuvaṁ oghamimaṁ taresīti.
           [223] Anusāsa brahme karuṇāyamāno
                 vivekadhammaṁ yamahaṁ vijaññaṁ

  *  *  *  *  *  *
  Footnote:1 Ma. ayaṁ pāṭho natthi. 2 Ma. uttareyyāsi patareyyāsi. evamuparipi.
-------------------------------------------------
[page 118]
                 Yathāhaṁ ākāso ca abyāpajjhamāno 1-
                 idheva santo asito careyyaṁ.
      [224] Anusāsa brahme karuṇāyamānoti anusāsa brahmeti
 anusāsa brahme anuggaṇha brahme anukampa brahmeti anusāsa
 brahme. Karuṇāyamānoti karuṇāyamāno anuddayamāno
 anurakkhamāno anuggaṇhamāno anukampamānoti anusāsa brahme
 karuṇāyamāno.
      [225] Vivekadhammaṁ yamahaṁ vijaññanti vivekadhammaṁ vuccati
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Yamahaṁ vijaññanti yaṁ ahaṁ
 jāneyyaṁ [2]- vijāneyyaṁ paṭivijāneyyaṁ paṭivijjheyyanti [3]- vivekadhammaṁ
 yamahaṁ vijaññaṁ.
      [226] Yathāhaṁ ākāso ca abyāpajjhamānoti yathā ākāso
 nappajjati [4]- na bajjhati na palibajjhati evaṁ apajjamāno [5]- abajjhamāno
 apalibajjhamānoti evaṁ 6- ākāso ca abyāpajjhamāno.
 Yathā ākāso na rajjati lākhāya vā haliddena vā nīlena 7- vā
 mañjeṭṭhāya vā evaṁ arajjamāno adussamāno amuyhamāno
 akiliyamānoti 8- evampi ākāso ca abyāpajjhamāno. Yathā
 ākāso na kuppati na byāpajjhati na paṭilīyati na paṭihaññati
 evaṁ akuppamāno abyāpajjhamāno appaṭilīyamāno appaṭihaññamānoti 1-

  *  *  *  *  *  *
  Footnote:1 Ma.-ākāsova abyāpajjamāno. evamuparipi. 2 Ma. ājāneyyaṁ. 3 Ma.
 adhigaccheyyaṁ phasseyyaṁ sacchikareyyanti. 4 Ma. na gaṇhati. 5 Ma. agaṇhamāno.
 6 Ma. evampi. 7 Ma. haliddiyā vā nīliyāvā. 8 Ma. akissamānoti.
-------------------------------------------------
[page 119]
 Evampi ākāso ca abyāpajjhamāno.
      [227] Idheva santo asito careyyanti idheva santoti
 idheva santo [2]- samāno idheva nisīdanto samāno imasmiṁyeva
 āsane nisinno samāno imissāyeva parisāya nisinno samānoti
 evampi idheva santo. Athavā idheva santo upasanto
 vūpasanto nibbuto paṭippassaddhoti evampi idheva santo.
 Asitoti dve nissayā taṇhānissayo ca diṭṭhinissayo ca .pe.
 Ayaṁ taṇhānissayo .pe. Ayaṁ diṭṭhinissayo. Taṇhānissayaṁ
 pahāya diṭṭhinissayaṁ paṭinissajjitvā cakkhuṁ anissito sotaṁ anissito
 ghānaṁ anissito jivhaṁ anissito kāyaṁ anissito manaṁ anissito
 rūpe sadde gandhe rase phoṭṭhabbe kulaṁ gaṇaṁ āvāsaṁ lābhaṁ yasaṁ
 pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ
 kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ
 saññābhavaṁ asaññābhavaṁ nevasaññānāsaññābhavaṁ ekavokārabhavaṁ
 catuvokārabhavaṁ pañcavokārabhavaṁ atītaṁ anāgataṁ paccuppannaṁ
 diṭṭhasutamutaviññātabbe dhamme [3]- anissito anallīno anupagato
 anajjhosito anadhimutto nikkhanto nissaṭṭho 4- vippamutto
 vimariyādikatena cetasā viharatīti 5- asito 5-. Careyyanti careyyaṁ
 vicareyyaṁ 6- iriyeyyaṁ vatteyyaṁ pāleyyaṁ 7- yapeyyaṁ yāpeyyanti idheva
 santo asito careyyaṁ. Tenāha so brāhmaṇo

  *  *  *  *  *  *
  Footnote:1 Ma. appaṭihatamānoti. 2 Ma. idheva. 3 Ma. asito. 4 Ma. nissaṭo.
 evamupari. 5 Ma. ime dve pāṭhā natthi. 6 Ma. vihareyyaṁ. 7 Ma. ayaṁ
 pāṭho natthi.
-------------------------------------------------
[page 120]
                 Anusāsa brahme karuṇāyamāno
                 vivekadhammaṁ yamahaṁ vijaññaṁ
                 yathāhaṁ ākāso ca abyāpajjhamāno
                 idheva santo asito careyyanti.
           [228] Kittayissāmi te santiṁ (dhotakāti bhagavā)
                 diṭṭhe dhamme anītihaṁ
                 yaṁ viditvā sato caraṁ
                 tare loke visattikaṁ.
      [229] Kittayissāmi te santinti rāgassa santiṁ dosassa
 santiṁ mohassa santiṁ kodhassa upanāhassa makkhassa paḷāsassa
 issāya macchariyassa māyāya sāṭheyyassa thambhassa sārambhassa
 mānassa atimānassa madassa pamādassa sabbakilesānaṁ sabbaduccaritānaṁ
 sabbadarathānaṁ sabbapariḷāhānaṁ sabbasantāpānaṁ sabbākusalābhisaṅkhārānaṁ
 santiṁ upasantiṁ vūpasantiṁ nibbutiṁ paṭippassaddhiṁ kittayissāmi [1]-
 ācikkhissāmi desissāmi paññapessāmi paṭṭhapessāmi vivarissāmi
 vibhajissāmi uttānīkarissāmi pakāsissāmīti kittayissāmi te
 santiṁ. Dhotakāti bhagavāti dhotakāti bhagavā taṁ brāhmaṇaṁ
 nāmena ālapati. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti dhotakāti bhagavā.
      [230] Diṭṭhe dhamme anītihanti diṭṭhe dhammeti diṭṭhe

  *  *  *  *  *  *
  Footnote:1 Ma. pakittayissāmi.
-------------------------------------------------
[page 121]
 Dhamme ñāte dhamme tulite dhamme tīrite dhamme vibhāvite dhamme
 vibhūte dhamme sabbe saṅkhārā aniccāti .pe. Yaṅkiñci
 samudayadhammaṁ sabbantaṁ nirodhadhammanti diṭṭhe dhamme ñāte dhamme tulite
 dhamme tīrite dhamme vibhāvite dhamme vibhūte dhammeti evampi
 diṭṭhe dhamme. Athavā dukkhe diṭṭhe dukkhaṁ kathayissāmi samudaye
 diṭṭhe samudayaṁ kathayissāmi magge diṭṭhe maggaṁ kathayissāmi
 nirodhe diṭṭhe nirodhaṁ kathayissāmīti evampi diṭṭhe dhamme.
 Athavā diṭṭhe dhamme sandiṭṭhikaṁ akālikaṁ ehipassikaṁ opanayikaṁ 1-
 paccattaṁ veditabbaṁ viññūhīti evampi diṭṭhe dhammeti diṭṭhe
 dhamme. Anītihanti na itihaṁ na itikirāya na paramparāya na
 piṭakasampadāya na takkahetu na nayahetu na ākāraparivitakkena na
 diṭṭhinijjhānakkhantiyā sāmaṁ sayamabhiññātaṁ attapaccakkhaṁ dhammaṁ
 kathayissāmīti diṭṭhe dhamme anītihaṁ.
      [231] Yaṁ viditvā sato caranti yaṁ viditaṁ katvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti .pe.
 Yaṅkiñci samudayadhammaṁ sabbantaṁ nirodhadhammanti viditaṁ katvā
 tulayitvā tīrayitvā vibhāvayitvā vibhūtaṁ katvā. Satoti catūhi
 kāraṇehi sato kāye kāyānupassanāsatipaṭṭhānaṁ bhāvento sato .pe.
 So vuccati sato. Caranti caranto vicaranto 2- iriyanto
 vattento pālento yapento yāpentoti yaṁ viditvā sato

  *  *  *  *  *  *
  Footnote:1 Ma. opaneyyikaṁ. evamuparipi. 2 Ma. viharanto. evamuparipi.
-------------------------------------------------
[page 122]
 Caraṁ.
      [232] Tare loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Visattikāti kenatthena visattikā .pe. Visaṭā vitthatāti visattikā.
 Loketi apāyaloke .pe. Āyatanaloke. Tare loke visattikanti
 yā sā loke visattikā loke taṁ visattikaṁ sato tareyya
 uttareyya patareyya samatikkameyya vītivatteyyāti tare loke
 visattikaṁ. Tenāha bhagavā
                 kittayissāmi te santiṁ (dhotakāti bhagavā)
                 diṭṭhe dhamme anītihaṁ
                 yaṁ viditvā sato caraṁ
                 tare < PTS. CNid , 22 >loke visattikanti.
    [233] Tañcāhaṁ abhinandāmi mahesī santimuttamaṁ
          yaṁ viditvā sato caraṁ tare loke visattikaṁ.
      [234] Tañcāhaṁ abhinandāmīti tanti tuyhaṁ vacanaṁ byapathaṁ
 desanaṁ anusandhiṁ. Abhinandāmīti nandāmi abhinandāmi modāmi
 anumodāmi sādiyāmi patthayāmi pihayāmi abhijappāmīti tañcāhaṁ
 abhinandāmi. Mahesī santimuttamanti mahesīti [1]- bhagavā mahantaṁ
 sīlakkhandhaṁ esi gavesi pariyesīti mahesī. Mahantaṁ samādhikkhandhaṁ .pe.
 Kahaṁ devadevo kahaṁ narāsabhoti mahesī. Santimuttamanti santi

  *  *  *  *  *  *
  Footnote:1 Ma. kiṁ mahesi bhagavā. evamīdisesu ṭhānesu.
-------------------------------------------------
[page 123]
 Vuccati amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Uttamanti
 aggaṁ seṭṭhaṁ viseṭṭhaṁ pāmokkhaṁ uttamaṁ pavaranti mahesī
 santimuttamaṁ.
      [235] Yaṁ viditvā sato caranti yaṁ viditaṁ katvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti .pe.
 Yaṅkiñci samudayadhammaṁ sabbantaṁ nirodhadhammanti yaṁ viditaṁ katvā
 tulayitvā tīrayitvā vibhāvayitvā vibhūtaṁ katvā. Satoti catūhi
 kāraṇehi sato kāye kāyānupassanāsatipaṭṭhānaṁ bhāvento
 sato .pe. So vuccati sato. Caranti caranto vicaranto
 iriyanto vattento pālento yapento yāpentoti yaṁ viditvā
 sato caraṁ.
      [236] Tare loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ. Visattikāti
 kenatthena visattikā .pe. Visaṭā vitthatāti visattikā. Loketi
 apāyaloke .pe. Āyatanaloke. Tare loke visattikanti yā
 sā loke visattikā loke taṁ visattikaṁ sato tareyya 1- uttareyya
 patareyya samatikkameyya vītivatteyyāti tare loke visattikaṁ.
 Tenāha so brāhmaṇo
          tañcāhaṁ abhinandāmi mahesī santimuttamaṁ

  *  *  *  *  *  *
  Footnote:1 Ma. tareyyaṁ. evamīdisesu ṭhānesu.
-------------------------------------------------
[page 124]
          Yaṁ viditvā sato caraṁ tare loke visattikanti.
           [237] Yaṅkiñci sampajānāsi (dhotakāti bhagavā)
                 uddhaṁ adho tiriyañcāpi majjhe
                 etaṁ viditvā saṅgoti loke
                 bhāvābhavāya mākāsi taṇhaṁ.
      [238] Yaṅkiñci sampajānāsīti yaṅkiñci sampajānāsi vijānāsi 1-
 paṭivijānāsi paṭivijjhasīti yaṅkiñci sampajānāsi. Dhotakāti
 bhagavāti dhotakāti bhagavā taṁ brāhmaṇaṁ nāmena ālapati.
 Bhagavāti gāravādhivacanametaṁ .pe. Sacchikā paññatti yadidaṁ bhagavāti
 dhotakāti bhagavā.
      [239] Uddhaṁ adho tiriyañcāpi majjheti uddhanti vuccati
 anāgataṁ adhoti atītaṁ tiriyañcāpi majjheti paccuppannaṁ.
 Athavā uddhanti sukhā vedanā adhoti dukkhā vedanā tiriyañcāpi
 majjheti adukkhamasukhā vedanā. Uddhanti kusalā dhammā adhoti
 akusalā dhammā tiriyañcāpi majjheti abyākatā dhammā.
 Uddhanti devaloko adhoti apāyaloko tiriyañcāpi majjheti
 manussaloko. Uddhanti arūpadhātu adhoti kāmadhātu tiriyañcāpi
 majjheti rūpadhātu. Uddhanti uddhaṁ pādatalā adhoti adho
 kesamatthakā tiriyañcāpi majjheti vemajjheti uddhaṁ adho
 tiriyañcāpi majjhe.

  *  *  *  *  *  *
  Footnote:1 Ma. ājānāsi.
-------------------------------------------------
[page 125]
      [240] Etaṁ viditvā saṅgoti loketi saṅgo eso lagganaṁ
 etaṁ bandhanaṁ etaṁ palibodho esoti ñatvā jānitvā tulayitvā
 tīrayitvā vibhāvayitvā vibhūtaṁ katvāti etaṁ viditvā saṅgoti
 loke.
      [241] Bhavābhavāya mākāsi taṇhanti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā. Bhavābhavāyāti
 bhavābhavāya kammabhavāya punabbhavāya kāmabhavāya kammabhavāya
 kāmabhavāya punabbhavāya rūpabhavāya kammabhavāya rūpabhavāya punabbhavāya
 arūpabhavāya kammabhavāya arūpabhavāya punabbhavāya punappunaṁ bhavāya
 punappunaṁ gatiyā punappunaṁ upapattiyā punappunaṁ paṭisandhiyā
 punappunaṁ attabhāvābhinibbattiyā taṇhaṁ mākāsi mā janesi mā
 sañjanesi mā nibbattesi mā abhinibbattesi pajahi vinodehi
 byantīkarohi anabhāvaṅgamehīti bhavābhavāya mākāsi taṇhaṁ.
 Tenāha bhagavā
                 yaṅkiñci sampajānāsi (dhotakāti bhagavā)
                 uddhaṁ adho tiriyañcāpi majjhe
                 etaṁ viditvā saṅgoti loke
                 bhavābhavāya mākāsi taṇhanti.
 Saha gāthāpariyosānā .pe. Satthā me bhante bhagavā sāvakohamasmīti.
                 Dhotakamāṇavakapañhāniddeso pañcamo.
-------------------------------------------------
[page 126]
                   Upasīvamāṇavakapañhāniddeso
           [242] Eko ahaṁ sakka mahantamoghaṁ (iccāyasmā upasīvo)
                 anissito no visahāmi tārituṁ
                 ārammaṇaṁ brūhi samantacakkhu
                 yaṁ nissito oghamimaṁ tareyyaṁ.
      [243] Eko ahaṁ sakka mahantamoghanti ekoti puggalo
 vā me dutiyo natthi dhammo vā me dutiyo natthi yaṁ vā
 puggalaṁ nissāya dhammaṁ vā nissāya mahantaṁ kāmoghaṁ bhavoghaṁ diṭṭhoghaṁ
 avijjoghaṁ tareyyaṁ uttareyyaṁ patareyyaṁ samatikkameyyaṁ vītivatteyyanti
 eko 1-. Sakkāti sakko. Bhagavā sakyakulā pabbajitotipi sakko.
 Athavā addho 2- mahaddhano dhanavātipi sakko. Tassimāni dhanāni
 seyyathīdaṁ saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ
 paññādhanaṁ satipaṭṭhānadhanaṁ .pe. Nibbānadhanaṁ. Imehi anekavidhehi
 dhanaratanehi addho mahaddhano dhanavātipi sakko. Athavā
 sakko pahu visavī alamatto sūro vīro vikkanto abhiru acchambhī
 anutrāsī apalāyī pahīnabhayabheravo vigatalomahaṁsotipi sakkoti eko
 ahaṁ sakka mahantamoghaṁ. Iccāyasmā upasīvoti iccāti
 padasandhi. Āyasmāti piyavacanaṁ. Upasīvoti tassa brāhmaṇassa
 nāmaṁ .pe. Abhilāpoti iccāyasmā upasīvo.

  *  *  *  *  *  *
  Footnote:1 Ma. ayaṁ pāṭho natthi. 2 Ma. sabbattha aḍḍho.
-------------------------------------------------
[page 127]
      [244] Anissito no visahāmi tāritunti anissitoti puggalaṁ
 vā anissito dhammaṁ vā anissito. No visahāmīti 1- na ussahāmi
 na sakkomi na paṭibalo. Tāritunti 2- mahantaṁ kāmoghaṁ bhavoghaṁ
 diṭṭhoghaṁ avijjoghaṁ tārituṁ 3- uttarituṁ patarituṁ samatikkamituṁ vītivattitunti
 anissito no visahāmi tārituṁ.
      [245] Ārammaṇaṁ brūhi samantacakkhūti ārammaṇaṁ brūhīti 4-
 ārammaṇaṁ ālambaṇaṁ nissayaṁ upanissayaṁ brūhi ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehīti
 ārammaṇaṁ brūhi 4-. Samantacakkhūti samantacakkhu vuccati sabbaññutañāṇaṁ.
 Bhagavā tena sabbaññutañāṇena upeto samupeto upāgato
 samupāgato upapanno samupapanno samannāgato.
                 Na tassa adiṭṭhamidhatthi kiñci
                 atho aviññātamajānitabbaṁ
                 sabbaṁ abhiññāsi yadatthi neyyaṁ
                 tathāgato tena samantacakkhūti.
 Ārammaṇaṁ brūhi samantacakkhu.
      [246] Yaṁ nissito oghamimaṁ tareyyanti yaṁ nissitoti yaṁ
 vā puggalaṁ nissito dhammaṁ vā nissito. Oghamimaṁ tareyyanti 5-
 mahantaṁ kāmoghaṁ bhavoghaṁ diṭṭhoghaṁ avijjoghaṁ tareyyaṁ uttareyyaṁ
 patareyyaṁ samatikkameyyaṁ vītivatteyyanti yaṁ nissito oghamimaṁ

  *  *  *  *  *  *
  Footnote:1 Ma. itisaddo natthi. 2 Ma. ayaṁ pāṭho natthi. 3 Ma. tarituṁ. 4-5 Ma.
 ime dve pāṭhā natthi.
-------------------------------------------------
[page 128]
 Tareyyaṁ. Tenāha so brāhmaṇo
                 eko ahaṁ sakka mahantamoghaṁ (iccāyasmā upasīvo)
                 anissito no visahāmi tārituṁ
                 ārammaṇaṁ brūhi samantacakkhu
                 yaṁ < PTS. CNid , 23 >nissito oghamimaṁ tareyyanti.
           [247] Ākiñcaññaṁ pekkhamāno satimā (upasīvāti bhagavā)
                 natthīti nissāya tarassu oghaṁ
                 kāme pahāya virato kathāhi
                 taṇhakkhayaṁ rattamahābhipassa 1-.
      [248] Ākiñcaññaṁ pekkhamāno satimāti so brāhmaṇo
 pakatiyā ākiñcaññāyatanasamāpattiṁ lābhīyeva nissayaṁ na jānāti
 ayaṁ me nissayoti. Tassa bhagavā nissayañca ācikkhati uttariñca
 niyyānapathaṁ ācikkhati 2- nevasaññānāsaññāyatanasamāpattiṁ [3]-
 samāpajjitvā tato vuṭṭhahitvā tattha jāte cittacetasike dhamme
 aniccato pekkhamāno dukkhato rogato gaṇḍato sallato aghato
 ābādhato palokato ītito upaddavato asātato 4- bhayato upasaggato
 calato pabhaṅguto addhuvato atāṇato aleṇato asaraṇato asaraṇībhūtato
 rittato tucchato suññato anattato ādīnavato vipariṇāmadhammato
 asārakato aghamūlato [5]- vibhavato sāsavato vadhakato saṅkhatato
 mārāmisato jātidhammato jarādhammato byādhidhammato maraṇadhammato

  *  *  *  *  *  *
  Footnote:1 Ma. nattamahābhipassa. evamuparipi. 2-4 Ma. ayaṁ pāṭho natthi. 3 Ma. sato.
 5 Ma. bhavato.
-------------------------------------------------
[page 129]
 Sokaparidevadukkhadomanassupāyāsadhammato samudayadhammato atthaṅgamato
 anassādato 1- ādīnavato anissaraṇato 2- pekkhamāno olokayamāno
 nijjhāyamāno upaparikkhamāno. Satimāti yā sati anussati paṭissati
 .pe. Sammāsati ayaṁ vuccati sati. Imāya satiyā upeto [3]-
 samupeto upāgato samupāgato upapanno samupapanno samannāgato
 so vuccati satimāti ākiñcaññaṁ pekkhamāno satimā.
 Upasīvāti bhagavāti upasīvāti bhagavā taṁ brāhmaṇaṁ nāmena
 ālapati. Bhagavāti gāravādhivacanametaṁ .pe. Sacchikā paññatti
 yadidaṁ bhagavāti upasīvāti bhagavā.
      [249] Natthīti nissāya tarassu oghanti natthi kiñcīti
 ākiñcaññāyatanasamāpatti. Kiṁkāraṇā natthi kiñcīti
 ākiñcaññāyatanasamāpatti. Viññāṇañcāyatanasamāpattiṁ sato
 samāpajjitvā tato vuṭṭhahitvā taññeva viññāṇaṁ abhāveti vibhāveti
 antaradhāpeti natthi kiñcīti passati taṁkāraṇā natthi kiñcīti
 ākiñcaññāyatanasamāpatti. Taṁ nissāya upanissāya ārammaṇaṁ 4-
 ālambaṇaṁ karitvā kāmoghaṁ bhavoghaṁ diṭṭhoghaṁ avijjoghaṁ tarassu
 uttarassu patarassu samatikkamassu vītivattassūti natthīti nissāya
 tarassu oghaṁ.
      [250] Kāme pahāya virato kathāhīti kāmeti uddānato
 dve kāmā vatthukāmā ca kilesakāmā ca .pe. Ime vuccanti

  *  *  *  *  *  *
  Footnote:1 Ma. assādato. 2 Ma. nissaraṇato. 3 Ma. hoti. 4 Ma. ayaṁ pāṭho natthi.
-------------------------------------------------
[page 130]
 Vatthukāmā .pe. Ime vuccanti kilesakāmā. Kāme pahāyāti
 vatthukāme parijānitvā kilesakāme pahāya pajahitvā vinodetvā
 byantīkaritvā anabhāvaṅgametvāti kāme pahāya. Virato
 kathāhīti kathaṅkathā vuccati vicikicchā. Dukkhe kaṅkhā .pe.
 Chambhitattaṁ cittassa manovilekho. Kathaṅkathāya ārato virato
 paṭivirato nikkhanto nissaṭṭho vippamutto visaṁyutto vimariyādikatena
 cetasā viharatīti evampi virato kathāhi. Athavā dvattiṁsāya
 tiracchānakathāya ārato virato paṭivirato nikkhanto nissaṭṭho
 vippamutto visaṁyutto vimariyādikatena cetasā viharatīti evampi
 virato kathāhīti kāme pahāya virato kathāhi.
      [251] Taṇhakkhayaṁ rattamahābhipassāti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Rattanti ratti 2-. Ahoti divaso. Rattiñca divā ca taṇhakkhayaṁ
 rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ paṭisandhikkhayaṁ
 bhavakkhayaṁ saṁsārakkhayaṁ vaṭṭakkhayaṁ passa abhipassa dakkha olokaya
 nijjhāya upaparikkhāti taṇhakkhayaṁ rattamahābhipassa. Tenāha
 bhagavā
                 ākiñcaññaṁ pekkhamāno satimā (upasīvāti bhagavā)
                 natthīti nissāya tarassu oghaṁ
                 kāme pahāya virato kathāhi

  *  *  *  *  *  *
  Footnote:1 Ma. rattaṁ vcacati ratti.
-------------------------------------------------
[page 131]
                 Taṇhakkhayaṁ rattamahābhipassāti.
           [252] Sabbesu kāmesu yo vītarāgo (iccāyasmā upasīvo)
                 ākiñcaññaṁ nissito hitvamaññaṁ 1-
                 saññāvimokkhe paramedhimutto 2-
                 tiṭṭhe nu so tattha anānuyāyī.
      [253] Sabbesu kāmesu yo vītarāgoti sabbesūti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ sabbesūti.
 Kāmesūti [3]- uddānato dve kāmā vatthukāmā ca kilesakāmā ca
 .pe. Ime vuccanti vatthukāmā .pe. Ime vuccanti kilesakāmā.
 Sabbesu kāmesu yo vītarāgoti sabbesu kāmesu yo vītarāgo
 cattarāgo vantarāgo muttarāgo pahīnarāgo paṭinissaṭṭharāgo
 vikkhambhitarāgoti 4- sabbesu kāmesu yo vītarāgo. Iccāyasmā
 upasīvoti iccāti padasandhi. Āyasmāti piyavacanaṁ. Upasīvoti
 tassa brāhmaṇassa nāmaṁ .pe. Abhilāpoti iccāyasmā upasīvo.
      [254] Ākiñcaññaṁ nissito hitvamaññanti heṭṭhimā cha
 samāpattiyo hitvā vajjetvā 6- pariccajitvā atikkamitvā samatikkamitvā
 vītivattitvā ākiñcaññāyatanasamāpattiṁ nissito allīno
 upāgato samupāgato ajjhosito adhimuttoti ākiñcaññaṁ

  *  *  *  *  *  *
  Footnote:1 Ma. hitvā maññaṁ. evamuparipi. 2 Yu. vimutto. 3 Ma. kāmāti. evamuparipi.
 4 Ma. vikkhambhanatoti. 5 Ma. cajitvā. evamuparipi.
-------------------------------------------------
[page 132]
 Nissito hitvamaññaṁ.
      [255] Saññāvimokkhe paramedhimuttoti saññāvimokkhā vuccanti
 satta saññāsamāpattiyo. Tāsaṁ saññāsamāpattīnaṁ ākiñcaññāyatanasamāpatti
 vimokkhā aggā ca seṭṭhā ca viseṭṭhā ca
 pāmokkhā ca uttamā ca pavarā ca. Parame agge seṭṭhe
 viseṭṭhe pāmokkhe uttame pavare adhimuttivimokkhena adhimutto
 tatrādhimutto tadadhimutto taccarito tabbahulo taggaruko tanninno
 tappoṇo tappabbhāro tadādhipateyyoti 1- saññāvimokkhe
 paramedhimutto.
      [256] Tiṭṭhe nu so tattha anānuyāyīti tiṭṭhe nūti
 saṁsayapucchā [2]- dveḷhakapucchā anekaṁsapucchā evaṁ nu kho na nu
 kho kiṁ nu kho kathaṁ nu khoti tiṭṭhe nu. Tatthāti ākiñcaññāyatane.
 Anānuyāyīti anānuyāyī avedhamāno 3- avigacchamāno
 anantaradhāyamāno aparihiyamāno 4-. Athavā arajjamāno adussamāno
 amuyhamāno akiliyamānoti 5- tiṭṭhe nu so tattha anānuyāyī.
 Tenāha so brāhmaṇo
                 sabbesu kāmesu yo vītarāgo (iccāyasmā upasīvo)
                 ākiñcaññaṁ nissito hitvamaññaṁ
                 saññāvimokkhe paramedhimutto
                 tiṭṭhe nu so tattha anānuyāyīti.

  *  *  *  *  *  *
  Footnote:1 Ma. tadadhipateyyoti. evamuparipi. 2 Ma. vimatipucchā. 3 Ma. aviccamāno.
 evamuparipi. 4 Ma. aparihāyamāno. evamuparipi. 5 Ma. akilissamānoti.
 evamuparipi.< PTS. CNid , 24 >
-------------------------------------------------
[page 133]
           [257] Sabbesu kāmesu yo vītarāgo (upasīvāti bhagavā)
                 ākiñcaññaṁ nissito hitvamaññaṁ
                 saññāvimokkhe paramedhimutto
                 tiṭṭheyya so tattha anānuyāyī.
      [258] Sabbesu kāmesu yo vītarāgoti sabbesūti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ sabbesūti.
 Kāmesūti uddānato dve kāmā vatthukāmā ca kilesakāmā ca
 .pe. Ime vuccanti vatthukāmā .pe. Ime vuccanti
 kilesakāmā. Sabbesu kāmesu yo vītarāgoti sabbesu kāmesu yo
 vītarāgo cattarāgo vantarāgo muttarāgo pahīnarāgo paṭinissaṭṭharāgo
 vikkhambhitarāgoti sabbesu kāmesu yo vītarāgo. Upasīvāti
 bhagavāti upasīvāti bhagavā taṁ brāhmaṇaṁ nāmena ālapati.
 Bhagavāti gāravādhivacanametaṁ .pe. Sacchikā paññatti yadidaṁ bhagavāti
 upasīvāti bhagavā.
      [259] Ākiñcaññaṁ nissito hitvamaññanti heṭṭhimā cha
 samāpattiyo hitvā vajjetvā pariccajitvā atikkamitvā samatikkamitvā
 vītivattitvā ākiñcaññāyatanasamāpattiṁ nissito allīno
 upāgato samupāgato ajjhosito adhimuttoti ākiñcaññaṁ
 nissito hitvamaññaṁ.
      [260] Saññāvimokkhe paramedhimuttoti saññāvimokkhā vuccanti
-------------------------------------------------
[page 134]
 Satta saññāsamāpattiyo. Tāsaṁ saññāsamāpattīnaṁ ākiñcaññāyatanasamāpatti
 vimokkhā aggā ca seṭṭhā ca viseṭṭhā ca
 pāmokkhā ca uttamā ca pavarā ca. Parame agge seṭṭhe
 viseṭṭhe pāmokkhe uttame pavare adhimuttivimokkhena adhimutto
 tatrādhimutto tadadhimutto taccarito tabbahulo taggaruko tanninno
 tappoṇo tappabbhāro tadādhipateyyoti saññāvimokkhe
 paramedhimutto.
      [261] Tiṭṭheyya so tattha anānuyāyīti tiṭṭheyyāti tiṭṭheyya
 saṭṭhīkappasahassāni. Tatthāti ākiñcaññāyatane. Anānuyāyīti
 anānuyāyī avedhamāno avigacchamāno anantaradhāyamāno aparihiyamāno.
 Athavā arajjamāno adussamāno amuyhamāno akiliyamānoti
 tiṭṭheyya so tattha anānuyāyī. Tenāha bhagavā
                 sabbesu kāmesu yo vītarāgo (upasīvāti bhagavā)
                 ākiñcaññaṁ nissito hitvamaññaṁ
                 saññāvimokkhe paramedhimutto
                 tiṭṭheyya so tattha anānuyāyīti.
           [262] Tiṭṭhe ce so tattha anānuyāyī
                 pūgampi vassānaṁ 1- samantacakkhu
                 tattheva so sītisiyā vimutto

  *  *  *  *  *  *
  Footnote:1 vassānītipi pāṭho.
-------------------------------------------------
[page 135]
                 Bhavetha 1- viññāṇaṁ tathāvidhassa.
      [263] Tiṭṭhe ce so tattha anānuyāyīti tiṭṭhe ce soti sace
 so tiṭṭheyya saṭṭhīkappasahassāni. Tatthāti ākiñcaññāyatane.
 Anānuyāyīti anānuyāyī avedhamāno avigacchamāno anantaradhāyamāno
 aparihiyamāno athavā arajjamāno adussamāno amuyhamāno
 akiliyamānoti tiṭṭhe ce so tattha anānuyāyī.
      [264] Pūgampi vassānaṁ samantacakkhūti pūgampi vassānanti
 pūgampi vassānaṁ bahunnaṁ vassānaṁ 2- bahunnaṁ vassasatānaṁ bahunnaṁ vassasahassānaṁ
 bahunnaṁ vassasatasahassānaṁ bahunnaṁ kappasatānaṁ bahunnaṁ
 kappasahassānaṁ bahunnaṁ kappasatasahassānaṁ. Samantacakkhūti samantacakkhu
 vuccati sabbaññutañāṇaṁ .pe. Tathāgato tena samantacakkhūti
 pūgampi vassānaṁ samantacakkhu.
      [265] Tattheva so sītisiyā vimutto bhavetha viññāṇaṁ
 tathāvidhassāti tattheva so sītibhāvamanuppatto dhuvo sassato avipariṇāmadhammo
 sassatisamaṁ tattheva tiṭṭheyya. Athavā tassa
 viññāṇaṁ caveyya ucchijjeyya [3]- vinasseyya na bhaveyya 4- na
 paṭisandhiviññāṇaṁ nibbatteyya kāmadhātuyā vā rūpadhātuyā vā arūpadhātuyā
 vāti ākiñcaññāyatane 5- uppannassa sassatañca ucchedañca
 pucchati udāhu tattheva anupādisesāya nibbānadhātuyā

  *  *  *  *  *  *
  Footnote:1 cavethātipi pāṭho. 2 Ma. vassāni bahūni vassāni .... evamīdisesu padesu.
 3 Ma. nasseyya. 4 Ma. bhaveyyāti. 5 Ma. akiñcaññāyatanaṁ. evamuparipi.
-------------------------------------------------
[page 136]
 Parinibbāyeyya. Athavā tassa viññāṇaṁ caveyya puna
 paṭisandhiviññāṇaṁ nibbatteyya kāmadhātuyā vā rūpadhātuyā vā
 arūpadhātuyā vāti ākiñcaññāyatane uppannassa parinibbānañca
 paṭisandhiñca pucchati. Tathāvidhassāti tathāvidhassa tādisassa
 tassaṇṭhitassa tappakārassa tappaṭibhāgassa ākiñcaññāyatane
 uppannassāti tattheva so sītisiyā vimutto bhavetha
 viññāṇaṁ tathāvidhassa. Tenāha so brāhmaṇo
                 tiṭṭhe ce so tattha anānuyāyī
                 pūgampi vassānaṁ samantacakkhu
                 tattheva so sītisiyā vimutto
                 bhavetha viññāṇaṁ tathāvidhassāti.
           [266] Acci yathā vātavegena khittaṁ 1- (upasīvāti bhagavā)
                 atthaṁ paleti na upeti saṅkhaṁ
                 evaṁ muni nāmakāyā vimutto
                 atthaṁ paleti na upeti saṅkhaṁ.
      [267] Acci yathā vātavegena khittanti acci vuccati jālasikhā.
 Vātāti puratthimā vātā pacchimā vātā uttarā vātā
 dakkhiṇā vātā sarajā vātā aparajā 2- vātā sītā vātā uṇhā
 vātā adhimattā vātā verambhavātā pakkhavātā supaṇṇavātā
 tālapaṇṇavātā vidhūpanavātā. Vātavegena khittanti vātavegena

  *  *  *  *  *  *
  Footnote:1 Ma. khittā. evamuparipi. 2 Ma. arajā. evamīdisesu ṭhānesu.
-------------------------------------------------
[page 137]
 Khittaṁ ukkhittaṁ nunnaṁ panunnaṁ khambhitaṁ vikkhambhitanti 1- acci yathā
 vātavegena khittaṁ. Upasīvāti bhagavāti upasīvāti bhagavā taṁ
 brāhmaṇaṁ nāmena ālapati. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti upasīvāti bhagavā.
      [268] Atthaṁ paleti na upeti saṅkhanti atthaṁ paletīti
 atthaṁ paleti atthaṁ gameti atthaṁ gacchati nirujjhati vūpasamati
 paṭippassambhati. Upeti saṅkhanti amukaṁ 2- nāma disaṁ gatoti 3- saṅkhaṁ
 na upeti uddesaṁ na upeti gaṇanaṁ na upeti paṇṇattiṁ na
 upetīti [4]- atthaṁ paleti na upeti saṅkhaṁ.
      [269] Evaṁ muni nāmakāyā vimuttoti evanti opammasampaṭipādanaṁ.
 Munīti monaṁ vuccati ñāṇaṁ .pe. Saṅgajālamaticca
 so muni. Nāmakāyā vimuttoti so muni pakatiyā pubbe nāmakāyā
 vimutto ca rūpakāyā vimutto ca tadaṅgasamatikkamavikkhambhanappahānena 5-
 pahīno tassa munino bhavantaṁ āgamma cattāro
 ariyamaggā paṭiladdhā honti catunnaṁ ariyamaggānaṁ paṭiladdhattā
 nāmakāyo ca rūpakāyo ca pariññātā honti nāmakāyassa
 ca rūpakāyassa ca pariññātattā nāmakāyā ca rūpakāyā ca mutto
 vimutto [6]- accantavimokkhenāti 7- evaṁ muni nāmakāyā vimutto.
      [270] Atthaṁ paleti na upeti saṅkhanti atthaṁ paletīti
 anupādisesāya nibbānadhātuyā parinibbāyati anupādisesāya nibbānadhātuyā

  *  *  *  *  *  *
  Footnote:1 Ma. khittā ... vakkhambhitāti. evamuparipi. 2-3 Ma. ime pāṭhā natthi. 4 Ma.
 puratthimaṁ disaṁ gatā pacchimaṁ vā disaṁ gatā uttaraṁ vā disaṁ gatā dakkhiṇaṁ vā disaṁ
 gatā uddhaṁ vā gatā adho vā gatā tiriyaṁ vā gatā vidisaṁ vā gatāti so hetu natthi
 paccayo natthi kāraṇaṁ natthi yena saṅkhaṁ gaccheyyāti. 5 Ma. tadaṅgaṁ samatikkamā. 6 Ma.
 suvimutto. 7 Ma. accantānupādāvimokkhenāti.
-------------------------------------------------
[page 138]
 Parinibbuto 1-. Na upeti saṅkhanti [2]- saṅkhaṁ na upeti uddesaṁ
 na upeti gaṇanaṁ na upeti paṇṇattiṁ na upeti khattiyoti vā
 brāhmaṇoti vā vessoti vā suddoti vā gahaṭṭhoti vā
 pabbajitoti vā devoti vā manussoti vā rūpīti vā arūpīti vā
 saññīti vā asaññīti vā nevasaññīnāsaññīti vā so hetu
 natthi paccayo natthi kāraṇaṁ natthi yena saṅkhaṁ gaccheyyāti atthaṁ
 paleti na upeti saṅkhaṁ. Tenāha bhagavā
                 acci yathā vātavegena khittaṁ (upasīvāti bhagavā)
                 atthaṁ paleti na upeti saṅkhaṁ
                 evaṁ muni nāmakāyā vimutto
                 atthaṁ < PTS. CNid , 25 >paleti na upeti saṅkhanti.
           [271] Atthaṅgato so udavā so natthi
                 udāhu ve sassatiyā arogo
                 tamme munī sādhu viyākarohi
                 tathāhi te vidito esa dhammo.
      [272] Atthaṅgato so udavā so natthīti so atthaṅgato
 udāhu so 3- natthi so niruddho ucchinno vinaṭṭhoti atthaṅgato
 so udavā so natthi.
      [273] Udāhu ve sassatiyā arogoti udāhu [4]- dhuvo sassato
 avipariṇāmadhammo sassatisamaṁ tattheva tiṭṭheyyāti udāhu ve

  *  *  *  *  *  *
  Footnote:1 Ma. ime pāṭhā natthi. 2 Ma. anupādisesāya nibbānadhātuyā parinibbuto.
 3 Ma. ayaṁ pāṭho natthi. 4 Ma. nicco.
-------------------------------------------------
[page 139]
 Sassatiyā arogo.
      [274] Tamme munī sādhu viyākarohīti tanti yaṁ pucchāmi
 yaṁ yācāmi yaṁ ajjhesāmi yaṁ pasādemi. Munīti monaṁ vuccati
 ñāṇaṁ .pe. Saṅgajālamaticca so muni. Sādhu viyākarohīti sādhu
 ācikkhāhi desehi paññapehi paṭṭhapehi vivarāhi vibhajāhi uttānīkarohi
 pakāsehīti tamme munī sādhu viyākarohi.
      [275] Tathāhi te vidito esa dhammoti tathāhi te vidito
 ñāto 1- tulito tīrito vibhāvito vibhūto esa dhammoti tathāhi
 te vidito esa dhammo. Tenāha so brāhmaṇo
                 atthaṅgato so udavā so natthi
                 udāhu ve sassatiyā arogo
                 tamme munī sādhu viyākarohi
                 tathāhi te vidito esa dhammoti.
           [276] Atthaṅgatassa na pamāṇamatthi (upasīvāti bhagavā)
                 yena naṁ vajju 2- taṁ tassa natthi
                 sabbesu dhammesu samūhatesu
                 samūhatā vādapathāpi sabbe.
      [277] Atthaṅgatassa na pamāṇamatthīti atthaṅgatassa anupādisesāya
 nibbānadhātuyā parinibbutassa rūpappamāṇaṁ natthi vedanāppamāṇaṁ
 natthi saññāppamāṇaṁ natthi saṅkhārappamāṇaṁ natthi

  *  *  *  *  *  *
  Footnote:1 Ma. ayaṁ pāṭho natthi. 2 Ma. vajjuṁ. evamuparipi.
-------------------------------------------------
[page 140]
 Viññāṇappamāṇaṁ natthi [1]- na saṁvijjati na upalabbhati pahīnaṁ samucchinnaṁ
 vūpasantaṁ paṭippassaddhaṁ abhabbuppattikaṁ ñāṇagginā daḍḍhanti
 atthaṅgatassa na pamāṇamatthi. Upasīvāti bhagavāti upasīvāti
 bhagavā taṁ brāhmaṇaṁ nāmena ālapati. Bhagavāti gāravādhivacanametaṁ
 .pe. Sacchikā paññatti yadidaṁ bhagavāti upasīvāti
 bhagavā.
      [278] Yena naṁ vajju taṁ tassa natthīti yena [2]- rāgena vadeyyuṁ
 yena dosena vadeyyuṁ yena mohena vadeyyuṁ yena mānena vadeyyuṁ
 yāya diṭṭhiyā vadeyyuṁ yena uddhaccena vadeyyuṁ yāya vicikicchāya
 vadeyyuṁ yehi anusayehi vadeyyuṁ rattoti vā duṭṭhoti vā mūḷhoti
 vā vinibandhoti vā parāmaṭṭhoti vā vikkhepagatoti vā aniṭṭhaṅgatoti
 vā thāmagatoti vā te abhisaṅkhārā pahīnā abhisaṅkhārānaṁ
 pahīnattā gatiyā yena [2]- vadeyyuṁ nerayikoti vā tiracchānayonikoti
 vā pittivisayikoti vā manussoti vā devoti vā rūpīti
 vā arūpīti vā saññīti vā asaññīti vā nevasaññīnāsaññīti
 vā so hetu natthi paccayo natthi kāraṇaṁ natthi yena vadeyyuṁ
 katheyyuṁ [3]- vohareyyunti yena naṁ vajju taṁ tassa natthi.
      [279] Sabbesu dhammesu samūhatesūti sabbesu dhammesu sabbesu
 khandhesu sabbesu āyatanesu sabbāsu dhātūsu sabbāsu gatīsu sabbāsu
 upapattīsu sabbāsu paṭisandhīsu sabbesu bhavesu sabbesu saṁsāresu

  *  *  *  *  *  *
  Footnote:1 Ma. na sati. evamīdisesu ṭhānesu. 2 Ma. taṁ. 3 Ma. bhaṇeyyuṁ dīpeyyuṁ.
-------------------------------------------------
[page 141]
 Sabbesu vaṭṭesu ūhatesu samūhatesu uddhatesu samuddhatesu uppātitesu
 samuppātitesu pahīnesu samucchinnesu vūpasantesu paṭippassaddhesu
 abhabbuppattikesu ñāṇagginā daḍḍhesūti sabbesu dhammesu
 samūhatesu.
      [280] Samūhatā vādapathāpi sabbeti vādapathā vuccanti kilesā
 ca khandhā ca abhisaṅkhārā ca. Tassa vādā ca vādapathā ca
 adhivacanāni ca adhivacanapathā ca nirutti ca niruttipathā ca paññatti
 ca paññattipathā ca ūhatā samūhatā uddhatā samuddhatā uppātitā
 samuppātitā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti samūhatā vādapathāpi sabbe.
 Tenāha bhagavā
                 atthaṅgatassa na pamāṇamatthi (upasīvāti bhagavā)
                 yena naṁ vajju taṁ tassa natthi
                 sabbesu dhammesu samūhatesu
                 samūhatā vādapathāpi sabbeti.
 Saha gāthāpariyosānā .pe. Satthā me bhante bhagavā sāvakohasmīti.
                Upasīvamāṇavakapañhāniddeso chaṭṭho.
                      -------------
-------------------------------------------------
[page 142]
                   Nandamāṇavakapañhāniddeso< PTS. CNid , 26 >
           [281] Santi loke munayo (iccāyasmā nando)
                 janā vadanti tayidaṁ kathaṁsu
                 ñāṇūpapannaṁ muni no vadanti
                 udāhu ve jīvikenūpapannaṁ 1-.
      [282] Santi loke munayoti santīti santi saṁvijjanti [2]-
 upalabbhanti. Loketi apāyaloke .pe. Āyatanaloke.
 Munayoti munināmakā ājīvakā nigganthā jaṭilā tāpasāti santi
 loke munayo. Iccāyasmā nandoti iccāti padasandhi.
 Āyasmāti piyavacanaṁ. Nandoti tassa brāhmaṇassa nāmaṁ .pe.
 Abhilāpoti iccāyasmā nando.
      [283] Janā vadanti tayidaṁ kathaṁsūti janāti khattiyā ca
 brāhmaṇā ca vessā ca suddā ca gahaṭṭhā ca pabbajitā ca
 devā ca manussā ca. Vadantīti kathenti bhaṇanti dīpayanti
 voharanti. Tayidaṁ kathaṁsūti saṁsayapucchā vimatipucchā dveḷhakapucchā
 anekaṁsapucchā evaṁ nukho na nukho kiṁ nukho kathaṁ nukhoti
 janā vadanti tayidaṁ kathaṁsu.
      [284] Ñāṇūpapannaṁ muni no vadantīti aṭṭhasamāpattiñāṇena
 vā pañcābhiññāñāṇena vā upetaṁ samupetaṁ upāgataṁ samupāgataṁ

  *  *  *  *  *  *
  Footnote:1 Ma. jīvatenūpapannaṁ. evamuparipi. 2 Ma. atthi.
-------------------------------------------------
[page 143]
 Upapannaṁ samupapannaṁ samannāgataṁ muniṁ vadanti kathenti bhaṇanti
 dīpayanti voharantīti ñāṇūpapannaṁ muni no vadanti.
      [285] Udāhu ve jīvikenūpapannanti udāhu anekavividhātiparama-
 dukkarakārikalūkhajīvikānuyogena upetaṁ samupetaṁ upāgataṁ samupāgataṁ
 upapannaṁ samupapannaṁ samannāgataṁ muniṁ vadanti kathenti bhaṇanti
 dīpayanti voharantīti udāhu ve jīvikenūpapannaṁ. Tenāha so
 brāhmaṇo
                 santi loke munayo (iccāyasmā nando)
                 janā vadanti tayidaṁ kathaṁsu
                 ñāṇūpapannaṁ muni no vadanti
                 udāhu ve jīvikenūpapannanti.
           [286] Na diṭṭhiyā na sutiyā na ñāṇena
                 munīdha nanda kusalā vadanti
                 visenikatvā anighā 1- nirāsā
                 caranti ye te munayoti brūmi.
      [287] Na diṭṭhiyā na sutiyā na ñāṇenāti na diṭṭhiyāti
 na diṭṭhasuddhiyā. Na sutiyāti na sutasuddhiyā. Na ñāṇenāti
 napi aṭṭhasamāpattiñāṇena [2]- napi micchāñāṇenāti na diṭṭhiyā
 na sutiyā na ñāṇena.
      [288] Munīdha nanda kusalā vadantīti kusalāti ye te

  *  *  *  *  *  *
  Footnote:1 Ma. anīghā. evamuparipi. 2 Ma. napi pañcābhiññāñāṇena. evamuparipi.
-------------------------------------------------
[page 144]
 Khandhakusalā dhātukusalā āyatanakusalā paṭiccasamuppādakusalā satipaṭṭhāna-
 kusalā sammappadhānakusalā iddhipādakusalā indriyakusalā
 balakusalā bojjhaṅgakusalā maggakusalā phalakusalā nibbānakusalā
 te kusalā diṭṭhasuddhiyā vā sutasuddhiyā vā aṭṭhasamāpattiñāṇena
 vā micchāñāṇena vā upetaṁ samupetaṁ upāgataṁ samupāgataṁ upapannaṁ
 samupapannaṁ samannāgataṁ muniṁ na vadanti na kathenti na bhaṇanti na
 dīpayanti na voharantīti munīdha nanda kusalā vadanti.
      [289] Visenikatvā anighā nirāsā caranti ye te munayoti
 brūmīti senā vuccati mārasenā. Kāyaduccaritaṁ mārasenā
 vacīduccaritaṁ mārasenā manoduccaritaṁ mārasenā rāgo mārasenā
 doso mārasenā moho mārasenā kodho upanāho makkho
 paḷāso issā macchariyaṁ māyā sāṭheyyaṁ thambho sārambho māno
 atimāno mado pamādo sabbe kilesā sabbe duccaritā sabbe
 darathā sabbe pariḷāhā sabbe santāpā sabbākusalābhisaṅkhārā
 mārasenā. Vuttaṁ hetaṁ bhagavatā
          kāmā te paṭhamā senā dutiyārati vuccati
          tatiyā khuppipāsā te catutthī taṇhā pavuccati
          pañcamaṁ thīnamiddhante chaṭṭhā bhīrū pavuccati
          sattamī vicikicchā te makkho thambho te aṭṭhamo
          lābho siloko sakkāro micchāladdho ca yo yaso
-------------------------------------------------
[page 145]
          Yo cattānaṁ samukkaṁse pare ca avajānati 1-
          esā te namuci senā 2- kaṇhassābhippahāriṇī
          na naṁ asūro jināti jetvā ca labhate sukhanti.
 Yato catūhi ariyamaggehi sabbā ca mārasenā sabbe ca [3]- kilesā
 jitā parājitā pabhañjitā vippaluttā 4- parammukhā te 5- vuccanti
 visenikatvā. Anighāti rāgo nīgho doso nīgho moho nīgho
 kodho nīgho upanāho nīgho .pe. Sabbākusalābhisaṅkhārā nīghā.
 Yesaṁ ete nīghā pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhā te vuccanti anighā.
 Nirāsāti āsā vuccati taṇhā yo rāgo sārāgo .pe.
 Abhijjhā lobho akusalamūlaṁ. Yesaṁ esā āsā taṇhā pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhā te vuccanti nirāsā. [6]- Visenikatvā anighā nirāsā
 caranti ye te munayoti brūmīti ye te arahanto khīṇāsavā 7-
 visenikatvā ca anighā ca nirāsā ca caranti iriyanti vattenti
 pālenti yapenti yāpenti te loke munayoti brūmi ācikkhāmi
 desemi paññapemi paṭṭhapemi vivarāmi vibhajāmi uttānīkaromi
 pakāsemīti visenikatvā anighā nirāsā caranti ye te munayoti
 brūmi. Tenāha bhagavā
                 na diṭṭhiyā na sutiyā na ñāṇena

  *  *  *  *  *  *
  Footnote:1 Ma. avajānāti. 2 Ma. esā namuci te senā. 3 Ma. paṭisenikarā. 4 Ma. jitā
 ca parājitā ca bhaggā vippaluggā. 5 Ma. tena. 6 Ma. arahanto khīṇāsavā.
 7 Ma. ime dve pāṭhā natthi.
-------------------------------------------------
[page 146]
                 Munīdha nanda kusalā vadanti
                 visenikatvā anighā nirāsā
                 caranti < PTS. CNid , 27 >ye te munayoti brūmīti.
           [290] Yekecime samaṇabrāhmaṇā se (iccāyasmā nando)
                 diṭṭhasutenāpi 1- vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 kaccissu te (bhagavā) tattha yatā carantā
                 atāru jātiñca jarañca mārisa
                 pucchāmi taṁ bhagavā brūhi me taṁ.
      [291] Yekecime samaṇabrāhmaṇā seti yekecīti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ yekecīti.
 Samaṇāti yekeci ito bahiddhā pabbajjūpagatā paribbājakasamāpannā.
 Brāhmaṇāti yekeci bhovādikāti yekecime samaṇabrāhmaṇā se.
 Iccāyasmā nandoti iccāti padasandhi. Āyasmāti piyavacanaṁ.
 Nandoti tassa brāhmaṇassa nāmaṁ .pe. Abhilāpoti iccāyasmā
 nando.
      [292] Diṭṭhasutenāpi vadanti suddhinti diṭṭhenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti

  *  *  *  *  *  *
  Footnote:1 Yu. diṭṭhena sutenāpi.
-------------------------------------------------
[page 147]
 Voharanti sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharanti diṭṭhasutenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti diṭṭhasutenāpi vadanti suddhiṁ.
      [293] Sīlabbatenāpi vadanti suddhinti sīlenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti vattenapi 1- suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharanti sīlabbatenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti sīlabbatenāpi vadanti suddhiṁ.
      [294] Anekarūpena vadanti suddhinti anekavidhavattakutūhalamaṅgalena 2-
 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti
 kathenti bhaṇanti dīpayanti voharantīti anekarūpena vadanti suddhiṁ.
      [295] Kaccissu te (bhagavā) tattha yatā carantāti kaccissūti
 saṁsayapucchā vimatipucchā dveḷhakapucchā anekaṁsapucchā evaṁ
 nu kho nanu kho kinnu kho kathaṁ nu khoti kaccissu.
 Teti diṭṭhigatikā. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti kaccissu te bhagavā. Tattha yatā
 carantāti tatthāti sakāya diṭṭhiyā sakāya khantiyā sakāya ruciyā
 sakāya laddhiyā. Yatāti yatā paṭiyatā 3- gopitā rakkhitā saṁvutā.

  *  *  *  *  *  *
  Footnote:1 Ma. vatenapi. evamuparipi. 2 Ma. anekavidhakotūhalamaṅgalena. evamuparipi.
 3 Ma. yattā paṭiyattā guttā. evamuparipi.
-------------------------------------------------
[page 148]
 Carantāti carantā vicarantā iriyantā vattentā pālentā yapentā
 yāpentāti kaccissu te (bhagavā) tattha yatā carantā.
      [296] Atāru jātiñca jarañca mārisāti jātijarāmaraṇaṁ
 atariṁsu uttariṁsu patariṁsu samatikkamiṁsu vītivattiṁsu. Mārisāti
 piyavacanaṁ [1]- sagāravasappatissādhivacanametaṁ mārisāti atāru jātiñca
 jarañca mārisa.
      [297] Pucchāmi taṁ bhagavā brūhi me tanti pucchāmi tanti
 pucchāmi taṁ yācāmi taṁ ajjhesāmi taṁ pasādemi 2- taṁ kathassu meti
 pucchāmi taṁ. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti. Brūhi me tanti brūhi ācikkhāhi
 desehi paññapehi paṭṭhapehi vivarāhi vibhajāhi uttānīkarohi
 pakāsehīti pucchāmi taṁ bhagavā brūhi me taṁ. Tenāha so brāhmaṇo
                 yekecime samaṇabrāhmaṇā se (iccāyasmā nando)
                 diṭṭhasutenāpi vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 kaccissu te (bhagavā) tattha yatā carantā
                 atāru jātiñca jarañca mārisa
                 pucchāmi < PTS. CNid , 28 >taṁ bhagavā brūhi me tanti.
      [298] Yekecime samaṇabrāhmaṇā se (nandāti bhagavā)

  *  *  *  *  *  *
  Footnote:1 Ma. garuvacanaṁ. evamuparipi. 2 Ma. ime dve pāṭhā natthi.
-------------------------------------------------
[page 149]
                 Diṭṭhasutenāpi vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 kiñcāpi te tattha yatā caranti
                 nātariṁsu jātijaranti brūmi.
      [299] Yekecīti sabbena sabbaṁ sabbathā sabbaṁ asesaṁ nissesaṁ
 pariyādāyavacanametaṁ yekecīti. Samaṇāti yekeci ito bahiddhā
 pabbajjūpagatā paribbājakasamāpannā. Brāhmaṇāti yekeci
 bhovādikāti yekecime samaṇabrāhmaṇā se. Nandāti bhagavāti
 nandāti bhagavā taṁ brāhmaṇaṁ nāmena ālapati. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti
 nandāti bhagavā.
      [300] Diṭṭhasutenāpi vadanti suddhinti diṭṭhenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti sutenapi suddhiṁ visuddhiṁ parisuddhiṁ muttiṁ vimuttiṁ
 parimuttiṁ vadanti kathenti bhaṇanti dīpayanti voharanti diṭṭhasutenapi
 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti
 bhaṇanti dīpayanti voharantīti diṭṭhasutenāpi vadanti suddhiṁ.
      [301] Sīlabbatenāpi vadanti suddhinti sīlenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
-------------------------------------------------
[page 150]
 Voharanti vattenapi suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharanti sīlabbatenapi suddhiṁ
 visaddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti sīlabbatenāpi vadanti suddhiṁ.
      [302] Anekarūpena vadanti suddhinti anekavidhavattakutūhalamaṅgalena
 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti
 kathenti bhaṇanti dīpayanti voharantīti anekarūpena vadanti suddhiṁ.
      [303] Kiñcāpi te tattha yatā carantīti kiñcāpīti
 padasandhi padasaṁsaggo padapāripūri akkharasamavāyo byañjanasiliṭṭhatā
 padānupubbakametaṁ kiñcāpīti. Teti diṭṭhigatikā. Tatthāti
 sakāya diṭṭhiyā sakāya khantiyā sakāya ruciyā sakāya laddhiyā.
 Yatāti yatā paṭiyatā gopitā rakkhitā saṁvutā. Carantīti caranti
 vicaranti iriyanti vattenti pālenti yapenti yāpentīti kiñcāpi
 te tattha yatā caranti.
      [304] Nātariṁsu jātijaranti brūmīti jātijarāmaraṇaṁ na tariṁsu
 na uttariṁsu na patariṁsu na samatikkamiṁsu na vītivattiṁsu jātijarāmaraṇā
 anikkhantā anissaṭṭhā anatikkantā [1]- avītivattā antojātijarāmaraṇe
 parivattenti antosaṁsārapathe parivattenti jātiyā
 anugatā jarāya anusaṭā byādhinā abhibhūtā maraṇena abbhāhatā
 atāṇā aleṇā asaraṇā asaraṇībhūtāti brūmi ācikkhāmi

  *  *  *  *  *  *
  Footnote:1 Ma. samatikkantā. evamuparipi.
-------------------------------------------------
[page 151]
 Desemi paññapemi paṭṭhapemi vivarāmi vibhajāmi uttānīkaromi
 pakāsemīti nātariṁsu jātijaranti brūmi. Tenāha bhagavā
                 yekecime samaṇabrāhmaṇā se (nandāti bhagavā)
                 diṭṭhasutenāpi vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 kiñcāpi te tattha yatā caranti
                 nātariṁsu jātijaranti brūmīti.
           [305] Yekecime samaṇabrāhmaṇā se (iccāyasmā nando)
                 diṭṭhasutenāpi vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 te ce munī brūsi anoghatiṇṇe
                 atha ko carahi devamanussaloke
                 atāri jātiñca jarañca mārisa
                 pucchāmi taṁ bhagavā brūhi me taṁ.
      [306] Yekecime samaṇabrāhmaṇā seti yekecīti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ yekecīti.
 Samaṇāti yekeci ito bahiddhā pabbajjūpagatā paribbājakasamāpannā.
 Brāhmaṇāti yekeci bhovādikāti yekecime samaṇabrāhmaṇā se.
-------------------------------------------------
[page 152]
 Iccāyasmā nandoti iccāti padasandhi. Āyasmāti piyavacanaṁ.
 Nandoti tassa brāhmaṇassa nāmaṁ .pe. Abhilāpoti iccāyasmā
 nando.
      [307] Diṭṭhasutenāpi vadanti suddhinti diṭṭhenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti sutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharanti diṭṭhasutenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti diṭṭhasutenāpi vadanti suddhiṁ.
      [308] Sīlabbatenāpi vadanti suddhinti sīlenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti vattenapi suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharanti sīlabbatenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti sīlabbatenāpi vadanti suddhiṁ.
      [309] Anekarūpena vadanti suddhinti anekavidhavattakutūhalamaṅgalena
 suddhiṁ visuddhiṁ parisuddhiṁ muttiṁ vimuttiṁ parimuttiṁ vadanti kathenti
 bhaṇanti dīpayanti voharantīti anekarūpena vadanti suddhiṁ.
      [310] Te ce munī brūsi anoghatiṇṇeti te ceti diṭṭhigatike.
 Munīti monaṁ vuccati ñāṇaṁ .pe. Saṅgajālamaticca so
-------------------------------------------------
[page 153]
 Muni. Brūsi anoghatiṇṇeti kāmoghaṁ bhavoghaṁ diṭṭhoghaṁ avijjoghaṁ
 atiṇṇe anuttiṇṇe 1- anittiṇṇe 2- anatikkante asamatikkante
 avītivatte antojātijarāmaraṇe parivattante antosaṁsārapathe
 parivattante jātiyā anugate jarāya anusaṭe byādhinā abhibhūte
 maraṇena abbhāhate atāṇe aleṇe asaraṇe asaraṇībhūte. Brūsīti
 brūsi ācikkhasi desesi paññapesi paṭṭhapesi vivarasi vibhajasi
 uttānīkarosi pakāsesīti te ce munī brūsi anoghatiṇṇe.
      [311] Atha ko carahi devamanussaloke atāri jātiñca
 jarañca mārisāti atha ko eso sadevake loke samārake sabrahmake
 sassamaṇabrāhmaṇiyā pajāya sadevamanussāya jātijarāmaraṇaṁ atāri
 uttāri patari samatikkami vītivattayi. Mārisāti piyavacanaṁ garuvacanaṁ
 sagāravasappatissādhivacanametaṁ mārisāti atha ko carahi devamanussaloke
 atāri jātiñca jarañca mārisa.
      [312] Pucchāmi taṁ bhagavā brūhi me tanti pucchāmi tanti
 pucchāmi taṁ yācāmi taṁ ajjhesāmi taṁ pasādemi taṁ kathayassu
 meti pucchāmi taṁ. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti. Brūhi me tanti brūhi ācikkhāhi
 desehi paññapehi paṭṭhapehi vivarāhi vibhajāhi uttānīkarohi
 pakāsehīti pucchāmi taṁ bhagavā brūhi me taṁ. Tenāha so brāhmaṇo
                 yekecime samaṇabrāhmaṇā se (iccāyasmā nando)

  *  *  *  *  *  *
  Footnote:1-2 Ma. ime dve pāṭhā natthi.
-------------------------------------------------
[page 154]
                 Diṭṭhasutenāpi vadanti suddhiṁ
                 sīlabbatenāpi vadanti suddhiṁ
                 anekarūpena vadanti suddhiṁ
                 te ce munī brūsi anoghatiṇṇe
                 atha ko carahi devamanussaloke
                 atāri jātiñca jarañca mārisa
                 pucchāmi taṁ bhagavā brūhi me tanti.
           [313] Nāhaṁ sabbe samaṇabrāhmaṇā se (nandāti bhagavā)
                 jātijarāya nivutāti brūmi
                 yesīdha diṭṭhaṁva sutaṁ mutaṁ vā
                 sīlabbataṁ vāpi pahāya sabbaṁ
                 anekarūpampi pahāya sabbaṁ
                 taṇhaṁ pariññāya anāsavā ye 1-
                 te ve narā oghatiṇṇāti brūmi.
      [314] Nāhaṁ sabbe samaṇabrāhmaṇā se (nandāti bhagavā)
 jātijarāya nivutāti brūmīti nāhaṁ nanda sabbe samaṇabrāhmaṇā
 jātijarāya āvutā nivutā ophuṭā 2- pihitā paṭicchannā paṭikujjitāti
 vadāmi atthi te samaṇabrāhmaṇā yesaṁ jāti ca jarāmaraṇañca
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammāti brūmi ācikkhāmi desemi paññapemi paṭṭhapemi

  *  *  *  *  *  *
  Footnote:1 Ma. anāsavā se. evamuparipi. 2 Ma. ovuṭā. evamuparipi.
-------------------------------------------------
[page 155]
 Vivarāmi vibhajāmi uttānīkaromīti nāhaṁ sabbe samaṇabrāhmaṇā se
 (nandāti bhagavā) jātijarāya nivutāti brūmi.
      [315] Yesīdha diṭṭhaṁva sutaṁ mutaṁ vā sīlabbataṁ vāpi pahāya
 sabbanti ye sabbā diṭṭhasuddhiyo pahāya [1]- pajahitvā vinodetvā
 byantīkaritvā anabhāvaṅgametvā ye sabbā sutasuddhiyo ye
 sabbā diṭṭhasutasuddhiyo ye sabbā mutasuddhiyo ye sabbā
 sīlasuddhiyo ye sabbā vattasuddhiyo ye sabbā sīlabbattasuddhiyo
 pahāya pajahitvā vinodetvā byantīkaritvā anabhāvaṅgametvāti
 yesīdha diṭṭhaṁva sutaṁ mutaṁ vā sīlabbataṁ vāpi pahāya sabbaṁ.
      [316] Anekarūpampi pahāya sabbanti anekavidhavattakutūhalamaṅgalena
 suddhiṁ visuddhiṁ parisuddhiṁ muttiṁ vimuttiṁ parimuttiṁ pahāya
 pajahitvā vinodetvā byantīkaritvā anabhāvaṅgametvāti anekarūpampi
 pahāya sabbaṁ.
      [317] Taṇhaṁ pariññāya anāsavā ye te ve narā oghatiṇṇāti
 brūmīti taṇhanti rūpataṇhā saddataṇhā gandhataṇhā
 rasataṇhā phoṭṭhabbataṇhā dhammataṇhā. Pariññāyāti taṇhaṁ
 tīhi pariññāhi parijānitvā ñātapariññāya tīraṇapariññāya
 pahānapariññāya.
      Katamā ñātapariññā. Taṇhaṁ pajānāti 2- ayaṁ rūpataṇhā ayaṁ
 saddataṇhā ayaṁ gandhataṇhā ayaṁ rasataṇhā ayaṁ phoṭṭhabbataṇhā

  *  *  *  *  *  *
  Footnote:1 Ma. jahitvā. evamuparipi. 2 Ma. jānāti.
-------------------------------------------------
[page 156]
 Ayaṁ dhammataṇhāti pajānāti passati ayaṁ ñātapariññā.
      Katamā tīraṇapariññā. Evaṁ ñātaṁ katvā taṇhaṁ tīreti
 aniccato dukkhato rogato gaṇḍato .pe. Anissaraṇato tīreti
 ayaṁ tīraṇapariññā.
      Katamā pahānapariññā. Evaṁ tīretvā taṇhaṁ pajahati
 vinodeti byantīkaroti anabhāvaṅgameti. Vuttaṁ hetaṁ bhagavatā yo
 bhikkhave taṇhāya chandarāgo taṁ pajahatha evaṁ sā taṇhā pahīnā
 bhavissati ucchinnamūlā tālāvatthukatā anabhāvaṅgatā āyatiṁ
 anuppādadhammāti. Ayaṁ pahānapariññā. Taṇhaṁ imāhi tīhi
 pariññāhi parijānitvāti taṇhaṁ pariññāya.
      Anāsavāti cattāro āsavā kāmāsavo bhavāsavo diṭṭhāsavo
 avijjāsavo yesaṁ ime āsavā pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā te vuccanti anāsavā.
 Yeti 1- arahanto khīṇāsavā.
      Taṇhaṁ pariññāya anāsavā ye te ve narā oghatiṇṇāti
 brūmīti ye taṇhaṁ pariññāya anāsavā te kāmoghaṁ tiṇṇā
 bhavoghaṁ tiṇṇā diṭṭhoghaṁ tiṇṇā avijjoghaṁ tiṇṇā sabbaṁ
 saṁsārapathaṁ tiṇṇā uttiṇṇā nittiṇṇā 2- atikkantā samatikkantā
 vītivattāti brūmi ācikkhāmi desemi paññapemi paṭṭhapemi
 vivarāmi vibhajāmi uttānīkaromi pakāsemīti taṇhaṁ pariññāya

  *  *  *  *  *  *
  Footnote:1 Ma. ayaṁ pāṭho natthi. 2 Ma. nitthiṇṇā. evamuparipi.
-------------------------------------------------
[page 157]
 Anāsavā ye te ve narā oghatiṇṇāti brūmi. Tenāha bhagavā
                 nāhaṁ sabbe samaṇabrāhmaṇā se (nandāti bhagavā)
                 jātijarāya nivutāti brūmi
                 yesīdha diṭṭhaṁva sutaṁ mutaṁ vā
                 sīlabbataṁ vāpi pahāya sabbaṁ
                 anekarūpampi pahāya sabbaṁ
                 taṇhaṁ pariññāya anāsavā ye
                 te < PTS. CNid , 29 >ve narā oghatiṇṇāti brūmīti.
           [318] Etābhinandāmi vaco mahesino
                 sukittitaṁ gotama nūpadhīkaṁ
                 yesīdha diṭṭhaṁva sutaṁ mutaṁ vā
                 sīlabbataṁ vāpi pahāya sabbaṁ
                 anekarūpampi pahāya sabbaṁ
                 taṇhaṁ pariññāya anāsavā ye
                 ahampi te oghatiṇṇāti brūmi.
      [319] Etābhinandāmi vaco mahesinoti etanti tuyhaṁ vacanaṁ
 byapathaṁ desanaṁ anusandhiṁ nandāmi abhinandāmi modāmi anumodāni icchāmi
 sādiyāmi patthayāmi pihayāmi abhijappāmi. Mahesinoti [1]- mahesī
 bhagavā. Mahantaṁ sīlakkhandhaṁ esi gavesi pariyesīti mahesī .pe. Kahaṁ
 devadevo kahaṁ narāsabhoti mahesīti etābhinandāmi vaco mahesino.

  *  *  *  *  *  *
  Footnote:1 Ma. thiṁ..
-------------------------------------------------
[page 158]
      [320] Sukittitaṁ gotama nūpadhīkanti sukittitanti suācikkhitaṁ
 sudesitaṁ supaññapitaṁ supaṭṭhapitaṁ suvivaritaṁ suvibhattaṁ sūttānīkataṁ
 supakāsitaṁ. Gotama nūpadhīkanti upadhī vuccanti kilesā ca khandhā
 ca abhisaṅkhārā ca. Upadhipahānaṁ upadhivūpasamo upadhipaṭinissaggo
 upadhipaṭippassaddhi 1- amataṁ nibbānanti sukittitaṁ gotama nūpadhīkaṁ.
      [321] Yesīdha diṭṭhaṁva sutaṁ mutaṁ vā sīlabbataṁ vāpi pahāya
 sabbanti ye sabbā diṭṭhasuddhiyo pahāya pajahitvā vinodetvā
 byantīkaritvā anabhāvaṅgametvā ye sabbā sutasuddhiyo ye
 sabbā diṭṭhasutasuddhiyo ye sabbā mutasuddhiyo ye sabbā
 sīlasuddhiyo ye sabbā vattasuddhiyo ye sabbā sīlabbattasuddhiyo
 pahāya pajahitvā vinodetvā byantīkaritvā anabhāvaṅgametvāti
 yesīdha diṭṭhaṁva sutaṁ mutaṁ vā sīlabbataṁ vāpi pahāya
 sabbaṁ.
      [322] Anekarūpampi pahāya sabbanti anekavidhavattakutūhalamaṅgalena
 suddhiṁ visuddhiṁ parisuddhiṁ muttiṁ vimuttiṁ parimuttiṁ pahāya
 pajahitvā vinodetvā byantīkaritvā anabhāvaṅgametvāti anekarūpampi
 pahāya sabbaṁ.
      [323] Taṇhaṁ pariññāya anāsavā ye ahampi te oghatiṇṇāti
 brūmīti taṇhanti rūpataṇhā saddataṇhā gandhataṇhā rasataṇhā
 phoṭṭhabbataṇhā dhammataṇhā. Taṇhaṁ pariññāyāti taṇhaṁ

  *  *  *  *  *  *
  Footnote:1 Ma. upadhivūpasamaṁ upadhinissaggaṁ upadhipaṭippassaddhaṁ.
-------------------------------------------------
[page 159]
 Tīhi pariññāhi parijānitvā ñātapariññāya tīraṇapariññāya
 pahānapariññāya.
      Katamā ñātapariññā. Taṇhaṁ pajānāti ayaṁ rūpataṇhā ayaṁ
 saddataṇhā ayaṁ gandhataṇhā ayaṁ rasataṇhā ayaṁ phoṭṭhabbataṇhā
 ayaṁ dhammataṇhāti pajānāti passati ayaṁ ñātapariññā.
      Katamā tīraṇapariññā. Evaṁ ñātaṁ katvā taṇhaṁ tīreti
 aniccato dukkhato rogato gaṇḍato sallato aghato ābādhato parato
 palokato ītito upaddavato bhayato upasaggato calato pabhaṅguto
 addhuvato atāṇato aleṇato asaraṇato asaraṇībhūtato rittato
 tucchato suññato anattato ādīnavato vipariṇāmadhammato
 asārakato aghamūlakato vadhakato sāsavato 1- saṅkhatato mārāmisato
 jātidhammato jarādhammato byādhidhammato maraṇadhammato
 sokaparidevadukkhadomanassupāyāsadhammato samudayato atthaṅgamato anassādato 2-
 ādīnavato anissaraṇato tīreti ayaṁ tīraṇapariññā.
      Katamā pahānapariññā. Evaṁ tīretvā taṇhaṁ pajahati
 vinodeti byantīkaroti anabhāvaṅgameti ayaṁ pahānapariññā. Taṁ
 taṇhaṁ imāhi tīhi pariññāhi parijānitvāti taṇhaṁ pariññāya.
      Anāsavāti cattāro āsavā kāmāsavo bhavāsavo diṭṭhāsavo
 avijjāsavo. Yesaṁ ime āsavā pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā te vuccanti

  *  *  *  *  *  *
  Footnote:1 Ma. vibhavato. 2 Ma. assādato. evamuparipi.
-------------------------------------------------
[page 160]
 Anāsavā. Yeti 1- arahanto khīṇāsavā.
      Taṇhaṁ pariññāya anāsavā ye ahampi te oghatiṇṇāti
 brūmīti ye taṇhaṁ pariññāya anāsavā ahampi te kāmoghaṁ
 tiṇṇā bhavoghaṁ tiṇṇā diṭṭhoghaṁ tiṇṇā avijjoghaṁ tiṇṇā
 sabbaṁ saṁsārapathaṁ tiṇṇā uttiṇṇā nittiṇṇā atikkantā
 samatikkantā vītivattāti brūmi vadāmīti taṇhaṁ pariññāya anāsavā
 ye ahampi te oghatiṇṇāti brūmi. Tenāha so brāhmaṇo
                 etābhinandāmi vaco mahesino
                 sukittitaṁ gotama nūpadhīkaṁ
                 yesīdha diṭṭhaṁva sutaṁ mutaṁ vā
                 sīlabbataṁ vāpi pahāya sabbaṁ
                 anekarūpamapi pahāya sabbaṁ
                 taṇhaṁ pariññāya anāsavā ye
                 ahampi te oghatiṇṇāti brūmīti.
 Saha gāthāpariyosānā .pe. Satthā me bhante bhagavā sāvakohamasmīti 2-.
                 Nandamāṇavakapañhāniddeso sattamo.
                     --------------

  *  *  *  *  *  *
  Footnote:1 Ma. ayaṁ pāṭho natthi. 2 ime pāṭhā natthi.
-------------------------------------------------
[page 161]
                   Hemakamāṇavakapañhāniddeso
           [324] Yeme pubbe viyākaṁsu (iccāyasmā hemako)
                 huraṁ gotamasāsanā
                 iccāsi iti bhavissati
                 sabbantaṁ itihītihaṁ
                 sabbantaṁ takkavaḍḍhanaṁ
                 nāhaṁ tattha abhiramiṁ.
      [325] Yeme pubbe viyākaṁsūti yeti yo ca bāvarī brāhmaṇo
 ye caññe tassa ācariyā te sakaṁ diṭṭhiṁ sakaṁ khantiṁ sakaṁ ruciṁ
 sakaṁ laddhiṁ sakaṁ ajjhāsayaṁ sakaṁ adhippāyaṁ byākariṁsu 1- ācikkhiṁsu
 desayiṁsu paññapiṁsu paṭṭhapiṁsu vivariṁsu vibhajiṁsu uttānīmakaṁsu pakāsesunti
 yeme pubbe viyākaṁsu. Iccāyasmā hemakoti iccāti
 padasandhi .pe. Padānupubbakametaṁ iccāti. Āyasmāti piyavacanaṁ
 garuvacanaṁ sagāravasappatissādhivacanametaṁ āyasmāti. Hemakoti
 nāmaṁ .pe. Abhilāpoti iccāyasmā hemako.
      [326] Huraṁ gotamasāsanāti huraṁ gotamasāsanā paraṁ gotamasāsanā
 pure gotamasāsanā paṭhamataraṁ gotamasāsanā buddhasāsanā jinasāsanā
 tathāgatasāsanā arahantasāsanāti huraṁ gotamasāsanā.
      [327] Iccāsi iti bhavissatīti evaṁ kira asi evaṁ kira

  *  *  *  *  *  *
  Footnote:1 Ma. byākaṁsu.
-------------------------------------------------
[page 162]
 Bhavissatīti iccāsi iti bhavissati.
      [328] Sabbantaṁ itihītihanti sabbantaṁ itihītihaṁ itikirāya
 paramparāya piṭakasampadāya takkahetu nayahetu ākāraparivitakkena
 diṭṭhinijjhānakkhantiyā na sāmaṁ sayamabhiññātaṁ na attapaccakkhaṁ
 dhammaṁ kathayiṁsūti sabbantaṁ itihītihaṁ.
      [329] Sabbantaṁ takkavaḍḍhananti sabbantaṁ takkavaḍḍhanaṁ vitakka-
 vaḍḍhanaṁ saṅkappavaḍḍhanaṁ kāmavitakkavaḍḍhanaṁ byāpādavitakkavaḍḍhanaṁ
 vihiṁsāvitakkavaḍḍhanaṁ ñātivitakkavaḍḍhanaṁ janapadavitakkavaḍḍhanaṁ
 amaravitakkavaḍḍhanaṁ 1- parānuddayatāpaṭisaṁyuttavitakkavaḍḍhanaṁ lābhasakkāra-
 silokapaṭisaṁyuttavitakkavaḍḍhanaṁ anavaññattipaṭisaṁyuttavitakkavaḍḍhananti
 sabbantaṁ takkavaḍḍhanaṁ.
      [330] Nāhaṁ tattha abhiraminti na vindiṁ nādhigacchiṁ na paṭilabhinti
 nāhaṁ tattha abhiramiṁ. Tenāha so brāhmaṇo
                 yeme pubbe viyākaṁsu (iccāyasmā hemako)
                 huraṁ gotamasāsanā
                 iccāsi iti bhavissati
                 sabbantaṁ itihītihaṁ
                 sabbantaṁ takkavaḍḍhanaṁ
                 nāhaṁ < PTS. CNid , 30 >tattha abhiraminti.
      [331] Tvañca me dhammamakkhāhi taṇhānigghātanaṁ muni

  *  *  *  *  *  *
  Footnote:1 Ma. amarāvitakkavaḍḍhanaṁ. evamuparipi.
-------------------------------------------------
[page 163]
          Yaṁ viditvā sato caraṁ tare loke visattikaṁ.
      [332] Tvañca me dhammamakkhāhīti tvanti bhagavantaṁ bhaṇati.
 Dhammamakkhāhīti dhammanti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 cattāro satipaṭṭhāne cattāro sammappadhāne cattāro iddhipāde
 pañcindriyāni pañca balāni satta bojjhaṅge ariyaṁ
 aṭṭhaṅgikaṁ maggaṁ nibbānañca nibbānagāminiñca paṭipadaṁ akkhāhi
 ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti tvañca me dhammamakkhāhi.
      [333] Taṇhānigghātanaṁ munīti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Taṇhānigghātananti taṇhānigghātanaṁ taṇhāpahānaṁ taṇhāvūpasamaṁ
 taṇhāpaṭinissaggaṁ taṇhāpaṭippassaddhiṁ amataṁ nibbānaṁ. Munīti
 monaṁ vuccati ñāṇaṁ .pe. Saṅgajālamaticca so munīti
 taṇhānigghātanaṁ muni.
      [334] Yaṁ viditvā sato caranti yaṁ viditaṁ katvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti
 viditaṁ katvā tulayitvā tīrayitvā vibhāvayitvā vibhūtaṁ katvā sabbe
 saṅkhārā dukkhāti sabbe dhammā anattāti .pe. Yaṅkiñci
 samudayadhammaṁ sabbantaṁ nirodhadhammanti viditaṁ katvā tulayitvā tīrayitvā
-------------------------------------------------
[page 164]
 Vibhāvayitvā vibhūtaṁ katvā. Satoti catūhākārehi sato kāye
 kāyānupassanāsatipaṭṭhānaṁ bhāvento sato .pe. So vuccati
 sato. Caranti caranto vicaranto iriyanto vattento pālento
 yapento yāpentoti yaṁ viditvā sato caraṁ.
      [335] Tare loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ. Visattikāti
 kenatthena visattikā .pe. Visaṭā vitthatāti visattikā.
 Loketi apāyaloke manussaloke devaloke khandhaloke dhātuloke
 āyatanaloke. Tare loke visattikanti yā sā loke visattikā
 loke taṁ visattikaṁ sato tareyya uttareyya patareyya
 samatikkameyya vītivatteyyāti 1- tare loke visattikaṁ. Tenāha
 so brāhmaṇo
          tvañca me dhammamakkhāhi taṇhānigghātanaṁ muni
          yaṁ viditvā sato caraṁ tare loke visattikanti.
    [336] Idha diṭṭhasutamutaṁ (viññātesu) piyarūpesu hemaka
          chandarāgavinodanaṁ nibbānapadamaccutaṁ.
      [337] Idha diṭṭhasutamutaṁ viññātesūti diṭṭhanti cakkhunā
 diṭṭhaṁ. Sutanti sotena sutaṁ. Mutanti mutaṁ ghānena ghāyitaṁ
 jivhāya sāyitaṁ kāyena phuṭṭhaṁ. Viññātanti manasā ñātanti 2-
 idha diṭṭhasutamutaṁ viññātesu.

  *  *  *  *  *  *
  Footnote:1 Ma. tareyyaṁ ... vītivatteyyanti. 2 Ma. viññātanti.
-------------------------------------------------
[page 165]
      [338] Piyarūpesu hemakāti kiñca loke piyarūpaṁ sātarūpaṁ.
 Cakkhuṁ 1- loke piyarūpaṁ sātarūpaṁ sotaṁ ghānaṁ jivhā kāyo mano loke
 piyarūpaṁ sātarūpaṁ rūpaṁ loke piyarūpaṁ sātarūpaṁ saddā gandhā rasā
 phoṭṭhabbā dhammā loke piyarūpaṁ sātarūpaṁ cakkhuviññāṇaṁ loke
 piyarūpaṁ sātarūpaṁ sotaviññāṇaṁ ghānaviññāṇaṁ jivhāviññāṇaṁ
 kāyaviññāṇaṁ manoviññāṇaṁ loke piyarūpaṁ sātarūpaṁ cakkhusamphasso
 loke piyarūpaṁ sātarūpaṁ sotasamphasso ghānasamphasso jivhāsamphasso
 kāyasamphasso manosamphasso loke piyarūpaṁ sātarūpaṁ cakkhusamphassajā
 vedanā loke piyarūpaṁ sātarūpaṁ sotasamphassajā vedanā ghānasamphassajā
 vedanā jivhāsamphassajā vedanā kāyasamphassajā vedanā
 manosamphassajā vedanā loke piyarūpaṁ sātarūpaṁ rūpasaññā loke
 piyarūpaṁ sātarūpaṁ saddasaññā gandhasaññā rasasaññā phoṭṭhabbasaññā
 dhammasaññā loke piyarūpaṁ sātarūpaṁ rūpasañcetanā loke
 piyarūpaṁ sātarūpaṁ saddasañcetanā gandhasañcetanā rasasañcetanā
 phoṭṭhabbasañcetanā dhammasañcetanā loke piyarūpaṁ sātarūpaṁ rūpataṇhā
 loke piyarūpaṁ sātarūpaṁ saddataṇhā gandhataṇhā rasataṇhā
 phoṭṭhabbataṇhā dhammataṇhā loke piyarūpaṁ sātarūpaṁ rūpavitakko
 loke piyarūpaṁ sātarūpaṁ saddavitakko gandhavitakko rasavitakko
 phoṭṭhabbavitakko dhammavitakko loke piyarūpaṁ sātarūpaṁ rūpavicāro
 loke piyarūpaṁ sātarūpaṁ saddavicāro gandhavicāro rasavicāro phoṭṭhabbavicāro

  *  *  *  *  *  *
  Footnote:1 Ma. cakkhu.
-------------------------------------------------
[page 166]
 Dhammavicāro loke piyarūpaṁ sātarūpanti piyarūpesu.
 Hemakāti bhagavā taṁ brāhmaṇaṁ nāmena ālapati.
      [339] Chandarāgavinodananti chandarāgoti yo kāmesu
 kāmacchando kāmarāgo kāmanandi kāmataṇhā kāmasineho
 kāmapariḷāho kāmamucchā kāmajjhosānaṁ kāmogho kāmayogo
 kāmupādānaṁ kāmacchandanīvaraṇaṁ. Chandarāgavinodananti chandarāgappahānaṁ
 chandarāgavūpasamaṁ chandarāgapaṭinissaggaṁ chandarāgapaṭippassaddhiṁ amataṁ
 nibbānanti chandarāgavinodanaṁ.
      [340] Nibbānapadamaccutanti nibbānapadaṁ tāṇapadaṁ leṇapadaṁ
 parāyanapadaṁ abhayapadaṁ. Accutanti niccaṁ dhuvaṁ sassataṁ avipariṇāmadhammanti
 nibbānapadamaccutaṁ. Tenāha bhagavā
          idha diṭṭhasutamutaṁ (viññātesu) piyarūpesu hemaka
          chandarāgavinodanaṁ nibbānapadamaccutanti.
    [341] Etadaññāya ye satā diṭṭhadhammābhinibbutā
          upasantā ca te sadā tiṇṇā loke visattikaṁ.
      [342] Etadaññāya ye satāti etanti amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Aññāyāti aññāya jānitvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti
 aññāya jānitvā tulayitvā tīrayitvā vibhāvayitvā vibhūtaṁ katvā
-------------------------------------------------
[page 167]
 Sabbe saṅkhārā dukkhāti sabbe dhammā anattāti .pe. Yaṅkiñci
 samudayadhammaṁ sabbantaṁ nirodhadhammanti aññāya jānitvā tulayitvā
 tīrayitvā vibhāvayitvā vibhūtaṁ katvā. Yeti arahanto khīṇāsavā.
 Satāti catūhi kāraṇehi satā kāye kāyānupassanāsatipaṭṭhānaṁ
 bhāventā 1- satā .pe. Te vuccanti satāti etadaññāya
 ye satā.
      [343] Diṭṭhadhammābhinibbutāti diṭṭhadhammā ñātadhammā
 tulitadhammā tīritadhammā vibhāvitadhammā vibhūtadhammā sabbe saṅkhārā
 aniccāti .pe. Yaṅkiñci samudayadhammaṁ sabbantaṁ nirodhadhammanti
 diṭṭhadhammā ñātadhammā tulitadhammā tīritadhammā vibhāvitadhammā
 vibhūtadhammā. Abhinibbutāti rāgassa nibbāpitattā abhinibbutā 2- dosassa
 nibbāpitattā abhinibbutā mohassa nibbāpitattā abhinibbutā
 kodhassa upanāhassa .pe. Sabbākusalābhisaṅkhārānaṁ nibbāpitattā
 abhinibbutāti 3- diṭṭhadhammābhinibbutā.
      [344] Upasantā ca te sadāti upasantāti rāgassa
 santattā 4- upasantā dosassa santattā upasantā mohassa
 santattā upasantā kodhassa upanāhassa .pe. Sabbākusalābhisaṅkhārānaṁ
 santattā samitattā [5]- vijjhātattā 6- nibbutattā vigatattā
 paṭippassaddhattā santā upasantā vūpasantā nibbutā paṭippassaddhāti
 upasantā. Teti arahanto khīṇāsavā. Sadāti

  *  *  *  *  *  *
  Footnote:1 Ma. bhāvitattā. 2 Ma. nibbutattā. evamuparipi. 3 Ma. santattā ...
 paṭippassaddhāti. 4 Ma. upasamitattā nibbāpitattā. 5 Ma. vūpasamitattā.
 6 Ma. nijjhātattā.
-------------------------------------------------
[page 168]
 Sadā sabbadā 1- sabbakālaṁ niccakālaṁ dhuvakālaṁ satataṁ samitaṁ
 abbokiṇṇaṁ pokhānupokhaṁ udakummijātaṁ avici santati sahitaṁ phusitaṁ 2-
 purebhattaṁ pacchābhattaṁ purimayāme 3- majjhimayāme 3- pacchimayāme 3- kāḷe
 juṇhe vasse hemante gimhe purime vayokhandhe majjhime
 vayokhandhe pacchime vayokhandheti upasantā ca te sadā.
      [345] Tiṇṇā loke visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Visattikāti kenatthena visattikā .pe. Visaṭā vitthatāti visattikā.
 Loketi apāyaloke .pe. Āyatanaloke. Tiṇṇā 4- loketi yā
 sā loke visattikā loke taṁ visattikaṁ 5- tiṇṇā uttiṇṇā
 nittiṇṇā atikkantā samatikkantā vītivattāti tiṇṇā loke
 visattikaṁ. Tenāha bhagavā
          etadaññāya ye satā diṭṭhadhammābhinibbutā
          upasantā ca te sadā tiṇṇā loke visattikanti.
 Saha gāthāpariyosānā .pe. Satthā me bhante bhagavā
 sāvakohamasmīti.
                Hemakamāṇavakapañhāniddeso aṭṭhamo.
                      -------------

  *  *  *  *  *  *
  Footnote:1 Ma. ayaṁ pāṭho natthi. 2 Ma. phassi. evamuparipi. 3 Ma. -maṁ.
 4-5 Ma. tiṇṇā loke visattikanti loke vesā visattikā loke vetaṁ visattikaṁ.
 evamuparipi.
-------------------------------------------------
[page 169]
                  Todeyyamāṇavakapañhāniddeso< PTS. CNid , 31 >
           [346] Yasmiṁ kāmā na vasanti (iccāyasmā todeyyo)
                 taṇhā yassa na vijjati
                 kathaṅkathā ca yo tiṇṇo
                 vimokkho tassa kīdiso.
      [347] Yasmiṁ kāmā na vasantīti yasmiṁ kāmā na vasanti
 na saṁvasanti na āsavanti [1]-. Iccāyasmā todeyyoti iccāti
 padasandhi .pe. Padānupubbakametaṁ iccāti. Āyasmāti piyavacanaṁ
 garuvacanaṁ sagāravasappatissādhivacanametaṁ āyasmāti. Todeyyoti
 tassa brāhmaṇassa nāmaṁ .pe. Abhilāpoti iccāyasmā
 todeyyo.
      [348] Taṇhā yassa na vijjatīti taṇhā yassa natthi [2]- na
 saṁvijjati nupalabbhati pahīnā vūpasantā paṭippassaddhā abhabbuppattikā
 ñāṇagginā daḍḍhāti taṇhā yassa na vijjati.
      [349] Kathaṅkathā ca yo tiṇṇoti kathaṅkathā ca yo tiṇṇo
 uttiṇṇo nittiṇṇo atikkanto samatikkanto vītivattoti
 kathaṅkathā ca yo tiṇṇo.
      [350] Vimokkho tassa kīdisoti vimokkho tassa kīdiso
 kiṁsaṇṭhito kiṁpakāro kiṁpaṭibhāgo icchitabboti vimokkhaṁ pucchatīti

  *  *  *  *  *  *
  Footnote:1 Ma. na parivasantīti yasmiṁ kāmā na vasanti. 2 Ma. na sati. evamuparipi.
-------------------------------------------------
[page 170]
 Vimokkho tassa kīdiso. Tenāha so brāhmaṇo
                 yasmiṁ kāmā na vasanti (iccāyasmā todeyyo)
                 taṇhā yassa na vijjati
                 kathaṅkathā ca yo tiṇṇo
                 vimokkho tassa kīdisoti.
           [351] Yasmiṁ kāmā na vasanti (todeyyāti bhagavā)
                 taṇhā yassa na vijjati
                 kathaṅkathā ca yo tiṇṇo
                 vimokkho tassa nāparo.
      [352] Yasmiṁ kāmā na vasantīti yasminti [1]- arahante
 khīṇāsave. Kāmāti uddānato dve kāmā vatthukāmā ca kilesakāmā
 ca .pe. Ime vuccanti vatthukāmā .pe. Ime vuccanti
 kilesakāmā. Na vasantīti yasmiṁ kāmā na vasanti na saṁvasanti
 na āvasantīti [2]- yasmiṁ kāmā na vasanti. Todeyyāti bhagavāti
 todeyyāti bhagavā taṁ brāhmaṇaṁ nāmena ālapati. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti
 todeyyāti bhagavā.
      [353] Taṇhā yassa na vijjatīti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Yassāti arahato khīṇāsavassa. Taṇhā yassa na vijjatīti taṇhā

  *  *  *  *  *  *
  Footnote:1 Ma. yasmiṁ puggale. 2 Ma. parivasantīti. evamuparipi.
-------------------------------------------------
[page 171]
 Yassa natthi na saṁvijjati nupalabbhati pahīnā vūpasantā
 paṭippassaddhā abhabbuppattikā ñāṇagginā daḍḍhāti taṇhā
 yassa na vijjati.
      [354] Kathaṅkathā ca yo tiṇṇoti kathaṅkathā vuccati vicikicchā
 dukkhe kaṅkhā .pe. Chambhitattaṁ cittassa manovilekho. Yoti
 yo so [1]- khīṇāsavo. Kathaṅkathā ca yo tiṇṇoti kathaṅkathā
 ca yo tiṇṇo uttiṇṇo nittiṇṇo atikkanto samatikkanto
 vītivattoti kathaṅkathā ca yo tiṇṇo.
      [355] Vimokkho tassa nāparoti natthi tassa aparo vimokkho
 yena vimokkhena vimucceyya [2]- kathaṁ tassa vimokkhena karaṇīyanti
 vimokkho tassa nāparo. Tenāha bhagavā
                 yasmiṁ kāmā na vasanti (todeyyāti bhagavā)
                 taṇhā yassa na vijjati
                 kathaṅkathā ca yo tiṇṇo
                 vimokkho < PTS. CNid , 32 >tassa nāparoti.
           [356] Nirāsaso so uda āsasāno
                 paññāṇavā so uda paññakappī
                 muniṁ ahaṁ sakka yathā vijaññaṁ
                 tamme viyācikkha samantacakkhu.
      [357] Nirāsaso so uda āsasānoti nittaṇho so

  *  *  *  *  *  *
  Footnote:1 Ma. arahaṁ. 2 Ma. vimutto so.
-------------------------------------------------
[page 172]
 Udāhu sataṇho rūpaṁ āsiṁsati sadde gandhe rase phoṭṭhabbe kulaṁ
 gaṇaṁ āvāsaṁ lābhaṁ yasaṁ pasaṁsaṁ sukhaṁ cīvarapiṇḍapātasenāsana-
 gilānapaccayabhesajjaparikkhāraṁ kāmadhātuṁ rūpadhātuṁ arūpadhātuṁ kāmabhavaṁ
 rūpabhavaṁ arūpabhavaṁ saññābhavaṁ asaññābhavaṁ nevasaññānāsaññābhavaṁ
 ekavokārabhavaṁ catuvokārabhavaṁ pañcavokārabhavaṁ atītaṁ anāgataṁ
 paccuppannaṁ diṭṭhasutamutaviññātabbe dhamme āsiṁsati icchati 1-
 sādiyati pattheti piheti abhijappatīti nirāsaso so uda
 āsasāno.
      [358] Paññāṇavā so uda paññakappīti paññāṇavā
 soti paṇḍito paññavā buddhimā ñāṇī vibhāvī medhāvī. Uda
 paññakappīti udāhu aṭṭhasamāpattiñāṇena vā pañcābhiññāñāṇena
 vā micchāñāṇena vā taṇhākappaṁ vā diṭṭhikappaṁ vā
 kappeti janeti sañjaneti nibbatteti abhinibbattetīti paññāṇavā
 so uda paññakappī.
      [359] Muniṁ ahaṁ sakka yathā vijaññanti sakkāti sakko.
 Athavā 2- sakyakulā pabbajitotipi sakko. Athavā addho
 mahaddhano dhanavātipi sakko. Tassimāni dhanāni seyyathīdaṁ
 saddhādhanaṁ sīladhanaṁ hiridhanaṁ ottappadhanaṁ sutadhanaṁ cāgadhanaṁ paññādhanaṁ
 satipaṭṭhānadhanaṁ sammappadhānadhanaṁ iddhippādadhanaṁ indriyadhanaṁ baladhanaṁ
 bojjhaṅgadhanaṁ maggadhanaṁ phaladhanaṁ nibbānadhanaṁ. Tehi anekavidhehi

  *  *  *  *  *  *
  Footnote:1 Ma. ayaṁ pāṭho natthi. 2 Ma. ayaṁ saddo natthi.
-------------------------------------------------
[page 173]
 Dhanaratanehi addho mahaddhano dhanavātipi sakko. Athavā pahu
 visavī alamatto sūro vīro vikkanto abhiru acchambhī anutrāsī
 apalāyī pahīnabhayabheravo vigatalomahaṁsotipi sakko. Muniṁ ahaṁ sakka
 yathā vijaññanti yaṁ 1- sakka muniṁ jāneyyaṁ vijāneyyaṁ paṭivijāneyyaṁ
 paṭivijjheyyanti 2- muniṁ ahaṁ sakka yathā vijaññaṁ.
      [360] Tamme viyācikkha samantacakkhūti tanti yaṁ pucchāmi
 yaṁ yācāmi yaṁ ajjhesāmi yaṁ pasādemi. Viyācikkhāti ācikkha
 desehi paññapehi paṭṭhapehi vivarāhi vibhajāhi uttānīkarohi
 pakāsehi. Samantacakkhūti samantacakkhu vuccati sabbaññutañāṇaṁ .pe.
 Tathāgato tena samantacakkhūti tamme viyācikkha samantacakkhu.
 Tenāha so brāhmaṇo
                 nirāsaso so uda āsasāno
                 paññāṇavā so uda paññakappī
                 muniṁ ahaṁ sakka yathā vijaññaṁ
                 tamme viyācikkha samantacakkhūti.
           [361] Nirāsaso so na ca āsasāno
                 paññāṇavā so na ca paññakappī
                 evampi todeyya muniṁ vijāna
                 akiñcanaṁ kāmabhave asattaṁ.
      [362] Nirāsaso so na ca āsasānoti nittaṇho so na [3]-

  *  *  *  *  *  *
  Footnote:1-2 Ma. sakka yathāhaṁ muniṁ jāneyyaṁ ājāneyyaṁ vijāneyyaṁ .... evamīdisesu
 ṭhānesu. 3 Ma. so.
-------------------------------------------------
[page 174]
 Sataṇho rūpaṁ 1- nāsiṁsati sadde gandhe .pe. Diṭṭhasutamutaviññātabbe
 dhamme nāsiṁsati na icchati na sādiyati na pattheti na piheti
 nābhijappatīti nirāsaso so na ca āsasāno.
      [363] Paññāṇavā so na ca paññakappīti paññāṇavā
 soti paṇḍito paññavā buddhimā ñāṇī vibhāvī medhāvī. Na
 ca paññakappīti aṭṭhasamāpattiñāṇena vā pañcābhiññāñāṇena
 vā micchāñāṇena vā taṇhākappaṁ vā diṭṭhikappaṁ vā na kappeti
 na janeti na sañjaneti na nibbatteti nābhinibbattetīti
 paññāṇavā so na ca paññakappī.
      [364] Evampi todeyya muniṁ vijānāti muninti monaṁ vuccati
 ñāṇaṁ .pe. Saṅgajālamaticca so muni. Evampi todeyya muniṁ
 vijānāti todeyya evaṁ muniṁ jāna vijāna 2- paṭivijānāti [3]- evampi
 todeyya muniṁ vijāna.
      [365] Akiñcanaṁ kāmabhave asattanti akiñcananti
 rāgakiñcanaṁ dosakiñcanaṁ mohakiñcanaṁ mānakiñcanaṁ diṭṭhikiñcanaṁ
 kilesakiñcanaṁ duccaritakiñcanaṁ yassete 4- kiñcanā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā 4-
 so vuccati akiñcano. Kāmabhaveti 5- kāmāti uddānato dve
 kāmā vatthukāmā ca kilesakāmā ca .pe. Ime vuccanti
 vatthukāmā .pe. Ime vuccanti kilesakāmā. Bhavāti dve bhavā

  *  *  *  *  *  *
  Footnote:1 Ma. rūpe. 2 Ma. paṭijāna. 3 Ma. paṭivijjhāti. 4-4 Ma. yassetāni
 kiñcanāni ... daḍḍhāni. 5 ayaṁ pāṭho natthi.
-------------------------------------------------
[page 175]
 Kammabhavo ca paṭisandhiko ca punabbhavo .pe. Ayaṁ paṭisandhiko
 punabbhavo. Akiñcanaṁ kāmabhave asattanti akiñcanaṁ kāme ca
 bhave ca asattaṁ alaggaṁ alaggitaṁ apalibuddhaṁ nikkhantaṁ nissaṭṭhaṁ
 vippamuttaṁ visaṁyuttaṁ vimariyādikatena cetasā viharantanti akiñcanaṁ
 kāmabhave asattaṁ. Tenāha bhagavā
                 nirāsaso so na ca āsasāno
                 paññāṇavā so na ca paññakappī
                 evampi todeyya muniṁ vijāna
                 akiñcanaṁ kāmabhave asattanti.
 Saha gāthāpariyosānā .pe. Satthā me bhante bhagavā sāvakohamasmīti.
               Todeyyamāṇavakapañhāniddeso navamo.
                     ---------------
-------------------------------------------------
[page 176]
                   Kappamāṇavakapañhāniddeso
           [366] Majjhe sarasmiṁ tiṭṭhataṁ (iccāyasmā kappo)
                 oghe jāte mahabbhaye
                 jarāmaccuparetānaṁ
                 dīpaṁ pabrūhi mārisa
                 tvañca me dīpamakkhāhi
                 yathāyidaṁ nāparaṁ siyā.
      [367] Majjhe sarasmiṁ tiṭṭhatanti saro vuccati saṁsāro
 āgamanaṁ gamanaṁ gamanāgamanaṁ kālaṁ gati bhavābhavo cuti ca upapatti
 ca nibbatti ca bhedo ca jāti ca jarā ca maraṇañca. Saṁsārassa
 purimāpi koṭi na paññāyati pacchimāpi koṭi na paññāyati.
 Majjhe ca saṁsāre sattā ṭhitā patiṭṭhitā allīnā upagatā
 ajjhositā adhimuttā. Kathaṁ saṁsārassa purimā koṭi na paññāyati.
 Ettakā jātiyo vaṭṭaṁ vatti tato paraṁ na vattati 1- hevaṁ natthi
 evampi saṁsārassa purimā koṭi na paññāyati. Ettakāni
 jātisatāni vaṭṭaṁ vatti tato paraṁ na vattati hevaṁ natthi evampi
 saṁsārassa purimā koṭi na paññāyati. Ettakāni jātisahassāni
 vaṭṭaṁ vatti tato paraṁ na vattati hevaṁ natthi evampi saṁsārassa
 purimā koṭi na paññāyati. Ettakāni jātisatasahassāni vaṭṭaṁ

  *  *  *  *  *  *
  Footnote:1 Ma. vattatīti. evamuparipi.
-------------------------------------------------
[page 177]
 Vatti tato paraṁ na vattati hevaṁ natthi evampi saṁsārassa
 purimā koṭi na paññāyati. Ettakā jātikoṭiyo vaṭṭaṁ vatti
 tato paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni jātikoṭisatāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi na
 paññāyati. Ettakāni jātikoṭisahassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni jātikoṭisatasahassāni vaṭṭaṁ vatti
 tato paraṁ na vattati hevaṁ natthi evampi saṁsārassa purimā
 koṭi na paññāyati. Ettakāni vassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni vassasatāni vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni vassasahassāni vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni vassasatasahassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakā vassakoṭiyo vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni vassakoṭisatāni vaṭṭaṁ vatti tato paraṁ
-------------------------------------------------
[page 178]
 Na vattati hevaṁ natthi evampi saṁsārassa puramā koṭi na
 paññāyati. Ettakāni vassakoṭisahassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni vassakoṭisatasahassāni vaṭṭaṁ vatti
 tato paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni kappāni vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni kappasatāni vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni kappasahassāni vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni kappasatasahassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi na
 paññāyati. Ettakā kappakoṭiyo vaṭṭaṁ vatti tato paraṁ
 na vattati hevaṁ natthi evampi saṁsārassa purimā koṭi na
 paññāyati. Ettakāni kappakoṭisatāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni kappakoṭisahassāni vaṭṭaṁ vatti tato
 paraṁ na vattati hevaṁ natthi evampi saṁsārassa purimā koṭi
 na paññāyati. Ettakāni kappakoṭisatasahassāni vaṭṭaṁ vatti
-------------------------------------------------
[page 179]
 Tato paraṁ na vattati hevaṁ natthi evampi saṁsārassa purimā
 koṭi na paññāyati.
      Vuttaṁ hetaṁ bhagavatā anamataggoyaṁ bhikkhave saṁsārassa 1-
 pubbakoṭi 2- na paññāyati avijjānīvaraṇānaṁ sattānaṁ taṇhāsaññojanānaṁ
 sandhāvataṁ saṁsarataṁ evaṁ dīgharattaṁ kho bhikkhave dukkhaṁ
 paccanubhūtaṁ tibbaṁ [3]- byasanaṁ [4]- kaṭasīvavaḍḍhitaṁ 5- yāvañcidaṁ bhikkhave
 alameva sabbasaṅkhāresu nibbindituṁ alaṁ virajjituṁ alaṁ muccitunti.
 Evampi saṁsārassa purimā koṭi na paññāyati.
      Kathaṁ saṁsārassa pacchimā koṭi na paññāyati. Ettakā
 jātiyo vaṭṭaṁ vattissati tato paraṁ na vattissati 6- hevaṁ natthi
 evampi saṁsārassa pacchimā koṭi na paññāyati. Ettakāni
 jātisatāni ettakāni jātisahassāni ettakāni jātisatasahassāni
 .pe. Ettakā jātikoṭiyo ettakāni jātikoṭisatāni ettakāni
 jātikoṭisahassāni ettakāni jātikoṭisatasahassāni ettakāni
 vassāni ettakāni vassasatāni ettakāni vassasahassāni ettakāni
 vassasatasahassāni ettakā vassakoṭiyo ettakāni vassakoṭisatāni
 ettakāni vassakoṭisahassāni ettakāni vassakoṭisatasahassāni
 ettakāni kappāni ettakāni kappasatāni ettakāni kappasahassāni
 ettakāni kappasatasahassāni ettakā kappakoṭiyo ettakāni
 kappakoṭisatāni ettakāni kappakoṭisahassāni ettakāni kappakoṭisatasahassāni

  *  *  *  *  *  *
  Footnote:1 Ma. saṁsāro. 2 Ma. pubbā koṭi. 3-4 Ma. paccanubhūtaṁ. 5 Ma. kaṭasī vaḍḍhitā.
 6 Ma. vattissatīti. evamuparipi.
-------------------------------------------------
[page 180]
 Vaṭṭaṁ vattissati tato paraṁ na vattissati hevaṁ
 natthi evampi saṁsārassa pacchimā koṭi na paññāyati. Evampi
 saṁsārassa purimāpi koṭi na paññāyati pacchimāpi koṭi na
 paññāyati. Majjheva saṁsāre sattā ṭhitā patiṭṭhitā allīnā
 upagatā ajjhositā adhimuttāti majjhe sarasmiṁ tiṭṭhataṁ. Iccāyasmā
 kappoti iccāti padasandhi .pe. Padānupubbakametaṁ iccāti.
 Āyasmāti piyavacanaṁ garuvacanaṁ sagāravasappatissādhivacanametaṁ
 āyasmāti. Kappoti tassa brāhmaṇassa nāmaṁ .pe.
 Abhilāpoti iccāyasmā kappo.
      [368] Oghe jāte mahabbhayeti kāmoghe bhavoghe diṭṭhoghe
 avijjoghe jāte sañjāte nibbatte abhinibbatte pātubhūte.
 Mahabbhayeti jātibhaye jarābhaye byādhibhaye maraṇabhayeti oghe
 jāte mahabbhaye.
      [369] Jarāmaccuparetānanti jarāya phuṭṭhānaṁ paretānaṁ samohitānaṁ
 samannāgatānaṁ maccunā phuṭṭhānaṁ paretānaṁ samohitānaṁ samannāgatānaṁ
 jātiyā anugatānaṁ jarāya anusaṭānaṁ byādhinā abhibhūtānaṁ
 maraṇena abbhāhatānaṁ atāṇānaṁ aleṇānaṁ asaraṇānaṁ asaraṇībhūtānanti
 jarāmaccuparetānaṁ.
      [370] Dīpaṁ pabrūhi mārisāti dīpaṁ tāṇaṁ leṇaṁ saraṇaṁ gatiparāyanaṁ 1-
 brūhi ācikkhāhi desehi paññapehi paṭṭhapehi vivarāhi

  *  *  *  *  *  *
  Footnote:1 Ma. gatiṁ parāyanaṁ. evamuparipi.
-------------------------------------------------
[page 181]
 Vibhajāhi uttānīkarohi pakāsehi. Mārisāti piyavacanaṁ garuvacanaṁ
 sagāravasappatissādhivacanametaṁ mārisāti dīpaṁ pabrūhi mārisa.
      [371] Tvañca me dīpamakkhāhīti tvanti bhagavantaṁ bhaṇati.
 Dīpamakkhāhīti dīpaṁ tāṇaṁ leṇaṁ saraṇaṁ gatiparāyanaṁ akkhāhi ācikkhāhi
 desehi paññapehi paṭṭhapehi vivarāhi vibhajāhi uttānīkarohi
 pakāsehīti tvañca me dīpamakkhāhi.
      [372] Yathāyidaṁ nāparaṁ siyāti yathā idaṁ 1- dukkhaṁ idheva
 nirujjheyya vūpasameyya atthaṁ gaccheyya paṭippassambheyya puna paṭisandhikaṁ
 dukkhaṁ na nibbatteyya kāmadhātuyā vā rūpadhātuyā vā arūpadhātuyā
 vā kāmabhave vā rūpabhave vā arūpabhave vā saññābhave vā
 asaññābhave vā nevasaññānāsaññābhave vā ekavokārabhave vā
 catuvokārabhave vā pañcavokārabhave vā puna gatiyā vā puna
 upapattiyā vā puna paṭisandhiyā vā bhave vā saṁsāre vā vaṭṭe
 vā na janeyya na sañjaneyya na nibbatteyya [2]- idheva nirujjheyya
 vūpasameyya atthaṁ gaccheyya paṭippassambheyyāti yathāyidaṁ nāparaṁ
 siyā. Tenāha so brāhmaṇo
                 majjhe sarasmiṁ tiṭṭhataṁ (iccāyasmā kappo)
                 oghe jāte mahabbhaye
                 jarāmaccuparetānaṁ
                 dīpaṁ pabrūhi mārisa

  *  *  *  *  *  *
  Footnote:1 Ma. yathayidaṁ. 2 Ma. nābhinibbatteyya.
-------------------------------------------------
[page 182]
                 Tvañca me dīpamakkhāhi
                 yathāyidaṁ < PTS. CNid , 33 >nāparaṁ siyāti.
           [373] Majjhe sarasmiṁ tiṭṭhataṁ (kappāti bhagavā)
                 oghe jāte mahabbhaye
                 jarāmaccuparetānaṁ
                 dīpaṁ pabrūmi kappa te.
      [374] Majjhe sarasmiṁ tiṭṭhatanti saro vuccati saṁsāro
 āgamanaṁ gamanaṁ gamanāgamanaṁ kālaṁ gati bhavābhavo cuti ca upapatti
 ca nibbatti ca bhedo ca jāti ca jarā ca maraṇañca. Saṁsārassa
 purimāpi koṭi na paññāyati pacchimāpi koṭi na paññāyati
 .pe. Majjhe ca saṁsāre sattā ṭhitā patiṭṭhitā allīnā upagatā
 ajjhositā adhimuttā. Kathaṁ saṁsārassa purimā koṭi na paññāyati
 .pe. Evampi 1- saṁsārassa purimā koṭi na paññāyati. Kathaṁ
 saṁsārassa pacchimā koṭi na paññāyati .pe. Evampi 1- saṁsārassa
 pacchimā koṭi na paññāyati. Evaṁ saṁsārassa purimāpi koṭi
 na paññāyati pacchimāpi koṭi na paññāyati. Majjheva saṁsāre
 sattā ṭhitā patiṭṭhitā allīnā upagatā ajjhositā adhimuttāti
 majjhe sarasmiṁ tiṭṭhataṁ. Kappāti bhagavāti kappāti bhagavā taṁ
 brāhmaṇaṁ nāmena ālapati. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti kappāti bhagavā.

  *  *  *  *  *  *
  Footnote:1 Ma. evaṁ.
-------------------------------------------------
[page 183]
      [375] Oghe jāte mahabbhayeti kāmoghe bhavoghe diṭṭhoghe
 avijjoghe jāte sañjāte nibbatte abhinibbatte pātubhūte.
 Mahabbhayeti jātibhaye jarābhaye byādhibhaye maraṇabhayeti oghe
 jāte mahabbhaye.
      [376] Jarāmaccuparetānanti jarāya phuṭṭhānaṁ paretānaṁ
 samohitānaṁ samannāgatānaṁ maccunā phuṭṭhānaṁ paretānaṁ samohitānaṁ
 samannāgatānaṁ jātiyā anugatānaṁ jarāya anusaṭānaṁ byādhinā
 abhibhūtānaṁ maraṇena abbhāhatānaṁ atāṇānaṁ aleṇānaṁ asaraṇānaṁ
 asaraṇībhūtānanti jarāmaccuparetānaṁ.
      [377] Dīpaṁ pabrūmi kappa teti dīpaṁ tāṇaṁ leṇaṁ saraṇaṁ
 gatiparāyanaṁ brūmi ācikkhāmi desemi paññapemi paṭṭhapemi vivarāmi
 vibhajāmi uttānīkaromīti dīpaṁ pabrūmi. Kappa teti kappāti
 bhagavā taṁ brāhmaṇaṁ nāmena ālapatīti dīpaṁ pabrūmi kappa te.
 Tenāha bhagavā
                 majjhe sarasmiṁ tiṭṭhataṁ (kappāti bhagavā)
                 oghe jāte mahabbhaye
                 jarāmaccuparetānaṁ
                 dīpaṁ pabrūmi kappa teti.
    [378] Akiñcanaṁ anādānaṁ etaṁ dīpaṁ anāparaṁ
          nibbānaṁ iti naṁ brūmi jarāmaccuparikkhayaṁ.
-------------------------------------------------
[page 184]
      [379] Akiñcanaṁ anādānanti akiñcananti rāgakiñcanaṁ
 dosakiñcanaṁ mohakiñcanaṁ mānakiñcanaṁ diṭṭhikiñcanaṁ kilesakiñcanaṁ
 duccaritakiñcanaṁ kiñcanappahānaṁ kiñcanavūpasamo kiñcanapaṭinissaggo
 kiñcanapaṭippassaddhi 1- amataṁ nibbānanti akiñcanaṁ. Anādānanti
 ādānaṁ vuccati taṇhā yo rāgo sārāgo .pe. Abhijjhā
 lobho akusalamūlaṁ ādānappahānaṁ ādānavūpasamo ādānapaṭinissaggo
 ādānapaṭippassaddhi amataṁ nibbānanti akiñcanaṁ
 anādānaṁ.
      [380] Etaṁ dīpaṁ anāparanti etaṁ dīpaṁ tāṇaṁ leṇaṁ saraṇaṁ
 gatiparāyanaṁ. Anāparanti tamhā paro añño dīpo natthi
 athakho soyeva 2- dīpo aggo ca seṭṭho ca viseṭṭho ca pāmokkho
 ca uttamo ca pavaro cāti etaṁ dīpaṁ anāparaṁ.
      [381] Nibbānaṁ iti naṁ brūmīti vānaṁ vuccati taṇhā yo
 rāgo sārāgo .pe. Abhijjhā lobho akusalamūlaṁ vānappahānaṁ
 vānavūpasamo vānapaṭinissaggo vānapaṭippassaddhi amataṁ nibbānaṁ.
 Itīti padasandhi .pe. Padānupubbakametaṁ itīti. Brūmīti brūmi
 ācikkhāmi desemi paññapemi paṭṭhapemi vivarāmi vibhajāmi uttānīkaromi
 pakāsemīti nibbānaṁ iti naṁ brūmi.
      [382] Jarāmaccuparikkhayanti jarāmaraṇassa pahānaṁ vūpasamo
 paṭinissaggo paṭippassaddhi amataṁ nibbānanti jarāmaccuparikkhayaṁ.

  *  *  *  *  *  *
  Footnote:1 Ma. kiñcanavūpasamaṁ kiñcanapaṭinissaggaṁ kiñcanapaṭippassaddhi. evamīdisesu
 ṭhānesu. 2 Ma. so evaṁ.
-------------------------------------------------
[page 185]
 Tenāha bhagavā
          akiñcanaṁ anādānaṁ etaṁ dīpaṁ anāparaṁ
          nibbānaṁ iti naṁ brūmi jarāmaccuparikkhayanti.
    [383] Etadaññāya ye satā diṭṭhadhammābhinibbutā
          na te māravasānugā na te mārassa paṭṭhagū 1-.
      [384] Etadaññāya ye satāti etanti amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Aññāyāti aññāya jānitvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti
 .pe. Yaṅkiñci samudayadhammaṁ sabbantaṁ nirodhadhammanti aññāya
 jānitvā tulayitvā tīrayitvā vibhāvayitvā vibhūtaṁ katvā. Yeti
 arahanto khīṇāsavā. Satāti catūhi kāraṇehi satā kāye
 kāyānupassanāsatipaṭṭhānaṁ bhāventā 2- satā .pe. Tena vuccanti satāti
 etadaññāya ye satā.
      [385] Diṭṭhadhammābhinibbutāti diṭṭhadhammā ñātadhammā tulitadhammā
 tīritadhammā vibhāvitadhammā vibhūtadhammā. Abhinibbutāti
 rāgassa nibbāpitattā nibbutā dosassa nibbāpitattā nibbutā
 mohassa nibbāpitattā nibbutā kodhassa upanāhassa .pe.
 Sabbākusalābhisaṅkhārānaṁ [3]- nibbāpitattā nibbutā paṭippassaddhāti
 diṭṭhadhammābhinibbutā.

  *  *  *  *  *  *
  Footnote:1 Ma. paddhagū. evamuparipi. 2 Ma. bhāvento. 3 Ma. santattā samitattā vūpasamitattā
 nijjhātattā nibbutattā paṭippassaddhattā santā upasantā vūpasantā.
-------------------------------------------------
[page 186]
      [386] Na te māravasānugāti mārāti yo so māro
 kaṇho adhipati antabhū namuci pamattabandhu. Na te māravasānugāti
 na te mārassa vase vattenti 1- napi māro tesu vasaṁ
 vatteti te mārañca mārapakkhañca mārapāsañca mārabaḷisañca
 mārāmisañca māravisayañca māranivāsañca māragocarañca mārabandhanañca
 abhibhuyya abhibhavitvā ajjhottharitvā pariyādayitvā 2- madditvā [3]-
 viharanti iriyanti vattenti pālenti yapenti yāpentīti na te
 māravasānugā.
      [387] Na te mārassa paṭṭhagūti na te mārassa paṭṭhā
 paṭṭhacarā 4- paricārikā pesiyā 5- te buddhassa bhagavato paṭṭhā
 paṭṭhacarā 4- paricārikā pesiyāti 5- na te mārassa paṭṭhagū.
 Tenāha bhagavā
          etadaññāya ye satā diṭṭhadhammābhinibbutā
          na te māravasānugā na te mārassa paṭṭhagūti.
 Saha gāthāpariyosānā .pe. Satthā me bhante bhagavā
 sāvakohamasmīti.
                 Kappamāṇavakapañhāniddeso dasamo.
                        ---------

  *  *  *  *  *  *
  Footnote:1 Ma. vattanti. 2 Ma. pariyādiyitvā. evamuparipi. 3 Ma. caranti.
 4 Ma. paddhā paddhacarā. 5 Ma. siyā.
-------------------------------------------------
[page 187]
                  Jatukaṇṇīmāṇavakapañhāniddeso
           [388] Sutvānahaṁ vīra akāmakāmiṁ (iccāyasmā jatukaṇṇī)
                 oghātigaṁ puṭṭhumakāmamāgamaṁ
                 santipadaṁ brūhi sahājanetta 1-
                 yathātacchaṁ bhagavā brūhi me taṁ.
      [389] Sutvānahaṁ vīra akāmakāminti sutvā suṇitvā
 uggahetvā upadhāretvā upalakkhayitvā itipi so bhagavā arahaṁ .pe.
 Buddho bhagavāti sutvānahaṁ. Vīrāti vīro. Bhagavā viriyavāti
 vīro. Pahūti vīro. Visavīti vīro. Alamattoti vīro.
 Sūro vikkanto abhiru acchambhī anutrāsī apalāyī pahīnabhayabheravo
 vigatalomahaṁsoti vīro.
                 Virato idha sabbāpāpakehi
                 nirayadukkhamaticca viriyavāso
                 so viriyavā padhānavā
                 vīro tādi pavuccate tathattāti.
 Sutvānahaṁ vīra. Akāmakāminti kāmāti uddānato dve kāmā
 vatthukāmā ca kilesakāmā ca .pe. Ime vuccanti vatthukāmā
 .pe. Ime vuccanti kilesakāmā. Buddhassa bhagavato vatthukāmā
 pariññātā kilesakāmā pahīnā vatthukāmānaṁ pariññātattā

  *  *  *  *  *  *
  Footnote:1 Ma. sahajanetta. evamuparipi.
-------------------------------------------------
[page 188]
 Kilesakāmānaṁ pahīnattā bhagavā na kāme kāmeti kāmā 1- seṭṭhāti
 na kāme pamodati 2- na kāme abhijappati tasmā buddho akāmo
 nikkāmo cattakāmo vantakāmo muttakāmo pahīnakāmo paṭinissaṭṭhakāmo
 vītarāgo vigatarāgo cattarāgo vantarāgo muttarāgo
 pahīnarāgo paṭinissaṭṭharāgo nicchāto nibbuto sītibhūto sukhapaṭisaṁvedī
 brahmabhūtena attanā viharatīti sutvānahaṁ vīra akāmakāmiṁ.
 Iccāyasmā jatukaṇṇīti iccāti padasandhi .pe. Padānupubbakametaṁ
 iccāti. Āyasmāti piyavacanaṁ sagāravasappatissādhivacanametaṁ
 āyasmāti. Jatukaṇṇīti tassa brāhmaṇassa gottaṁ .pe.
 Vohāroti iccāyasmā jatukaṇṇī.
      [390] Oghātigaṁ puṭṭhumakāmamāgamanti oghātiganti
 oghātigaṁ oghaṁ atikkantaṁ samatikkantaṁ vītivattanti oghātigaṁ.
 Puṭṭhunti puṭṭhuṁ pucchituṁ yācituṁ ajjhesituṁ pasādetuṁ. Akāmamāgamanti
 akāmaṁ puṭṭhuṁ nikkāmaṁ cattakāmaṁ vantakāmaṁ muttakāmaṁ
 pahīnakāmaṁ paṭinissaṭṭhakāmaṁ vītarāgaṁ [3]- cattarāgaṁ vantarāgaṁ muttarāgaṁ
 pahīnarāgaṁ paṭinissaṭṭharāgaṁ āgamhā āgatamhā upāgatamhā
 sampattamhā tayā saddhiṁ samāgatamhāti oghātigaṁ puṭṭhumakāmamāgamaṁ.
      [391] Santipadaṁ brūhi sahājanettāti santīti ekena
 ākārena santipi santipadaṁpi taññeva amataṁ nibbānaṁ yo so sabbasaṅkhārasamatho
 sabbūpadhipaṭinissaggo taṇhakkhayo virāgo nirodho

  *  *  *  *  *  *
  Footnote:1-2 Ma. ime pāṭhā natthi. etthantare na kāme pattheti na kāme piheti na kāme
 abhijappati. ye kāme kāmenti kāme patthenti kāme pihenti kāme abhijappanti.
 te kāmakāmino rāgarāgino saññāsaññino. bhagavā na kāme kāmeti na kāme pattheti na
 kāme piheti na kāme abhijappati. 3 Ma. vigatarāgaṁ.
-------------------------------------------------
[page 189]
 Nibbānaṁ. Vuttañhetaṁ bhagavatā santametaṁ padaṁ paṇītametaṁ padaṁ
 yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānanti. Athāparenākārena ye dhammā santādhigamāya
 santiphusanāya sacchikiriyāya 1- saṁvattanti seyyathīdaṁ cattāro satipaṭṭhānā
 cattāro sammappadhānā cattāro iddhipādā
 pañcindriyāni pañca balāni satta bojjhaṅgā ariyo aṭṭhaṅgiko maggo
 ime vuccanti santipadā. Santipadaṁ tāṇapadaṁ leṇapadaṁ saraṇapadaṁ
 abhayapadaṁ accutapadaṁ amatapadaṁ nibbānapadaṁ brūhi ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehi.
 Sahājanettāti nettaṁ vuccati sabbaññutañāṇaṁ. Buddhassa bhagavato
 nettañca jinabhāvo ca bodhiyā mūle apubbaṁ acarimaṁ ekasmiṁ khaṇe
 uppanno tasmā buddho sahājanettoti santipadaṁ brūhi
 sahājanetta.
      [392] Yathātacchaṁ bhagavā brūhi me tanti yathātacchaṁ vuccati
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Bhagavāti gāravādhivacanametaṁ
 .pe. Sacchikā paññatti yadidaṁ bhagavāti. Brūhi me tanti brūhi
 ācikkhāhi .pe. Pakāsehīti yathātacchaṁ bhagavā brūhi me taṁ.
 Tenāha so brāhmaṇo
                 sutvānahaṁ vīra akāmakāmiṁ (iccāyasmā jatukaṇṇī)

  *  *  *  *  *  *
  Footnote:1 Ma. santisacchikiriyāya.
-------------------------------------------------
[page 190]
                 Oghātigaṁ puṭṭhumakāmamāgamaṁ
                 santipadaṁ brūhi sahājanetta
                 yathātacchaṁ < PTS. CNid , 34 >bhagavā brūhi me tanti.
           [393] Bhagavā hi kāme abhibhuyya iriyati
                 ādiccova paṭhaviṁ tejī tejasā
                 parittapaññassa me bhūripañño
                 ācikkha dhammaṁ yamahaṁ vijaññaṁ
                 jātijjarāya idha vippahānaṁ.
      [394] Bhagavā hi kāme abhibhuyya iriyatīti bhagavāti gāravādhivacanametaṁ
 .pe. Sacchikā paññatti yadidaṁ bhagavāti. Kāmeti
 uddānato dve kāmā vatthukāmā ca kilesakāmā ca .pe. Ime
 vuccanti vatthukāmā .pe. Ime vuccanti kilesakāmā. Bhagavā
 vatthukāme parijānitvā kilesakāme pahāya abhibhuyya abhibhavitvā
 ajjhottharitvā pariyādayitvā madditvā 1- carati [2]- iriyati vatteti
 pāleti yapeti yāpetīti bhagavā hi kāme abhibhuyya iriyati.
      [395] Ādiccova paṭhaviṁ tejī tejasāti ādicco vuccati
 suriyo 3-. Paṭhavī vuccati jarā 4-. Yathā suriyo tejī tejasā 5- tejena
 samannāgato paṭhaviṁ abhibhuyya abhibhavitvā ajjhottharitvā pariyādayitvā
 santāpayitvā sabbaṁ ākāsagataṁ [6]- abhivihacca andhakāraṁ vidhamitvā
 ālokaṁ dassetvā 7- ākāse antalikkhe gamanapathe 8- gacchati

  *  *  *  *  *  *
  Footnote:1 Ma. ayaṁ pāṭho natthi. 2 Ma. viharati. evamuparipi. 3 Ma. sabbattha sūriyo.
 4 Ma. jagatī. 5 Ma. ayaṁ pāṭho natthi. 6 Ma. tamagataṁ. 7 Ma. dassayitvā.
 8 Ma. gaganapathe.
-------------------------------------------------
[page 191]
 Evameva bhagavā ñāṇatejī ñāṇatejena samannāgato sabbaṁ abhisaṅkhārasamudayaṁ
 .pe. Kilesatamaṁ avijjandhakāraṁ vidhamitvā ñāṇālokaṁ
 dassetvā vatthukāme parijānitvā kilesakāme pahāya abhibhuyya
 abhibhavitvā ajjhottharitvā pariyādayitvā madditvā carati
 iriyati vatteti pāleti yapeti yāpetīti ādiccova paṭhaviṁ tejī
 tejasā.
      [396] Parittapaññassa me bhūripaññoti ahamasmi parittapañño
 omakapañño [1]- jatukapañño 2- tvaṁpi mahāpañño puthupañño
 hāsapañño javanapañño tikkhapañño nibbedhikapañño bhūri
 vuccati paṭhavī tāya paṭhavīsamāya paññāya vipulāya vitthatāya
 samannāgatoti parittapaññassa me bhūripañño.
      [397] Ācikkha dhammaṁ yamahaṁ vijaññanti ācikkha dhammanti
 ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ cattāro satipaṭṭhāne .pe.
 Nibbānañca nibbānagāminiñca paṭipadaṁ ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehīti
 ācikkha dhammaṁ. Yamahaṁ vijaññanti yamahaṁ jāneyyaṁ vijāneyyaṁ
 paṭivijāneyyaṁ paṭivijjheyyaṁ adhigaccheyyaṁ phuseyyaṁ 3- sacchikareyyanti
 ācikkha dhammaṁ yamahaṁ vijaññaṁ.
      [398] Jātijjarāya idha vippahānanti idheva jātiyā jarāmaraṇassa

  *  *  *  *  *  *
  Footnote:1 Ma. lāmakapañño. 2 Ma. chatukapañño. 3 Ma. phasseyyaṁ. evamīdisesu padesu.
-------------------------------------------------
[page 192]
 Pahānaṁ vūpasamo paṭinissaggo paṭippassaddhi amataṁ
 nibbānanti jātijjarāya idha vippahānaṁ. Tenāha so brāhmaṇo
                 bhagavā hi kāme abhibhuyya iriyati
                 ādiccova paṭhaviṁ tejī tejasā
                 parittapaññassa me bhūripañño
                 ācikkha dhammaṁ yamahaṁ vijaññaṁ
                 jātijjarāya idha vippahānanti.
           [399] Kāme vinaya gedhaṁ (jatukaṇṇīti bhagavā)
                 nekkhammaṁ daṭṭhu khemato
                 uggahitaṁ nirattaṁ vā
                 mā < PTS. CNid , 35 >te vijjittha kiñcanaṁ.
      [400] Kāmesu vinaya gedhanti kāmesūti uddānato dve
 kāmā vatthukāmā ca kilesakāmā ca .pe. Ime vuccanti vatthukāmā
 .pe. Ime vuccanti kilesakāmā. Gedhanti gedho vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Kāmesu vinaya gedhanti vinaya paṭivinaya pajaha vinodehi byantīkarohi
 anabhāvaṅgamehīti kāmesu vinaya gedhaṁ. Jatukaṇṇīti bhagavā taṁ
 brāhmaṇaṁ gottena ālapati. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti jatukaṇṇīti bhagavā.
      [401] Nekkhammaṁ daṭṭhu khematoti nekkhammanti sammāpaṭipadaṁ
-------------------------------------------------
[page 193]
 Anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ
 sīlesu paripūrikāritaṁ indriyesu guttadvārataṁ bhojane mattaññutaṁ
 jāgariyānuyogaṁ satisampajaññaṁ cattāro satipaṭṭhāne cattāro
 sammappadhāne cattāro iddhipāde pañcindriyāni pañca balāni
 satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca
 paṭipadaṁ khemato tāṇato leṇato saraṇato saraṇībhūtato abhayato
 accutato amatato nibbānato daṭṭhuṁ passitvā tulayitvā tīrayitvā
 vibhāvayitvā vibhūtaṁ katvāti nekkhammaṁ daṭṭhu khemato.
      [402] Uggahitaṁ nirattaṁ vāti uggahitanti taṇhāvasena
 diṭṭhivasena gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ.
 Nirattaṁ vāti nirattaṁ vā muñcitabbaṁ 1- pajahitabbaṁ vinodetabbaṁ
 byantīkātabbaṁ anabhāvaṅgametabbanti uggahitaṁ nirattaṁ vā.
      [403] Mā te vijjittha kiñcananti rāgakiñcanaṁ dosakiñcanaṁ
 mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ
 idaṁ kiñcanaṁ tuyhaṁ mā vijjittha mā pavijjittha mā saṁvijjittha
 pajaha vinodehi byantīkarohi anabhāvaṅgamehīti mā te vijjittha
 kiñcanaṁ. Tenāha bhagavā
                 kāmesu vinaya gedhaṁ (jatukaṇṇīti bhagavā)
                 nekkhammaṁ daṭṭhu khemato
                 uggahitaṁ nirattaṁ vā

  *  *  *  *  *  *
  Footnote:1 Ma. vijahitabbaṁ.
-------------------------------------------------
[page 194]
                 Mā te vijjittha kiñcananti.
    [404] Yaṁ pubbe taṁ visosehi pacchā te māhu kiñcanaṁ
          majjhe ce no gahessasi upasanto carissasi.
      [405] Yaṁ pubbe taṁ visosehīti atīte saṅkhāre ārabbha
 ye kilesā uppajjeyyuṁ te kilese sosehi visosehi
 sukkhāpehi visukkhāpehi avījaṁ 1- karohi pajaha vinodehi byantīkarohi
 anabhāvaṅgamehīti evampi yaṁ pubbe taṁ visosehi. Athavā ye
 atītā kammābhisaṅkhārā vipakkavipākā 2- te kammābhisaṅkhāre sosehi
 visosehi sukkhāpehi visukkhāpehi avījaṁ karohi pajaha vinodehi
 byantīkarohi anabhāvaṅgamehīti evampi yaṁ pubbe taṁ visosehi.
      [406] Pacchā te māhu kiñcananti pacchā vuccati anāgataṁ
 kiñcanaṁ 3- anāgate saṅkhāre ārabbha rāgakiñcanaṁ dosakiñcanaṁ
 mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ
 idaṁ kiñcanaṁ tuyhaṁ mā ahu mā ahosi mā janehi 4- mā sañjanehi
 mā nibbattehi pajaha vinodehi byantīkarohi anabhāvaṅgamehīti pacchā
 te māhu kiñcanaṁ.
      [407] Majjhe ce no gahessasīti majjhe vuccati paccuppannaṁ
 rūpaṁ vedanā saññā saṅkhārā viññāṇaṁ paccuppanne saṅkhāre
 taṇhāvasena diṭṭhivasena no gahessasi na gaṇhissasi na parāmasissasi
 na nandissasi [5]- na ajjhosissasi abhinandanaṁ [6]- ajjhosānaṁ

  *  *  *  *  *  *
  Footnote:1 Ma. abījaṁ. evamuparipi. 2 Ma. avipakkavipākā. 3 Ma. dve pāṭhā natthi.
 4 Ma. janesi. evamuparipi. 5 Ma. nābhinandissasi. 6 Ma. abhivadanaṁ.
-------------------------------------------------
[page 195]
 Gāhaṁ parāmāsaṁ abhinivesaṁ pajahissasi vinodessasi byantīkarissasi
 anabhāvaṅgamessasīti majjhe ce no gahessasi.
      [408] Upasanto carissasīti rāgassa santattā 1- upasanto [2]-
 dosassa santattā upasanto mohassa santattā upasanto kodhassa
 upanāhassa .pe. Sabbākusalābhisaṅkhārānaṁ santattā samitattā [3]-
 vūpasamitattā vijjhātattā nibbāpitattā 4- vigatattā paṭippassaddhattā
 santo upasanto vūpasanto nibbuto paṭippassaddho carissasi
 vicarissasi vattissasi pālessasi yapessasi yāpessasīti upasanto
 carissasi. Tenāha bhagavā
          yaṁ pubbe taṁ visosehi pacchā te māhu kiñcanaṁ
          majjhe ce no gahessasi upasanto carissasīti.
    [409] Sabbaso nāmarūpasmiṁ vītagedhassa brāhmaṇa
          āsavassa 5- na vijjanti yehi maccuvasaṁ vaje.
      [410] Sabbaso nāmarūpasmiṁ vītagedhassa brāhmaṇāti sabbasoti
 sabbena sabbaṁ sabbathā sabbaṁ asesaṁ nissesaṁ pariyādāyavacanametaṁ
 sabbasoti. Nāmanti cattāro arūpino khandhā. Rūpanti
 cattāro ca mahābhūtā catunnañca mahābhūtānaṁ upādāyarūpaṁ.
 Gedho vuccati taṇhā yo rāgo sārāgo .pe. Abhijjhā
 lobho akusalamūlaṁ. Sabbaso nāmarūpasmiṁ vītagedhassa brāhmaṇāti
 sabbaso nāmarūpasmiṁ vītagedhassa vigatagedhassa cattagedhassa vantagedhassa

  *  *  *  *  *  *
  Footnote:1 Ma. samitattā. 2 Ma. carissasi. 3 Ma. upasamitattā. 4 Ma. nijjhātattā
 nibbutattā. 5 Ma. āsavāssa. evamuparipi.
-------------------------------------------------
[page 196]
 Muttagedhassa pahīnagedhassa paṭinissaṭṭhagedhassa vītarāgassa
 vigatarāgassa cattarāgassa vantarāgassa muttarāgassa pahīnarāgassa
 paṭinissaṭṭharāgassāti sabbaso nāmarūpasmiṁ vītagedhassa brāhmaṇa.
      [411] Āsavassa na vijjantīti āsavāti cattāro āsavā
 kāmāsavo bhavāsavo diṭṭhāsavo avijjāsavo. Assāti arahato
 khīṇāsavassa. Na vijjantīti ime āsavā tassa natthi na santi
 na saṁvijjanti nupalabbhanti pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti āsavassa
 na vijjanti.
      [412] Yehi maccuvasaṁ vajeti yehi āsavehi maccuno vā vasaṁ
 gaccheyya maraṇassa vā vasaṁ gaccheyya mārapakkhassa vā vasaṁ gaccheyya
 te āsavā assa natthi na santi na saṁvijjanti nupalabbhanti
 pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti yehi maccuvasaṁ vaje. Tenāha bhagavā
          sabbaso nāmarūpasmiṁ vītagedhassa brāhmaṇa
          āsavassa na vijjanti yehi maccuvasaṁ vajeti.
 Saha gāthāpariyosānā .pe. Satthā me bhante bhagavā
 sāvakohamasmīti.
              Jatukaṇṇīmāṇavakapañhāniddeso ekādasamo.
                     ---------------
-------------------------------------------------
[page 197]
                  Bhadrāvudhamāṇavakapañhāniddeso< PTS. CNid , 36 >
           [413] Okañjahaṁ taṇhacchidaṁ anejaṁ (iccāyasmā bhadrāvudho)
                 nandiñjahaṁ oghatiṇṇaṁ vimuttaṁ
                 kappañjahaṁ abhiyāce sumedhaṁ
                 sutvāna nāgassa apanamissanti ito.
      [414] Okañjahaṁ taṇhacchidaṁ anejanti okañjahanti
 rūpadhātuyā yo chando yo rāgo yā nandi yā taṇhā ye
 upāyupādānā cetaso adhiṭṭhānābhinivesānusayā te buddhassa bhagavato
 pahīnā ucchinnamūlā tālāvatthukatā anabhāvaṅgatā āyatiṁanuppādadhammā
 tasmā buddho okañjaho. Vedanādhātuyā saññādhātuyā
 saṅkhāradhātuyā viññāṇadhātuyā yo chando yo rāgo yā
 nandi yā taṇhā ye upāyupādānā cetaso adhiṭṭhānābhinivesānusayā
 te buddhassa bhagavato pahīnā ucchinnamūlā
 tālāvatthukatā anabhāvaṅgatā āyatiṁanuppādadhammā tasmā buddho
 okañjaho. Taṇhacchidanti taṇhāti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā sā taṇhā
 buddhassa bhagavato chinnā ucchinnā samucchinnā vūpasantā
 paṭippassaddhā abhabbuppattikā ñāṇagginā daḍḍhā tasmā buddho
 taṇhacchido. Anejanti ejā vuccati taṇhā yo rāgo
-------------------------------------------------
[page 198]
 Sārāgo .pe. Abhijjhā lobho akusalamūlaṁ. Sā ejā taṇhā
 buddhassa bhagavato pahīnā ucchinnamūlā tālāvatthukatā anabhāvaṅgatā
 āyatiṁanuppādadhammā tasmā buddho anejo. Ejāya pahīnattā
 anejo. Bhagavā lābhepi na iñjati alābhepi na iñjati yasepi
 na iñjati ayasepi na iñjati pasaṁsāyapi na iñjati nindāyapi
 na iñjati sukhepi na iñjati dukkhepi na iñjati na calati na
 vedhati na pavedhati na sampavedhati 1- tasmā buddho anejoti
 okañjahaṁ taṇhacchidaṁ anejaṁ. Iccāyasmā bhadrāvudhoti iccāti
 padasandhi .pe. Padānupubbakametaṁ iccāti. Āyasmāti
 piyavacanaṁ garuvacanaṁ sagāravasappatissādhivacanametaṁ āyasmāti.
 Bhadrāvudhoti tassa brāhmaṇassa nāmaṁ .pe. Abhilāpoti
 iccāyasmā bhadrāvudho.
      [415] Nandiñjahaṁ oghatiṇṇaṁ vimuttanti nandi vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Sā nandi taṇhā buddhassa bhagavato pahīnā ucchinnamūlā
 tālāvatthukatā anabhāvaṅgatā āyatiṁanuppādadhammā tasmā buddho
 nandiñjaho. Oghatiṇṇanti bhagavā kāmoghaṁ tiṇṇo bhavoghaṁ
 tiṇṇo diṭṭhoghaṁ tiṇṇo avijjoghaṁ tiṇṇo sabbaṁ saṁsārapathaṁ
 tiṇṇo uttiṇṇo nittiṇṇo atikkanto samatikkanto vītivatto
 so vuṭṭhavāso ciṇṇacaraṇo .pe. Jātijarāmaraṇasaṁsāro natthi

  *  *  *  *  *  *
  Footnote:1 Ma. sampavedhatīti.
-------------------------------------------------
[page 199]
 Tassa punabbhavoti nandiñjahaṁ oghatiṇṇaṁ. Vimuttanti bhagavato
 rāgā cittaṁ muttaṁ vimuttaṁ suvimuttaṁ dosā cittaṁ muttaṁ vimuttaṁ
 suvimuttaṁ mohā cittaṁ muttaṁ vimuttaṁ suvimuttaṁ kodhā
 upanāhā .pe. Sabbākusalābhisaṅkhārehi cittaṁ muttaṁ vimuttaṁ
 suvimuttanti nandiñjahaṁ oghatiṇṇaṁ vimuttaṁ.
      [416] Kappañjahaṁ abhiyāce sumedhanti kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Buddhassa bhagavato taṇhākappo pahīno
 diṭṭhikappo paṭinissaṭṭho taṇhākappassa pahīnattā diṭṭhikappassa
 paṭinissaṭṭhattā buddho kappañjaho. Abhiyāceti yācāmi
 abhiyācāmi ajjhesāmi sādiyāmi patthayāmi pihemi abhijappāmi.
 Sumedhanti medhā vuccati paññā yā paññā pajānanā .pe.
 Amoho dhammavicayo sammādiṭṭhi. Bhagavā imāya medhāya paññāya
 upeto samupeto upāgato samupāgato upapanno samupapanno
 samannāgato tasmā buddho sumedhoti kappañjahaṁ abhiyāce
 sumedhaṁ.
      [417] Sutvāna nāgassa apanamissanti itoti nāgassāti
 nāgo. Bhagavā āguṁ na karotīti nāgo. Na gacchatīti nāgo.
 Na āgacchatīti nāgo .pe. Evaṁ bhagavā na āgacchatīti nāgo.
 Sutvāna nāgassa apanamissanti itoti tuyhaṁ vacanaṁ byapathaṁ desanaṁ
-------------------------------------------------
[page 200]
 Anusandhiṁ sutvā suṇitvā uggahetvā upadhārayitvā upalakkhayitvā
 ito apanamissanti vajissanti disāvidisaṁ gamissantīti sutvāna
 nāgassa apanamissanti ito. Tenāha so brāhmaṇo
                 okañjahaṁ taṇhacchidaṁ anejaṁ (iccāyasmā bhadrāvudho)
                 nandiñjahaṁ oghatiṇṇaṁ vimuttaṁ
                 kappañjahaṁ abhiyāce sumedhaṁ
                 sutvāna nāgassa apanamissanti itoti.
           [418] Nānājanā janapadehi saṅgatā
                 tava vīra vākyaṁ abhikaṅkhamānā
                 tesaṁ tuvaṁ sādhu viyākarohi
                 tathā hi te vidito esa dhammo.
      [419] Nānājanā janapadehi saṅgatāti nānājanāti khattiyā
 ca brāhmaṇā ca vessā ca suddā ca gahaṭṭhā ca pabbajitā
 ca devā ca manussā ca. Janapadehi saṅgatāti aṅgā ca magadhā ca
 [1]- Kāsiyā ca kosalā ca vajjiyā ca mallā ca cetiyamhā ca
 sāgaramhā 2- ca [3]- pañcālā ca [4]- avantiyā ca yonā ca kambojā
 ca. Saṅgatāti saṅgatā samāgatā samohitā sannipatitāti
 nānājanā janapadehi saṅgatā.
      [420] Tava vīra vākyaṁ abhikaṅkhamānāti vīrāti vīro.
 Bhagavā viriyavāti vīro. Pahūti vīro. Visavīti vīro.

  *  *  *  *  *  *
  Footnote:1 kaliṅgā ca. 2 Ma. vaṁsā. 3 Ma. kurumhā ca. 4 Ma. macchā ca surasenā ca
 assakā ca.
-------------------------------------------------
[page 201]
 Alamattoti vīro .pe. Vigatalomahaṁsoti vīro.
                 Virato idha sabbapāpakehi
                 nirayadukkhamaticca viriyavāso
                 so viriyavā padhānavā
                 vīro tādi pavuccate tathattāti.
 Tava vīra vākyaṁ abhikaṅkhamānāti tuyhaṁ vacanaṁ byapathaṁ desanaṁ
 anusandhiṁ. Abhikaṅkhamānāti kaṅkhamānā abhikaṅkhamānā icchamānā
 sādiyamānā patthayamānā pihayamānā abhijappamānāti tava vīra
 vākyaṁ abhikaṅkhamānā.
      [421] Tesaṁ tuvaṁ sādhu viyākarohīti tesanti tesaṁ khattiyānaṁ
 brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ
 manussānaṁ. Tuvanti bhagavantaṁ bhaṇati. Sādhu viyākarohīti sādhu
 ācikkhāhi desehi paññapehi paṭṭhapehi vivarāhi vibhajāhi
 uttānīkarohi pakāsehīti sādhu viyākarohi.
      [422] Tathāhi te vidito esa dhammoti tathāhi te vidito
 ñāto tulito tīrito vibhāvito vibhūto esa dhammoti tathāhi
 te vidito esa dhammo. Tenāha so brāhmaṇo
                 nānājanā janapadehi saṅgatā
                 tava vīra vākyaṁ abhikaṅkhamānā
                 tesaṁ tuvaṁ sādhu viyākarohi
-------------------------------------------------
[page 202]
                 Tathāhi < PTS. CNid , 37 >te vidito esa dhammoti.
           [423] Ādānataṇhaṁ vinayetha sabbaṁ (bhadrāvudhāti bhagavā)
                 uddhaṁ adho tiriyaṁ vāpi majjhe
                 yaṁ yaṁ hi lokasmiṁ upādiyanti
                 teneva māro anveti jantuṁ.
      [424] Ādānataṇhaṁ vinayetha sabbanti ādānataṇhā vuccati
 rūpataṇhā. Kiṁkāraṇā ādānataṇhā vuccati rūpataṇhā.
 Tāya rūpaṁ ādiyanti upādiyanti gaṇhanti parāmasanti abhinivisanti
 vedanaṁ saññaṁ saṅkhāre viññāṇaṁ gatiṁ upapattiṁ paṭisandhiṁ bhavaṁ
 saṁsāraṁ vaṭṭaṁ ādiyanti upādiyanti gaṇhanti parāmasanti abhinivisanti
 taṁkāraṇā ādānataṇhā 1- vuccati rūpataṇhā. Ādānataṇhaṁ
 vinayetha sabbanti sabbaṁ ādānataṇhaṁ vinayetha vineyya 2- pajaheyya
 vinodeyya byantīkareyya anabhāvaṅgameyyāti ādānataṇhaṁ vinayetha
 sabbaṁ. Bhadrāvudhāti bhagavāti bhadrāvudhāti bhagavā taṁ brāhmaṇaṁ
 nāmena ālapati. Bhagavāti gāravādhivacanametaṁ .pe. Sacchikā
 paññatti yadidaṁ bhagavāti bhadrāvudhāti bhagavā.
      [425] Uddhaṁ adho tiriyaṁ 3- vāpi majjheti uddhanti vuccati 4-
 anāgataṁ. Adhoti atītaṁ. Tiriyaṁ vāpi majjheti paccuppannaṁ.
 Uddhanti kusalā dhammā. Adhoti akusalā dhammā. Tiriyaṁ vāpi
 majjheti abyākatā dhammā. Uddhanti devaloko. Adhoti

  *  *  *  *  *  *
  Footnote:1 Ma. ayaṁ pāṭho natthi. 2 Ma. vinayeyya paṭivineyya. 3 Ma. tiriyañcāpi.
 evamuparipi. 4 Ma. ayaṁ pāṭho natthi.
-------------------------------------------------
[page 203]
 Apāyaloko. Tiriyaṁ vāpi majjheti manussaloko. Uddhanti
 sukhā vedanā. Adhoti dukkhā vedanā. Tiriyaṁ vāpi majjheti
 adukkhamasukhā vedanā. Uddhanti arūpadhātu. Adhoti kāmadhātu.
 Tiriyaṁ vāpi majjheti rūpadhātu. Uddhanti uddhaṁ pādatalā.
 Adhoti adho kesamatthakā. Tiriyaṁ vāpi majjheti vemajjheti
 uddhaṁ adho tiriyaṁ vāpi majjhe.
      [426] Yaṁ yaṁ hi lokasmiṁ upādiyantīti yaṁ yaṁ hi rūpagataṁ
 vedanāgataṁ saññāgataṁ saṅkhāragataṁ viññāṇagataṁ ādiyanti upādiyanti
 gaṇhanti parāmasanti abhinivisanti. Lokasminti apāyaloke .pe.
 Āyatanaloketi yaṁ yaṁ hi lokasmiṁ upādiyanti.
      [427] Teneva māro anveti jantunti teneva kammābhisaṅkhāravasena
 paṭisandhiko khandhamāro dhātumāro āyatanamāro gatimāro upapattimāro
 paṭisandhimāro bhavamāro saṁsāramāro vaṭṭamāro anveti anugacchati
 anvāyiko hoti. Jantunti sattaṁ naraṁ mānavaṁ 1- posaṁ puggalaṁ jīvaṁ
 jātuṁ 2- jantuṁ indaguṁ manujanti teneva māro anveti jantuṁ.
 Tenāha bhagavā
                 ādānataṇhaṁ vinayetha sabbaṁ (bhadrāvudhāti bhagavā)
                 uddhaṁ adho tiriyaṁ vāpi majjhe
                 yaṁ yaṁ hi lokasmiṁ upādiyanti
                 teneva māro anveti jantunti.

  *  *  *  *  *  *
  Footnote:1 < PTS. CNid , 38 >Ma. māṇavaṁ. 2 Ma. jāguṁ. evamuparipi.
-------------------------------------------------
[page 204]
           [428] Tasmā pajānaṁ na upādiyetha
                 bhikkhu sato kiñcanaṁ sabbaloke
                 ādānasatte iti pekkhamāno
                 pajaṁ imaṁ maccudheyye visattaṁ.
      [429] Tasmā pajānaṁ na upādiyethāti tasmā taṁkāraṇā
 taṁhetu tappaccayā taṁnidānā etaṁ ādīnavaṁ sampassamāno
 ādānataṇhāyāti tasmā. Pajānanti jānanto pajānanto
 ājānanto vijānanto paṭivijānanto paṭivijjhanto sabbe saṅkhārā
 aniccāti .pe. Yaṅkiñci samudayadhammaṁ sabbantaṁ nirodhadhammanti
 jānanto pajānanto ājānanto vijānanto paṭivijānanto
 paṭivijjhanto. Na upādiyethāti rūpaṁ nādiyeyya na upādiyeyya na
 gaṇheyya na parāmaseyya nābhiniviseyya vedanaṁ saññaṁ saṅkhāre
 viññāṇaṁ gatiṁ upapattiṁ paṭisandhiṁ bhavaṁ saṁsāraṁ vaṭṭaṁ nādiyeyya na
 upādiyeyya na gaṇheyya na parāmaseyya nābhiniviseyyāti tasmā
 pajānaṁ na upādiyetha.
      [430] Bhikkhu sato kiñcanaṁ sabbaloketi bhikkhūti kalyāṇaputhujjano
 vā bhikkhu sekkho vā bhikkhūti 1- bhikkhu. Satoti catūhi
 kāraṇehi sato kāye kāyānupassanāsatipaṭṭhānaṁ bhāvento
 sato .pe. So vuccati satoti bhikkhu sato. Kiñcananti
 kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ.

  *  *  *  *  *  *
  Footnote:1 Ma. sekkho vā bhikkhu.
-------------------------------------------------
[page 205]
 Sabbaloketi sabbāpāyaloke sabbadevaloke sabbamanussaloke
 sabbakhandhaloke sabbāayatanaloke sabbadhātuloketi bhikkhu sato
 kiñcanaṁ sabbaloke.
      [431] Ādānasatte iti pekkhamānoti ādānasattā
 vuccanti ye rūpaṁ ādiyanti upādiyanti gaṇhanti parāmasanti
 abhinivisanti vedanaṁ saññaṁ saṅkhāre viññāṇaṁ gatiṁ upapattiṁ
 paṭisandhiṁ bhavaṁ saṁsāraṁ vaṭṭaṁ ādiyanti upādiyanti gaṇhanti
 parāmasanti abhinivisanti. Itīti padasandhi .pe. Padānupubbakametaṁ
 itīti. Pekkhamānoti dakkhamāno dissamāno passamāno
 olokayamāno nijjhāyamāno upaparikkhamānoti ādānasatte iti
 pekkhamāno.
      [432] Pajaṁ imaṁ maccudheyye visattanti pajanti sattādhivacanaṁ.
 Maccudheyyeti maccudheyyā vuccanti kilesā ca khandhā ca
 abhisaṅkhārā ca. Pajā maccudheyye māradheyye maraṇadheyye
 visattā āsattā laggā laggitā palibuddhā. Yathā bhittikhile vā
 nāgadante vā bhaṇḍaṁ [1]- visattaṁ āsattaṁ laggaṁ laggitaṁ palibuddhaṁ
 evameva pajā maccudheyye māradheyye maraṇadheyye [2]- visattā
 āsattā laggā laggitā palibuddhāti pajaṁ imaṁ maccudheyye
 visattaṁ. Tenāha bhagavā
                 tasmā pajānaṁ na upādiyetha

  *  *  *  *  *  *
  Footnote:1 Ma. sattaṁ. 2 Ma. sattā.
-------------------------------------------------
[page 206]
                 Bhikkhu sato kiñcanaṁ sabbaloke
                 ādānasatte iti pekkhamāno
                 pajaṁ imaṁ maccudheyye visattanti.
 Saha gāthāpariyosānā .pe. Satthā me bhante bhagavā
 sāvakohamasmīti.
              Bhadrāvudhamāṇavakapañhāniddeso dvādasamo.
                   ------------------
-------------------------------------------------
[page 207]
                   Udayamāṇavakapañhāniddeso
           [433] Jhāyiṁ virajamāsīnaṁ (iccāyasmā udayo)
                 katakiccaṁ anāsavaṁ
                 pāraguṁ sabbadhammānaṁ
                 atthī pañhena āgamaṁ
                 aññāvimokkhaṁ saṁbrūhi 1-
                 avijjāya pabhedanaṁ.
      [434] Jhāyiṁ virajamāsīnanti jhāyinti [2]- bhagavā paṭhamenapi
 jhānena jhāyī dutiyenapi jhānena jhāyī tatiyenapi jhānena jhāyī
 catutthenapi jhānena jhāyī savitakkasavicārenapi jhānena jhāyī
 avitakkavicāramattenapi jhānena jhāyī avitakkavicārenapi jhānena
 jhāyī sappītikenapi jhānena jhāyī nippītikenapi jhānena jhāyī
 sātasahagatenapi jhānena jhāyī upekkhāsahagatenapi jhānena jhāyī
 suññatenapi jhānena jhāyī animittenapi jhānena jhāyī appaṇihitenapi
 jhānena jhāyī lokiyenapi jhānena jhāyī lokuttarenapi jhānena jhāyī
 jhānarato ekattamanuyutto sadatthagarukoti jhāyiṁ. Virajanti rāgo
 rajo doso rajo moho rajo kodho rajo upanāho rajo .pe.
 Sabbākusalābhisaṅkhārā rajā. Te rajā buddhassa bhagavato pahīnā
 ucchinnamūlā tālāvatthukatā anabhāvaṅgatā āyatiṁ anuppādadhammā

  *  *  *  *  *  *
  Footnote:1 Ma. pabrūhi. evamuparipi. 2 Ma. jhāyī.
-------------------------------------------------
[page 208]
 Tasmā buddho arajo virajo rajāpagato rajavippahīno rajavippamutto [1]-.
                 Rāgo rajo na ca pana reṇu vuccati
                 rāgassetaṁ adhivacanaṁ rajoti
                 etaṁ rajaṁ vippajahitva 2- cakkhumā
                 tasmā jino vigatarajoti vuccati
                 doso rajo na ca pana reṇu vuccati
                 dosassetaṁ adhivacanaṁ rajoti
                 etaṁ rajaṁ vippajahitva cakkhumā
                 tasmā jino vigatarajoti vuccati
                 moho rajo na ca pana reṇu vuccati
                 mohassetaṁ adhivacanaṁ rajoti
                 etaṁ rajaṁ vippajahitva cakkhumā
                 tasmā jino vigatarajoti vuccatīti.
 Virajaṁ. Āsīnanti nisinno bhagavā pāsāṇake cetiyeti āsīno.
          Nagassa passe āsinaṁ 3- muniṁ dukkhassa pāraguṁ
          sāvakā payirupāsanti tevijjā maccuhāyinoti.
 Evampi bhagavā āsīno. Athavā bhagavā sabbossukkapaṭippassaddhattā
 āsīno vuṭṭhavāso ciṇṇacaraṇo .pe. Jātijarāmaraṇasaṁsāro
 natthi tassa punabbhavoti evampi bhagavā āsīnoti jhāyiṁ

  *  *  *  *  *  *
  Footnote:1 Ma. sabbarajavītivatto. 2 Ma. vippajahitvā. evamuparipi. 3 Ma. āsīnaṁ.
-------------------------------------------------
[page 209]
 Virajamāsīnaṁ. Iccāyasmā udayoti iccāti padasandhi .pe.
 Padānupubbakametaṁ iccāti. Āyasmāti piyavacanaṁ garuvacanaṁ
 sagāravasappatissādhivacanametaṁ āyasmāti. Udayoti tassa brāhmaṇassa
 nāmaṁ .pe. Abhilāpoti iccāyasmā udayo.
      [435] Katakiccaṁ anāsavanti buddhassa bhagavato kiccaṁ karaṇīyākaraṇīyaṁ
 pahīnaṁ ucchinnamūlaṁ tālāvatthukataṁ anabhāvaṅgataṁ āyatiṁ anuppādadhammaṁ
 tasmā buddho katakicco.
          Yassa paripatā 1- natthi chinnasotassa bhikkhuno
          kiccākiccaṁ pahīnassa 2- pariḷāho na vijjatīti.
 Katakiccaṁ anāsavanti āsavāti cattāro āsavā kāmāsavo bhavāsavo
 diṭṭhāsavo avijjāsavo. Te āsavā buddhassa bhagavato
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tasmā buddho anāsavoti katakiccaṁ
 anāsavaṁ.
      [436] Pāraguṁ sabbadhammānanti bhagavā sabbadhammānaṁ abhiññāpāragū
 pariññāpāragū pahānapāragū bhāvanāpāragū sacchikiriyāpāragū
 samāpattipāragū abhiññāpāragū sabbadhammānaṁ pariññāpāragū
 sabbadukkhānaṁ pahānapāragū sabbakilesānaṁ bhāvanāpāragū catunnaṁ
 maggānaṁ sacchikiriyāpāragū nirodhassa samāpattipāragū
 sabbasamāpattīnaṁ. So vasippatto pāramippatto ariyasmiṁ sīlasmiṁ

  *  *  *  *  *  *
  Footnote:1 Ma. visatā. Ma. kiccākiccappahīnassa.
-------------------------------------------------
[page 210]
 Vasippatto pāramippatto ariyasmiṁ samādhismiṁ vasippatto pāramippatto
 ariyāya paññāya vasippatto pāramippatto ariyāya vimuttiyā
 so pāragato pārappatto antagato antappatto koṭigato
 koṭippatto pariyantagato pariyantappatto vosānagato vosānappatto
 tāṇagato tāṇappatto leṇagato leṇappatto caraṇagato caraṇappatto 1-
 abhayagato abhayappatto accutagato accutappatto amatagato amatappatto
 nibbānagato nibbānappatto so vuṭṭhavāso ciṇṇacaraṇo .pe.
 Jātijarāmaraṇasaṁsāro natthi tassa punabbhavoti pāraguṁ sabbadhammānaṁ.
      [437] Atthī pañhena āgamanti pañhatthikamhā 2- āgatā
 pañhāpucchakamhā āgatā pañhaṁ sotukāmā āgatamhāti 2- evampi
 atthī pañhena āgamaṁ. Athavā pañhatthikānaṁ pañhāpucchakānaṁ 3-
 pañhaṁ sotukāmānaṁ āgamaṁ 4- abhikkamanaṁ upasaṅkamanaṁ [5]- atthīti evampi
 atthī pañhena āgamaṁ. Athavā pañhāgamo tuyhaṁ atthi
 tvampi pahu visavī alamatto mayā saddhiṁ pucchituṁ 6- kathetuṁ vijsejatuṁ
 sandassetuṁ bhaṇitunti 7- evampi atthī pañhena āgamaṁ.
      [438] Aññāvimokkhaṁ saṁbrūhīti aññāvimokkho vuccati
 arahattavimokkho. Arahattavimokkhaṁ saṁbrūhi ācikkhāhi desehi
 paññapehi paṭṭhapehi vivarāhi vibhajāhi uttānīkarohi pakāsehīti
 aññāvimokkhaṁ saṁbrūhi.

  *  *  *  *  *  *
  Footnote:1 Ma. saraṇagato saraṇappatto. 2 Ma. pañhena atthiko āgatomhi pañhaṁ pucchitukāmo
 āgatomhi pañhaṁ sotukāmo āgatomhīti. evamuparipi. 3 Ma. pañhaṁ
 pucchitukāmānaṁ. 4 Ma. āgamanaṁ. 5 Ma. payirupāsanaṁ. 6 Ma. mayā pucchituṁ.
 evamuparipi. 7 Ma. vahassetaṁ bhāranti. evamuparipi.
-------------------------------------------------
[page 211]
      [439] Avijjāya pabhedananti avijjāya bhedanaṁ pabhedanaṁ pahānaṁ
 vūpasamo paṭinissaggo paṭippassaddhi amataṁ nibbānanti avijjāya
 pabhedanaṁ. Tenāha so brāhmaṇo
                 jhāyiṁ virajamāsīnaṁ (iccāyasmā udayo)
                 katakiccaṁ anāsavaṁ
                 pāraguṁ sabbadhammānaṁ
                 atthī pañhena āgamaṁ
                 aññāvimokkhaṁ saṁbrūhi
                 avijjāya < PTS. CNid , 39 >pabhedananti.
           [440] Pahānaṁ kāmachandānaṁ (udayāti bhagavā)
                 domanassāna cūbhayaṁ
                 thīnassa 1- ca panūdanaṁ
                 kukkuccānaṁ nivāraṇaṁ.
      [441] Pahānaṁ kāmachandānanti chandāti yo kāmesu kāmacchando
 kāmarāgo kāmanandi kāmataṇhā kāmasineho kāmapipāsā
 kāmapariḷāho kāmamucchā kāmajjhosānaṁ kāmogho kāmayogo
 kāmupādānaṁ kāmacchandanīvaraṇaṁ. Pahānaṁ kāmachandānanti kāmacchandānaṁ
 pahānaṁ vūpasamo paṭinissaggo paṭippassaddhi amataṁ nibbānanti
 pahānaṁ kāmachandānaṁ. Udayāti bhagavāti udayāti bhagavā
 taṁ brāhmaṇaṁ nāmena ālapati. Bhagavāti gāravādhivacanametaṁ

  *  *  *  *  *  *
  Footnote:1 Ma. thinassa. evamuparipi.
-------------------------------------------------
[page 212]
 .pe. Sacchikā paññatti yadidaṁ bhagavāti udayāti bhagavā.
      [442] Domanassāna cūbhayanti domanassāti yaṁ cetasikaṁ
 asātaṁ cetasikaṁ dukkhaṁ cetosamphassajaṁ asātaṁ dukkhaṁ vedayitaṁ
 cetosamphassajā asātā dukkhā vedanā. Domanassāna cūbhayanti
 kāmacchandassa ca domanassassa ca ubhinnaṁ pahānaṁ vūpasamo
 paṭinissaggo paṭippassaddhi amataṁ nibbānanti domanassāna cūbhayaṁ.
      [443] Thīnassa ca panūdananti [1]- yā cittassa akallatā
 akammaññatā olīyanā sallīyanā līnaṁ 2- līyanā līyitattaṁ thīnaṁ thīyanā
 thīyitattaṁ. Thīnassa ca panūdananti thīnassa ca panūdanaṁ pahānaṁ
 vūpasamo paṭinissaggo paṭippassaddhi amataṁ nibbānanti thīnassa
 ca panūdanaṁ.
      [444] Kukkuccānaṁ nivāraṇanti kukkuccānanti hatthakukkuccampi
 kukkuccaṁ pādakukkuccampi kukkuccaṁ hatthapādakukkuccampi kukkuccaṁ
 akappiye kappiyasaññitā kappiye akappiyasaññitā vajje
 avajjasaññitā avajje vajjasaññitā yaṁ evarūpaṁ kukkuccaṁ
 kukkuccāyanā kukkuccāyitattaṁ cetaso vippaṭisāro manovilekho
 idaṁ vuccati kukkuccaṁ. Apica dvīhi kāraṇehi uppajjati kukkuccaṁ
 cetaso vippaṭisāro manovilekho katattā ca akatattā ca. Kathaṁ
 katattā ca akatattā ca uppajjati kukkuccaṁ cetaso vippaṭisāro
 manovilekho. Kataṁ me kāyaduccaritaṁ akataṁ me kāyasucaritanti

  *  *  *  *  *  *
  Footnote:1 Ma. thinanti. 2 Ma. līnā.
-------------------------------------------------
[page 213]
 Uppajjati kukkuccaṁ cetaso vippaṭisāro manovilekho. Kataṁ me
 vacīduccaritaṁ akataṁ me vacīsucaritanti kataṁ me manoduccaritaṁ akataṁ
 me manosucaritanti kato me pāṇātipāto akatā me pāṇātipātā
 veramaṇīti kataṁ me adinnādānaṁ akatā me adinnādānā
 veramaṇīti kato me kāmesu micchācāro akatā me kāmesu
 micchācārā veramaṇīti kato me musāvādo akatā me musāvādā
 veramaṇīti katā me pisuṇā vācā akatā me pisuṇāya vācāya
 veramaṇīti katā me pharusā vācā akatā me pharusāya vācāya
 veramaṇīti kato me samphappalāpo akatā me samphappalāpā
 veramaṇīti katā me abhijjhā akatā me anabhijjhāti kato
 me byāpādo akato me abyāpādoti katā me micchādiṭṭhi
 akatā me sammādiṭṭhīti uppajjati kukkuccaṁ cetaso vippaṭisāro
 manovilekho. Evaṁ katattā ca akatattā ca uppajjati kukkuccaṁ
 cetaso vippaṭisāro manovilekho. Athavā sīlesumhi aparipūrikārīti
 uppajjati kukkuccaṁ cetaso vippaṭisāro manovilekho.
 Indriyesumhi aguttadvāroti bhojane amattaññumhīti jāgariyamananuyuttomhīti
 na satisampajaññena samannāgatomhīti abhāvitā
 me cattāro satipaṭiṭhānāti abhāvitā me cattāro sammappadhānāti
 abhāvitā me cattāro iddhipādāti abhāvitāni me
 pañcindriyānīti abhāvitāni me pañca balānīti abhāvitā me
-------------------------------------------------
[page 214]
 Satta bojjhaṅgāti abhāvito me ariyo aṭṭhaṅgiko maggoti
 dukkhaṁ me apariññātanti samudayo me appahīnoti maggo
 me abhāvitoti nirodho me asacchikatoti uppajjati kukkuccaṁ
 cetaso vippaṭisāro manovilekho. Kukkuccānaṁ nivāraṇanti
 kukkuccānaṁ āvaraṇaṁ nivāraṇaṁ pahānaṁ vūpasamo paṭinissaggo paṭippassaddhi
 amataṁ nibbānanti kukkuccānaṁ nivāraṇaṁ. Tenāha bhagavā
                 pahānaṁ kāmachandānaṁ (udayāti bhagavā)
                 domanassāna cūbhayaṁ
                 thīnassa ca panūdanaṁ
                 kukkuccānaṁ nivāraṇanti.
    [445] Upekkhāsatisaṁsuddhaṁ dhammatakkapurejavaṁ
          aññāvimokkhaṁ saṁbrūmi avijjāya pabhedanaṁ.
      [446] Upekkhāsatisaṁsuddhanti upekkhāti yā catutthajjhāne
 upekkhā upekkhanā ajjhupekkhanā cittasamatho cittappasādatā 1-
 majjhattatā cittassa. Satīti yā catutthajjhāne upekkhaṁ ārabbha
 sati anussati .pe. Sammāsatīti 2- upekkhāsati. Saṁsuddhanti
 catutthajjhāne upekkhā ca sati ca suddhā honti [3]- saṁsuddhā [4]-
 pariyodātā anaṅgaṇā vigatupakkilesā mudubhūtā kammaniyā ṭhitā
 āneñjappattāti upekkhāsatisaṁsuddhaṁ.
      [447] Dhammatakkapurejavanti dhammatakko vuccati sammāsaṅkappo.

  *  *  *  *  *  *
  Footnote:1 Ma. cittasamatā ittappassaddhatā. 2 Ma. itisaddo natthi. 3 Ma. visuddhā.
 4 Ma. parisuddhā.
-------------------------------------------------
[page 215]
 So ādito hoti purato hoti pubbaṅgamo hoti aññāvimokkhassāti
 evampi dhammatakkapurejavaṁ. Athavā dhammatakko vuccati
 sammādiṭṭhi. Sā ādito hoti purato hoti pubbaṅgamā hoti
 aññāvimokkhassāti evampi dhammatakkapurejavaṁ. Athavā
 dhammatakko vuccati catunnaṁ maggānaṁ pubbabhāge vipassanā. Sā
 ādito hoti purato hoti pubbaṅgamā hoti aññāvimokkhassāti
 evampi dhammatakkapurejavaṁ.
      [448] Aññāvimokkhaṁ saṁbrūmīti aññāvimokkho vuccati
 arahattavimokkho. Arahattavimokkhaṁ saṁbrūmi ācikkhāmi desemi
 paññapemi paṭṭhapemi vivarāmi vibhajāmi uttānīkaromīti [1]-
 aññāvimokkhaṁ saṁbrūmi.
      [449] Avijjāya pabhedananti avijjāyāti dukkhe añāṇaṁ .pe.
 Avijjālaṅgī moho akusalamūlaṁ. Avijjāya pabhedananti avijjāya
 bhedanaṁ pabhedanaṁ pahānaṁ vūpasamo paṭinissaggo paṭippassaddhi amataṁ
 nibbānanti avijjāya pabhedanaṁ. Tenāha bhagavā
          upekkhāsatisaṁsuddhaṁ dhammatakkapurejavaṁ
          aññāvimokkhaṁ saṁbrūmi avijjāya pabhedananti.
    [450] Kiṁsusaññojano loko kiṁsu tassa vicāraṇaṁ
          kissassa vippahānena nibbānaṁ iti vuccati.
    [451] Kiṁsusaññojano lokoti kiṁ lokassa saṁyojanaṁ

  *  *  *  *  *  *
  Footnote:1 Ma. uttānīkaromi pakāsemīti.
-------------------------------------------------
[page 216]
 Lagganaṁ bandhanaṁ upakkileso kena loko yutto payutto āyutto
 samāyutto laggo laggito palibuddhoti kiṁsusaññojano loko.
      [452] Kiṁsu tassa vicāraṇanti kiṁ tassa cāraṇaṁ vicāraṇaṁ
 paṭivicāraṇaṁ kena loko carati vicarati paṭivicaratīti kiṁsu tassa
 vicāraṇaṁ.< PTS. CNid , 40 >
      [453] Kissassa vippahānena nibbānaṁ iti vuccatīti kissassa
 vippahānena vūpasamena paṭinissaggena paṭippassaddhiyā nibbānaṁ iti
 vuccati pavuccati kathiyati bhaṇiyati dīpiyati vohariyatīti 1- kissassa
 vippahānena nibbānaṁ iti vuccati. Tenāha so brāhmaṇo
          kiṁsusaññojano loko kiṁsu tassa vicāraṇaṁ
          kissassa vippahānena nibbānaṁ iti vuccatīti.
    [454] Nandisaññojano loko vitakkassa vicāraṇā
          taṇhāya vippahānena nibbānaṁ iti vuccati.
    [455] Nandisaññojano lokoti nandi vuccati taṇhā yo
 rāgo sārāgo .pe. Abhijjhā lobho akusalamūlaṁ. Yā nandi
 lokassa saññojanaṁ lagganaṁ bandhanaṁ upakkileso imāya nandiyā
 loko yutto payutto āyutto samāyutto laggo laggito palibuddhoti
 nandisaññojano loko.
      [456] Vitakkassa vicāraṇāti vitakkāti nava vitakkā
 kāmavitakko byāpādavitakko vihiṁsāvitakko ñātivitakko

  *  *  *  *  *  *
  Footnote:1 Ma. kathīyati bhaṇīyati dīpiyati voharīyatīti. evamuparipi.
-------------------------------------------------
[page 217]
 Janapadavitakko amaravitakko parānuddayatāpaṭisaṁyutto vitakko
 lābhasakkārasilokapaṭisaṁyutto vitakko anavaññattipaṭisaṁyutto vitakko
 ime vuccanti nava vitakkā. Ime nava vitakkā assa
 lokassa cāraṇā vicāraṇā paṭivicāraṇā imehi navahi vitakkehi so
 loko carati vicarati paṭivicaratīti vitakkassa vicāraṇā.
      [457] Taṇhāya vippahānena nibbānaṁ iti vuccatīti taṇhāyāti
 rūpataṇhā saddataṇhā gandhataṇhā rasataṇhā phoṭṭhabbataṇhā
 dhammataṇhā. Taṇhāya vippahānena nibbānaṁ iti vuccatīti
 taṇhāya vippahānena vūpasamena paṭinissaggena paṭippassaddhiyā
 nibbānaṁ iti vuccati pavuccati kathiyati bhaṇiyati dīpiyati vohariyatīti
 taṇhāya vippahānena nibbānaṁ iti vuccati. Tenāha
 bhagavā
          nandisaññojano loko vitakkassa vicāraṇā
          taṇhāya vippahānena nibbānaṁ iti vuccatīti.
    [458] Kathaṁsatassa carato viññāṇaṁ uparujjhati
          bhagavantaṁ puṭṭhumāgamhā taṁ suṇoma vaco tava.
      [459] Kathaṁsatassa caratoti kathaṁsatassa sampajānassa carato
 vicarato iriyato vattayato pālayato yapayato yāpayatoti kathaṁsatassa
 carato
      [460] Viññāṇaṁ uparujjhatīti viññāṇaṁ nirujjhati vūpasammati
-------------------------------------------------
[page 218]
 Atthaṁ gacchati paṭippassambhatīti viññāṇaṁ uparujjhati.
      [461] Bhagavantaṁ puṭṭhumāgamhāti buddhaṁ bhagavantaṁ puṭṭhuṁ pucchituṁ
 yācituṁ ajjhesituṁ pasādetuṁ āgamhā āgatamhā upāgatamhā
 sampattamhā tayā saddhiṁ samāgatamhāti bhagavantaṁ puṭṭhumāgamhā.
      [462] Taṁ suṇoma vaco tavāti tanti tuyhaṁ vacanaṁ byapathaṁ
 desanaṁ anusandhiṁ suṇoma uggaṇhāma upadhārema upalakkhemāti
 taṁ suṇoma vaco tava. Tenāha so brāhmaṇo
          kathaṁsatassa carato viññāṇaṁ uparujjhati
          bhagavantaṁ puṭṭhumāgamhā taṁ suṇoma vaco tavāti.
    [463] Ajjhattañca bahiddhā ca vedanaṁ nābhinandato
          evaṁsatassa carato viññāṇaṁ uparujjhati.
      [464] Ajjhattañca bahiddhā ca vedanaṁ nābhinandatoti ajjhattaṁ
 vedanāsu vedanānupassī viharanto vedanaṁ nābhinandati nābhivadati
 na ajjhosāya 1- tiṭṭhati abhinandanaṁ abhivadanaṁ ajjhosānaṁ gāhaṁ
 parāmāsaṁ abhinivesaṁ pajahati vinodeti byantīkaroti anabhāvaṅgameti.
 Bahiddhā vedanāsu vedanānupassī viharanto vedanaṁ nābhinandati
 nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ
 gāhaṁ parāmāsaṁ abhinivesaṁ pajahati vinodeti byantīkaroti anabhāvaṅgameti.
 Ajjhattabahiddhā vedanāsu vedanānupassī viharanto vedanaṁ nābhinandati
 nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ

  *  *  *  *  *  *
  Footnote:1 Ma. ajjhoseti. evamuparipi.
-------------------------------------------------
[page 219]
 Gāhaṁ parāmāsaṁ abhinivesaṁ pajahati vinodeti byantīkaroti
 anabhāvaṅgameti. Ajjhattaṁ samudayadhammānupassī vedanāsu [1]-
 viharanto ajjhattaṁ vayadhammānupassī vedanāsu viharanto ajjhattaṁ
 samudayavayadhammānupassī vedanāsu viharanto bahiddhā samudayadhammānupassī
 vedanāsu viharanto bahiddhā vayadhammānupassī vedanāsu viharanto
 bahiddhā samudayavayadhammānupassī vedanāsu viharanto ajjhattabahiddhā
 samudayadhammānupassī vedanāsu viharanto ajjhattabahiddhā
 vayadhammānupassī vedanāsu viharanto ajjhattabahiddhā samudayavayadhammānupassī
 vedanāsu viharanto vedanaṁ nābhinandati nābhivadati na
 ajjhosāya tiṭṭhati abhinandanaṁ abhivadanaṁ ajjhosānaṁ gāhaṁ parāmāsaṁ
 abhinivesaṁ pajahati vinodeti byantīkaroti anabhāvaṅgameti. Imehi
 dvādasahākārehi vedanāsu vedanānupassī viharanto vedanaṁ nābhinandati
 nābhivadati na ajjhosāya tiṭṭhati abhinandanaṁ abhivadanaṁ
 ajjhosānaṁ .pe. Anabhāvaṅgameti. Athavā vedanaṁ aniccato
 passanto vedanaṁ nābhinandati nābhivadati na ajjhosāya tiṭṭhati
 abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati
 vinodeti byantīkaroti anabhāvaṅgameti. Vedanaṁ dukkhato rogato
 gaṇḍato sallato aghato ābādhato .pe. Anissaraṇato
 passanto vedanaṁ nābhinandati nābhivadati na ajjhosāya tiṭṭhati
 abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajahati

  *  *  *  *  *  *
  Footnote:1 Ma. vedanānupassī. evamīdisesu padesu.
-------------------------------------------------
[page 220]
 Vinodeti byantīkaroti anabhāvaṅgameti. Imehi dvācattāḷīsāya 1-
 ākārehi vedanāsu vedanānupassī viharanto vedanaṁ nābhinandati
 nābhivadati na ajjhosāya tiṭṭhati abhinandanaṁ abhivadanaṁ ajjhosānaṁ
 gāhaṁ parāmāsaṁ abhinivesaṁ pajahati vinodeti byantīkaroti anabhāvaṅgametīti
 ajjhattañca bahiddhā ca vedanaṁ nābhinandato.
      [465] Evaṁsatassa caratoti evaṁsatassa sampajānassa carato
 vicarato iriyato vattayato pālayato yapayato yāpayatoti evaṁsatassa
 carato.
      [466] Viññāṇaṁ uparujjhatīti puññābhisaṅkhārasahagataṁ viññāṇaṁ
 apuññābhisaṅkhārasahagataṁ viññāṇaṁ āneñjābhisaṅkhārasahagataṁ viññāṇaṁ
 nirujjhati vūpasammati atthaṁ gacchati paṭippassambhatīti viññāṇaṁ
 uparujjhati. Tenāha bhagavā
          ajjhattañca bahiddhā ca vedanaṁ nābhinandato
          evaṁsatassa carato viññāṇaṁ uparujjhatīti.
 Saha gāthāpariyosānā .pe. Satthā me bhante bhagavā sāvakohamasmīti.
                Udayamāṇavakapañhāniddeso terasamo.
                      ------------

  *  *  *  *  *  *
  Footnote:1 Ma. cattāḷīsāya.
-------------------------------------------------
[page 221]
                  Posālamāṇavakapañhāniddeso
           [467] Yo atītaṁ ādisati (iccāyasmā posālo)
                 anejo chinnasaṁsayo
                 pāragū 1- sabbadhammānaṁ
                 atthī < PTS. CNid , 41 >pañhena āgamaṁ.
      [468] Yo atītaṁ ādisatīti yoti yo so bhagavā sayambhū
 anācariyako pubbe ananussutesu dhammesu sāmaṁ saccāni abhisambujjhi
 tattha ca sabbaññutaṁ patto balesu ca vasībhāvaṁ. Atītaṁ ādisatīti
 bhagavā attano ca paresañca atītampi ādisati anāgatampi ādisati
 paccuppannampi ādisati.
      Kathaṁ bhagavā attano atītaṁ ādisati. Bhagavā attano atītaṁ
 ekampi jātiṁ ādisati dvepi jātiyo ādisati tissopi jātiyo
 ādisati catassopi jātiyo ādisati pañcapi jātiyo ādisati
 dasapi jātiyo ādisati vīsampi jātiyo ādisati tiṁsampi jātiyo
 ādisati cattāḷīsampi jātiyo ādisati paññāsampi jātiyo
 ādisati jātisatampi jātisahassampi jātisatasahassampi anekepi saṁvaṭṭakappe
 anekepi vivaṭṭakappe anekepi saṁvaṭṭavivaṭṭakappe ādisati
 amutrāsiṁ evaṁnāmo evaṁgotto evaṁvaṇṇo evamāhāro
 evaṁsukhadukkhapaṭisaṁvedī evamāyupariyanto so tato cuto amutra udapādiṁ

  *  *  *  *  *  *
  Footnote:1 Ma. pāraguṁ.
-------------------------------------------------
[page 222]
 Tatrāpāsiṁ evaṁnāmo evaṁgotto evaṁvaṇṇo evamāhāro
 evaṁsukhadukkhapaṭisaṁvedī evamāyupariyanto so tato cuto idhupapannoti
 iti sākāraṁ sauddesaṁ anekavihitaṁ pubbenivāsaṁ ādisati evaṁ bhagavā
 attano atītaṁ ādisati.
      Kathaṁ bhagavā paresaṁ atītaṁ ādisati. Bhagavā paresaṁ atītaṁ ekampi
 jātiṁ ādisati dvepi jātiyo ādisati .pe. Anekepi saṁvaṭṭavivaṭṭakappe
 ādisati amutrāsi evaṁnāmo evaṁgotto evaṁvaṇṇo
 evamāhāro evaṁsukhadukkhapaṭisaṁvedī evamāyupariyanto so tato
 cuto amutra udapādi tatrāpāsi evaṁnāmo evaṁgotto
 evaṁvaṇṇo evamāhāro evaṁsukhadukkhapaṭisaṁvedī evamāyupariyanto so
 tato cuto idhupapannoti iti sākāraṁ sauddesaṁ anekavihitaṁ
 pubbenivāsaṁ ādisati evaṁ bhagavā paresaṁ atītaṁ ādisati.
      Bhagavā pañca jātakasatāni bhāsanto attano ca paresañca
 atītaṁ ādisati mahādhaniyasuttaṁ 1- bhāsanto attano ca paresañca
 atītaṁ ādisati mahāsudassanasuttaṁ bhāsanto attano ca paresañca
 atītaṁ ādisati mahāgovindasuttaṁ bhāsanto attano ca paresañca
 atītaṁ ādisati maghadevasuttaṁ bhāsanto attano ca paresañca
 atītaṁ ādisati.
      Vuttañhetaṁ bhagavatā atītaṁ kho cunda addhānaṁ ārabbha
 tathāgatassa satānusāri ñāṇaṁ 2- hoti so yāvatakaṁ ākaṅkhati

  *  *  *  *  *  *
  Footnote:1 Ma. mahāpadhāniyasuttantaṁ. evamīdisesu padesu. 2 Ma. satānusāriñāṇaṁ.
-------------------------------------------------
[page 223]
 Tāvatakaṁ anussarati anāgataṁ kho cunda .pe. Paccuppannaṁ kho
 cunda addhānaṁ ārabbha tathāgatassa bodhijaṁ ñāṇaṁ uppajjati
 ayamantimā jāti natthidāni punabbhavoti. Indriyaparopariyattañāṇaṁ
 tathāgatassa tathāgatabalaṁ sattānaṁ āsayānusayañāṇaṁ tathāgatassa
 tathāgatabalaṁ yamakapāṭihiriyañāṇaṁ 1- tathāgatassa tathāgatabalaṁ
 mahākaruṇāsamāpattiñāṇaṁ tathāgatassa tathāgatabalaṁ sabbaññutañāṇaṁ
 tathāgatassa tathāgatabalaṁ anāvaraṇañāṇaṁ tathāgatassa tathāgatabalaṁ
 sabbattha asaṅgamappaṭihatamanāvaraṇañāṇaṁ tathāgatassa tathāgatabalaṁ.
 Evaṁ bhagavā attano ca paresañca atītampi ādisati anāgatampi
 ādisati paccuppannampi ādisati ācikkhati deseti paññapeti
 paṭṭhapeti vivarati vibhajati uttānīkaroti pakāsetīti yo atītaṁ
 ādisati. Iccāyasmā posāloti iccāti padasandhi. Āyasmāti
 piyavacanaṁ. Posāloti tassa brāhmaṇassa nāmaṁ .pe. Abhilāpoti
 iccāyasmā posālo.
      [469] Anejo chinnasaṁsayoti ejā vuccati taṇhā yo
 rāgo sārāgo .pe. Abhijjhā lobho akusalamūlaṁ. Sā ejā
 taṇhā buddhassa bhagavato pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā tasmā buddho anejo.
 Ejāya pahīnattā anejo. Bhagavā lābhepi na iñjati alābhepi
 na iñjati yasepi na iñjati ayasepi na iñjati pasaṁsāyapi na

  *  *  *  *  *  *
  Footnote:1 Ma. yamakapaṭihīre ñāṇaṁ.
-------------------------------------------------
[page 224]
 Iñjati nindāyapi na iñjati sukhepi na iñjati dukkhepi na iñjati
 na calati na vedhati na pavedhati na sampavedhatīti anejo.
 Chinnasaṁsayoti saṁsayo vuccati vicikicchā dukkhe kaṅkhā .pe.
 Chambhitattaṁ cittassa manovilekho. So saṁsayo buddhassa bhagavato [1]-
 chinno ucchinno samucchinno vūpasanto [2]- paṭippassaddho abhabbuppattiko
 ñāṇagginā daḍḍho tasmā buddho chinnasaṁsayoti anejo
 chinnasaṁsayo.
      [470] Pāragū sabbadhammānanti bhagavā sabbadhammānaṁ abhiññāpāragū
 pariññāpāragū pahānapāragū bhāvanāpāragū sacchikiriyāpāragū samāpattipāragū
 abhiññāpāragū sabbadhammānaṁ .pe. Jātijarāmaraṇasaṁsāro
 natthī tassa punabbhavoti pāragū sabbadhammānaṁ.
      [471] Atthī pañhena āgamanti pañhatthikamhā āgatā
 .pe. Sandassetuṁ bhaṇitunti evampi atthī pañhena āgamaṁ.
 Tenāha so brāhmaṇo
                 yo atītaṁ ādisati (iccāyasmā posālo)
                 anejo chinnasaṁsayo
                 pāragū sabbadhammānaṁ
                 atthī pañhena āgamanti.
    [472] Vibhūtarūpasaññissa sabbakāyappahāyino
          ajjhattañca bahiddhā ca natthi kiñcīti passato

  *  *  *  *  *  *
  Footnote:1 Ma. pahīno. 2 Ma. paṭinissaggo.
-------------------------------------------------
[page 225]
          Ñāṇaṁ sakkānupucchāmi kathaṁ neyyo tathāvidho.
      [473] Vibhūtarūpasaññissāti katamā rūpasaññā. Rūpāvacarasamāpattiṁ
 samāpannassa vā upapannassa vā diṭṭhadhammasukhavihārassa
 vā saññā sañjānanā sañjānitattaṁ ayaṁ rūpasaññā.
 Vibhūtarūpasaññissāti catasso arūpasamāpattiyo lābhissa 1- rūpasaññā
 vibhūtā honti vibhāvitā atikkantā samatikkantā vītivattāti
 vibhūtarūpasaññissa.
      [474] Sabbakāyappahāyinoti sabbo tassa sapaṭisandhiko 2-
 rūpakāyo pahīno tadaṅgasamatikkama vikkhambhanappahānena 3- pahīno tassa
 rūpakāyoti sabbakāyappahāyino.
      [475] Ajjhattañca bahiddhā ca natthi kiñcīti passatoti
 natthi kiñcīti ākiñcaññāyatanasamāpatti. Kiṁkāraṇā natthi
 kiñcīti ākiñcaññāyatanasamāpatti. [4]- Viññāṇañcāyatanasamāpattiṁ
 sato samāpajjitvā tato vuṭṭhahitvā taññeva viññāṇaṁ abhāveti
 vibhāveti antaradhāpeti natthi kiñcīti passati. Taṁkāraṇā
 natthi kiñcīti ākiñcaññāyatanasamāpattīti ajjhattañca bahiddhā
 ca natthi kiñcīti passato.
      [476] Ñāṇaṁ sakkānupucchāmīti sakkāti sakko. Bhagavā
 sakyakulā pabbajitotipi sakko .pe. Pahīnabhayabheravo vigatalomahaṁsotipi
 sakko. Ñāṇaṁ sakkānupucchāmīti tassa ñāṇaṁ pucchāmi

  *  *  *  *  *  *
  Footnote:1 Ma. paṭiladdhassa. 2 Ma. paṭisandhiko. 3 Ma. tadaṅgasamatikkamā vikkhambhanapahānena.
 4 Ma. yaṁ.
-------------------------------------------------
[page 226]
 [1]- Kīdisaṁ kiṁsaṇṭhitaṁ kiṁpakāraṁ kiṁpaṭibhāgaṁ [2]- icchitabbanti ñāṇaṁ
 sakkānupucchāmi.
      [477] Kathaṁ neyyo tathāvidhoti kathaṁ so netabbo vinetabbo
 abhinetabbo 3- paññāpetabbo abhinijjhāpetabbo 4- pekkhitabbo
 pasādetabbo kathamassa 5- uttariñāṇaṁ uppādetabbaṁ. Tathāvidhoti
 tathāvidho tādiso tassaṇṭhito tappakāro tappaṭibhāgo yo so
 ākiñcaññāyatanasamāpattilābhīti kathaṁ neyyo tathāvidho. Tenāha
 so brāhmaṇo
          vibhūtarūpasaññissa sabbakāyappahāyino
          ajjhattañca bahiddhā ca natthi kiñcīti passato
          ñāṇaṁ sakkānupucchāmi kathaṁ neyyo tathāvidhoti *-.
           [478] Viññāṇaṭṭhitiyo sabbā (posālāti bhagavā)
                 abhijānaṁ tathāgato
                 tiṭṭhantamenaṁ jānāti
                 vimuttaṁ 6- tapparāyanaṁ.
      [479] Viññāṇaṭṭhitiyo sabbāti bhagavā abhisaṅkhāravasena
 catasso viññāṇaṭṭhitiyo jānāti paṭisandhivasena satta
 viññāṇaṭṭhitiyo jānāti. Kathaṁ bhagavā abhisaṅkhāravasena catasso
 viññāṇaṭṭhitiyo jānāti. Vuttañhetaṁ bhagavatā rūpūpāyaṁ 7- vā bhikkhave
 viññāṇaṁ tiṭṭhamānaṁ tiṭṭhati 8- rūpārammaṇaṁ rūpappatiṭṭhaṁ nandūpasevanaṁ

  *  *  *  *  *  *
  Footnote:1 Ma. pañhaṁ pucchāmi sambuddhaṁ pucchāmi. 2 Ma. ñāṇaṁ. 3 Ma. anunetabbo.
 4 Ma. nijjhāpetabbo. 5 Ma. kathaṁ tena. 6 Ma. dhimuttaṁ. evamuparipi.
 7 Ma. rūpupayaṁ. 8 Ma. tiṭṭheyya. evamuparipi. 9 Ma. nandūpasecanaṁ. evamuparipi.
 * mīkārkkhag tadhāvidhoti peḌna tathāvidhoti
-------------------------------------------------
[page 227]
 Vuḍḍhiṁ virūḷhiṁ vepullaṁ āpajjati 1- vedanūpāyaṁ 2- vā bhikkhave .pe.
 Saññūpāyaṁ 3- vā bhikkhave .pe. Saṅkhārūpāyaṁ 4- vā bhikkhave viññāṇaṁ
 tiṭṭhamānaṁ tiṭṭhati saṅkhārārammaṇaṁ saṅkhārappatiṭṭhaṁ nandūpasevanaṁ vuḍḍhiṁ
 virūḷhiṁ vepullaṁ āpajjatīti. Evaṁ bhagavā abhisaṅkhāravasena catasso
 viññāṇaṭṭhitiyo jānāti. Kathaṁ bhagavā paṭisandhivasena satta
 viññāṇaṭṭhitiyo jānāti. Vuttañhetaṁ bhagavatā santi bhikkhave
 sattā nānattakāyā nānattasaññino seyyathāpi manussā ekacce
 ca devā ekacce ca vinipātikā ayaṁ paṭhamā viññāṇaṭṭhiti
 santi bhikkhave sattā nānattakāyā ekattasaññino seyyathāpi
 devā brahmakāyikā paṭhamābhinibbattā ayaṁ dutiyā viññāṇaṭṭhiti
 santi bhikkhave sattā ekattakāyā nānattasaññino
 seyyathāpi [5]- ābhassarā ayaṁ tatiyā viññāṇaṭṭhiti santi bhikkhave
 sattā ekattakāyā ekattasaññino seyyathāpi devā subhakiṇhakā 6-
 ayaṁ catutthā 7- viññāṇaṭṭhiti santi bhikkhave sattā sabbaso
 rūpasaññānaṁ samatikkamā paṭighasaññānaṁ atthaṅgamā nānattasaññānaṁ
 amanasikārā ananto ākāsoti ākāsānañcāyatanūpagā ayaṁ
 pañcamā 8- viññāṇaṭṭhiti sabbaso ākiñcaññāyatanaṁ samatikkamma
 anantaṁ viññāṇanti viññāṇañcāyatanūpagā ayaṁ chaṭṭhā 9- viññāṇaṭṭhiti
 sabbaso viññāṇañcāyatanaṁ samatikkamma natthi kiñcīti
 ākiñcaññāyatanūpagā ayaṁ sattamā 10- viññāṇaṭṭhitīti. Evaṁ

  *  *  *  *  *  *
  Footnote:1 Ma. āpajjeyya. evamīdisesu padesu. 2 Ma. vedanupayaṁ. 3 Ma. saññupayaṁ.
 4 Ma. saṅkhārupayaṁ. 5 Ma. devā. 6 Ma. subhakiṇhā. 7 Ma. catutthī. 8 Ma. pañcamī.
 9 Ma. chaṭṭhī. 10 Ma. sattamī.
-------------------------------------------------
[page 228]
 Bhagavā paṭisandhivasena satta viññāṇaṭṭhitiyo jānātīti
 viññāṇaṭṭhitiyo sabbā. Posālāti bhagavāti posālāti bhagavā taṁ
 brāhmaṇaṁ nāmena ālapati. Bhagavāti gāravādhivacanametaṁ .pe.
 Sacchikā paññatti yadidaṁ bhagavāti posālāti bhagavā.
      [480] Abhijānaṁ tathāgatoti abhijānanti abhijānanto [1]-
 paṭivijānanto paṭivijjhanto. Tathāgatoti vuttañhetaṁ bhagavatā
 atītañcepi cunda hoti abhūtaṁ atacchaṁ anatthasañhitaṁ na taṁ
 tathāgato byākaroti atītañcepi cunda hoti bhūtaṁ tacchaṁ anatthasañhitaṁ
 tampi tathāgato na byākaroti atītañcepi cunda hoti bhūtaṁ
 tacchaṁ atthasañhitaṁ tatra kālaññū tathāgato hoti tassa 2- pañhassa
 veyyākaraṇāya anāgatañcepi cunda hoti .pe. Paccuppannañcepi
 cunda hoti abhūtaṁ atacchaṁ anatthasañhitaṁ na taṁ tathāgato
 byākaroti paccuppannañcepi hoti [3]- bhūtaṁ tacchaṁ anatthasañhitaṁ
 tampi tathāgato na byākaroti paccuppannañcepi cunda hoti
 bhūtaṁ tacchaṁ atthasañhitaṁ tatra kālaññū tathāgato hoti tassa
 pañhassa veyyākaraṇāya iti kho cunda atītānāgatapaccuppannesu
 dhammesu tathāgato kālavādī bhūtavādī atthavādī dhammavādī vinayavādī
 tasmā tathāgatoti vuccati. Yaṁ kho cunda sadevakassa lokassa
 samārakassa sabrahmakassa sassamaṇabrāhmaṇiyā pajāya sadevamanussāya
 diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ

  *  *  *  *  *  *
  Footnote:1 Ma. vijānanto. 2 Ma. tasseva. 3 Ma. cunda.
-------------------------------------------------
[page 229]
 Manasā sabbantaṁ tathāgatena abhisambuddhaṁ tasmā tathāgatoti
 vuccati. Yañca cunda rattiṁ tathāgato anuttaraṁ sammāsambodhiṁ
 abhisambujjhati yañca rattiṁ anupādisesāya nibbānadhātuyā
 parinibbāyati yaṁ etasmiṁ antare bhāsati lapati niddisati sabbantaṁ
 tatheva hoti no aññathā tasmā tathāgatoti vuccati.
 Yathāvādī cunda tathāgato tathākārī yathākārī tathāvādī iti
 yathāvādī tathākārī yathākārī tathāvādī tasmā tathāgatoti vuccati.
 Sadevake cunda loke samārake sabrahmake sassamaṇabrāhmaṇiyā
 pajāya sadevamanussāya tathāgato abhibhū anabhibhūto aññadatthudaso
 vasavattī tasmā tathāgatoti vuccatīti abhijānaṁ tathāgato.
      [481] Tiṭṭhantamenaṁ jānātīti bhagavā idhaṭṭhaññeva 1- jānāti
 kammābhisaṅkhāravasena ayaṁ puggalo kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjissatīti. Bhagavā idhaṭṭhaññeva
 jānāti kammābhisaṅkhāravasena ayaṁ puggalo kāyassa bhedā
 parammaraṇā tiracchānayoniṁ upapajjissatīti. Bhagavā idhaṭṭhaññeva
 jānāti kammābhisaṅkhāravasena ayaṁ puggalo kāyassa bhedā
 parammaraṇā pittivisayaṁ upapajjissatīti. Bhagavā idhaṭṭhaññeva
 jānāti kammābhisaṅkhāravasena ayaṁ puggalo kāyassa bhedā parammaraṇā
 manussesu upapajjissatīti. Bhagavā idhaṭṭhaññeva jānāti
 kammābhisaṅkhāravasena ayaṁ puggalo kāyassa bhedā parammaraṇā

  *  *  *  *  *  *
  Footnote:1 Ma. itthaññeva. evamuparipi.
-------------------------------------------------
[page 230]
 Sugatiṁ saggaṁ lokaṁ upapajjissatīti. Vuttañhetaṁ bhagavatā idha
 panāhaṁ sārīputta ekaccaṁ puggalaṁ evaṁ cetasā ceto paricca
 pajānāmi tathāyaṁ puggalo paṭipanno tathā ca iriyati tañca
 maggaṁ samārūḷho yathā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjissatīti. Idha panāhaṁ sārīputta ekaccaṁ
 puggalaṁ evaṁ cetasā ceto paricca pajānāmi tathāyaṁ puggalo
 paṭipanno tathā ca iriyati tañca maggaṁ samārūḷho yathā kāyassa
 bhedā parammaraṇā tiracchānayoniṁ upapajjissatīti. Idha panāhaṁ
 sārīputta ekaccaṁ puggalaṁ evaṁ cetasā ceto paricca pajānāmi
 tathāyaṁ puggalo paṭipanno tathā ca iriyati tañca maggaṁ samārūḷho
 yathā kāyassa bhedā parammaraṇā pittivisayaṁ upapajjissatīti. Idha
 panāhaṁ sārīputta ekaccaṁ puggalaṁ evaṁ cetasā ceto paricca
 pajānāmi tathāyaṁ puggalo paṭipanno tathā ca iriyati tañca
 maggaṁ samārūḷho yathā kāyassa bhedā parammaraṇā manussesu
 upapajjissatīti. Idha panāhaṁ sārīputta ekaccaṁ puggalaṁ evaṁ
 cetasā ceto paricca pajānāmi tathāyaṁ puggalo paṭipanno tathā
 ca iriyati tañca maggaṁ samārūḷho yathā kāyassa bhedā parammaraṇā
 sugatiṁ saggaṁ lokaṁ upapajjissatīti. Idha panāhaṁ sārīputta
 ekaccaṁ puggalaṁ evaṁ cetasā ceto paricca pajānāmi
 tathāyaṁ puggalo paṭipanno tathā ca iriyati tañca maggaṁ samārūḷho
-------------------------------------------------
[page 231]
 Yathā āsavānaṁ khayā anāsavaṁ cetovimuttiṁ paññāvimuttiṁ diṭṭheva
 dhamme sayaṁ abhiññā sacchikatvā upasampajja viharissatīti 1- tiṭṭhantamenaṁ
 jānāti.
      [482] Vimuttaṁ tapparāyananti vimuttanti ākiñcaññāyatane
 vimuttaṁ 2- [3]- tadadhimuttaṁ tadādhipateyyaṁ. Athavā bhagavā jānāti ayaṁ
 puggalo rūpādhimutto saddādhimutto gandhādhimutto rasādhimutto
 phoṭṭhabbādhimutto kulādhimutto gaṇādhimutto āvāsādhimutto
 lābhādhimutto yasādhimutto pasaṁsādhimutto sukhādhimutto cīvarādhimutto
 piṇḍapātādhimutto senāsanādhimutto gilānapaccayabhesajjaparikkhārādhimutto
 suttantādhimutto vinayādhimutto abhidhammādhimutto
 paṁsukūlikaṅgādhimutto tecīvarikaṅgādhimutto piṇḍapātikaṅgādhimutto
 sapadānacārikaṅgādhimutto ekāsanikaṅgādhimutto pattapiṇḍikaṅgādhimutto
 khalupacchābhattikaṅgādhimutto āraññikaṅgādhimutto rukkhamūlikaṅgādhimutto
 abbhokāsikaṅgādhimutto sosānikaṅgādhimutto
 yathāsanthatikaṅgādhimutto nesajjikaṅgādhimutto paṭhamajjhānādhimutto
 dutiyajjhānādhimutto tatiyajjhānādhimutto catutthajjhānādhimutto
 ākāsānañcāyatanasamāpattādhimutto viññāṇañcāyatanasamāpattādhimutto
 ākiñcaññāyatanasamāpattādhimutto nevasaññānāsaññāyatana-
 samāpattādhimuttoti vimuttaṁ. Tapparāyananti ākiñcaññāyatanamayaṁ
 tapparāyanaṁ kammaparāyanaṁ vipākaparāyanaṁ kammagarukaṁ

  *  *  *  *  *  *
  Footnote:1 Ma. viharatīti. 2 Ma. ākiñcaññāyatanaṁ dhimuttanti. 3 Ma. vimokkhena dhimutataṁ
 tatrādhimuttaṁ.
-------------------------------------------------
[page 232]
 Paṭisandhigarukaṁ. Athavā bhagavā jānāti ayaṁ puggalo rūpaparāyano
 .pe. Nevasaññānāsaññāyatanasamāpattiparāyanoti
 vimuttaṁ tapparāyanaṁ. Tenāha bhagavā
                 viññāṇaṭṭhitiyo sabbā (posālāti bhagavā)
                 abhijānaṁ tathāgato
                 tiṭṭhantamenaṁ jānāti
                 vimuttaṁ tapparāyananti.
    [483] Ākiñcaññāsambhavaṁ ñatvā nandisaññojanaṁ iti
          evametaṁ abhiññāya tato tattha vipassati
          etaṁ ñāṇaṁ tathaṁ tassa brāhmaṇassa vusīmato.
      [484] Ākiñcaññāsambhavaṁ ñatvāti ākiñcaññāsambhavo
 vuccati ākiñcaññāyatanasaṁvattaniko kammābhisaṅkhāro. Ākiñcaññāyatana-
 saṁvattanikaṁ kammābhisaṅkhāraṁ ākiñcaññāsambhavoti ñatvā
 laggananti ñatvā bandhananti ñatvā palibodhoti ñatvā jānitvā
 tulayitvā tīrayitvā vibhāvayitvā vibhūtaṁ katvāti ākiñcaññāsambhavaṁ
 ñatvā.
      [485] Nandisaññojanaṁ itīti nandisaññojanaṁ vuccati arūparāgo.
 Arūparāgena taṁ kammaṁ laggaṁ laggitaṁ palibuddhaṁ arūparāgaṁ
 nandisaññojananti ñatvā laggananti ñatvā bandhananti ñatvā
 palibodhoti ñatvā jānitvā tulayitvā tīrayitvā vibhāvayitvā
-------------------------------------------------
[page 233]
 Vibhūtaṁ katvā. Itīti padasandhi .pe. Padānupubbakametaṁ itīti
 nandisaññojanaṁ iti.
      [486] Evametaṁ abhiññāyāti evaṁ etaṁ abhiññāya jānitvā
 tulayitvā tīrayitvā vibhāvayitvā vibhūtaṁ katvāti evametaṁ
 abhiññāya.
      [487] Tato tattha vipassatīti ākiñcaññāyatanaṁ samāpajjitvā
 tato vuṭṭhahitvā tattha jāte cittacetasike dhamme aniccato
 vipassati dukkhato vipassati rogato .pe. Anissaraṇato
 vipassati dakkhati oloketi nijjhāyati upaparikkhatīti tato tattha
 vipassati.
      [488] Etaṁ ñāṇaṁ tathaṁ tassāti etaṁ ñāṇaṁ tacchaṁ bhūtaṁ
 yāthāvaṁ aviparītaṁ tassāti etaṁ ñāṇaṁ tathaṁ tassa.
      [489] Brāhmaṇassa vusīmatoti brāhmaṇassāti sattannaṁ
 dhammānaṁ bāhitattā brāhmaṇo .pe. Anissito 1- tādi pavuccate
 sa brahmāti brāhmaṇassa. Vusīmatoti kalyāṇaputhujjane 2-
 upādāya satta sekkhā appattassa pattiyā anadhigatassa adhigamāya
 asacchikatassa sacchikiriyāya vasanti saṁvasanti āvasanti parivasanti.
 Arahā vusitavā katakaraṇīyo ohitabhāro anuppattasadattho
 parikkhīṇabhavasaññojano sammadaññā vimutto so vuṭṭhavāso
 ciṇṇacaraṇo .pe. Jātijarāmaraṇasaṁsāro natthi tassa punabbhavoti

  *  *  *  *  *  *
  Footnote:1 Ma. asito. 2 Ma. puthujjanakalyāṇaṁ.
-------------------------------------------------
[page 234]
 Brāhmaṇassa vusīmato. Tenāha bhagavā
          ākiñcaññāsambhavaṁ ñatvā nandisaññojanaṁ iti
          evametaṁ abhiññāya tato tattha vipassati
          etaṁ ñāṇaṁ tathaṁ tassa brāhmaṇassa vusīmatoti.
 Saha gāthāpariyosānā .pe. Satthā me bhante bhagavā
 sāvakohamasmīti.
                Posālamāṇavakapañhāniddeso cuddasamo.
                      -------------< PTS. CNid , 42 >
-------------------------------------------------
[page 235]
                  Mogharājamāṇavakapañhāniddeso
           [490] Dvāhaṁ sakka 1- apucchissaṁ (iccāyasmā mogharājā)
                 na me byākāsi cakkhumā
                 yāvatatiyañca devisi 2-
                 byākarotīti me sutaṁ.
      [491] Dvāhaṁ sakka apucchissanti so brāhmaṇo dvikkhattuṁ
 buddhaṁ bhagavantaṁ pañhaṁ apucchi tassa bhagavā pañhaṁ puṭṭho
 na byākāsi cakkhusamanantarā 3- imassa brāhmaṇassa indriyaparipāko
 bhavissatīti. Sakkāti sakko. Bhagavā sakyakulā
 pabbajitotipi sakko. Athavā addho mahaddhano dhanavātipi sakko.
 Tassimāni dhanāni seyyathīdaṁ saddhādhanaṁ sīladhanaṁ hiridhanaṁ ottappadhanaṁ
 sutadhanaṁ cāgadhanaṁ paññādhanaṁ satipaṭṭhānadhanaṁ sammappadhānadhanaṁ
 iddhipādadhanaṁ indriyadhanaṁ baladhanaṁ bojjhaṅgadhanaṁ maggadhanaṁ phaladhanaṁ
 nibbānadhanaṁ. Imehi anekavidhehi dhanaratanehi addho mahaddhano
 dhanavātipi sakko. Athavā sakko pahu visavī alamatto sūro
 vīro vikkanto abhiru acchambhī anutrāsī apalāyī pahīnabhayabheravo
 vigatalomahaṁsotipi sakkoti dvāhaṁ sakka. Apucchissanti dvāhaṁ
 sakka apucchissaṁ ayācissaṁ ajjhesissaṁ pasādayissanti dvāhaṁ
 sakka apucchissaṁ. Iccāyasmā mogharājāti iccāti padasandhi.

  *  *  *  *  *  *
  Footnote:1 Ma. sakkaṁ. evamuparipi. 2 Ma. devīsi. evamuparipi. 3 Ma. tadantarā.
-------------------------------------------------
[page 236]
 Āyasmāti piyavacanaṁ. Mogharājāti tassa brāhmaṇassa nāmaṁ
 .pe. Abhilāpoti iccāyasmā mogharājā.
      [492] Na me byākāsi cakkhumāti na me byākāsīti me 1-
 na ācikkhi na desesi na paññapesi na paṭṭhapesi na vivari na
 vibhaji na uttānīmakāsi 2- na pakāsesi. Cakkhumāti bhagavā pañcahi
 cakkhūhi cakkhumā maṁsacakkhunāpi cakkhumā dibbacakkhunāpi cakkhumā
 paññācakkhunāpi cakkhumā buddhacakkhunāpi cakkhumā samantacakkhunāpi
 cakkhumā.
      Kathaṁ bhagavā maṁsacakkhunāpi cakkhumā. Maṁsacakkhumhi bhagavato pañca
 vaṇṇā saṁvijjanti nīlo ca vaṇṇo pītako ca vaṇṇo lohitako
 ca vaṇṇo kaṇho ca vaṇṇo odāto ca vaṇṇo. Yattha ca
 akkhilomāni patiṭṭhitāni taṁ nīlaṁ hoti sunīlaṁ pāsādikaṁ dassaneyyaṁ
 ummārapupphasamānaṁ 3-. Tassa parato pītakaṁ hoti supītakaṁ suvaṇṇavaṇṇaṁ
 pāsādikaṁ dassaneyyaṁ kaṇṇikārapupphasamānaṁ 4-. Ubhayato ca
 akkhikūpāni 5- bhagavato lohitakāni honti sulohitakāni pāsādikāni
 dassaneyyāni indagopakasamānāni. Majjhe kaṇhaṁ hoti sukaṇhaṁ
 alūkhaṁ siniddhaṁ pāsādikaṁ dassaneyyaṁ aḷāriṭṭhakasamānaṁ 6-. Tassa parato
 odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ osadhitārakasamānaṁ.
 Tena bhagavā pakatimaṁsacakkhunā 7- attabhāvapariyāpannena
 purimasucaritakammābhinibbattena samantā yojanaṁ passati divā ceva

  *  *  *  *  *  *
  Footnote:1 Ma. na me byākāsi. 2 Ma. uttānīakāsi. evamīdisesu padesu.
 3 Ma. umāpupphasamānaṁ. 4 Ma. kaṇikārapupphasamānaṁ. 5 Ma. akkhikūṭāni.
 6 Ma. addāriṭṭhakasamānaṁ. 7 Ma. pākatikena maṁsacakkhunā.
-------------------------------------------------
[page 237]
 Rattiñca. Yadāpi 1- caturaṅgasamannāgato andhakāro hoti suriyo ca
 atthaṅgamito 2- hoti kāḷapakkho ca uposatho hoti tibbo ca
 vanasaṇḍo hoti mahā ca akālamegho 3- abbhuṭṭhito hoti evarūpe
 caturaṅgasamannāgate andhakāre samantā yojanaṁ passati. Natthi so
 kūṭo vā kavāṭaṁ 4- vā pākāro vā pabbato vā gaccho vā latā
 vā āvaraṇaṁ rūpānaṁ dassanāya. Ekañce tilaphalaṁ nimittaṁ katvā
 tilavāhe pakkhipeyya taññeva tilaphalaṁ uddhareyya. Evaṁ parisuddhaṁ
 bhagavato pakatimaṁsacakkhu. Evaṁ bhagavā maṁsacakkhunāpi cakkhumā.
      Kathaṁ bhagavā dibbacakkhunāpi cakkhumā. Bhagavā dibbena cakkhunā
 visuddhena atikkantamānusakena .pe. Yathākammūpage satte pajānāti.
 Ākaṅkhamāno ca bhagavā ekampi lokadhātuṁ passeyya dvepi
 lokadhātuyo passeyya tissopi lokadhātuyo passeyya catassopi
 lokadhātuyo passeyya pañcapi lokadhātuyo passeyya dasapi
 lokadhātuyo passeyya vīsampi lokadhātuyo passeyya tiṁsampi lokadhātuyo
 passeyya cattāḷīsampi lokadhātuyo passeyya paññāsampi
 lokadhātuyo passeyya satampi lokadhātuyo passeyya sahassimpi cūḷanikaṁ
 lokadhātuṁ passeyya dvisahassimpi majjhimikaṁ lokadhātuṁ passeyya
 tisahassimpi lokadhātuṁ passeyya mahāsahassimpi lokadhātuṁ passeyya.
 Yāvatakaṁ vā pana ākaṅkheyya tāvatakaṁ passeyya. Evaṁ visuddhaṁ
 bhagavato dibbacakkhu. Evaṁ bhagavā dibbacakkhunāpi cakkhumā.

  *  *  *  *  *  *
  Footnote:1 Ma. yadā hi. 2 Ma. atthaṅgato. 3 Ma. kāḷamegho. 4 Ma. kuṭṭo vā kavāṭo vā.
-------------------------------------------------
[page 238]
      Kathaṁ bhagavā paññācakkhunāpi cakkhumā. Bhagavā mahāpañño
 puthupañño hāsapañño javanapañño tikkhapañño nibbedhikapañño
 paññappabhedakusalo pabhinnañāṇo adhigatapaṭisambhido 1- catuvesārajjappatto
 dasabaladhārī purisāsabho purisasīho purisanāgo purisājañño
 purisadhorayho anantañāṇo anantatejo anantayaso addho mahaddhano
 dhanavā netā vinetā anunetā saññāpetā 2- nijjhāpetā pekkhatā 3-
 pasādetā. So hi bhagavā anuppannassa maggassa uppādetā
 asañjātassa maggassa sañjāpetā 4- anakkhātassa maggassa akkhātā
 maggaññū maggavidū maggakovido. Maggānugā ca pana etarahi
 sāvakā viharanti pacchā samannāgatā. So hi bhagavā jānaṁ jānāti
 passaṁ passati cakkhubhūto ñāṇabhūto dhammabhūto brahmabhūto vattā
 pavattā atthassa ninnetā amatassa dātā dhammasāmi 5- tathāgato.
 Natthi tassa bhagavato añātaṁ adiṭṭhaṁ aviditaṁ asacchikataṁ aphusitaṁ 6-
 paññāya. Atītānāgatapaccuppannaṁ upādāya sabbe dhammā sabbākārena
 buddhassa bhagavato ñāṇamukhe āpāthamāgacchanti. Yaṅkiñci
 neyyaṁ nāma atthi jānitabbaṁ attattho vā parattho vā
 ubhayattho vā diṭṭhadhammiko vā attho samparāyiko vā attho
 uttāno vā attho gambhīro vā attho gūḷho vā attho
 paṭicchanno vā attho neyyo vā attho nīto vā attho
 anavajjo vā attho nikkileso vā attho vodāno vā attho

  *  *  *  *  *  *
  Footnote:1 Ma. adhigatapaṭisambhidappatto. 2 Ma. paññāpetā. 3 Ma. pekkhetā.
 4 Ma. sañjanetā. 5 Ma. dhammasāmī. 6 Ma. aphassitaṁ. evamuparipi.
-------------------------------------------------
[page 239]
 Paramattho vā sabbantaṁ antobuddhañāṇe parivattati. Sabbaṁ
 kāyakammaṁ buddhassa bhagavato ñāṇānuparivattati sabbaṁ vacīkammaṁ
 ñāṇānuparivattati sabbaṁ manokammaṁ ñāṇānuparivattati. Atīte
 buddhassa bhagavato appaṭihataṁ ñāṇaṁ anāgate buddhassa 1- bhagavato 1-
 appaṭihataṁ ñāṇaṁ paccuppanne buddhassa 1- bhagavato 1- appaṭihataṁ
 ñāṇaṁ. Yāvatakaṁ neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ
 neyyaṁ neyyapariyantikaṁ ñāṇaṁ ñāṇapariyantikaṁ neyyaṁ neyyaṁ
 atikkamitvā ñāṇaṁ nappavattati ñāṇaṁ atikkamitvā neyyapatho
 natthi aññamaññaṁ pariyantaṭṭhāyino 2- te dhammā. Yathā dvinnaṁ
 samuggapaṭalānaṁ phusitānaṁ 3- heṭṭhimaṁ samuggapaṭalaṁ uparimaṁ nātivattati
 uparimaṁ samuggapaṭalaṁ heṭṭhimaṁ nātivattati aññamaññaṁ
 pariyantaṭṭhāyino evameva buddhassa bhagavato neyyañca ñāṇañca
 aññamaññaṁ pariyantaṭṭhāyino yāvatakaṁ neyyaṁ tāvatakaṁ ñāṇaṁ
 yāvatakaṁ ñāṇaṁ tāvatakaṁ neyyaṁ neyyapariyantikaṁ ñāṇaṁ ñāṇapariyantikaṁ
 neyyaṁ neyyaṁ atikkamitvā ñāṇaṁ nappavattati ñāṇaṁ
 atikkamitvā neyyapatho natthi aññamaññaṁ pariyantaṭṭhāyino te
 dhammā. Sabbadhammesu buddhassa bhagavato ñāṇaṁ pavattati. Sabbe
 dhammā buddhassa bhagavato āvajjanapaṭibaddhā ākaṅkhapaṭibaddhā
 manasikārapaṭibaddhā cittuppādapaṭibaddhā. Sabbasattesu buddhassa
 bhagavato ñāṇaṁ pavattati. Sabbesaṁ sattānaṁ bhagavā āsayaṁ jānāti

  *  *  *  *  *  *
  Footnote:1 Ma. ime pāṭhā natthi. 2 Ma. aññamaññapariyantaṭṭhāyino. evamuparipi.
 3 Ma. sammāphusitānaṁ.
-------------------------------------------------
[page 240]
 Anusayaṁ jānāti caritaṁ jānāti adhimuttiṁ jānāti apparajakkhe
 mahārajakkhe tikkhindriye mudindriye svākāre dvākāre suviññāpaye
 duviññāpaye bhabbābhabbe satte pajānāti. Sadevako loko
 samārako [1]- sabrahmako [2]- sassamaṇabrāhmaṇī pajā sadevamanussā
 antobuddhañāṇe parivattati. Yathā yekeci macchakacchapā antamaso
 timitimiṅgalaṁ upādāya antomahāsamudde parivattanti evameva
 sadevako loko samārako sabrahmako sassamaṇabrāhmaṇī pajā
 sadevamanussā antobuddhañāṇe parivattati. Yathā yekeci pakkhī
 antamaso garuḷaṁ venateyyaṁ upādāya ākāsassa padese parivattanti
 evameva yepi te sārīputtasamā paññāya [3]- tepi buddhañāṇassa
 padese parivattanti. Buddhañāṇaṁ devamanussānaṁ paññaṁ pharitvā
 abhibhavitvā tiṭṭhati. Yepi te khattiyapaṇḍitā brāhmaṇapaṇḍitā
 gahapatipaṇḍitā samaṇapaṇḍitā nipuṇā kataparappavādā vālavedhirūpā
 te bhindantā 4- maññe caranti paññāgatena diṭṭhigatāni.
 Te pañhaṁ 5- abhisaṅkharitvā abhisaṅkharitvā tathāgataṁ upasaṅkamitvā
 pucchanti [6]-. Kathitā visajjitā ca te pañhā bhagavatā honti.
 Niddiṭṭhakāraṇā upakkhittakā ca te bhagavato sampajjanti.
 Athakho bhagavā tattha ativirocati yadidaṁ paññāyāti evaṁ bhagavā
 paññācakkhunāpi cakkhumā.
      Kathaṁ bhagavā buddhacakkhunāpi cakkhumā. Bhagavā buddhacakkhunā

  *  *  *  *  *  *
  Footnote:1-2 Ma. loko. evamuparipi. 3 Ma. samannāgatā. 4 Ma. vobhindantā.
 5 Ma. pañhe. 6 Ma. gūḷhāni ca paṭicchannāni.
-------------------------------------------------
[page 241]
 Lokaṁ volokento addasa satte apparajakkhe mahārajakkhe
 tikkhindriye mudindriye svākāre dvākāre suviññāpaye duviññāpaye
 appekacce paralokavajjabhayadassāvino viharante. Seyyathāpi nāma
 uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni
 vā padumāni vā puṇḍarīkāni vā udake jātāni udake saṁvaḍḍhāni
 udakānugatāni antonimuggapositāni 1- appekaccāni uppalāni
 vā padumāni vā puṇḍarīkāni vā udake jātāni udake saṁvaḍḍhāni
 samodakaṇṭhitāni appekaccāni uppalāni vā padumāni vā
 puṇḍarīkāni vā udake jātāni udake saṁvaḍḍhāni udakā accuggamma
 tiṭṭhanti anupalittāni udakena evameva bhagavā buddhacakkhunā
 lokaṁ volokento addasa satte apparajakkhe mahārajakkhe
 tikkhindriye mudindriye svākāre dvākāre suviññāpaye duviññāpaye
 appekacce paralokavajjabhayadassāvino viharante. Jānāti bhagavā
 ayaṁ puggalo rāgacarito ayaṁ dosacarito ayaṁ mohacarito ayaṁ
 vitakkacarito ayaṁ saddhācarito ayaṁ ñāṇacaritoti. Rāgacaritassa
 bhagavā puggalassa asubhakathaṁ katheti. Dosacaritassa bhagavā
 puggalassa mettābhāvanaṁ ācikkhati. Mohacaritaṁ bhagavā puggalaṁ
 uddesaparipucchāya 2- kālena dhammassavane kālena dhammasākacchāya
 garusaṁvāse niveseti. Vitakkacaritassa bhagavā puggalassa ānāpānassatiṁ
 ācikkhati. Saddhācaritassa bhagavā puggalassa pasādanīyaṁ

  *  *  *  *  *  *
  Footnote:1 Ma. antonimuggaposīni. 2 Ma. mohacaritassa bhagavā puggalassa
 uddese paripucchāya.
-------------------------------------------------
[page 242]
 Nimittaṁ ācikkhati buddhasubodhiṁ dhammasudhammataṁ saṅghasupaṭipattiṁ sīlāni
 ca attano. Ñāṇacaritassa bhagavā puggalassa vipassanānimittaṁ
 ācikkhati aniccākāraṁ dukkhākāraṁ anattākāraṁ.
                 Sele yathā pabbatamuddhaniṭṭhito
                 yathāpi passe janataṁ samantato
                 tathūpamaṁ dhammamayaṁ sumedha
                 pāsādamāruyha samantacakkhu
                 sokāvakiṇṇaṁ 1- janatamapetasoko
                 avekkhassu jātijarābhibhūtanti.
 Evaṁ bhagavā buddhacakkhunāpi cakkhumā.
      Kathaṁ bhagavā samantacakkhunāpi cakkhumā. Samantacakkhu vuccati
 sabbaññutañāṇaṁ. Bhagavā sabbaññutañāṇena upeto samupeto
 upāgato samupāgato upapanno samupapanno samannāgato.
                 Na tassa adiṭṭhamidhatthi kiñci
                 atho aviññātamajānitabbaṁ
                 sabbaṁ abhiññāsi yadatthi neyyaṁ
                 tathāgato tena samantacakkhūti.
 Evaṁ bhagavā samantacakkhunāpi cakkhumāti na me byākāsi cakkhumā.
      [493] Yāvatatiyañca devisi byākarotīti me sutanti
 yāvatatiyaṁ buddho sahadhammikaṁ pañhaṁ puṭṭho byākaroti no sampāyatīti 2-

  *  *  *  *  *  *
  Footnote:1 Ma. sokāvatiṇṇaṁ. 2 Ma. saṁsāretīti.
-------------------------------------------------
[page 243]
 Evaṁ mayā uggahitaṁ evaṁ mayā upadhāritaṁ evaṁ mayā upalakkhitaṁ.
 Devisīti bhagavā devo 1- ceva isi cāti devisi. Yathā rājapabbajitā 2-
 vuccanti rājisayo brāhmaṇapabbajitā 3- vuccanti brāhmaṇisayo
 evameva bhagavā devo 4- ceva isi cāti devisi. Athavā bhagavā
 pabbajitotipi isi. Mahantaṁ sīlakkhandhaṁ esi gavesi pariyesītipi
 isi. Mahantaṁ samādhikkhandhaṁ mahantaṁ paññākkhandhaṁ mahantaṁ
 vimuttikkhandhaṁ mahantaṁ vimuttiñāṇadassanakkhandhaṁ esi gavesi
 pariyesītipi isi. Mahato tamokāyassa padālanaṁ mahato
 vippallāsassa pabhedanaṁ mahato taṇhāsallassa abbuḷhanaṁ mahato
 diṭṭhisaṅghātassa vinibbeṭhanaṁ 5- mahato mānaddhajassa pātanaṁ 6- mahato
 abhisaṅkhārassa vūpasamaṁ mahato oghassa nittharaṇaṁ mahato bhārassa
 nikkhepanaṁ mahato saṁsāravaṭṭassa upacchedaṁ mahato santāpassa
 nibbāpanaṁ mahato pariḷāhassa paṭippassaddhiṁ mahato dhammaddhajassa
 ussāpanaṁ esi gavesi pariyesītipi isi. Mahante satipaṭṭhāne
 mahante sammappadhāne mahante iddhipāde mahantāni indriyāni
 mahantāni balāni mahante bojjhaṅge mahantaṁ ariyaṁ aṭṭhaṅgikaṁ
 maggaṁ mahantaṁ nibbānaṁ esi gavesi pariyesītipi isi.
 Mahesakkhehi vā sattehi esito gavesito pariyesito kahaṁ buddho
 kahaṁ bhagavā kahaṁ devadevo kahaṁ narāsabhotipi isīti yāvatatiyañca
 devisi byākarotīti me sutaṁ. Tenāha so brāhmaṇo

  *  *  *  *  *  *
  Footnote:1-4 Ma. ayaṁ pāṭho natthi. 2 Ma. rājā pabbajitā. 3 Ma. brāhmaṇā
 pabbajitā. 5 Ma. viniveṭhanaṁ. 6 Ma. papātanaṁ.
-------------------------------------------------
[page 244]
                 Dvāhaṁ sakka apucchissaṁ (iccāyasmā mogharājā)
                 na me byākāsi cakkhumā
                 yāvatatiyañca < PTS. CNid , 43 >devisi
                 byākarotīti me sutanti.
    [494] Ayaṁ loko paro loko brahmaloko sadevako
          diṭṭhinte nābhijānāti gotamassa yasassino.
      [495] Ayaṁ loko paro lokoti ayaṁ lokoti manussaloko.
 Paro lokoti manussalokaṁ ṭhapetvā sabbo paro lokoti ayaṁ
 loko paro loko.
      [496] Brahmaloko sadevakoti brahmaloko sadevako samārako 1-
 sassamaṇabrāhmaṇī pajā sadevamanussāti brahmaloko sadevako.
      [497] Diṭṭhinte nābhijānātīti tuyhaṁ diṭṭhiṁ khantiṁ ruciṁ laddhiṁ
 ajjhāsayaṁ adhippāyaṁ loko na jānāti ayaṁ evaṁdiṭṭhiko
 evaṁkhantiko evaṁruciko evaṁladdhiko evaṁajjhāsayo evaṁadhippāyoti
 na jānāti na passati na dakkhati nādhigacchati na vindati na
 paṭilabhatīti diṭṭhinte nābhijānāti.
      [498] Gotamassa yasassinoti bhagavā yasappattoti yasassī.
 Athavā bhagavā sakkato garukato mānito pūjito apacito lābhī
 cīvarapiṇḍapātasenāsanagilānapaccayabhesajjaparikkhārānanti gotamassa
 yasassino. Tenāha so brāhmaṇo

  *  *  *  *  *  *
  Footnote:1 Ma. sadevako loko samārako sabrahmako.
-------------------------------------------------
[page 245]
          Ayaṁ loko paro loko brahmaloko sadevako
          diṭṭhinte nābhijānāti gotamassa yasassinoti.
    [499] Evaṁ abhikkantadassāviṁ atthī pañhena āgamaṁ
          kathaṁ lokaṁ avekkhantaṁ maccurājā na passati.
      [500] Evaṁ abhikkantadassāvinti evaṁ abhikkantadassāviṁ
 aggadassāviṁ seṭṭhadassāviṁ viseṭṭhadassāviṁ pāmokkhadassāviṁ
 uttamadassāviṁ pavaradassāvinti 1- evaṁ abhikkantadassāviṁ.
      [501] Atthī pañhena āgamanti pañhatthikamhā āgatā
 .pe. Sandassituṁ bhaṇitunti evampi atthī pañhena āgamaṁ.
      [502] Kathaṁ lokaṁ avekkhantanti kathaṁ [2]- avekkhantaṁ paccavekkhantaṁ
 tulayantaṁ tīrayantaṁ vibhāvayantaṁ vibhūtaṁ karontanti kathaṁ lokaṁ
 avekkhantaṁ.
      [503] Maccurājā na passatīti maccurājā na passati na
 dakkhati nādhigacchati na vindati na paṭilabhatīti maccurājā na
 passati. Tenāha so brāhmaṇo
          evaṁ abhikkantadassāviṁ atthī pañhena āgamaṁ
          kathaṁ lokaṁ avekkhantaṁ maccurājā na passatīti.
    [504] Suññato lokaṁ avekkhassu mogharāja sadā sato
          attānudiṭṭhiṁ ūhacca evaṁ maccuttaro siyā
          evaṁ lokaṁ avekkhantaṁ maccurājā na passati.

  *  *  *  *  *  *
  Footnote:1 Ma. paramadassāvinti. 2 Ma. lokaṁ.
-------------------------------------------------
[page 246]
      [505] Suññato lokaṁ avekkhassūti lokanti nirayaloko
 tiracchānaloko pittivisayaloko manussaloko devaloko
 khandhaloko dhātuloko āyatanaloko ayaṁ loko paro loko
 brahmaloko sadevako.
      Aññataro bhikkhu bhagavantaṁ etadavoca loko lokoti bhante
 bhagavatā vuccati kittāvatā nu kho bhante lokoti vuccati.
 Lujjatīti kho bhikkhu [1]- lokoti vuccati. Kiñca lujjati. Cakkhu [2]-
 lujjati rūpā lujjanti cakkhuviññāṇaṁ lujjati cakkhusamphasso lujjati
 yampidaṁ cakkhusamphassapaccayā uppajjati vedayitaṁ sukhaṁ vā dukkhaṁ vā
 adukkhamasukhaṁ vā tampi lujjati sotaṁ lujjati saddā lujjanti
 ghānaṁ lujjati gandhā lujjanti jivhā lujjati rasā lujjanti
 kāyo lujjati phoṭṭhabbā lujjanti mano lujjati dhammā lujjanti
 manoviññāṇaṁ lujjati manosamphasso lujjati yampidaṁ manosamphassapaccayā
 uppajjati vedayitaṁ sukhaṁ vā dukkhaṁ vā adukkhamasukhaṁ vā
 tampi lujjati lujjatīti kho bhikkhu tasmā lokoti vuccati.
 Suññato lokaṁ avekkhassūti dvīhi kāraṇehi suññato lokaṁ
 avekkhati avassiyapavattasallakkhaṇavasena 3- vā tucchasaṅkhārasamanupassanāvasena
 vā.
      Kathaṁ avassiyapavattasallakkhaṇavasena suññato lokaṁ avekkhati.
 Rūpe vaso na labbhati vedanāya vaso na labbhati saññāya

  *  *  *  *  *  *
  Footnote:1 Ma. tasmā. 2 Ma. kho. 3 Ma. avasiya .... evamuparipi.
-------------------------------------------------
[page 247]
 Vaso na labbhati saṅkhāresu vaso na labbhati viññāṇe vaso
 na labbhati. Vuttañhetaṁ bhagavatā rūpaṁ bhikkhave anattā rūpañca
 hidaṁ bhikkhave attā abhavissa nayidaṁ rūpaṁ ābādhāya saṁvatteyya
 labbhetha ca rūpe evaṁ me rūpaṁ hotu evaṁ me rūpaṁ mā ahosīti
 yasmā ca kho bhikkhave rūpaṁ anattā tasmā rūpaṁ ābādhāya
 saṁvattati na ca labbhati rūpe evaṁ me rūpaṁ hotu evaṁ me rūpaṁ
 mā ahosīti vedanā anattā vedanā ca hidaṁ bhikkhave attā
 abhavissa nayidaṁ vedanā ābādhāya saṁvatteyya labbhetha ca vedanāya
 evaṁ me vedanā hotu evaṁ me vedanā mā ahosīti yasmā
 ca kho bhikkhave vedanā anattā tasmā vedanā ābādhāya
 saṁvattati na ca labbhati vedanāya evaṁ me vedanā hotu evaṁ
 me vedanā mā ahosīti saññā anattā saññā ca hidaṁ
 bhikkhave attā abhavissa nayidaṁ saññā ābādhāya saṁvatteyya
 labbhetha ca saññāya evaṁ me saññā hotu evaṁ me saññā
 mā ahosīti yasmā ca kho bhikkhave saññā anattā tasmā
 saññā ābādhāya saṁvattati na ca labbhati saññāya evaṁ me
 saññā hotu evaṁ me saññā mā ahosīti saṅkhārā anattā
 saṅkhārā ca hidaṁ bhikkhave attā abhavissaṁsu nayidaṁ saṅkhārā
 ābādhāya saṁvatteyyuṁ labbhetha ca saṅkhāresu evaṁ me saṅkhārā
 hontu evaṁ me saṅkhārā mā ahesunti yasmā ca kho bhikkhave
-------------------------------------------------
[page 248]
 Saṅkhārā anattā tasmā saṅkhārā ābādhāya saṁvattanti na
 ca labbhati saṅkhāresu evaṁ me saṅkhārā hontu evaṁ me saṅkhārā
 mā ahesunti viññāṇaṁ anattā viññāṇañca hidaṁ bhikkhave
 attā abhavissa nayidaṁ viññāṇaṁ ābādhāya saṁvatteyya labbhetha
 ca viññāṇe evaṁ me viññāṇaṁ hotu evaṁ me viññāṇaṁ mā
 ahosīti yasmā ca kho bhikkhave viññāṇaṁ anattā tasmā
 viññāṇaṁ ābādhāya saṁvattati na ca labbhati viññāṇe evaṁ
 me viññāṇaṁ hotu evaṁ me viññāṇaṁ mā ahosīti. Vuttañhetaṁ
 bhagavatā nāyaṁ bhikkhave kāyo tumhākaṁ napi paresaṁ 1- purāṇamidaṁ
 bhikkhave kammaṁ saṅkhataṁ 2- abhisañcetayitaṁ vedaniyaṁ daṭṭhabbaṁ tatra [3]-
 bhikkhave sutavā ariyasāvako paṭiccasamuppādaññeva sādhukaṁ yoniso
 manasikaroti iti imasmiṁ sati idaṁ hoti imassuppādā idaṁ
 uppajjati imasmiṁ asati idaṁ na hoti imassa nirodhā idaṁ
 nirujjhati yadidaṁ avijjāpaccayā saṅkhārā saṅkhārapaccayā viññāṇaṁ
 viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
 phasso phassapaccayā vedanā vedanāpaccayā taṇhā
 taṇhāpaccayā upādānaṁ upādānapaccayā bhavo bhavapaccayā jāti
 jātipaccayā jarāmaraṇaṁ sokaparidevadukkhadomanassupāyāsā sambhavanti
 evametassa kevalassa dukkhakkhandhassa samudayo hoti avijjāya
 tveva asesavirāganirodhā saṅkhāranirodho saṅkhāranirodhā viññāṇanirodho

  *  *  *  *  *  *
  Footnote:1 Ma. aññesaṁ. 2 Ma. abhisaṅkhataṁ. 3 Ma. kho.
-------------------------------------------------
[page 249]
 Viññāṇanirodhā nāmarūpanirodho nāmarūpanirodhā saḷāyatananirodho
 saḷāyatananirodhā phassanirodho phassanirodhā vedanānirodho
 vedanānirodhā taṇhānirodho taṇhānirodhā upādānanirodho
 upādānanirodhā bhavanirodho bhavanirodhā jātinirodho jātinirodhā
 jarāmaraṇaṁ sokaparidevadukkhadomanassupāyāsā nirujjhanti evametassa
 kevalassa dukkhakkhandhassa nirodho hotīti. Evaṁ avassiyapavattasallakkhaṇavasena
 suññato lokaṁ avekkhati.
      Kathaṁ tucchasaṅkhārasamanupassanāvasena suññato lokaṁ avekkhati.
 Rūpe sāro na labbhati vedanāya sāro na labbhati saññāya
 sāro na labbhati saṅkhāresu sāro na labbhati viññāṇe
 sāro na labbhati. Rūpaṁ assāraṁ nissāraṁ sārāpagataṁ
 niccasārasārena vā sukhasārasārena vā attasārasārena vā niccena vā
 dhuvena vā sassatena vā avipariṇāmadhammena vā. Vedanā assārā
 nissārā sārāpagatā saññā assārā nissārā sārāpagatā
 saṅkhārā assārā nissārā sārāpagatā viññāṇaṁ assāraṁ
 nissāraṁ sārāpagataṁ niccasārasārena vā sukhasārasārena vā attasārasārena
 vā niccena vā dhuvena vā sassatena vā aviparijhāmadhammena
 vā. Yathā naḷo assāro nissāro sārāpagato yathā
 ca eraṇḍo assāro nissāro sārāpagato yathā ca udumbaro
 assāro nissāro sārāpagato yathā ca setagaccho assāro
-------------------------------------------------
[page 250]
 Nissāro sārāpagato yathā ca pālibhaddako assāro nissāro
 sārāpagato yathā ca pheṇupiṇḍo 1- assāro nissāro sārāpagato
 yathā ca pubbulakaṁ 2- assāraṁ nissāraṁ sārāpagataṁ [3]- yathā ca kaddalikkhandho
 assāro nissāro sārāpagato yathā ca māyā assārā
 nissārā sārāpagatā evameva rūpaṁ assāraṁ nissāraṁ sārāpagataṁ
 niccasārasārena vā sukhasārasārena vā attasārasārena vā niccena
 vā dhuvena vā sassatena vā avipariṇāmadhammena vā vedanā
 assārā nissārā sārāpagatā saññā assārā nissārā
 sārāpagatā saṅkhārā assārā nissārā sārāpagatā viññāṇaṁ
 assāraṁ nissāraṁ sārāpagataṁ niccasārasārena vā sukhasārasārena
 vā attasārasārena vā niccena vā dhuvena vā sassatena vā
 avipariṇāmadhammena vā. Evaṁ tucchasaṅkhārasamanupassanāvasena
 suññato lokaṁ avekkhati. Imehi dvīhi kāraṇehi suññato
 lokaṁ avekkhati.
      Apica chahākārehi suññato lokaṁ avekkhati rūpaṁ 4- anissariyato
 akāmakāriyato aphāsuniyato avasavattanato pavuttito vivittato
 avekkhati vedanaṁ saññaṁ saṅkhāre viññāṇaṁ anissariyato
 akāmakāriyato aphāsuniyato avasavattanato pavuttito vivittato
 avekkhati 4-. Evaṁ chahākārehi suññato lokaṁ avekkhati. Apica
 dasahākārehi suññato lokaṁ avekkhati rūpaṁ rittato tucchato

  *  *  *  *  *  *
  Footnote:1 Ma. pheṇapiṇḍo. 2 Ma. udakapubbuḷaṁ. 3 Ma. yathā ca marīci assārā
 nissārā sārāpagatā. 4 Ma. ime pāṭhā natthi. imasmiṁ ṭhāne aññathā dissanti.
-------------------------------------------------
[page 251]
 Suññato anattato asārakato vadhakato vibhavato aghamūlato sāsavato
 saṅkhatato avekkhati vedanaṁ saññaṁ saṅkhāre viññāṇaṁ [1]-
 rittato tucchato suññato anattato asārakato vadhakato vibhavato
 aghamūlato sāsavato saṅkhatato avekkhati. Evaṁ dasahākārehi
 suññato lokaṁ avekkhati. Apica dvādasahākārehi suññato
 lokaṁ avekkhati rūpaṁ na satto na jīvo na poso na naro na
 mānavo na itthī na puriso na attā na attaniyaṁ na ahaṁ na mama
 na koci atthi 2- vedanā saññā saṅkhārā viññāṇaṁ na
 satto na jīvo na poso na naro na mānavo na itthī na puriso
 na attā na attaniyaṁ na ahaṁ na mama na koci atthi 2-. Evaṁ
 dvādasahākārehi suññato lokaṁ avekkhati.
      Vuttañhetaṁ bhagavatā yaṁ bhikkhave na tumhākaṁ taṁ pajahatha
 taṁ vo pahīnaṁ dīgharattaṁ hitāya sukhāya bhavissati kiñca bhikkhave
 na tumhākaṁ rūpaṁ bhikkhave na tumhākaṁ taṁ pajahatha taṁ vo
 pahīnaṁ dīgharattaṁ hitāya sukhāya bhavissati vedanā bhikkhave na tumhākaṁ
 taṁ pajahatha sā vo pahīnā dīgharattaṁ hitāya sukhāya bhavissati
 saññā bhikkhave na tumhākaṁ taṁ pajahatha sā vo pahīnā dīgharattaṁ
 hitāya sukhāya bhavissati saṅkhārā bhikkhave na tumhākaṁ te
 pajahatha te vo pahīnā dīgharattaṁ hitāya sukhāya bhavissanti viññāṇaṁ
 bhikkhave na tumhākaṁ taṁ pajahatha taṁ vo pahīnaṁ dīgharattaṁ hitāya

  *  *  *  *  *  *
  Footnote:1 Ma. cutiṁ upapattiṁ paṭisandhiṁ bhavaṁ saṁsāravaṭṭaṁ. 2 Ma. na kassaci.
-------------------------------------------------
[page 252]
 Sukhāya bhavissati. Taṁ kiṁ maññatha 1- bhikkhave yaṁ imasmiṁ jetavane
 tiṇakaṭṭhasākhāpalāsaṁ taṁ jano hareyya vā ḍaheyya vā yathāpaccayaṁ
 vā kareyya apinu tumhākaṁ evamassa amhe jano harati
 vā ḍahati vā yathāpaccayaṁ vā karotīti. No hetaṁ bhante. Taṁ
 kissa hetu. Na no evaṁ bhante attā vā attaniyaṁ vāti.
 Evameva kho bhikkhave yaṁ na tumhākaṁ taṁ pajahatha taṁ vo pahīnaṁ
 dīgharattaṁ hitāya sukhāya bhavissati kiñca bhikkhave na tumhākaṁ
 rūpaṁ bhikkhave na tumhākaṁ taṁ pajahatha taṁ vo pahīnaṁ dīgharattaṁ
 hitāya sukhāya bhavissati vedanā saññā saṅkhārā viññāṇaṁ
 bhikkhave na tumhākaṁ taṁ pajahatha taṁ vo pahīnaṁ dīgharattaṁ hitāya
 sukhāya bhavissatīti. Evampi suññato lokaṁ avekkhati.
      Āyasmā ānando bhagavantaṁ etadavoca [2]- suñño lokoti
 bhante vuccati kittāvatā nu kho bhante suñño lokoti vuccati.
 Yasmā [3]- kho ānanda suññaṁ attena vā attaniyena vā tasmā
 suñño lokoti vuccati kiñcānanda suññaṁ attena vā attaniyena
 vā. Cakkhu [4]- suññaṁ rūpā suññā cakkhuviññāṇaṁ suññaṁ
 cakkhusamphasso suñño yampidaṁ cakkhusamphassapaccayā uppajjati
 vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ
 attena vā attaniyena vā sotaṁ suññaṁ saddā suññā ghānaṁ
 suññaṁ gandhā suññā jivhā suññā rasā suññā kāyo

  *  *  *  *  *  *
  Footnote:1 Ma. seyyathāpi. 2 Ma. suñño loko .... 3 Ma. ca. 4 Ma. kho.
-------------------------------------------------
[page 253]
 Suñño phoṭṭhabbā suññā mano suñño dhammā suññā
 manoviññāṇaṁ suññaṁ manosamphasso suñño yampidaṁ manosamphassapaccayā
 uppajjati vedayitaṁ sukhaṁ vā dukkhaṁ vā adukkhamasukhaṁ
 vā tampi suññaṁ attena vā attaniyena vā yasmā ca kho
 ānanda suññaṁ attena vā attaniyena vā tasmā suñño
 lokoti vuccatīti. Evampi suññato lokaṁ avekkhati.
          Suddhaṁ dhammasamuppādaṁ suddhaṁ saṅkhārasantatiṁ
          passantassa yathābhūtaṁ na taṁ 1- bhayaṁ hoti gāmaṇi
          tiṇakaṭṭhasamaṁ lokaṁ yadā paññāya passati
          na aññaṁ patthaye 2- kiñci aññatra appaṭisandhiyāti.
 Evampi suññato lokaṁ avekkhati.
      Vuttañhetaṁ bhagavatā evameva bhikkhave bhikkhu rūpaṁ samannesati
 yāvatā rūpassa gati vedanaṁ samannesati yāvatā vedanāya gati
 saññaṁ samannesati yāvatā saññāya gati saṅkhāre samannesati
 yāvatā saṅkhārānaṁ gati viññāṇaṁ samannesati yāvatā viññāṇassa
 gati tassa bhikkhuno 3- rūpaṁ samannesato yāvatā rūpassa
 gati vedanaṁ samannesato yāvatā vedanāya gati saññaṁ samannesato
 yāvatā saññāya gati saṅkhāre samannesato yāvatā
 saṅkhārānaṁ gati viññāṇaṁ samannesato yāvatā viññāṇassa
 gati yampi yassa 4- hoti ahanti vā mamanti vā asmīti vā

  *  *  *  *  *  *
  Footnote:1 Ma. ayaṁ pāṭho natthi. 2 Ma. patthayate. 3 Ma. ayaṁ pāṭho natthi.
 4 Ma. yampissa taṁ.
-------------------------------------------------
[page 254]
 Tampi tassa na hotīti. Evampi suññato lokaṁ avekkhati.
      Suññato lokaṁ avekkhassūti suññato lokaṁ avekkhassu
 paccavekkhassu tulehi tīrehi vibhāvehi vibhūtaṁ karohīti suññato
 lokaṁ avekkhassu.
      [506] Mogharāja sadā satoti mogharājāti bhagavā taṁ
 brāhmaṇaṁ nāmena ālapati. Sadāti sabbakālaṁ .pe. Pacchime
 vayokhandhe. Satoti catūhi kāraṇehi sato kāye kāyānupassanāsatipaṭṭhānaṁ
 bhāvento sato .pe. So vuccati satoti
 mogharāja sadā sato.
      [507] Attānudiṭṭhiṁ ūhaccāti attānudiṭṭhi vuccati vīsativatthukā
 sakkāyadiṭṭhi. Idha assutavā puthujjano ariyānaṁ adassāvī
 ariyadhammassa akovido ariyadhamme avinīto sappurisānaṁ adassāvī
 sappurisadhammassa akovido sappurisadhamme avinīto rūpaṁ attato
 samanupassati rūpavantaṁ vā attānaṁ attani vā rūpaṁ rūpasmiṁ vā
 attānaṁ vedanaṁ saññaṁ saṅkhāre viññāṇaṁ attato
 samanupassati viññāṇavantaṁ vā attānaṁ attani vā viññāṇaṁ
 viññāṇasmiṁ vā attānaṁ yā evarūpā diṭṭhi diṭṭhigataṁ diṭṭhigahanaṁ
 diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ gāho
 paṭiggāho abhiniveso parāmāso kummaggo micchāpatho micchattaṁ
 titthāyatanaṁ vipariyesaggāho viparītaggāho vippallāsaggāho
-------------------------------------------------
[page 255]
 Micchāgāho ayāthāvakasmiṁ yāthāvakanti gāho yāvatā dvāsaṭṭhī
 diṭṭhigatāni ayaṁ attānudiṭṭhi. Attānudiṭṭhiṁ ūhaccāti attānudiṭṭhiṁ
 ūhacca samūhacca uddharitvā samuddharitvā uppāṭayitvā samuppāṭayitvā
 pajahitvā vinodetvā byantīkatvā anabhāvaṅgametvāti
 attānudiṭṭhiṁ ūhacca.
      [508] Evaṁ maccuttaro siyāti evaṁ maccumpi 1- tareyyāsi
 jarampi 2- tareyyāsi maraṇampi tareyyāsi uttareyyāsi [3]-
 samatikkameyyāsi vītivatteyyāsīti evaṁ maccuttaro siyā.
      [509] Evaṁ lokaṁ avekkhantanti evaṁ lokaṁ avekkhantaṁ
 paccavekkhantaṁ tulayantaṁ tīrayantaṁ vibhāvayantaṁ vibhūtaṁ karontanti
 evaṁ lokaṁ avekkhantaṁ.
      [510] Maccurājā na passatīti [4]- māropi maccurājā maraṇampi
 maccurājā. Na passatīti maccurājā na passati na dakkhati
 nādhigacchati na vindati na paṭilabhati. Vuttañhetaṁ bhagavatā seyyathāpi
 bhikkhave āraññako 5- migo araññe pavane caramāno vissattho
 gacchati vissattho tiṭṭhati vissattho nisīdati vissattho seyyaṁ
 kappeti taṁ kissa hetu anāpāthagato bhikkhave luddassa evameva
 kho bhikkhave bhikkhu vivicceva kāmehi vivicca akusalehi dhammehi
 savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharati
 ayaṁ vuccati bhikkhave bhikkhu andhamakāsi māraṁ apadaṁ vadhitvā

  *  *  *  *  *  *
  Footnote:1 Ma. maccupi. 2 Ma. jarāpi. 3 Ma. patareyyāsi. 4 Ma. maccupi maccurājā.
 5 Ma. araññiko.
-------------------------------------------------
[page 256]
 Māracakkhuadassanaṁ 1- gato pāpimato puna caparaṁ bhikkhave bhikkhu
 vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ pītisukhaṁ dutiyaṁ jhānaṁ tatiyaṁ jhānaṁ catutthaṁ
 jhānaṁ upasampajja viharati ayaṁ bhikkhave bhikkhu andhamakāsi māraṁ apadaṁ
 vadhitvā māracakkhuadassanaṁ gato pāpimato puna caparaṁ bhikkhave
 sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati ayaṁ vuccati bhikkhave bhikkhu andhamakāsi māraṁ
 apadaṁ vadhitvā māracakkhuadassanaṁ gato pāpimato puna caparaṁ bhikkhave
 bhikkhu sabbaso ākāsānañcāyatanaṁ samatikkamma anantaṁ viññāṇanti
 viññāṇañcāyatanaṁ upasampajja viharati sabbaso viññāṇañcāyatanaṁ
 samatikkamma natthi kiñcīti ākiñcaññāyatanaṁ upasampajja viharati
 sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati sabbaso nevasaññānāsaññāyatanaṁ samatikkamma
 saññāvedayitanirodhaṁ upasampajja viharati paññāya cassa disvā
 āsavā parikkhīṇā honti ayaṁ vuccati bhikkhave bhikkhu andhamakāsi
 māraṁ apadaṁ vadhitvā māracakkhuadassanaṁ gato pāpimato tiṇṇo
 loke visattikaṁ so vissattho gacchati vissattho tiṭṭhati vissattho
 nisīdati vissattho seyyaṁ kappeti taṁ kissa hetu anāpāthagato
 bhikkhave pāpimatoti maccurājā na passati. Tenāha bhagavā

  *  *  *  *  *  *
  Footnote:1 Ma. māracakkhuṁ adassanaṁ. evamuparipi.
-------------------------------------------------
[page 257]
          Suññato lokaṁ avekkhassu mogharāja sadā sato
          attānudiṭṭhiṁ ūhacca evaṁ maccuttaro siyā
          evaṁ lokaṁ avekkhantaṁ maccurājā na passatīti.
 Saha gāthāpariyosānā .pe. Satthā me bhante bhagavā
 sāvakohamasmīti.
               Mogharājamāṇavakapañhāniddeso paṇṇarasamo.
                     --------------< PTS. CNid , 44 >
-------------------------------------------------
[page 258]
                   Piṅgiyamāṇavakapañhāniddeso
           [511] Jiṇṇohamasmī abalo vivaṇṇo 1- (iccāyasmā piṅgiyo)
                 nettā na suddhā savanaṁ na phāsu
                 māhampanassaṁ momuho antarāya 2-
                 ācikkha dhammaṁ yamahaṁ vijaññaṁ
                 jātijarāya idha vippahānaṁ.
      [512] Jiṇṇohamasmī abalo vivaṇṇoti [3]- jiṇṇo vuḍḍho
 mahallako addhagato vayoanuppatto vīsavassasatiko jātiyā.
 Abaloti dubbalo appabalo appathāmo. Vivaṇṇoti vītavaṇṇo
 vigatavaṇṇo [4]- yā sā purimā subhā vaṇṇanibhā sā antarahitā
 ādīnavo pātubhūtoti jiṇṇohamasmī abalo vivaṇṇo. Iccāyasmā
 piṅgiyoti iccāti padasandhi. Āyasmāti piyavacanaṁ.
 Piṅgiyoti tassa brāhmaṇassa nāmaṁ .pe. Abhilāpoti
 iccāyasmā piṅgiyo.
      [513] Nettā na suddhā savanaṁ na phāsūti nettā asuddhā
 avisuddhā aparisuddhā avodātā no tathā cakkhunā rūpaṁ 5- passāmīti
 nettā na suddhā. Savanaṁ na phāsūti sotaṁ asuddhaṁ avisuddhaṁ
 aparisuddhaṁ avodātaṁ no tathā sotena saddaṁ suṇomīti nettā
 na suddhā savanaṁ na phāsu.

  *  *  *  *  *  *
  Footnote:1 Ma. vītavaṇṇo. evamuparipi. 2 Ma. antarāva. evamuparipi.
 3 Ma. jiṇṇohamasmīti. 4 Ma. vigacchitavaṇṇo. 5 Ma. rūpe.
-------------------------------------------------
[page 259]
      [514] Māhampanassaṁ momuho antarāyāti māhaṁ nassaṁ panassaṁ
 vinassaṁ. Momuhoti avidvā 1- avijjāgato añāṇī avibhāvī
 duppañño. Antarāyāti tuyhaṁ dhammaṁ diṭṭhiṁ paṭipadaṁ maggaṁ
 anaññāya anāvikatvā aviditaṁ 2- katvā apaṭilabhitvā aphusayitvā 3-
 asacchikatvā antarāyeva kālaṁ kareyyanti māhampanassaṁ momuho
 antarāya.
      [515] Ācikkha dhammaṁ yamahaṁ vijaññanti ācikkha dhammanti
 ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ cattāro satipaṭṭhāne
 cattāro sammappadhāne cattāro iddhipāde pañcindriyāni pañca
 balāni satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca
 paṭipadaṁ ācikkha desehi paññapehi paṭṭhapehi vivarāhi
 vibhajāhi uttānīkarohi pakāsehīti ācikkha dhammaṁ. Yamahaṁ
 vijaññanti yamahaṁ jāneyyaṁ vijāneyyaṁ paṭivijāneyyaṁ paṭivijjheyyaṁ
 adhigaccheyyaṁ phuseyyaṁ 4- sacchikareyyanti ācikkha dhammaṁ yamahaṁ vijaññaṁ.
      [516] Jātijarāya idha vippahānanti idheva jātijarāmaraṇassa
 pahānaṁ vūpasamo paṭinissaggo paṭippassaddhi amataṁ nibbānanti
 jātijarāya idha vippahānaṁ. Tenāha so brāhmaṇo
                 jiṇṇohamasmī abalo vivaṇṇo (iccāyasmā piṅgiyo)
                 nettā na suddhā savanaṁ na phāsu

  *  *  *  *  *  *
  Footnote:1 Ma. mohamuho. 2 Ma. anadhigantvā aviditvā. 3 Ma. aphasayitvā. 4 Ma.
 phasseyyaṁ. evamuparipi.
-------------------------------------------------
[page 260]
                 Māhampanassaṁ momuho antarāya
                 ācikkha dhammaṁ yamahaṁ vijaññaṁ
                 jātijarāya idha vippahānanti.
           [517] Disvāna rūpesu vihaññamāne (piṅgiyāti bhagavā)
                 ruppanti rūpesu janā pamattā
                 tasmā tuvaṁ piṅgiya appamatto
                 jahassu rūpaṁ apunabbhavāya.
      [518] Disvāna rūpesu vihaññamāneti rūpesūti cattāro
 ca mahābhūtā catunnañca mahābhūtānaṁ upādāyarūpaṁ. Sattā rūpahetu
 rūpapaccayā rūpakāraṇā haññanti vihaññanti upahaññanti upaghātayanti 1-
 rūpe sati vividhakammakāraṇā kārenti kasāhipi tāḷenti
 vettehipi tāḷenti aḍḍhadaṇḍakehipi tāḷenti hatthampi chindanti
 pādampi chindanti hatthapādampi chindanti kaṇṇampi chindanti
 nāsampi chindanti kaṇṇanāsampi chindanti bilaṅgathālikampi karonti
 saṅkhamuṇḍakampi 2- karonti rāhumukhampi karonti jotimālikampi karonti
 hatthapajjotikampi karonti erakavattikampi karonti ciravāsikampi 3-
 karonti eṇeyyakampi karonti balisamaṁsikampi karonti kahāpaṇikampi
 karonti khārāpatacchikampi karonti palighaparivattikampi karonti
 palālapīṭhakampi karonti tattenapi telena osiñcanti sunakhehipi
 khādāpenti jīvantampi sūle uttāsenti asinā sīsaṁ chindanti.

  *  *  *  *  *  *
  Footnote:1 Ma. upaghātiyanti. evamuparipi. 2 Ma. saṅkhamuṇḍikampi. 3 Ma. cīrakavāsikampi.
-------------------------------------------------
[page 261]
 Evaṁ sattā rūpahetu rūpapaccayā rūpakāraṇā haññanti vihaññanti
 upahaññanti upaghātayanti. Evaṁ haññamāne vihaññamāne disvā
 passitvā tulayitvā tīrayitvā vibhāvayitvā vibhūtaṁ katvāti [1]- disvāna
 rūpesu vihaññamāne. Piṅgiyāti bhagavāti piṅgiyāti bhagavā taṁ
 brāhmaṇaṁ nāmena ālapati. Bhagavāti gāravādhivacanametaṁ .pe.
 Yadidaṁ bhagavāti piṅgiyāti bhagavā.
      [519] Ruppanti rūpesu janā pamattāti ruppantīti ruppanti
 kuppanti pīḷiyanti 2- ghaṭṭayanti byatthitā 3- domanassitā honti cakkhurogena
 ruppanti kuppanti pīḷiyanti ghaṭṭayanti byatthitā domanassitā
 honti sotarogena .pe. Ḍaṁsamakasavātātapasiriṁsapasamphassehi
 ruppanti kuppanti pīḷiyanti ghaṭṭayanti byatthitā domanassitā
 hontīti ruppanti rūpesu. Athavā cakkhusmiṁ hīyamāne
 hāyamāne parihāyamāne vemāne vigacchamāne antaradhāyamāne
 ruppanti .pe. Domanassitā honti sotasmiṁ ghānasmiṁ
 jivhāya kāyasmiṁ rūpasmiṁ saddasmiṁ gandhasmiṁ rasasmiṁ phoṭṭhabbasmiṁ
 kulasmiṁ gaṇasmiṁ āvāsasmiṁ lābhasmiṁ yasasmiṁ pasaṁsāya sukhasmiṁ
 cīvarasmiṁ piṇḍapātasmiṁ senāsanasmiṁ gilānapaccayabhesajjaparikkhārasmiṁ
 hīyamāne hāyamāne parihāyamāne vemāne vigacchamāne antaradhāyamāne
 ruppanti kuppanti pīḷiyanti ghaṭṭayanti byatthitā domanassitā
 hontīti evampi ruppanti rūpesu. Janāti khattiyā ca brāhmaṇā

  *  *  *  *  *  *
  Footnote:1 Ma. upahaññamāne upaghātiyamāne. 2 Ma. pīḷayanti. evamuparipi. 3 Ma. byādhitā.
 evamuparipi.
-------------------------------------------------
[page 262]
 Ca vessā ca suddā ca gahaṭṭhā ca pabbajitā ca devā ca
 manussā ca. Pamattāti pamādo vattabbo kāyaduccarite 1- vā
 vacīduccarite vā manoduccarite vā pañcasu vā kāmaguṇesu cittassa
 vossaggo vossaggānuppadānaṁ kusalānaṁ vā dhammānaṁ bhāvanāya [2]-
 asātaccakiriyatā anaṭṭhitakiriyatā olīnavuttitā nikkhittacchandatā
 nikkhittadhuratā anāsevanā abhāvanā abahulīkammaṁ anadhiṭṭhānaṁ
 ananuyogo pamādo yo evarūpo pamādo pamajjanā pamajjitattaṁ
 ayaṁ vuccati pamādo. Iminā pamādena samannāgatā janā pamattāti
 ruppanti rūpesu janā pamattā.
      [520] Tasmā tuvaṁ piṅgiya appamattoti tasmāti tasmā
 taṁkāraṇā taṁhetu tappaccayā taṁnidānā evaṁ ādīnavaṁ sampassamāno
 rūpesūti tasmā tuvaṁ piṅgiya. Appamattoti sakkaccakārī
 sātaccakārī .pe. Appamatto kusalesu dhammesūti tasmā tuvaṁ
 piṅgiya appamatto.
      [521] Jahassu rūpaṁ apunabbhavāyāti rūpanti cattāro ca
 mahābhūtā catunnañca mahābhūtānaṁ upādāyarūpaṁ. Jahassu rūpanti
 rūpaṁ jahassu rūpaṁ pajahassu rūpaṁ vinodehi rūpaṁ byantīkarohi rūpaṁ
 anabhāvaṅgamehīti jahassu rūpaṁ. Apunabbhavāyāti yathā te rūpaṁ
 idheva nirujjheyya puna paṭisandhibhavo na nibbatteyya kāmadhātuyā
 vā rūpadhātuyā vā arūpadhātuyā vā kāmabhave vā rūpabhave vā

  *  *  *  *  *  *
  Footnote:1 Ma. ... duccaritena .. manoduccaritena. 2 Ma. asakaccakiriyatā.
-------------------------------------------------
[page 263]
 Arūpabhave vā saññābhave vā asaññābhave vā nevasaññānāsaññābhave
 vā ekavokārabhave vā catuvokārabhave vā pañcavokārabhave
 vā puna gatiyā vā upapattiyā vā paṭisandhiyā vā [1]-
 saṁsāre vā vaṭṭe vā na janeyya na sañjaneyya na nibbatteyya
 nābhinibbatteyya idheva nirujjheyya vūpasameyya atthaṁ gaccheyya
 paṭippassambheyyāti jahassu rūpaṁ apunabbhavāya. Tenāha bhagavā
                 disvāna rūpesu vihaññamāne (piṅgiyāti bhagavā)
                 ruppanti rūpesu janā pamattā
                 tasmā < PTS. CNid , 45 >tuvaṁ piṅgiya appamatto
                 jahassu rūpaṁ apunabbhavāyāti.
           [522] Disā catasso vidisā catasso
                 uddhaṁ adho dasa disā imāyo
                 na tuyhaṁ adiṭṭhaṁ asutāmutaṁ vā
                 atho aviññātaṁ kiñcinamatthi loke
                 ācikkha dhammaṁ yamahaṁ vijaññaṁ
                 jātijarāya idha vippahānaṁ.
      [523] Disā catasso vidisā catasso uddhaṁ adho dasa disā
 imāyoti dasa disā na tuyhaṁ [2]- adiṭṭhaṁ asutaṁ amutaṁ aviññātaṁ
 kiñci attattho vā parattho vā ubhayattho vā diṭṭhadhammiko
 vā attho samparāyiko vā attho .pe. Paramattho vā natthi

  *  *  *  *  *  *
  Footnote:1 Ma. bhave vā. evamuparipi. 2 Ma. na tuyhaṁ .pe. namatthi loketi.
-------------------------------------------------
[page 264]
 Na santi na saṁvijjanti nupalabbhantīti na tuyhaṁ adiṭṭhaṁ asutāmutaṁ
 vā atho aviññātaṁ kiñci namatthi loke.
      [524] Ācikkha dhammaṁ yamahaṁ vijaññanti ācikkha dhammanti
 ādikalyāṇaṁ .pe. Nibbānagāminiñca paṭipadaṁ ācikkha desehi
 paññapehi paṭṭhapehi vivarāhi vibhajāhi uttānīkarohi pakāsehīti
 ācikkha dhammaṁ. Yamahaṁ vijaññanti yamahaṁ jāneyyaṁ vijāneyyaṁ
 paṭivijāneyyaṁ paṭivijjheyyaṁ adhigaccheyyaṁ phuseyyaṁ sacchikareyyanti
 ācikkha dhammaṁ yamahaṁ vijaññaṁ.
      [525] Jātijarāya idha vippahānanti idheva jātijarāmaraṇassa
 pahānaṁ vūpasamo paṭinissaggo paṭippassaddhi amataṁ nibbānanti
 jātijarāya idha vippahānaṁ. Tenāha so brāhmaṇo
                 disā catasso vidisā catasso
                 uddhaṁ adho dasa disā imāyo
                 na tuyhaṁ adiṭṭhaṁ asutāmutaṁ vā
                 atho aviññātaṁ kiñci namatthi loke
                 ācikkha dhammaṁ yamahaṁ vijaññaṁ
                 jātijarāya idha vippahānanti.
           [526] Taṇhādhipanne manuje pekkhamāno (piṅgiyāti bhagavā)
                 santāpajāte jarasā parete
                 tasmā tuvaṁ piṅgiya appamatto
-------------------------------------------------
[page 265]
                 Jahassu taṇhaṁ apunabbhavāya.
      [527] Taṇhādhipanne manuje pekkhamānoti taṇhāti
 rūpataṇhā saddataṇhā gandhataṇhā rasataṇhā phoṭṭhabbataṇhā
 dhammataṇhā. Taṇhādhipanneti taṇhāadhipanne [1]- taṇhānugate
 taṇhānusaṭe taṇhāyāpanne abhibhūte pariyādinnacitte. Manujeti
 sattādhivacanaṁ. Pekkhamānoti pekkhamāno dakkhamāno olokayamāno
 nijjhāyamāno upaparikkhamānoti taṇhādhipanne manuje
 pekkhamāno. Piṅgiyāti bhagavā brāhmaṇaṁ nāmena ālapati.
      [528] Santāpajāte jarasā pareteti santāpajāteti jātiyā
 santāpajāte jarāya santāpajāte byādhinā santāpajāte maraṇena
 santāpajāte sokaparidevadukkhadomanassupāyāsehi santāpajāte
 nerayikena dukkhena santāpajāte .pe. Diṭṭhibyasanena dukkhena
 santāpajāte ītijāte upaddavajāte upasaggajāteti santāpajāte.
 Jarasā pareteti jarāya phuṭṭhe parete samohite [2]- jātiyānugate jarāya
 anusaṭe byādhinā abhibhūte maraṇena abbhāhate atāṇe aleṇe
 asaraṇe asaraṇībhūteti santāpajāte jarasā parete.
      [529] Tasmā tuvaṁ piṅgiya appamattoti tasmāti tasmā
 taṁkāraṇā taṁhetu tappaccayā taṁnidānā evaṁ ādīnavaṁ sampassamāno
 taṇhāyāti tasmā tuvaṁ piṅgiya. Appamattoti sakkaccakārī
 sātaccakārī .pe. Appamatto kusalesu dhammesūti tasmā tuvaṁ

  *  *  *  *  *  *
  Footnote:1 Ma. taṇhānuge. 2 Ma. samannāgate.
-------------------------------------------------
[page 266]
 Piṅgiya appamatto.
      [530] Jahassu taṇhaṁ apunabbhavāyāti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Jahassu taṇhanti taṇhaṁ jahassu taṇhaṁ pajahassu taṇhaṁ vinodehi
 taṇhaṁ byantīkarohi taṇhaṁ anabhāvaṅgamehīti jahassu taṇhaṁ.
 Apunabbhavāyāti yathā te rūpaṁ idheva nirujjheyya puna paṭisandhibhavo
 na nibbatteyya kāmadhātuyā vā rūpadhātuyā vā arūpadhātuyā
 vā kāmabhave vā rūpabhave vā arūpabhave vā saññābhave vā
 asaññābhave vā nevasaññānāsaññābhave vā ekavokārabhave vā
 catuvokārabhave vā pañcavokārabhave vā puna gatiyā vā upapattiyā
 vā paṭisandhiyā vā saṁsāre vā vaṭṭe vā na janeyya na sañjaneyya
 na nibbatteyya nābhinibbatteyya idheva nirujjheyya vūpasameyya
 atthaṁ gaccheyya paṭippassambheyyāti jahassu taṇhaṁ apunabbhavāya.
 Tenāha bhagavā
                 taṇhādhipanne manuje pekkhamāno (piṅgiyāti bhagavā)
                 santāpajāte jarasā parete
                 tasmā tuvaṁ piṅgiya appamatto
                 jahassu taṇhaṁ apunabbhavāyāti.
      [531] Saha gāthāpariyosānā tena brāhmaṇena saddhiṁ
 ekacchandā ekappayogā ekādhippāyā ekavāsanavāsitā tesaṁ
-------------------------------------------------
[page 267]
 Anekapāṇasahassānaṁ virajaṁ vītamalaṁ dhammacakkhuṁ udapādi yaṅkiñci
 samudayadhammaṁ sabbantaṁ nirodhadhammanti tassa ca brāhmaṇassa virajaṁ vītamalaṁ
 dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
 Saha cakkhupaṭilābhā 1- ajinajaṭāvākacīradaṇḍakamaṇḍalukesā ca massū
 ca antarahitā. Bhaṇḍakāsāyavatthavasano saṅghāṭipattacīvaradharo
 bhikkhu anvatthapaṭipattiyā pañjaliko bhagavantaṁ namassamāno nisinno
 hoti satthā me bhante bhagavā sāvakohamasmīti.
                Piṅgiyamāṇavakapañhāniddeso soḷasamo.
                      ------------

  *  *  *  *  *  *
  Footnote:1 Ma. cakkhussa paṭilābhā.
-------------------------------------------------
[page 268]
                Soḷasamāṇavakapañhānigamaniddeso 1-
      [532] Idamavoca bhagavā magadhesu viharanto pāsāṇake cetiye
 paricārikasoḷasannaṁ < PTS. CNid , 46 >2- brāhmaṇānaṁ ajjhiṭṭho puṭṭho puṭṭho pañhaṁ
 byākāsi.
      [533] Idamavoca bhagavāti imaṁ 3- pārāyanaṁ avoca. Bhagavāti
 gāravādhivacanametaṁ .pe. Sacchikā paññatti yadidaṁ bhagavāti
 idamavoca bhagavā.
      [534] Magadhesu viharantoti magadhanāmake janapade. Viharantoti
 viharanto iriyanto vattento pālento yapento yāpento.
 Pāsāṇake cetiyeti pāsāṇakacetiyaṁ vuccati buddhāsananti magadhesu
 viharanto pāsāṇake cetiye.
      [535] Paricārikasoḷasannaṁ brāhmaṇānanti piṅgiyo brāhmaṇo
 bāvarissa brāhmaṇassa seṭṭho seṭṭhavaro paricāriko 4- piṅgiyena
 te soḷasāti evampi paricārikasoḷasannaṁ brāhmaṇānaṁ. Athavā
 te soḷasa brāhmaṇā buddhassa bhagavato seṭṭhā seṭṭhavarā
 paricārikā siyunti 5- evampi paricārikasoḷasannaṁ brāhmaṇānaṁ.
      [536] Ajjhiṭṭho puṭṭho puṭṭho pañhaṁ byākāsīti
 ajjhiṭṭho ajjhesito. Puṭṭho puṭṭhoti puṭṭho pucchito yācito

  *  *  *  *  *  *
  Footnote:1 Ma. parāyanatthutigāthāniddesa. 2 Ma. paricārakasoḷasānaṁ. Yu. parivārakasoḷasannaṁ.
 3 Ma. idaṁ. 4 Ma. paddho paddhacaro paricārako sisso. 5 Ma. paddhā paddhacarā
 paricārakā sissāti.
-------------------------------------------------
[page 269]
 Ajjhesito pasādito 1-. Pañhaṁ byākāsīti pañhaṁ byākāsi
 ācikkhi desesi paññapesi paṭṭhapesi vivari vibhaji uttānīmakāsi
 pakāsesīti ajjhiṭṭho puṭṭho puṭṭho pañhaṁ byākāsi.
      [537] Ekamekassa cepi pañhassa atthamaññāya dhammamaññāya
 dhammānudhammaṁ paṭipajjeyya gaccheyyeva jarāmaraṇassa pāraṁ
 pāragamanīyā ime dhammāti tasmā imassa dhammapariyāyassa
 pārāyanantveva adhivacanaṁ.
      [538] Ekamekassa cepi pañhassāti ekamekassa cepi
 ajitapañhassa ekamekassa cepi tissametteyyapañhassa ekamekassa
 cepi puṇṇakapañhassa ekamekassa cepi mettagūpañhassa
 ekamekassa cepi dhotakapañhassa ekamekassa cepi upasīvapañhassa
 ekamekassa cepi nandapañhassa ekamekassa cepi hemakapañhassa
 ekamekassa cepi todeyyapañhassa ekamekassa cepi
 kappapañhassa ekamekassa cepi jatukaṇṇīpañhassa ekamekassa
 cepi bhadrāvudhapañhassa ekamekassa cepi udayapañhassa
 ekamekassa cepi posālapañhassa ekamekassa cepi mogharājapañhassa
 ekamekassa cepi piṅgiyapañhassāti ekamekassa cepi
 pañhassa.
      [539] Atthamaññāya dhammamaññāyāti sveva pañho
 dhammo visajjanaṁ atthoti atthaṁ aññāya jānitvā tulayitvā

  *  *  *  *  *  *
  Footnote:1 Ma. puṭṭho puṭṭho pucchito pucchito yācito yācito ajjhesito ajjhesito pasādito
 pasādito.
-------------------------------------------------
[page 270]
 Tīrayitvā vibhāvayitvā vibhūtaṁ katvāti atthamaññāya.
 Dhammamaññāyāti dhammaṁ aññāya jānitvā tulayitvā tīrayitvā
 vibhāvayitvā vibhūtaṁ katvāti dhammamaññāya.
      [540] Dhammānudhammaṁ paṭipajjeyyāti sammāpaṭipadaṁ
 anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ
 paṭipajjeyyāti dhammānudhammaṁ paṭipajjeyya.
      [541] Gaccheyyeva jarāmaraṇassa pāranti jarāmaraṇapāraṁ vuccati
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Gaccheyyeva jarāmaraṇassa
 pāranti pāraṁ gaccheyyeva pāraṁ adhigaccheyya pāraṁ phuseyya pāraṁ
 sacchikareyyāti gaccheyyeva jarāmaraṇassa pāraṁ.
      [542] Pāragamanīyā ime dhammāti ime dhammā pāragamanīyā
 pāraṁ pāpenti pāraṁ sampāpenti pāraṁ samanupāpenti jarāmaraṇassa
 tāraṇāya 1- saṁvattantīti pāragamanīyā ime dhammā.
      [543] Tasmā imassa dhammapariyāyassāti [2]- tasmā taṁkāraṇā
 taṁhetu tappaccayā taṁnidānāti tasmā. Imassa dhammapariyāyassāti
 imassa pārāyanassāti tasmā imassa dhammapariyāyassa.
      [544] Pārāyanantveva adhivacananti pāraṁ vuccati amataṁ
 nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Āyanaṁ vuccati maggo

  *  *  *  *  *  *
  Footnote:1 Ma. taraṇāya. 2 Ma. tasmāti.
-------------------------------------------------
[page 271]
 Seyyathīdaṁ sammādiṭṭhi .pe. Sammāsamādhi. Adhivacananti nāmaṁ saṅkhā
 samaññā paññatti .pe. Abhilāpoti pārāyanantveva
 adhivacanaṁ 1-.
    [545] Ajito tissametteyyo puṇṇako atha mettagū
          dhotako upasīvo ca nando ca atha hemako
          todeyyakappā dubhayo jatukaṇṇī ca paṇḍito
          bhadrāvudho udayo ca posālo cāpi brāhmaṇo
          mogharājā ca medhāvī piṅgiyo ca mahāisi
          ete buddhaṁ upāgañchuṁ sampannacaraṇaṁ isiṁ
          pucchantā nipuṇe pañhe buddhaseṭṭhaṁ upāgamuṁ.
      [546] Ete buddhaṁ upāgañchunti eteti [2]- brāhmaṇā.
 Buddhanti yo so bhagavā sayambhū anācariyako pubbe ananussutesu
 dhammesu sāmaṁ saccāni abhisambujjhi tattha ca sabbaññutaṁ patto
 balesu ca vasībhāvaṁ. Buddhoti kenatthena buddho. Bujjhitā
 saccānīti buddho. Bodhetā pajāyāti buddho. Sabbaññutāya
 buddho. Sabbadassāvitāya buddho. Abhiññeyyatāya buddho.
 Vikasitāya buddho. Khīṇāsavasaṅkhātena buddho. Nirupakkilesasaṅkhātena
 buddho. Ekantavītarāgoti buddho. Ekantavītadosoti
 buddho. Ekantavītamohoti buddho. Ekantanikkilesoti buddho.
 Ekāyanamaggaṁ gatoti buddho. Eko anuttaraṁ sammāsambodhiṁ

  *  *  *  *  *  *
  Footnote:1 Ma. adhivacananti. 2 Ma. soḷasa pārāyaniyā.
-------------------------------------------------
[page 272]
 Abhisambuddhoti buddho. Abuddhivihatattā buddhipaṭilābhā buddho.
 Buddhoti netaṁ nāmaṁ mātarā kataṁ na pitarā kataṁ na bhātarā kataṁ
 na bhaginiyā kataṁ na mittāmaccehi kataṁ na ñātisālohitehi kataṁ
 na samaṇabrāhmaṇehi kataṁ na devatāhi kataṁ vimokkhantikametaṁ
 buddhānaṁ bhagavantānaṁ bodhiyā mūle saha sabbaññutañāṇassa
 paṭilābhā sacchikā paññatti yadidaṁ buddhoti buddhaṁ. Ete buddhaṁ
 upāgañchunti ete buddhaṁ upāgamiṁsu upasaṅkamiṁsu payirupāsiṁsu
 paripucchiṁsu paripañhiṁsūti ete buddhaṁ upāgañchuṁ.
      [547] Sampannacaraṇaṁ isinti caraṇaṁ vuccati sīlācāranipphatti.
 Sīlasaṁvaropi caraṇaṁ indriyasaṁvaropi caraṇaṁ bhojane mattaññutāpi
 caraṇaṁ jāgariyānuyogopi caraṇaṁ sattapi saddhammā caraṇaṁ cattāripi
 jhānāni caraṇaṁ. Sampannacaraṇanti sampannacaraṇaṁ seṭṭhacaraṇaṁ
 [1]- Pāmokkhacaraṇaṁ uttamacaraṇaṁ pavaracaraṇanti sampannacaraṇaṁ.
 Isinti isi. Bhagavā mahantaṁ sīlakkhandhaṁ esi gavesi pariyesīti
 isi .pe. Mahesakkhehi vā sattehi esito gavesito pariyesito
 kahaṁ buddho kahaṁ bhagavā kahaṁ devadevo kahaṁ narāsabhoti isīti
 sampannacaraṇaṁ isiṁ.
      [548] Pucchantā nipuṇe pañheti pucchantāti pucchantā
 yācantā ajjhesantā pasādentā. Nipuṇe pañheti gambhīre
 duddase duranubodhe sante paṇīte atakkāvacare nipuṇe paṇḍitavedanīye

  *  *  *  *  *  *
  Footnote:1 Ma. viseṭṭhacaraṇaṁ.
-------------------------------------------------
[page 273]
 Pañheti pucchantā nipuṇe pañhe.
      [549] Buddhaseṭṭhaṁ upāgamunti buddhāti yo so bhagavā .pe.
 Sacchikā paññatti yadidaṁ buddhoti. Seṭṭhanti aggaṁ seṭṭhaṁ
 viseṭṭhaṁ pāmokkhaṁ uttamaṁ pavaranti buddhaseṭṭhaṁ. Upāgamunti
 upāgamiṁsu upasaṅkamiṁsu payirupāsiṁsu paripucchiṁsu paripañhiṁsūti buddhaseṭṭhaṁ
 upāgamuṁ. Tenetaṁ vuccati
          ete buddhaṁ upāgañchuṁ sampannacaraṇaṁ isiṁ
          pucchantā nipuṇe pañhe buddhaseṭṭhaṁ upāgamunti.
    [550] Tesaṁ buddho byākāsi pañhaṁ puṭṭho yathātathaṁ
          pañhānaṁ veyyākaraṇena tosesi brāhmaṇe muni.
      [551] Tesaṁ buddho byākāsīti tesanti soḷasannaṁ
 pārāyaniyānaṁ brāhmaṇānaṁ. Buddhoti yo so bhagavā .pe.
 Sacchikā paññatti yadidaṁ buddhoti. Byākāsīti tesaṁ buddho
 byākāsi ācikkhi desesi paññapesi paṭṭhapesi vivari vibhaji
 uttānīmakāsi pakāsesīti tesaṁ buddho byākāsi.
      [552] Pañhaṁ puṭṭho yathātathanti pañhaṁ puṭṭhoti pañhaṁ
 pucchito yācito ajjhesito pasādito. Yathātathanti yathā
 ācikkhitabbaṁ tathā ācikkhi yathā desitabbaṁ tathā desesi yathā
 paññapetabbaṁ tathā paññapesi yathā paṭṭhapetabbaṁ tathā paṭṭhapesi
 yathā vivaritabbaṁ tathā vivari yathā vibhajitabbaṁ tathā vibhaji yathā
-------------------------------------------------
[page 274]
 Uttānīkātabbaṁ tathā uttānīmakāsi yathā pakāsetabbaṁ tathā
 pakāsesīti pañhaṁ puṭṭho yathātathaṁ.
      [553] Pañhānaṁ veyyākaraṇenāti pañhānaṁ veyyākaraṇena
 ācikkhaṇena desanena paññapanena paṭṭhapanena vivarena vibhajanena
 uttānīkammena pakāsanenāti pañhānaṁ veyyākaraṇena.
      [554] Tosesi brāhmaṇe munīti tosesīti tosesi vitosesi
 pasādesi ārādhesi attamane akāsi. Brāhmaṇeti soḷasa
 pārāyaniye brāhmaṇe. Munīti monaṁ vuccati ñāṇaṁ yā
 paññā pajānanā .pe. Saṅgajālamaticca so munīti tosesi
 brāhmaṇe muni. Tenetaṁ vuccati
          tesaṁ < PTS. CNid , 48 >buddho byākāsi pañhaṁ puṭṭho yathātathaṁ
          pañhānaṁ veyyākaraṇena tosesi brāhmaṇe munīti.
    [555] Te tositā cakkhumatā buddhenādiccabandhunā
          brahmacariyamacariṁsu varapaññassa santike.
      [556] Te tositā cakkhumatāti teti soḷasa pārāyaniyā
 brāhmaṇā. Tositāti tositā vitositā pasāditā ārādhitā
 attamanā katāti te tositā. Cakkhumatāti bhagavā pañcahi
 cakkhūhi cakkhumā maṁsacakkhunāpi cakkhumā dibbacakkhunāpi cakkhumā
 paññācakkhunāpi cakkhumā buddhacakkhunāpi cakkhumā samantacakkhunāpi
 cakkhumā. Kathaṁ bhagavā maṁsacakkhunāpi cakkhumā .pe. Evaṁ
-------------------------------------------------
[page 275]
 Bhagavā samantacakkhunāpi cakkhumāti te tositā cakkhumatā.
      [557] Buddhenādiccabandhunāti buddhenāti yo so bhagavā .pe.
 Sacchikā paññatti yadidaṁ buddhoti. Ādiccabandhunāti ādicco
 vuccati suriyo. So gotamo gottena bhagavāpi gotamo
 gottena bhagavā suriyassa gottañātako gottabandhu tasmā
 buddho ādiccabandhūti buddhenādiccabandhunā.
      [558] Brahmacariyamacariṁsūti brahmacariyaṁ vuccati asaddhammasamāpattiyā
 ārati virati paṭivirati veramaṇī viramaṇaṁ akiriyā akaraṇaṁ
 anajjhāpatti velāanatikkamo setughāto. Apica nippariyāyavasena
 brahmacariyaṁ vuccati ariyo aṭṭhaṅgiko maggo seyyathīdaṁ sammādiṭṭhi
 sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi. Brahmacariyamacariṁsūti
 brahmacariyaṁ [1]- acariṁsu samādāya vattiṁsūti brahmacariyamacariṁsu.
      [559] Varapaññassa santiketi varapaññassa aggapaññassa
 seṭṭhapaññassa [2]- pāmokkhapaññassa uttamapaññassa pavarapaññassa.
 Santiketi santike sāmantā āsanne avidūre upakaṭṭheti varapaññassa
 santike. Tenetaṁ vuccati
          te tositā cakkhumatā buddhenādiccabandhunā
          brahmacariyamacariṁsu varapaññassa santiketi.
    [560] Ekamekassa pañhassa yathā buddhena desitaṁ

  *  *  *  *  *  *
  Footnote:1 Ma. cariṁsu. 2 Ma. viseṭṭhapaññassa. evamīdisesu ṭhānesu.
-------------------------------------------------
[page 276]
          Tathā yo paṭipajjeyya gacche pāraṁ apārato.
      [561] Ekamekassa pañhassāti ekamekassa ajitapañhassa
 ekamekassa tissametteyyapañhassa .pe. Ekamekassa piṅgiyapañhassāti
 ekamekassa pañhassa.
      [562] Yathā buddhena desitanti buddhenāti yo so bhagavā .pe.
 Sacchikā paññatti yadidaṁ buddhoti. Yathā buddhena desitanti
 yathā buddhena ācikkhitaṁ desitaṁ paññapitaṁ paṭṭhapitaṁ vivaritaṁ
 vibhattaṁ 1- uttānīkataṁ pakāsitanti yathā buddhena desitaṁ.
      [563] Tathā yo paṭipajjeyyāti sammāpaṭipadaṁ anulomapaṭipadaṁ
 apaccanīkapaṭipadaṁ anvatthapaṭipadaṁ dhammānudhammapaṭipadaṁ paṭipajjeyyāti
 tathā yo paṭipajjeyya.
      [564] Gacche pāraṁ apāratoti pāraṁ vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Apāraṁ vuccanti kilesā ca khandhā ca
 abhisaṅkhārā ca. Gacche pāraṁ apāratoti apārato pāraṁ gaccheyya
 pāraṁ adhigaccheyya pāraṁ phuseyya 2- pāraṁ sacchikareyyāti gacche
 pāraṁ apārato. Tenetaṁ vuccati
         ekamekassa pañhassa yathā buddhena desitaṁ
         tathā yo paṭipajjeyya gacche pāraṁ apāratoti.
   [565] Apārā pāraṁ gaccheyya bhāvento maggamuttamaṁ

  *  *  *  *  *  *
  Footnote:1 Ma. vibhajitaṁ. 2 Ma. phasseyya. evamuparipi.
-------------------------------------------------
[page 277]
          Maggo so pāragamanāya 1- tasmā pārāyanaṁ iti.
      [566] Apārā pāraṁ gaccheyyāti apāraṁ vuccanti kilesā
 ca khandhā ca abhisaṅkhārā ca. Pāraṁ vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Apārā pāraṁ gaccheyyāti apārā pāraṁ
 gaccheyya pāraṁ adhigaccheyya pāraṁ phuseyya pāraṁ sacchikareyyāti
 apārā pāraṁ gaccheyya.
      [567] Bhāvento maggamuttamanti magganti 2- maggo vuccati
 ariyo aṭṭhaṅgiko maggo seyyathīdaṁ sammādiṭṭhi .pe.
 Sammāsamādhi. Uttamanti aggaṁ seṭṭhaṁ viseṭṭhaṁ pāmokkhaṁ uttamaṁ
 pavaranti maggamuttamaṁ. Bhāventoti bhāvento āsevanto
 bahulīkarontoti bhāvento maggamuttamaṁ.
      [568] Maggo so pāragamanāyāti maggo pantho patho pajjo
 añjasaṁ vaṭumāyanaṁ nāvā uttarasetu [3]- pakullo [3]- saṅkamo 4-.
 Pāragamanāyāti pāragamanāya pārasampāpanāya pārasamanupāpanāya
 jarāmaraṇassa taraṇāyāti maggo so pāragamanāya.
      [569] Tasmā pārāyanaṁ itīti [5]- tasmā taṁkāraṇā taṁhetu
 tappaccayā taṁnidānā. Pāraṁ vuccati amataṁ nibbānaṁ yo so
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ. Āyanaṁ vuccati maggo. Itīti padasandhi .pe.

  *  *  *  *  *  *
  Footnote:1 Ma. pāraṁ gamanāya. evamuparipi. 2 Ma. maggamuttamaṁ vuccati ariyo aṭṭhaṅgiko
 maggo. 3 Ma. ca. 4 Ma. bhisisaṅkamo. 5 Ma. tasmāti.
-------------------------------------------------
[page 278]
 Padānupubbakametaṁ itīti tasmā pārāyanaṁ iti. Tenetaṁ vuccati
          apārā < PTS. CNid , 49 >pāraṁ gaccheyya bhāvento maggamuttamaṁ
          maggo so pāragamanāya tasmā pārāyanaṁ itīti.
           [570] Pārāyanamanugāyissaṁ (iccāyasmā piṅgiyo)
                 (yathā addakkhi tathā akkhāsi)
                 vimalo bhūrimedhaso
                 nikkāmo nibbano nāgo
                 kissa hetu musā bhaṇe.
      [571] Pārāyanamanugāyissanti gītamanugāyissaṁ kathitamanugāyissaṁ 1-
 lapitamanugāyissaṁ bhāsitamanugāyissanti pārāyanamanugāyissaṁ.
 Iccāyasmā piṅgayoti iccāti padasandhi .pe. Padānupubbakametaṁ
 iccāti. Āyasmāti piyavacanaṁ garuvacanaṁ sagāravasappatissādhivacanametaṁ
 āyasmāti. Piṅgiyoti tassa therassa nāmaṁ saṅkhā samaññā
 paññatti vohāro nāmaṁ nāmakammaṁ nāmadheyyaṁ nirutti byañjanaṁ
 abhilāpoti iccāyasmā piṅgiyo.
      [572] Yathā addakkhi tathā akkhāsīti yathā addakkhi tathā
 akkhāsi ācikkhi desesi paññapesi paṭṭhapesi vivari vibhaji
 uttānīmakāsi pakāsesi sabbe saṅkhārā aniccāti .pe. Yaṅkiñci
 samudayadhammaṁ sabbantaṁ nirodhadhammanti yathā addakkhi tathā akkhāsi
 ācikkhi desesi paññapesi paṭṭhapesi vivari vibhaji uttānīmakāsi

  *  *  *  *  *  *
  Footnote:1 Ma. kathitamanukathayissaṁ bhaṇitamanubhaṇissaṁ lapitamanulapissaṁ bhāsitamanubhāsissanti.
-------------------------------------------------
[page 279]
 Pakāsesīti yathā addakkhi tathā akkhāsi.
      [573] Vimalo bhūrimedhasoti vimaloti rāgo malaṁ doso
 malaṁ moho malaṁ kodho malaṁ upanāho malaṁ .pe. Sabbākusalābhisaṅkhārā
 malā. Te malā buddhassa bhagavato pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā tasmā 1-
 buddho amalo vimalo nimmalo malāpagato malavippahīno malavippamutto
 sabbamalavītivatto. Bhūri vuccati paṭhavī. Bhagavā imāya 2-
 paṭhavīsamāya vipulāya vitthatāya paññāya samannāgato. Medhā
 vuccati paññā yā paññā pajānanā .pe. Amoho dhammavicayo
 sammādiṭṭhi. Bhagavā imāya medhāya paññāya upeto samupeto
 upāgato samupāgato upapanno samupapanno samannāgato tasmā
 buddho bhūrimedhasoti vimalo bhūrimedhaso.
      [574] Nikkāmo nibbano nāgoti kāmāti uddānato
 dve kāmā vatthukāmā ca kilesakāmā ca .pe. Ime vuccanti
 vatthukāmā .pe. Ime vuccanti kilesakāmā. Buddhassa bhagavato
 vatthukāmā pariññātā kilesakāmā pahīnā. Vatthukāmānaṁ pariññātattā
 kilesakāmānaṁ pahīnattā bhagavā na kāme kāmeti [3]- na kāme
 pattheti na kāme piheti na kāme abhijappati. Ye kāme kāmenti [4]-
 kāme patthenti kāme pihayanti kāme abhijappanti te
 kāmakāmino rāgarāgino saññasaññino. Bhagavā na kāme kāmeti

  *  *  *  *  *  *
  Footnote:1 Ma. ayaṁ pāṭho natthi. 2 Ma. tāya. 3 Ma. na kāme icchati. 4 Ma. kāme
 icchanti. evamīdisesu ṭhānesu.
-------------------------------------------------
[page 280]
 Na kāme pattheti na kāme piheti na kāme abhijappati tasmā
 buddho akāmo nikkāmo cattakāmo vantakāmo muttakāmo pahīnakāmo
 paṭinissaṭṭhakāmo vītarāgo vigatarāgo cattarāgo vantarāgo
 muttarāgo pahīnarāgo paṭinissaṭṭharāgo nicchāto nibbuto sītibhūto
 sukhapaṭisaṁvedī brahmabhūtena attanā viharatīti nikkāmo.
 Nibbanoti rāgo vanaṁ doso vanaṁ moho vanaṁ kodho vanaṁ upanāho
 vanaṁ .pe. Sabbākusalābhisaṅkhārā vanā. Te vanā buddhassa
 bhagavato pahīnā ucchinnamūlā tālāvatthukatā anabhāvaṅgatā
 āyatiṁ anuppādadhammā tasmā buddho avano nibbano vanāpagato
 vanavippahīno vanavippamutto sabbavanavītivattoti nibbano. Nāgoti
 bhagavā āguṁ na karotīti nāgo. Na gacchatīti nāgo. Na
 āgacchatīti nāgo .pe. Evaṁ bhagavā na āgacchatīti nāgoti
 nikkāmo nibbano nāgo.
      [575] Kissa hetu musā bhaṇeti kissa hetūti kissa hetu [1]-
 kiṁkāraṇā [2]- kiṁpaccayāti kissa hetu. [3]- Musā bhaṇeti mosavajjaṁ
 bhaṇeyya musāvādaṁ bhaṇeyya anariyavādaṁ bhaṇeyya. Idhekacco
 sabhaggato vā parisaggato vā ñātimajjhagato vā pūgamajjhagato vā
 rājakulamajjhagato vā abhinīto sakkhipuṭṭho ehi bho 4- purisa yaṁ jānāsi
 taṁ vadehīti ajānaṁ āha jānāmīti jānaṁ vā āha na jānāmīti
 apassaṁ vā āha passāmīti passaṁ vā āha na passāmīti

  *  *  *  *  *  *
  Footnote:1 Ma. kiṁhetu. 2 Ma. kiṁnidānā. 3 Ma. musā bhaṇeti musā bhaṇeyya katheyya
 dīpeyya vohareyya. 4 Ma. ehambho.
-------------------------------------------------
[page 281]
 Iti attahetu vā parahetu vā āmisakiñcikkhahetu vā sampajānamusā
 bhaṇati 1- idaṁ vuccati mosavajjaṁ. Apica tīhākārehi musāvādo
 hoti pubbevassa hoti musā bhaṇissanti bhaṇantassa hoti
 musā bhaṇāmīti bhaṇitassa hoti musā mayā bhaṇitanti imehi
 tīhākārehi musāvādo hoti. Apica catūhākārehi musāvādo
 hoti pubbevassa hoti musā bhaṇissanti .pe. Pañcahākārehi
 chahākārehi sattahākārehi aṭṭhahākārehi musāvādo hoti
 pubbevassa hoti musā bhaṇissanti bhaṇantassa hoti musā
 bhaṇāmīti bhaṇitassa hoti musā mayā bhaṇitanti vinidhāya diṭṭhiṁ
 vinidhāya khantiṁ vinidhāya ruciṁ vinidhāya saññaṁ vinidhāya bhāvaṁ
 imehi aṭṭhahākārehi musāvādo hoti. Kissa hetu musā bhaṇeyya
 katheyya dīpeyya vohareyyāti kissa hetu musā bhaṇe.
 Tenāha piṅgiyatthero
                 pārāyanamanugāyissaṁ (iccāyasmā piṅgiyo)
                 (yathā addakkhi tathā akkhāsi)
                 vimalo bhūrimedhaso
                 nikkāmo nibbano nāgo
                 kissa hetu musā bhaṇeti.
     [576] Pahīnamalamohassa mānamakkhappahāyino
           handāhaṁ kittayissāmi giraṁ vaṇṇūpasañhitaṁ.

  *  *  *  *  *  *
  Footnote:1 Ma. bhāsati.
-------------------------------------------------
[page 282]
      [577] Pahīnamalamohassāti malāti rāgo malaṁ doso malaṁ
 moho malaṁ māno malaṁ diṭṭhi malaṁ kileso malaṁ sabbaduccaritaṁ
 malaṁ [1]-. Mohāti dukkhe añāṇaṁ .pe. Avijjālaṅgī moho
 akusalamūlaṁ ayaṁ vuccati moho. Malañca moho ca buddhassa bhagavato
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tasmā buddho pahīnamalamohoti pahīnamalamohassa.
      [578] Mānamakkhappahāyinoti mānāti ekavidhena māno
 yo 2- cittassa uṇṇati 3-. Duvidhena māno attukkaṁsanamāno
 paravambhanamāno. Tividhena māno seyyohamasmīti māno
 sadisohamasmīti māno hīnohamasmīti māno. Catubbidhena māno
 lābhena mānaṁ janeti yasena mānaṁ janeti pasaṁsāya mānaṁ janeti sukhena
 mānaṁ janeti. Pañcavidhena māno lābhimhi manāpikānaṁ rūpānanti
 mānaṁ janeti lābhimhi manāpikānaṁ saddānaṁ gandhānaṁ rasānaṁ
 phoṭṭhabbānanti mānaṁ janeti. Chabbidhena māno cakkhusampadāya
 mānaṁ janeti sotasampadāya ghānasampadāya jivhāsampadāya
 kāyasampadāya manosampadāya mānaṁ janeti. Sattavidhena māno
 māno atimāno mānātimāno omāno avamāno asmimāno
 micchāmāno. Aṭṭhavidhena māno lābhena mānaṁ janeti alābhena
 omānaṁ janeti yasena mānaṁ janeti ayasena omānaṁ janeti
 pasaṁsāya mānaṁ janeti nindāya omānaṁ janeti sukhena mānaṁ

  *  *  *  *  *  *
  Footnote:1 Ma. sabbabhavagāmikammaṁ malaṁ. 2 Ma. yā. 3 Ma. unnati. evamuparipi.
-------------------------------------------------
[page 283]
 Janeti dukkhena omānaṁ janeti. Navavidhena māno seyyassa
 seyyohamasmīti māno seyyassa sadisohamasmīti māno seyyassa
 hīnohamasmīti māno sadisassa seyyohamasmīti māno sadisassa
 sadisohamasmīti māno sadisassa hīnohamasmīti māno hīnassa
 seyyohamasmīti māno hīnassa sadisohamasmīti māno hīnassa
 hīnohamasmīti māno. Dasavidhena māno idhekacco mānaṁ janeti
 jātiyā vā gottena vā kolaputtikena vā vaṇṇapokkharatāya
 vā dhanena vā ajjhenena vā kammāyatanena vā sippāyatanena vā
 vijjaṭṭhānena 1- vā sutena vā paṭibhāṇena vā aññataraññatarena
 vā vatthunā yo evarūpo māno maññanā maññitattaṁ uṇṇati
 unnaḷo 2- dhajo sampaggāho ketukamyatā cittassa ayaṁ vuccati
 māno. Makkhāti [3]- makkho makkhāyanā makkhāyitattaṁ [4]- niṭṭhuriyakammaṁ
 ayaṁ vuccati makkho. Buddhassa bhagavato māno ca makkho ca pahīnā
 ucchinnamūlā tālāvatthukatā anabhāvaṅgatā āyatiṁ anuppādadhammā
 tasmā buddho mānamakkhappahāyīti mānamakkhappahāyino.
      [579] Handāhaṁ kittayissāmi giraṁ vaṇṇūpasañhitanti
 handāhanti padasandhi .pe. Padānupubbakametaṁ handāti.
 Kittayissāmīti vaṇṇena upetaṁ samupetaṁ upāgataṁ samupāgataṁ upapannaṁ
 samupapannaṁ samannāgataṁ giraṁ vācaṁ byapathaṁ odīraṇaṁ 5- kittayissāmi
 desissāmi paññapessāmi paṭṭhapessāmi vivarissāmi vibhajissāmi

  *  *  *  *  *  *
  Footnote:1 Ma. vijjāṭṭhānena. 2 Ma. unnamo. 3 Ma. yo. 4 Ma. niṭṭhuriyaṁ.
 5 Ma. udīraṇaṁ.
-------------------------------------------------
[page 284]
 Uttānīkarissāmi pakāsissāmīti handāhaṁ kittayissāmi giraṁ
 vaṇṇūpasañhitaṁ. Tenāha piṅgiyatthero 1-
           pahīnamalamohassa < PTS. CNid , 50 >mānamakkhappahāyino
           handāhaṁ kittayissāmi giraṁ vaṇṇūpasañhitanti.
           [580] Tamonudo buddho samantacakkhu
                 lokantagū sabbabhavātivatto
                 anāsavo sabbadukkhappahīno
                 saccavhayo brahmupāsito me.
      [581] Tamonudo buddho samantacakkhūti tamonudoti bhagavā 2-
 rāgatamaṁ dosatamaṁ mohatamaṁ mānatamaṁ diṭṭhitamaṁ kilesatamaṁ duccaritatamaṁ
 andhakaraṇaṁ acakkhukaraṇaṁ añāṇakaraṇaṁ paññānirodhikaṁ vighātapakkhikaṁ
 anibbānasaṁvattanikaṁ nudi panudi jahi 3- vinodayi byantīmakāsi
 anabhāvaṅgamesīti tamonudo 2-. Buddhoti yo so bhagavā .pe.
 Sacchikā paññatti yadidaṁ buddhoti. Samantacakkhūti samantacakkhu
 vuccati sabbaññutañāṇaṁ .pe. Tathāgato tena samantacakkhūti
 tamonudo buddho samantacakkhu.
      [582] Lokantagū sabbabhavātivattoti lokāti eko loko
 bhavaloko. Dve lokā sampatti 4- ca bhavaloko vipatti ca
 bhavaloko. Tayo lokā tisso vedanā. Cattāro lokā
 cattāro āhārā. Pañca lokā pañcupādānakkhandhā.

  *  *  *  *  *  *
  Footnote:1 Ma. thero piṅgiyo. evamuparipi. 2 Ma. ayaṁ pāṭho natthi. 3 Ma. pajahi.
 4 Ma. bhavaloko ca sambhavaloko ca sampattibhavaloko ca sampattisambhavaloko ca
 vipattibhavaloko ca vipattisambhavaloko ca.
-------------------------------------------------
[page 285]
 Cha lokā cha ajjhattikāni āyatanāni. Satta lokā satta
 viññāṇaṭṭhitiyo. Aṭṭha lokā aṭṭha lokadhammā. Nava
 lokā nava sattāvāsā. Dasa lokā dasa upakkilesā 1-. Ekādasa
 lokā ekādasa kāmabhavā 2-. Dvādasa lokā dvādasāyatanāni.
 Aṭṭhārasa lokā aṭṭhārasa dhātuyo. Lokantagūti bhagavā
 lokassa antagato antappatto koṭigato koṭippatto .pe.
 Nibbānagato nibbānappatto so vuṭṭhavāso ciṇṇacaraṇo .pe.
 Jātijarāmaraṇasaṁsāro natthi tassa punabbhavoti lokantagū.
 Sabbabhavātivattoti bhavāti dve bhavā kammabhavo ca paṭisandhiko ca
 punabbhavo. Katamo kammabhavo. Puññābhisaṅkhāro apuññābhisaṅkhāro
 āneñjābhisaṅkhāro ayaṁ kammabhavo. Katamo paṭisandhiko
 punabbhavo. Paṭisandhikā rūpā vedanā saññā saṅkhārā
 viññāṇaṁ ayaṁ paṭisandhiko punabbhavo. Bhagavā kammabhavañca
 paṭisandhikañca punabbhavaṁ ativatto atikkanto vītivattoti lokantagū
 sabbabhavātivatto.
      [583] Anāsavo sabbadukkhappahīnoti anāsavoti cattāro
 āsavā kāmāsavo bhavāsavo diṭṭhāsavo avijjāsavo. Te āsavā
 buddhassa bhagavato pahīnā ucchinnamūlā tālāvatthukatā anabhāvaṅgatā
 āyatiṁ anuppādadhammā tasmā buddho anāsavo. Sabbadukkhappahīnoti
 sabbaṁ tassa paṭisandhikaṁ jātidukkhaṁ jarādukkhaṁ byādhidukkhaṁ maraṇadukkhaṁ

  *  *  *  *  *  *
  Footnote:1 Ma. āyatanāni. 2 Ma. ime pāṭhā natthi.
-------------------------------------------------
[page 286]
 Sokaparidevadukkhadomanassupāyāsadukkhaṁ .pe. Diṭṭhibyasanadukkhaṁ pahīnaṁ
 samucchinnaṁ paṭippassaddhaṁ abhabbuppattikaṁ ñāṇagginā daḍḍhaṁ tasmā
 buddho sabbadukkhappahīnoti anāsavo sabbadukkhappahīno.
      [584] Saccavhayo brahmupāsito meti saccavhayoti [1]-
 saccasadisavhayo. Vipassī bhagavā sikhī bhagavā vessabhū bhagavā
 kakusandho bhagavā konāgamano bhagavā kassapo bhagavā [2]- buddhā bhagavanto
 sadisanāmā saccasadisavhayā 3-. Bhagavā 4- sakyamuni tesaṁ buddhānaṁ
 bhagavantānaṁ sadisanāmo saccasadisavhayoti 5- tasmā buddho saccavhayo.
 Brahmupāsito meti so bhagavā mayā āsito upāsito payirupāsito
 paripucchito paripañhitoti saccavhayo brahmupāsito me.
 Tenāha piṅgiyatthero
                 tamonudo buddho samantacakkhu
                 lokantagū sabbabhavātivatto
                 anāsavo sabbadukkhappahīno
                 saccavhayo brahmupāsito meti.
           [585] Dijo yathā kubbanakaṁ pahāya
                 bahupphalaṁ kānanaṁ āvaseyya
                 evamāhaṁ 6- appadasse pahāya
                 mahodadhiṁ haṁsarivajjhapatto 7-.
      [586] Dijo yathā kubbanakaṁ pahāya bahupphalaṁ kānanaṁ

  *  *  *  *  *  *
  Footnote:1 Ma. saccavhayo sadisanāmo sadisavhayo. 2 Ma. te. 3 Ma. sadisavhayā.
 4 Ma. bhagavāpi. 5 Ma. sadisavhayoti. 6 Ma. evamahaṁ. 7 Ma. haṁsoriva
 ajjhapatto. evamuparipi.
-------------------------------------------------
[page 287]
 Āvaseyyāti dijo vuccati pakkhī. Kiṁkāraṇā dijo vuccati pakkhī.
 Dvikkhattuṁ jāyati 1- dijo mātukucchimhā ca aṇḍakosamhā ca
 taṁkāraṇā dijo vuccati pakkhīti dijo. Yathā kubbanakaṁ pahāyāti
 yathā dijo kubbanakaṁ rittavanakaṁ 2- appabhakkhaṁ appodakaṁ pahāya jahitvā
 atikkamitvā [3]- vītivattetvā aññaṁ bahupphalaṁ bahubhakkhaṁ bahurukkhaṁ 4-
 mahantaṁ kānanaṁ vanasaṇḍaṁ adhigaccheyya vindeyya paṭilabheyya tasmiṁ [5]-
 vanasaṇḍe vāsaṁ kappeyyāti dijo yathā kubbanakaṁ pahāya
 bahupphalaṁ kānanaṁ āvaseyya.
      [587] Evamāhaṁ appadasse pahāya mahodadhiṁ haṁsarivajjhapattoti
 evanti opammasampaṭipādanaṁ. Appadasse pahāyāti yo ca
 bāvarī brāhmaṇo ye caññe tassa ācariyā buddhaṁ bhagavantaṁ
 upādāya appadassā parittadassā thokadassā omakadassā
 lāmakadassā jatukkadassā. Te brāhmaṇe appadasse parittadasse
 thokadasse omakadasse lāmakadasse jatukkadasse pahāya pajahitvā
 atikkamitvā samatikkamitvā [6]- buddhaṁ bhagavantaṁ [7]- aggadassaṁ seṭṭhadassaṁ
 viseṭṭhadassaṁ [8]- uttamadassaṁ pavaraṁ 9- asamaṁ asamasamaṁ [10]- appaṭibhāgaṁ
 appaṭipuggalaṁ devātidevaṁ narāsabhaṁ purisasīhaṁ purisanāgaṁ purisājaññaṁ
 purisanisabhaṁ purisadhorayhaṁ dasabalaṁ tādiṁ 11- adhigacchiṁ vindiṁ paṭilabhiṁ. Yathāva 12-
 haṁso mahantaṁ mānusakataṁ 13- vā saraṁ anotattaṁ vā dahaṁ mahāsamuddaṁ
 vā akkhobbhaṁ 14- amitodakaṁ [15]- adhigaccheyya vindeyya paṭilabheyya

  *  *  *  *  *  *
  Footnote:1 Ma. jāyatīti. 2 Ma. parittavanakaṁ appaphalaṁ. 3 Ma. samatikkamitvā. evamīdisesu
 ṭhānesu. 4 Ma. bahūdakaṁ. 5 Ma. ca. 6 Ma. vītivattetvā. 7 Ma. appamāṇadassaṁ.
 8 Ma. pāmokkhadassaṁ. 9 Ma. pavaradassaṁ. 10 Ma. appaṭisamaṁ.
 11 Ma. dasabaladhāriṁ. 12 Ma. yathā ca. 13 Ma. mānasakaṁ. 14 Ma. akkhobhaṁ.
 15 Ma. jalarāsiṁ.
-------------------------------------------------
[page 288]
 Evameva piṅgiyo brāhmaṇo 1- buddhaṁ bhagavantaṁ akkhobbhaṁ amitatejaṁ
 pabhinnañāṇaṁ vivaṭacakkhuṁ paññāpabhedakusalaṁ adhigatapaṭisambhidaṁ
 catuvesārajjappattaṁ suddhādhimuttaṁ setapaccattaṁ advayabhāṇiṁ tādiṁ
 tathāpaṭiññaṁ aparittaṁ mahantaṁ gambhīraṁ appameyyaṁ duppariyogāḷhaṁ
 bahuratanaṁ sāgarasamaṁ chaḷaṅgupekkhāya samannāgataṁ atulaṁ vipulaṁ appameyyaṁ
 taṁ tādisaṁ pavadatamaggavādinaṁ sinerumiva 2- nagānaṁ garuḷamiva dijānaṁ
 sīhamiva migānaṁ udadhimiva aṇṇavānaṁ jinapavaraṁ 3- adhigacchiṁ vindiṁ
 paṭilabhinti evamāhaṁ appadasse pahāya mahodadhiṁ haṁsarivajjhapatto.
 Tenāha piṅgiyatthero
                 dijo yathā kubbanakaṁ pahāya
                 bahupphalaṁ kānanaṁ āvaseyya
                 evamāhaṁ appadasse pahāya
                 mahodadhiṁ haṁsarivajjhapattoti.
           [588] Ye me pubbe viyākaṁsu (huraṁ gotamasāsanā)
                 iccāsi iti bhavissati
                 sabbantaṁ itihītihaṁ
                 sabbantaṁ takkavaḍḍhanaṁ.
      [589] Ye me pubbe viyākaṁsūti yeti yo ca bāvarī brāhmaṇo
 ye caññe tassa ācariyā te sakaṁ diṭṭhiṁ sakaṁ khantiṁ sakaṁ
 ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ byākaṁsu ācikkhiṁsu

  *  *  *  *  *  *
  Footnote:1 Ma. ime dve pāṭhā natthi. 2 Ma. pavadataṁ maggavādinaṁ merumiva. 3 Ma. adhigacchiṁ
 taṁ satthāraṁ jinapavaraṁ mahesinti.
-------------------------------------------------
[page 289]
 Desayiṁsu paññapiṁsu paṭṭhapiṁsu vivariṁsu vibhajiṁsu uttānīmakaṁsu
 pakāsesunti ye me pubbe viyākaṁsu.
      [590] Huraṁ gotamasāsanāti huraṁ gotamasāsanā paraṁ gotamasāsanā
 pure gotamasāsanā paṭhamataraṁ gotamasāsanā buddhasāsanā
 jinasāsanā tathāgatasāsanā devasāsanā 1- arahantasāsanāti huraṁ
 gotamasāsanā.
      [591] Iccāsi iti bhavissatīti evaṁ kira asi 2- evaṁ kira
 bhavissatīti iccāsi iti bhavissati.
      [592] Sabbantaṁ itihītihanti sabbaṁ taṁ itihītihaṁ itikirāya
 paramparāya piṭakasampadāya takkahetu nayahetu ākāraparivitakkena
 diṭṭhinijjhānakkhantiyā na sāmaṁ sayamabhiññātaṁ na attapaccakkhaṁ
 dhammaṁ [3]- kathayiṁsūti sabbantaṁ itihītihaṁ.
      [593] Sabbantaṁ takkavaḍḍhananti sabbantaṁ takkavaḍḍhanaṁ vitakkavaḍḍhanaṁ
 saṅkappavaḍḍhanaṁ kāmavitakkavaḍḍhanaṁ byāpādavihiṁsāvitakkavaḍḍhanaṁ
 ñātivitakkavaḍḍhanaṁ janapadavitakkavaḍḍhanaṁ amaravitakkavaḍḍhanaṁ
 parānuddayatāpaṭisaṁyuttavitakkavaḍḍhanaṁ lābhasakkārasilokapaṭisaṁyuttavitakkavaḍḍhanaṁ
 anavaññattipaṭisaṁyuttavitakkavaḍḍhananti sabbantaṁ
 takkavaḍḍhanaṁ. Tenāha piṅgiyatthero
                 ye me pubbe viyākaṁsu (huraṁ gotamasāsanā)
                 iccāsi iti bhavissati

  *  *  *  *  *  *
  Footnote:1 Ma. ayaṁ pāṭho natthi. 2 Ma. āsi. 3 Ma. yaṁ.
-------------------------------------------------
[page 290]
                       Sabbantaṁ < PTS. CNid , 51 >itihītihaṁ
                    sabbantaṁ takkavaḍḍhananti.
    [594] Eko tamanudāsīno 1- jutimā so pabhaṅkaro
          gotamo bhūripaññāṇo gotamo bhūrimedhaso.
      [595] Eko tamanudāsīnoti ekoti bhagavā pabbajjāsaṅkhātena 2-
 eko adutiyaṭṭhena eko taṇhāpahānaṭṭhena eko ekantavītarāgoti
 eko ekantavītadosoti eko ekantavītamohoti
 eko ekantanikkilesoti eko ekāyanamaggaṁ gatoti eko
 eko anuttaraṁ sammāsambodhiṁ abhisambuddhoti eko.
      Kathaṁ bhagavā pabbajjāsaṅkhātena 2- eko. Bhagavā daharova samāno
 susūkāḷakeso 3- bhadrena yobbaññena samannāgato paṭhamena vayasā
 akāmakānaṁ mātāpitūnaṁ assumukhānaṁ rodantānaṁ vilapantānaṁ ñātisaṅghaṁ
 pahāya 4- sabbaṁ gharāvāsapalibodhaṁ chinditvā puttadārapalibodhaṁ
 chinditvā ñātipalibodhaṁ chinditvā mittāmaccapalibodhaṁ chinditvā
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajitvā akiñcanabhāvaṁ upagantvā eko carati vicarati
 iriyati vatteti pāleti yapeti yāpetīti evaṁ bhagavā pabbajjāsaṅkhātena
 eko.
      Kathaṁ bhagavā adutiyaṭṭhena eko. So 4- evaṁ pabbajito samāno
 [5]- Araññavanapatthāni pantāni senāsanāni paṭisevati appasaddāni

  *  *  *  *  *  *
  Footnote:1 Ma. tamonudāsīno. evamuparipi. 2 Ma. pabbajjasaṅkhātena. 3 Ma. susukāḷakeso.
 4 Ma. ayaṁ pāṭho natthi. 5 Ma. eko.
-------------------------------------------------
[page 291]
 Appanigghosāni vijanavātāni manussarāhaseyyakāni paṭisallānasāruppāni
 so eko gacchati eko tiṭṭhati eko nisīdati eko
 seyyaṁ kappeti eko gāmaṁ piṇḍāya pavisati eko abhikkamati eko
 paṭikkamati eko raho nisīdati eko caṅkamaṁ adhiṭṭhāti eko carati
 vicarati iriyati vatteti pāleti yapeti yāpetīti evaṁ bhagavā
 adutiyaṭṭhena eko.
      Kathaṁ bhagavā taṇhāpahānaṭṭhena eko. So evaṁ eko
 adutiyo appamatto ātāpī pahitatto viharanto najjā nerañjarāya
 tīre bodhirukkhamūle mahāpadhānaṁ padahanto māraṁ sasenaṁ [1]- namuciṁ
 pamattabandhuṁ vidhamitvā taṇhaṁ jāliniṁ saritaṁ 2- visattikaṁ pajahi
 vinodesi byantīmakāsi anabhāvaṅgamesi.
          Taṇhādutiyo puriso dīghamaddhāna saṁsaraṁ
          itthabhāvaññathābhāvaṁ saṁsāraṁ nātivattati
          etamādīnavaṁ ñatvā taṇhā 3- dukkhassa sambhavaṁ
          vītataṇho anādāno sato bhikkhu paribbajeti.
 Evaṁ bhagavā taṇhāpahānaṭṭhena eko.
      Kathaṁ bhagavā ekantavītarāgoti eko. Rāgassa pahīnattā
 ekantavītarāgoti eko. Dosassa pahīnattā ekantavītadosoti
 eko. Mohassa pahīnattā ekantavītamohoti eko. Kilesānaṁ
 pahīnattā ekantanikkilesoti eko.

  *  *  *  *  *  *
  Footnote:1 Ma. kaṇhaṁ. 2 Ma. visaṭaṁ. 3 Ma. taṇhaṁ. evamuparipi.
-------------------------------------------------
[page 292]
      Kathaṁ bhagavā ekāyanamaggaṁ gatoti eko. Ekāyanamaggo
 vuccanti cattāro satipaṭṭhānā .pe. Ariyo aṭṭhaṅgiko maggo.
                 Ekāyanaṁ jātikhayantadassī
                 maggaṁ pajānāti hitānukampī
                 etena maggena tariṁsu pubbe
                 tarissanti ceva 1- taranti oghanti.
 Evaṁ bhagavā ekāyanamaggaṁ gatoti eko.
      Kathaṁ bhagavā eko anuttaraṁ sammāsambodhiṁ abhisambuddhoti
 eko. Bodhi vuccati catūsu maggesu ñāṇaṁ paññā paññindriyaṁ
 paññābalaṁ .pe. Dhammavicayasambojjhaṅgo vīmaṁsā vipassanā
 sammādiṭṭhi. Bhagavā tena bodhiñāṇena sabbe saṅkhārā
 aniccāti bujjhi .pe. Yaṅkiñci samudayadhammaṁ sabbantaṁ nirodhadhammanti
 bujjhi. Athavā yaṁ bujjhitabbaṁ anubujjhitabbaṁ paṭibujjhitabbaṁ
 sambujjhitabbaṁ adhigantabbaṁ phusitabbaṁ sacchikātabbaṁ sabbantaṁ tena
 bodhiñāṇena bujjhi anubujjhi paṭibujjhi sambujjhi adhigacchi phusesi
 sacchākāsi. Evaṁ bhagavā eko anuttaraṁ sammāsambodhiṁ abhisambuddhoti
 eko.
      Tamanudoti bhagavā rāgatamaṁ dosatamaṁ mohatamaṁ mānatamaṁ diṭṭhitamaṁ
 kilesatamaṁ duccaritatamaṁ andhakaraṇaṁ acakkhukaraṇaṁ añāṇakaraṇaṁ
 paññānirodhikaṁ vighātapakkhikaṁ anibbānasaṁvattanikaṁ nudi panudi pajahi

  *  *  *  *  *  *
  Footnote:1 Ma. ye ca. evamuparipi.
-------------------------------------------------
[page 293]
 Vinodesi byantīmakāsi anabhāvaṅgamesi. Āsīnoti nisinno bhagavā
 pāsāṇake cetiyeti āsīno.
          Nagassa passe āsīnaṁ muniṁ dukkhassa pāraguṁ
          sāvakā payirupāsanti tevijjā maccuhāyinoti.
 Evaṁ bhagavā āsīno. Athavā bhagavā sabbossukkapaṭippassaddhattā
 āsīno so vuṭṭhavāso ciṇṇacaraṇo .pe. Jātijarāmaraṇasaṁsāro
 natthi tassa punabbhavoti evampi bhagavā āsīnoti eko
 tamanudāsīno.
      [596] Jutimā so pabhaṅkaroti jutimāti jutimā [1]- paṇḍito
 paññavā buddhimā ñāṇī vibhāvī medhāvī. Pabhaṅkaroti [2]- ālokakaro
 obhāsakaro dīpaṅkaro [3]- ujjotakaro pajjotakaroti jutimā so
 pabhaṅkaro.
      [597] Gotamo bhūripaññāṇoti gotamo bhūripaññāṇo
 ñāṇapaññāṇo paññādhajo paññāketu paññādhipateyyo
 vicayabahulo pavicayabahulo okkhāyanabahulo samokkhāyanadhammo vibhūtavihārī
 taccarito tabbahulo taggaruko tanninno tappoṇo tappabbhāro
 tadadhimutto tadādhipateyyo 4-.
          Dhajo rathassa paññāṇaṁ dhumo 5- paññāṇamaggino
          rājā raṭṭhassa paññāṇaṁ bhattā paññāṇamitthiyāti.
 Evameva gotamo bhūripaññāṇo ñāṇapaññāṇo paññādhajo

  *  *  *  *  *  *
  Footnote:1 Ma. matimā. 2 Ma. pabhaṅkaro. 3 Ma. padīpakaro. 4 Ma. tadadhipateyyo.
 evamuparipi. 5 Ma. dhūmo.
-------------------------------------------------
[page 294]
 Paññāketu paññādhipateyyo vicayabahulo pavicayabahulo okkhāyanabahulo
 samokkhāyanadhammo vibhūtavihārī taccarito tabbahulo taggaruko
 tanninno tappoṇo tappabbhāro tadadhimutto tadādhipateyyoti
 gotamo bhūripaññāṇo.
      [598] Gotamo bhūrimedhasoti bhūri vuccati paṭhavī. [1]- Paṭhavīsamāya
 vipulāya vitthatāya paññāya samannāgato. Medhā vuccati
 paññā yā paññā pajānanā .pe. Amoho dhammavicayo
 sammādiṭṭhi. Bhagavā imāya medhāya paññāya upeto samupeto
 upāgato samupāgato upapanno samupapanno samannāgato tasmā
 buddho bhūrimedhasoti 2- gotamo bhūrimedhaso. Tenāha piṅgiyatthero
          eko < PTS. CNid , 52 >tamanudāsīno jutimā so pabhaṅkaro
          gotamo bhūripaññāṇo gotamo bhūrimedhasoti.
    [599] Yo me dhammamadesesi sandiṭṭhikamakālikaṁ
          taṇhakkhayamanītikaṁ yassa natthi upamā kvaci.
      [600] Yo me dhammamadesesīti yoti yo so bhagavā sayambhū
 anācariyako pubbe ananussutesu dhammesu sāmaṁ saccāni abhisambujjhi
 tattha ca sabbaññutaṁ patto balesu ca vasībhāvaṁ.
 Dhammamadesesīti dhammanti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 satipaṭṭhāne .pe. Ariyaṁ aṭṭhaṅgikaṁ maggaṁ nibbānañca nibbānagāminiñca

  *  *  *  *  *  *
  Footnote:1 Ma. bhagavā tāya. evamīdisesu ṭhānesu. 2 Ma. sumedhasoti.
-------------------------------------------------
[page 295]
 Paṭipadaṁ ācikkhi desesi paññapesi paṭṭhapesi vivari
 vibhaji uttānīmakāsi pakāsesīti yo me dhammamadesesi.
      [601] Sandiṭṭhikamakālikanti sandiṭṭhikaṁ akālikaṁ ehipassikaṁ
 opanayikaṁ 1- paccattaṁ veditabbaṁ viññūhīti evaṁ sandiṭṭhikamakālikaṁ.
 Athavā yo diṭṭheva dhamme ariyaṁ aṭṭhaṅgikaṁ maggaṁ bhāveti tassa
 maggassa anantarā samanantarā adhigacchateva phalaṁ vindati paṭilabhatīti
 evampi sandiṭṭhikamakālikaṁ. Yathā manussā kālikaṁ dhanaṁ datvā
 anantarā na labhanti kālaṁ āgamenti nevāyaṁ dhammo. Yo
 diṭṭheva dhamme ariyaṁ aṭṭhaṅgikaṁ maggaṁ bhāveti tassa maggassa
 anantarā samanantarā adhigacchateva phalaṁ vindati paṭilabhati na parattha
 na paraloke evaṁ akālikanti sandiṭṭhikamakālikaṁ.
      [602] Taṇhakkhayamanītikanti taṇhāti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā.
 Taṇhakkhayanti taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ
 upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ.
 Anītikanti īti vuccanti kilesā ca khandhā ca abhisaṅkhārā ca.
 Ītippahānaṁ ītivūpasamo ītipaṭinissaggo ītipaṭippassaddhi amataṁ
 nibbānanti taṇhakkhayamanītikaṁ.
      [603] Yassa natthi upamā kvacīti yassāti nibbānassa.
 Natthi upamāti upamā natthi upanidhā natthi sadisaṁ natthi paṭibhāgo

  *  *  *  *  *  *
  Footnote:1 Ma. opaneyyikaṁ. evamuparipi.
-------------------------------------------------
[page 296]
 Natthi [1]- na saṁvijjati nupalabbhati. Kvacīti kvaci kimhici katthaci
 ajjhattaṁ vā bahiddhā vā ajjhattabahiddhā vāti yassa natthi
 upamā kvaci. Tenāha piṅgiyatthero
          yo me dhammamadesesi sandiṭṭhikamakālikaṁ
          taṇhakkhayamanītikaṁ yassa natthi upamā kvacīti.
    [604] Kinnu tamhā vippavasasi 2- muhuttamapi piṅgiya
          gotamā bhūripaññāṇā gotamā bhūrimedhasā.
      [605] Kinnu tamhā vippavasasīti kinnu tamhā 3- buddhamhā
 vippavasasi apesi apagacchasi 4- vinā hosīti kinnu tamhā vippavasasi.
      [606] Muhuttamapi piṅgiyāti muhuttampi khaṇampi layampi vassampi 5-
 atthampīti muhuttamapi. Piṅgiyāti bāvarī taṁ nattāraṁ nāmena
 ālapati.
      [607] Gotamā bhūripaññāṇāti gotamā bhūripaññāṇā ñāṇapaññāṇā
 paññādhajā paññāketumhā paññādhipateyyamhā vicayabahulā
 pavicayabahulā okkhāyanabahulā samokkhāyanadhammā vibhūtavihārimhā
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyamhāti gotamā bhūripaññāṇā.
      [608] Gotamā bhūrimedhasāti bhūri vuccati paṭhavī. Bhagavā

  *  *  *  *  *  *
  Footnote:1 Ma. na sati. evamuparipi. 2 Ma. vippavasi. evamuparipi. 3 Ma. ayaṁ pāṭho
 natthi. 4 Ma. apagacchi. 5 Ma. vayampi addhampīti. evamuparipi.
-------------------------------------------------
[page 297]
 Imāya 1- paṭhavīsamāya vipulāya vitthatāya paññāya samannāgato.
 Medhā vuccati paññā yā paññā pajānanā .pe. Amoho
 dhammavicayo sammādiṭṭhi. Bhagavā imāya medhāya paññāya upeto
 samupeto upāgato samupāgato upapanno samupapanno samannāgato
 tasmā buddho bhūrimedhasoti gotamā bhūrimedhasā. Tenāha so
 bāvarī 2- brāhmaṇo
          kinnu tamhā vippavasasi muhuttamapi piṅgiya
          gotamā bhūripaññāṇā gotamā bhūrimedhasāti.
    [609] Yo te dhammamadesesi sandiṭṭhikamakālikaṁ
          taṇhakkhayamanītikaṁ yassa natthi upamā kvaci.
      [610] Yo te dhammamadesesīti yoti yo so bhagavā .pe.
 Tattha ca sabbaññutaṁ patto balesu ca vasībhāvaṁ. Dhammamadesesīti
 dhammanti ādikalyāṇaṁ .pe. Nibbānagāminiñca
 paṭipadaṁ ācikkhi desesi paññapesi paṭṭhapesi vivari vibhaji uttānīmakāsi
 pakāsesīti yo te dhammamadesesi.
      [611] Sandiṭṭhikamakālikanti sandiṭṭhikaṁ akālikaṁ ehipassikaṁ
 opanayikaṁ paccattaṁ veditabbaṁ viññūhīti evaṁ sandiṭṭhikamakālikaṁ.
 Athavā yo diṭṭheva dhamme ariyaṁ aṭṭhaṅgikaṁ maggaṁ bhāveti tassa
 maggassa anantarā samanantarā adhigacchateva phalaṁ vindati paṭilabhatīti
 evampi sandiṭṭhikamakālikaṁ. [3]- Yathā manussā kālikaṁ dhanaṁ

  *  *  *  *  *  *
  Footnote:1 Ma. tāya. 2 Ma. ayaṁ pāṭho natthi. evamuparipi. 3 Ma. akālikanti.
-------------------------------------------------
[page 298]
 Datvā anantarā na labhanti kālaṁ āgamenti nevāyaṁ dhammo.
 Yo diṭṭheva dhamme ariyaṁ aṭṭhaṅgikaṁ maggaṁ bhāveti tassa maggassa
 anantarā samanantarā adhigacchateva phalaṁ vindati paṭilabhati na parattha
 na paraloke evaṁ akālikanti sandiṭṭhikamakālikaṁ.
      [612] Taṇhakkhayamanītikanti taṇhāti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā. Taṇhakkhayanti
 taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ
 paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ. Anītikanti
 īti vuccanti kilesā ca khandhā ca abhisaṅkhārā ca. Ītippahānaṁ
 ītivūpasamo ītipaṭinissaggo ītipaṭippassaddhi amataṁ nibbānanti
 taṇhakkhayamanītikaṁ.
      [613] Yassa natthi upamā kvacīti yassāti nibbānassa.
 Natthi upamāti upamā natthi upanidhā natthi sadisaṁ natthi paṭibhāgo
 natthi na saṁvijjati nupalabbhatīti natthi upamā. Kvacīti kvaci
 kimhici katthaci ajjhattaṁ vā bahiddhā vā ajjhattabahiddhā vāti
 yassa natthi upamā kvaci. Tenāha so bāvarī brāhmaṇo
          yo te dhammamadesesi sandiṭṭhikamakālikaṁ
          taṇhakkhayamanītikaṁ yassa natthi upamā kvacīti.
    [614] Nāhaṁ tamhā vippavasāmi muhuttamapi brāhmaṇa
          gotamā bhūripaññāṇā gotamā bhūrimedhasā.
-------------------------------------------------
[page 299]
      [615] Nāhaṁ tamhā vippavasāmīti ahaṁ 1- tamhā buddhamhā
 na 2- vippavasāmi na 2- apemi na 2- apagacchāmi na 2- vinā homīti nāhaṁ
 tamhā vippavasāmi.
      [616] Muhuttamapi brāhmaṇāti muhuttampi khaṇampi layampi
 vassampi atthampīti muhuttamapi. Brāhmaṇāti gāravena mātulaṁ
 ālapati.
      [617] Gotamā bhūripaññāṇāti gotamā bhūripaññāṇā ñāṇapaññāṇā
 paññādhajā paññāketumhā paññādhipateyyamhā vicayabahulā
 pavicayabahulā okkhāyanabahulā samokkhāyanadhammā vibhūtavihārimhā
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyamhāti gotamā bhūripaññāṇā.
      [618] Gotamā bhūrimedhasāti bhūri vuccati paṭhavī. Bhagavā
 imāya paṭhavīsamāya vipulāya vitthatāya paññāya samannāgato.
 Medhā vuccati paññā yā paññā pajānanā .pe. Amoho
 dhammavicayo sammādiṭṭhi. Bhagavā imāya medhāya paññāya upeto
 samupeto upāgato samupāgato upapanno samupapanno samannāgato
 tasmā buddho bhūrimedhasoti gotamā bhūrimedhasā. Tenāha piṅgiyatthero
          nāhaṁ < PTS. CNid , 53 >tamhā vippavasāmi muhuttamapi brāhmaṇa
          gotamā bhūripaññāṇā gotamā bhūrimedhasāti.
    [619] Yo me dhammamadesesi sandiṭṭhikamakālikaṁ

  *  *  *  *  *  *
  Footnote:1 Ma. nāhaṁ. 2 Ma. nasaddo natthi.
-------------------------------------------------
[page 300]
          Taṇhakkhayamanītikaṁ yassa natthi upamā kvaci.
      [620] Yo me dhammamadesesīti yoti yo so bhagavā
 sayambhū anācariyako pubbe ananussutesu dhammesu sāmaṁ saccāni
 abhisambujjhi tattha ca sabbaññutaṁ patto balesu ca vasībhāvaṁ.
 Dhammamadesesīti dhammanti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 cattāro satipaṭṭhāne cattāro sammappadhāne cattāro iddhipāde
 pañcindriyāni pañca balāni satta bojjhaṅge ariyaṁ aṭṭhaṅgikaṁ
 maggaṁ nibbānañca nibbānagāminiñca paṭipadaṁ ācikkhi desesi
 paññapesi paṭṭhapesi vivari vibhaji uttānīmakāsi pakāsesīti yo
 me dhammamadesesi.
      [621] Sandiṭṭhikamakālikanti sandiṭṭhikaṁ akālikaṁ ehipassikaṁ
 opanayikaṁ paccattaṁ veditabbaṁ viññūhīti evaṁ sandiṭṭhikamakālikaṁ.
 Athavā yo diṭṭheva dhamme ariyaṁ aṭṭhaṅgikaṁ maggaṁ bhāveti
 tassa maggassa anantarā samanantarā adhigacchateva phalaṁ vindati paṭilabhatīti
 evampi sandiṭṭhikamakālikaṁ. Yathā manussā kālikaṁ dhanaṁ
 datvā anantarā na labhanti kālaṁ āgamenti nevāyaṁ dhammo.
 Yo diṭṭheva dhamme ariyaṁ aṭṭhaṅgikaṁ maggaṁ bhāveti tassa maggassa
 anantarā samanantarā adhigacchateva phalaṁ vindati paṭilabhati na parattha
 na paraloke evaṁ akālikanti sandiṭṭhikamakālikaṁ.
-------------------------------------------------
[page 301]
      [622] Taṇhakkhayamanītikanti taṇhāti rūpataṇhā saddataṇhā
 gandhataṇhā rasataṇhā phoṭṭhabbataṇhā dhammataṇhā. Taṇhakkhayanti
 taṇhakkhayaṁ rāgakkhayaṁ dosakkhayaṁ mohakkhayaṁ gatikkhayaṁ upapattikkhayaṁ
 paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ. Anītikanti
 īti vuccanti kilesā ca khandhā ca abhisaṅkhārā ca. Ītippahānaṁ
 ītivūpasamo ītipaṭinissaggo ītipaṭippassaddhi amataṁ nibbānanti
 taṇhakkhayamanītikaṁ.
      [623] Yassa natthi upamā kvacīti yassāti nibbānassa.
 Natthi upamāti upamā natthi upanidhā natthi sadisaṁ natthi paṭibhāgo
 natthi na saṁvijjati nupalabbhatīti natthi upamā. Kavacīti kvaci
 kimhici katthaci ajjhattaṁ vā bahiddhā vā ajjhattabahiddhā vāti
 yassa natthi upamā kvaci. Tenāha piṅgiyatthero
          yo me dhammamadesesi sandiṭṭhikamakālikaṁ
          taṇhakkhayamanītikaṁ yassa natthi upamā kvacīti.
           [624] Passāmi naṁ manasā cakkhunāva
                 rattindivaṁ brāhmaṇa appamatto
                 namassamāno vivasāmi 1- rattiṁ
                 teneva maññāmi avippavāsaṁ.
      [625] Passāmi naṁ manasā cakkhunāvāti yathā cakkhumā
 puriso ālokeyya 2- rūpagatāni passeyya dakkheyya olokeyya

  *  *  *  *  *  *
  Footnote:1 Sī. namassamānova vasemi. Ma. vivasemi. evamuparipi. 2 Ma. āloke.
-------------------------------------------------
[page 302]
 Nijjhāpeyya upaparikkheyya evamevāhaṁ buddhaṁ bhagavantaṁ manasā
 passāmi dakkhāmi olokemi nijjhāpayāmi upaparikkhāmīti passāmi
 naṁ manasā cakkhunāva.
      [626] Rattindivaṁ brāhmaṇa appamattoti rattiñca divā
 ca [1]- manasā bhāvento appamattoti rattindivaṁ brāhmaṇa
 appamatto.
      [627] Namassamāno vivasāmi rattinti namassamānoti kāyena
 vā namassamāno vācāya vā namassamāno cittena vā namassamāno
 anvatthapaṭipattiyā vā namassamāno dhammānudhammapaṭipattiyā
 vā namassamāno sakkāramāno garukāramāno mānayamāno pūjayamāno
 rattindivaṁ vasāmi 2- vītināmemīti namassamāno vivasāmi rattiṁ.
      [628] Teneva maññāmi avippavāsanti tāya buddhānussatiyā
 bhāvento avippavāsoti taṁ maññāmi avippavuṭṭhoti taṁ maññāmi
 jānāmi evaṁ jānāmi evaṁ ājānāmi evaṁ vijānāmi evaṁ
 paṭivijānāmīti [3]- teneva maññāmi avippavāsaṁ. Tenāha piṅgiyatthero
                 passāmi naṁ manasā cakkhunāva
                 rattindivaṁ brāhmaṇa appamatto
                 namassamāno vivasāmi rattiṁ
                 teneva maññāmi avippavāsanti.
           [629] Saddhā ca pīti ca mano sati ca

  *  *  *  *  *  *
  Footnote:1 Ma. buddhānussatiṁ. 2 Ma. vivasemi atināmemi atikkamemīti. 3 Ma. evaṁ
 paṭivijjhāmīti. evamīdisesu ṭhānesu.
-------------------------------------------------
[page 303]
                 Nāmentime 1- gotamasāsanamhā
                 yaṁ yaṁ disaṁ vajjati 2- bhūripañño
                 sa tena teneva natohamasmi.
      [630] Saddhā ca pīti ca mano sati cāti saddhāti yā
 ca bhagavantaṁ ārabbha saddhā saddahanā okappanā abhippasādo
 saddhā saddhindriyaṁ saddhābalaṁ. Pītīti yā ca bhagavantaṁ ārabbha
 pīti pāmujjaṁ 3- modanā pamodanā vitti odagyaṁ attamanatā atippasādanatā
 cittassa. Manoti yañca bhagavantaṁ ārabbha cittaṁ mano
 mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ viññāṇakkhandho
 tajjā manoviññāṇadhātu. Satīti yā ca bhagavantaṁ
 ārabbha sati anussati .pe. Sammāsatīti saddhā ca pīti ca mano
 sati ca.
      [631] Nāmentime gotamasāsanamhāti ime cattāro dhammā
 gotamasāsanā buddhasāsanā jinasāsanā tathāgatasāsanā arahantasāsanā
 nāmenti nāgacchanti 4- na vijahanti na vināsentīti
 nāmentime gotamasāsanamhā.
      [632] Yaṁ yaṁ disaṁ vajjati bhūripaññoti yaṁ yaṁ disanti
 puratthimaṁ vā disaṁ pacchimaṁ vā disaṁ dakkhiṇaṁ vā disaṁ uttaraṁ vā
 disaṁ vajati gacchati kamati atikkamati. Bhūripaññoti bhūripañño
 mahāpañño tikkhapañño puthupañño hāsapañño javanapañño

  *  *  *  *  *  *
  Footnote:1 Ma. nāpentime. evamuparipi. 2 Ma. vajati. evamuparipi. 3 Ma. sabbattha
 pāmojjaṁ. 4 Ma. na gacchanti.
-------------------------------------------------
[page 304]
 Nibbedhikapaññoti [1]- yaṁ yaṁ disaṁ vajjati bhūripañño.
      [633] Sa tena teneva natohamasmīti so yena buddho
 tena teneva nato tanninno tappoṇo tappabbhāro tadadhimutto
 tadādhipateyyoti sa tena teneva natohamasmi. Tenāha
 piṅgiyatthero
                 saddhā ca pīti ca mano sati ca
                 nāmentime gotamasāsanamhā
                 yaṁ < PTS. CNid , 54 >yaṁ disaṁ vajjati bhūripañño
                 sa tena teneva natohamasmīti.
           [634] Jiṇṇassa me dubbalathāmakassa
                 teneva kāyo na paleti tattha
                 saṅkappayantāya vajāmi niccaṁ
                 mano hi me brāhmaṇa tena yutto.
      [635] Jiṇṇassa me dubbalathāmakassāti jiṇṇassāti 2-
 jiṇṇassa vuḍḍhassa mahallakassa addhagatassa vayoanuppattassāti
 jiṇṇassa 2-. Dubbalathāmakassāti dubbalathāmakassa appathāmakassa
 parittathāmakassāti jiṇṇassa me dubbalathāmakassa.
      [636] Teneva kāyo na paleti tatthāti kāyo yena buddho
 tena na paleti na vajati na gacchati nābhikkamatīti 3- teneva kāyo
 na paleti tattha.

  *  *  *  *  *  *
  Footnote:1 Ma. bhūri vuccati pathavī. bhagavā tāya pathavisamāya paññāya vipulāya vitthatāya
 samannāgatoti. 2 Ma. idaṁ pāṭhadvayaṁ natthi. 3 Ma. nātikkamatīti. evamuparipi.
-------------------------------------------------
[page 305]
      [637] Saṅkappayantāya vajāmi niccanti saṅkappagamanena
 vitakkagamanena ñāṇagamanena paññāgamanena buddhigamanena vajāmi
 gacchāmi abhikkamāmīti saṅkappayantāya vajāmi niccaṁ.
      [638] Mano hi me brāhmaṇa tena yuttoti manoti yaṁ
 cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ
 viññāṇaṁ viññāṇakkhandho tajjā manoviññāṇadhātu. Brāhmaṇa
 tena yuttoti mano mama 1- yena buddho tena yutto [2]- saṁyuttoti
 mano hi me brāhmaṇa tena yutto. Tenāha piṅgiyatthero
                 jiṇṇassa me dubbalathāmakassa
                 teneva kāyo na paleti tattha
                 saṅkappayantāya vajāmi niccaṁ
                 mano hi me brāhmaṇa tena yuttoti.
           [639] Paṅke sayāno pariphandamāno
                 dīpā dīpaṁ upallaviṁ
                 athaddasāsiṁ sambuddhaṁ
                 oghatiṇṇamanāsavaṁ.
      [640] Paṅke sayāno pariphandamānoti paṅke sayānoti
 kāmapaṅke kāmakaddame kāmakilese kāmabalise kāmapariḷāhe
 kāmapalibodhe semāno avasemāno 3- parisemānoti paṅke sayāno.
 Pariphandamānoti taṇhāphandanāya phandamāno diṭṭhiphandanāya

  *  *  *  *  *  *
  Footnote:1 ayaṁ pāṭho natthi. 2 Ma. payutto. 3 Ma. sayamāno vasamāno āvasamāno
 parivasamānoti.
-------------------------------------------------
[page 306]
 Phandamāno kilesaphandanāya phandamāno payogaphandanāya phandamāno
 vipākaphandanāya phandamāno duccaritaphandanāya 1- phandamāno ratto rāgena
 phandamāno duṭṭho dosena phandamāno mūḷho mohena phandamāno
 vinibandho mānena phandamāno parāmaṭṭho diṭṭhiyā phandamāno
 vikkhepagato uddhaccena phandamāno aniṭṭhaṅgato vicikicchāya phandamāno
 thāmagato anusayehi phandamāno lābhena phandamāno alābhena
 phandamāno yasena phandamāno ayasena phandamāno nindāya
 phandamāno pasaṁsāya phandamāno sukhena phandamāno dukkhena phandamāno
 jātiyā phandamāno jarāya phandamāno byādhinā phandamāno maraṇena
 phandamāno sokaparidevadukkhadomanassupāyāsehi phandamāno nerayikena
 dukkhena phandamāno tiracchānayonikena dukkhena phandamāno pittivisayikena
 dukkhena phandamāno mānusakena 2- dukkhena gabbhokkantimūlakena
 dukkhena gabbhaṭṭhitimūlakena dukkhena gabbhavuṭṭhānamūlakena dukkhena
 jātassūpanibandhakena dukkhena jātassa parādheyyakena dukkhena
 attūpakkamena dukkhena parūpakkamena dukkhena dukkhadukkhena saṅkhāradukkhena
 vipariṇāmadukkhena cakkhurogena dukkhena sotarogena dukkhena ghānarogena
 dukkhena jivhārogena dukkhena kāyarogena dukkhena sīsarogena
 dukkhena kaṇṇarogena dukkhena mukharogena dukkhena dantarogena dukkhena
 kāsena sāsena pināsena ḍahena jarena kucchirogena mucchāya
 pakkhandikāya sulāya visūcikāya kuṭṭhena gaṇḍena kilāsena sosena

  *  *  *  *  *  *
  Footnote:1 Ma. manoduccaritaphandanāya. 2 Ma. mānusikena.
-------------------------------------------------
[page 307]
 Apamārena dadduyā kaṇḍuyā kacchuyā rakhasāya vitacchikāya lohitena
 pittena madhumehena aṁsāya piḷakāya bhagandalāya 1- pittasamuṭṭhānehi
 ābādhehi semhasamuṭṭhānehi ābādhehi vātasamuṭṭhānehi ābādhehi
 sannipātikehi ābādhehi utupariṇāmajehi ābādhehi visamaparihārajehi
 ābādhehi opakkamikehi ābādhehi kammavipākajehi ābādhehi
 sītena uṇhena jighacchāya pipāsāya uccārena passāvena
 ḍaṁsamakasavātātapasiriṁsapasamphassehi mātumaraṇena dukkhena pitumaraṇena
 dukkhena bhātumaraṇena 2- dukkhena bhaginīmaraṇena dukkhena 2- puttamaraṇena
 dukkhena dhītumaraṇena dukkhena ñātibyasanena dukkhena bhogabyasanena
 dukkhena rogabyasanena dukkhena sīlabyasanena dukkhena diṭṭhibyasanena
 dukkhena phandamāno pariphandamāno pavedhamāno sampavedhamānoti
 paṅke sayāno pariphandamāno.
      [641] Dīpā dīpaṁ upallavinti satthārato satthāraṁ dhammakkhānato
 dhammakkhānaṁ gaṇato gaṇaṁ diṭṭhiyā diṭṭhiṁ paṭipadāto 3- paṭipadaṁ maggato
 maggaṁ [4]- upallaviṁ samupallavinti dīpā dīpaṁ upallaviṁ.
      [642] Athaddasāsiṁ sambuddhanti athāti padasandhi .pe.
 Padānupubbakametaṁ athāti. Addasāsinti addasaṁ addakkhiṁ apassiṁ
 paṭivijjhiṁ. Sambuddhanti yo so bhagavā .pe. Sacchikā paññatti
 yadidaṁ buddhoti athaddasāsiṁ sambuddhaṁ.
      [643] Oghatiṇṇanti bhagavā kāmoghaṁ tiṇṇo bhavoghaṁ tiṇṇo

  *  *  *  *  *  *
  Footnote:1 Ma. bhagandalena. 2 Ma. ime pāṭhā natthi. 3 Ma. paṭipadāya. 4 Ma. pallaviṁ.
-------------------------------------------------
[page 308]
 Diṭṭhoghaṁ tiṇṇo avijjoghaṁ tiṇṇo [1]- uttiṇṇo nittiṇṇo
 atikkanto samatikkanto vītivatto so vuṭṭhavāso ciṇṇacaraṇo .pe.
 Jātijarāmaraṇasaṁsāro natthi tassa punabbhavoti oghatiṇṇaṁ.
 Anāsavanti cattāro āsavā kāmāsavo bhavāsavo diṭṭhāvaso
 avijjāsavo. Te āsavā buddhassa bhagavato pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā tasmā buddho
 anāsavoti oghatiṇṇamanāsavaṁ. Tenāha piṅgiyatthero
                 paṅke sayāno pariphandamāno
                 dīpā dīpaṁ upallaviṁ
                 athaddasāsiṁ sambuddhaṁ
                 oghatiṇṇamanāsavanti.
           [644] Yathā ahū vakkali muttasaddho
                 bhadrāvudho āḷavigotamo ca
                 evameva < PTS. CNid , 55 >tvampi pamuñcassu saddhaṁ
                 gamissasi (tvaṁ) piṅgiya maccudheyyassa pāraṁ.
      [645] Yathā ahū vakkali muttasaddho bhadrāvudho āḷavigotamo
 cāti yathā vakkali muttasaddho 2- saddhāgaruko saddhāpubbaṅgamo
 saddhādhimutto saddhādhipateyyo arahattappatto yathā bhadrāvudho [3]-
 muttasaddho 4- saddhāgaruko saddhāpubbaṅgamo saddhādhimutto
 saddhādhipateyyo arahattappatto yathā āḷavigotamo [3]- muttasaddho 4-

  *  *  *  *  *  *
  Footnote:1 Ma. sabbasaṁsārapathaṁ tiṇṇo. 2 Ma. vakkalitthero saddho. 3 Ma. thero.
 4 Ma. saddho.
-------------------------------------------------
[page 309]
 Saddhāgaruko saddhāpubbaṅgamo saddhādhimutto saddhādhipateyyo
 arahattappattoti yathā ahū vakkali muttasaddho bhadrāvudho
 āḷavigotamo ca.
      [646] Evameva tvampi pamuñcassu saddhanti evameva tvaṁ
 saddhaṁ muñcassu pamuñcassu sampamuñcassu adhimuñcassu okappehi
 sabbe saṅkhārā aniccāti .pe. Yaṅkiñci samudayadhammaṁ sabbantaṁ
 nirodhadhammanti saddhaṁ muñcassu pamuñcassu sampamuñcassu adhimuñcassu
 okappehīti evameva tvampi pamuñcassu saddhaṁ.
      [647] Gamissasi (tvaṁ) piṅgiya maccudheyyassa pāranti
 maccudheyyā 1- vuccanti kilesā ca khandhā ca abhisaṅkhārā ca.
 Maccudheyyassa pāraṁ vuccati amataṁ nibbānaṁ yo so
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ. Gamissasi (tvaṁ) piṅgiya maccudheyyassa pāranti tvaṁ pāraṁ
 gamissasi [2]- adhigamissasi [2]- phusissasi [2]- sacchikarissasīti gamissasi
 (tvaṁ) piṅgiya maccudheyyassa pāraṁ. Tenāha bhagavā
                 yathā ahū vakkali muttasaddho
                 bhadrāvudho āḷavigotamo ca
                 evameva tvampi pamuñcassu saddhaṁ
                 gamissasi (tvaṁ) piṅgiya maccudheyyassa pāranti.
      [648] Esa bhiyyo pasīdāmi sutvāna munino vaco

  *  *  *  *  *  *
  Footnote:1 Ma. maccudheyyaṁ. 2 Ma. pāraṁ.
-------------------------------------------------
[page 310]
          Vivaṭacchado sambuddho akhilo paṭibhāṇavā 1-.
      [649] Esa bhiyyo pasīdāmīti esa bhiyyo pasīdāmi [2]-
 saddahāmi [2]- adhimuccāmi [2]- okappemi sabbe saṅkhārā aniccāti
 .pe. Yaṅkiñci samudayadhammaṁ sabbantaṁ nirodhadhammanti bhiyyo pasīdāmi
 saddahāmi adhimuccāmi okappemīti esa bhiyyo pasīdāmi.
      [650] Sutvāna munino vacoti munīti monaṁ vuccati ñāṇaṁ
 yā paññā pajānanā .pe. Saṅgajālamaticca so muni. Sutvāna
 munino vacoti tuyhaṁ vacanaṁ byapathaṁ desanaṁ anusandhiṁ sutvā suṇitvā
 uggahetvā upadhārayitvā upalakkhayitvāti sutvāna munino vaco.
      [651] Vivaṭacchado sambuddhoti chadananti pañca chadanāni
 taṇhāchadanaṁ diṭṭhichadanaṁ kilesachadanaṁ duccaritachadanaṁ avijjāchadanaṁ.
 Tāni chadanāni buddhassa bhagavato vivaṭāni viddhaṁsitāni samugghātitāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni tasmā buddho vivaṭacchado. Buddhoti
 yo so bhagavā .pe. Sacchikā paññatti yadidaṁ buddhoti
 vivaṭacchado sambuddho.
      [652] Akhilo paṭibhāṇavāti akhiloti rāgo khilo doso
 khilo moho khilo kodho khilo upanāho khilo .pe.
 Sabbākusalābhisaṅkhārā khilā. Te khilā buddhassa bhagavato pahīnā
 ucchinnamūlā tālāvatthukatā anabhāvaṅgatā āyatiṁ anuppādadhammā

  *  *  *  *  *  *
  Footnote:1 Ma. paṭibhānavā. evamuparipi. 2 Ma. bhiyyo bhiyyo. evamīdisesu ṭhānesu.
-------------------------------------------------
[page 311]
 Tasmā buddho akhilo. Paṭibhāṇavāti tayo paṭibhāṇavanto
 pariyattipaṭibhāṇavā ca paripucchāpaṭibhāṇavā ca adhigamapaṭibhāṇavā ca.
      Katamo pariyattipaṭibhāṇavā. Idhekaccassa buddhavacanaṁ
 pariyāpuṭaṁ 1- hoti suttaṁ geyyaṁ veyyākaraṇaṁ gāthā udānaṁ itivuttakaṁ
 jātakaṁ abbhūtadhammaṁ vedallaṁ tassa pariyattiṁ nissāya paṭibhāti
 ayaṁ pariyattipaṭibhāṇavā.
      Katamo paripucchāpaṭibhāṇavā. Idhekacco paripucchitā hoti
 atthe ca ñāye ca lakkhaṇe ca kāraṇe ca ṭhānāṭhāne ca tassa
 paripucchaṁ nissāya paṭibhāti ayaṁ paripucchāpaṭibhāṇavā.
      Katamo adhigamapaṭibhāṇavā. Idhekaccassa adhigatā honti cattāro
 satipaṭṭhānā cattāro sammappadhānā cattāro iddhipādā
 pañcindriyāni pañca balāni satta bojjhaṅgā ariyo aṭṭhaṅgiko
 maggo cattāro ariyamaggā cattāri sāmaññaphalāni catasso
 paṭisambhidāyo cha abhiññāyo tassa attho ñāto dhammo ñāto
 nirutti ñātā atthe ñāte attho paṭibhāti dhamme ñāte
 dhammo paṭibhāti niruttiyā ñātāya nirutti paṭibhāti imesu
 tīsu ñāṇaṁ paṭibhāṇapaṭisambhidā. Bhagavā imāya paṭisambhidāya
 upeto samupeto upāgato samupāgato upapanno samupapanno
 samannāgato tasmā buddho paṭibhāṇavā. Yassa pariyatti natthi
 paripucchā natthi adhigamo natthi kiṁ tassa paṭibhāyissatīti akhilo

  *  *  *  *  *  *
  Footnote:1 Ma. pariyāputaṁ. evamuparipi.
-------------------------------------------------
[page 312]
 Paṭibhāṇavā. Tenāha piṅgiyatthero
          esa bhiyyo pasīdāmi sutvāna munino vaco
          vivaṭacchado sambuddho akhilo paṭibhāṇavāti.
    [653] Adhideve abhiññāya sabbaṁ vedi parovaraṁ 1-
          pañhānantakaro satthā kaṅkhīnaṁ paṭijānataṁ.
      [654] Adhideve abhiññāyāti devāti tayo devā
 sammatidevā ca upapattidevā ca visuddhidevā ca.
      Katame sammatidevā. [2]- Rājāno ca rājakumārā ca deviyo
 ca ime sammatidevā vuccanti.
      Katame upapattidevā. [3]- Cātummahārājikā devā tāvatiṁsā
 devā .pe. Brahmakāyikā devā ye ca devā tatrupari 4- ime
 upapattidevā vuccanti.
      Katame visuddhidevā. [5]- Tathāgatasāvakā arahanto khīṇāsavā
 ye ca paccekasambuddhā ime visuddhidevā vuccanti.
      Bhagavā sammatideve adhidevāti abhiññāya upapattideve
 adhidevāti abhiññāya visuddhideve adhidevāti abhiññāya jānitvā
 tulayitvā tīrayitvā vibhāvayitvā vibhūtaṁ katvāti adhideve
 abhiññāya.
      [655] Sabbaṁ vedi parovaranti bhagavā attano ca paresañca
 adhidevakare dhamme vedi aññāsi aphusi paṭivijjhi. Katame

  *  *  *  *  *  *
  Footnote:1 Ma. paroparaṁ. evamuparipi. 2 Ma. sammutidevā vuccanti. 3 Ma. upapattidevā
 vuccanti. 4 Ma. taduttari. 5 Ma. visuddhidevā vuccanti tathāgatā.
-------------------------------------------------
[page 313]
 Attano adhidevakarā dhammā. Sammāpaṭipadā anulomapaṭipadā
 apaccanīkapaṭipadā dhammānudhammapaṭipadā sīlesu paripūrikāritā
 indriyesu guttadvāratā bhojane mattaññutā jāgariyānuyogo
 satisampajaññaṁ cattāro satipaṭṭhānā .pe. Ariyo aṭṭhaṅgiko
 maggo ime vuccanti attano adhidevakarā dhammā. Katame paresaṁ
 adhidevakarā dhammā. Sammāpaṭipadā .pe. Ariyo aṭṭhaṅgiko
 maggo ime vuccanti paresaṁ adhidevakarā dhammā. Evaṁ bhagavā
 attano ca paresañca adhidevakare dhamme vedi aññāsi aphusi
 paṭivijjhīti sabbaṁ vedi parovaraṁ.
      [656] Pañhānantakaro satthāti bhagavā pārāyanikapañhānaṁ
 antakaro pariyantakaro paricchedakaro parivaṭumakaro parisapañhānaṁ 1-
 antakaro pariyantakaro paricchedakaro parivaṭumakaro piṅgiyapañhānaṁ 2-
 antakaro pariyantakaro paricchedakaro parivaṭumakaro 2- sakkapañhānaṁ
 amanussapañhānaṁ 3- bhikkhupañhānaṁ bhikkhunīpañhānaṁ upāsakapañhānaṁ
 upāsikāpañhānaṁ rājapañhānaṁ khattiyapañhānaṁ brāhmaṇapañhānaṁ
 vessapañhānaṁ suddapañhānaṁ [4]- brahmapañhānaṁ antakaro pariyantakaro
 paricchedakaro parivaṭumakaroti pañhānantakaro. Satthāti bhagavā
 satthavāho. Yathā satthavāho satthe kantāraṁ tāreti
 corakantāraṁ tāreti vāḷakantāraṁ tāreti dubbhikkhakantāraṁ
 tāreti nirudakakantāraṁ tāreti uttāreti nittāreti 5- [6]-

  *  *  *  *  *  *
  Footnote:1 Ma. sabhiyapañhānaṁ. 2 Ma. ime pāṭhā natthi. 3 Ma. suyāmapañhānaṁ.
 4 Ma. devapañhānaṁ. 5 Ma. sabbattha nitthāreti. 6 Ma. patāreti. evamīdisesu
 ṭhānesu.
-------------------------------------------------
[page 314]
 Khemantabhūmiṁ sampāpeti evameva bhagavā satthavāho satte
 kantāraṁ tāreti jātijarābyādhimaraṇasokaparidevadukkhadomanassupāyāsakantāraṁ
 tāreti rāgakantāraṁ tāreti dosamohamānadiṭṭhikilesaduccaritakantāraṁ
 tāreti rāgagahanaṁ tāreti dosagahanaṁ tāreti mohagahanaṁ
 tāreti diṭṭhikilesaduccaritagahanaṁ tāreti uttāreti nittāreti
 khemantabhūmiṁ amataṁ nibbānaṁ sampāpetīti evaṁ bhagavā satthavāho.
 Athavā bhagavā netā vinetā anunetā saññāpetā 1- nijjhāpetā
 pekkhatā pasādetāti evampi bhagavā satthavāho. Athavā
 bhagavā anuppannassa maggassa uppādetā asañjātassa maggassa
 sañjanetā anakkhātassa maggassa akkhātā maggaññū maggavidū
 maggakovido maggānugā ca pana etarahi sāvakā viharanti pacchā
 samannāgatāti evampi bhagavā satthavāhoti pañhānantakaro
 satthā.
      [657] Kaṅkhīnaṁ paṭijānatanti sakaṅkhā āgantvā nikkaṅkhā
 sampajjanti salekhā 2- āgantvā nillekhā sampajjanti sadveḷhakā
 āgantvā nidveḷhakā sampajjanti savecikicchā āgantvā
 nibbecikicchā 3- sampajjanti sarāgā āgantvā vītarāgā sampajjanti
 sadosā āgantvā vītadosā sampajjanti samohā āgantvā
 vītamohā sampajjanti sakilesā āgantvā nikkilesā sampajjantīti
 kaṅkhīnaṁ paṭijānataṁ. Tenāha piṅgiyatthero

  *  *  *  *  *  *
  Footnote:1 Ma. paññāpetā. 2 Ma. sallekhā. 3 Ma. nibbicikicchā.
-------------------------------------------------
[page 315]
          Adhideve < PTS. CNid , 56 >abhiññāya sabbaṁ vedi parovaraṁ
          pañhānantakaro satthā kaṅkhīnaṁ paṭijānatanti.
    [658] Asaṁhiraṁ 1- asaṅkuppaṁ yassa natthi upamā kvaci
                 addhā gamissāmi na mettha kaṅkhā
                 evaṁ maṁ dhārehi adhimuttacittaṁ.
      [659] Asaṁhiraṁ asaṅkuppanti asaṁhiraṁ vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Asaṁhiranti rāgena dosena mohena kodhena
 upanāhena makkhena paḷāsena issāya macchariyena māyāya
 sāṭheyyena thambhena sārambhena mānena atimānena madena pamādena
 sabbakilesehi sabbaduccaritehi sabbapariḷāhehi [2]- sabbasantāpehi
 sabbākusalābhisaṅkhārehi asaṁhāriyaṁ [3]- niccaṁ dhuvaṁ sassataṁ avipariṇāmadhammanti
 asaṁhiraṁ. Asaṅkuppanti asaṅkuppaṁ vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Yassa 4- uppādo paññāyati vayo natthi [5]-
 tassa aññadatthu 6- paññāyati nibbānaṁ niccaṁ dhuvaṁ sassataṁ
 avipariṇāmadhammanti asaṁhiraṁ asaṅkuppaṁ.
      [660] Yassa natthi upamā kvacīti yassāti nibbānassa.
 Natthi upamāti upamā natthi upanidhā natthi sadisaṁ natthi paṭibhāgo
 natthi na saṁvijjati nupalabbhatīti natthi upamā 7-. Kvacīti kvaci

  *  *  *  *  *  *
  Footnote:1 Ma. asaṁhīraṁ. evamuparipi. 2 Ma. sabbāsavehi sabbadarathehi. 3 Ma. nibbānaṁ.
 4 Ma. nibbānassa .... 5 Ma. na. 6 Ma. aññathattaṁ. 7 Ma. ime dve
 pāṭhā natthi.
-------------------------------------------------
[page 316]
 Kimhici katthaci ajjhattaṁ vā bahiddhā vā ajjhattabahiddhā vāti
 yassa natthi upamā kvaci.
      [661] Addhā gamissāmi na mettha kaṅkhāti [1]- addhā 2-
 gamissāmīti addhā 2- gamissāmi adhigamissāmi phusayissāmi sacchikarissāmīti
 addhā gamissāmi. Na mettha kaṅkhāti ettha 3- nibbāne kaṅkhā
 natthi vicikicchā natthi dveḷhakaṁ natthi saṁsayo natthi na saṁvijjati
 nupalabbhati pahīno samucchinano vūpasanto paṭippassaddho
 abhabbuppattiko ñāṇagginā daḍḍhoti addhā gamissāmi na
 mettha kaṅkhā.
      [662] Evaṁ maṁ dhārehi adhimuttacittanti evaṁ maṁ dhārehīti
 evaṁ maṁ upalakkhehi. Adhimuttacittanti nibbānaninnaṁ nibbānapoṇaṁ
 nibbānapabbhāraṁ nibbānādhimuttanti evaṁ maṁ dhārehi adhimuttacittaṁ 4-.
 Tenāha piṅgiyatthero
          asaṁhiraṁ asaṅkuppaṁ yassa natthi upamā kvaci
                 addhā gamissāmi na mettha kaṅkhā
                 evaṁ maṁ dhārehi adhimuttacittanti.
                          [5]-
                   Pārāyanavaggo niṭṭhito 6-.
                       ----------

  *  *  *  *  *  *
  Footnote:1 Ma. addhāti ekaṁsavacanaṁ nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ
 niyogavacanaṁ avipaṇṇakavacanaṁ aviraddhavacanaṁ avatthāpanavacanametaṁ addhāti. 2 Ma. ayaṁ
 pāṭho natthi. 3 Ma. etthāti. 4 Ma. adhimuttacittanti. 5 Ma.
 pārāyanānugītigāthāniddeso aṭṭhārasamo. 6 Ma. samatto.
-------------------------------------------------
[page 317]
                    Khaggavisāṇasuttaniddeso
           [663] Sabbesu bhūtesu nidhāya daṇḍaṁ
                 aheṭhayaṁ aññatarampi tesaṁ
                 na puttamiccheyya kuto sahāyaṁ
                 eko care khaggavisāṇakappo.
      [664] Sabbesu bhūtesu nidhāya daṇḍanti sabbesūti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ sabbesūti.
 Bhūtesūti bhūtā vuccanti tasā ca thāvarā ca. Tasāti yesaṁ
 taṇhā 1- appahīnā yesañca bhayabheravā appahīnā. Kiṁkāraṇā
 vuccanti tasā. Te tasanti uttasanti paritasanti [2]- santāsaṁ
 āpajjanti taṁkāraṇā vuccanti tasā. Thāvarāti yesaṁ taṇhā 3-
 pahīnā yesañca bhayabheravā pahīnā. Kiṁkāraṇā vuccanti thāvarā.
 Te na tasanti na uttasanti na paritasanti [4]- na santāsaṁ āpajjanti
 taṁkāraṇā vuccanti thāvarā. Daṇḍāti tayo daṇḍā kāyadaṇḍo
 ca 5- vacīdaṇḍo ca 5- manodaṇḍo ca 5-. Tividhaṁ kāyaduccaritaṁ kāyadaṇḍo
 catubbidhaṁ vacīduccaritaṁ vacīdaṇḍo tividhaṁ manoduccaritaṁ manodaṇḍo.
 Sabbesu bhūtesu nidhāya daṇḍanti sabbesu bhūtesu daṇḍaṁ nidhāya
 nidahitvā voropayitvā 6- [7]- nikkhipitvā paṭippassambhitvāti sabbesu
 bhūtesu nidhāya daṇḍaṁ.

  *  *  *  *  *  *
  Footnote:1-3 Ma. tasitataṇhā. 2 Ma. bhāyanti. 4 na bhāyanti. 5 Ma. casaddo
 natthi. 6 Ma. oropayitvā. 7 Ma. samoropayitvā.
-------------------------------------------------
[page 318]
      [665] Aheṭhayaṁ aññatarampi tesanti ekamattampi 1- sattaṁ
 pāṇinā vā leḍḍunā vā daṇḍena vā satthena vā aruyā 2- vā
 rajjuyā vā aviheṭhayanto sabbepi satte pāṇinā vā leḍḍunā
 vā daṇḍena vā satthena vā aruyā 2- vā rajjuyā vā aviheṭhayantoti
 aheṭhayaṁ aññatarampi tesaṁ.
      [666] Na puttamiccheyya kuto sahāyanti nāti paṭikkhepo.
 Puttāti cattāro puttā attajo 3- putto khettajo putto dinnako
 putto antevāsiko putto. Sahāyanti sahāyā vuccanti yehi
 saha gamanaṁ 4- phāsu āgamanaṁ 5- phāsu gamanāgamanaṁ phāsu [6]- nisajjanaṁ phāsu
 nipajjanaṁ 7- phāsu ālapanaṁ phāsu sallapanaṁ phāsu [8]- samullapanaṁ phāsu.
 Na puttamiccheyya kuto sahāyanti puttampi na iccheyya na
 sādiyeyya [9]- na pihayeyya nābhijappeyya kuto mittaṁ vā sandiṭṭhaṁ
 vā sambhattaṁ vā sahāyaṁ vā icchissati sādiyissati pihayissati
 abhijappissatīti 10- na puttamiccheyya kuto sahāyaṁ.
      [667] Eko care khaggavisāṇakappoti ekoti so
 paccekasambuddho pabbajjāsaṅkhātena eko adutiyaṭṭhena eko
 taṇhāpahānaṭṭhena eko ekantavītarāgoti eko ekantavītadosoti
 eko ekantavītamohoti eko ekantanikkilesoti eko
 ekāyanamaggaṁ gatoti eko eko anuttaraṁ paccekasambodhiṁ
 abhisambuddhoti eko.

  *  *  *  *  *  *
  Footnote:1 Ma. ekamekampi. 2 Ma. anduyā. 3 Ma. atrajo. 4 Ma. āgamanaṁ.
 5 Ma. gamanaṁ. evamuparipi. 6 Ma. ṭhānaṁ phāsu. 7 Ma. sayanaṁ. 8 Ma. llapanaṁ
 phāsu. 9 Ma. na patthayeyya. 10 Ma. iccheyya sādiyeyya patthayeyya pihayeyya
 abhijappeyyāti. evamīdisesu padesu.
-------------------------------------------------
[page 319]
      Kathaṁ so paccekasambuddho pabbajjāsaṅkhātena eko. So
 paccekasambuddho [1]- gharāvāsapalibodhaṁ chinditvā puttadārapalibodhaṁ
 chinditvā ñātipalibodhaṁ chinditvā sannidhipalibodhaṁ chinditvā
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajitvā akiñcanabhāvaṁ upagantvā eko carati vicarati
 iriyati vatteti pāleti yapeti yāpetīti evaṁ so paccekasambuddho
 pabbajjāsaṅkhātena eko.
      Kathaṁ so paccekasambuddho adutiyaṭṭhena eko. So evaṁ
 pabbajito samāno eko araññavanapatthāni pantāni senāsanāni
 paṭisevati appasaddāni appanigghosāni vijanavātāni manussarāhaseyyakāni
 paṭisallānasāruppāni so eko gacchati eko tiṭṭhati
 eko nisīdati eko seyyaṁ kappeti eko gāmaṁ piṇḍāya pavisati
 eko abhikkamati eko paṭikkamati eko raho nisīdati eko caṅkamaṁ
 adhiṭṭhāti eko carati vicarati iriyati vatteti pāleti yapeti
 yāpetīti evaṁ so paccekasambuddho adutiyaṭṭhena eko.
      Kathaṁ so paccekasambuddho taṇhāpahānaṭṭhena eko. So
 evaṁ eko adutiyo appamatto ātāpī pahitatto viharanto
 mahāpadhānaṁ padahanto māraṁ sasenaṁ 2- namuciṁ [3]- pamattabandhuṁ vidhamitvā 4-
 taṇhaṁ jāliniṁ saritaṁ 5- visattikaṁ pajahi vinodesi byantīmakāsi
 anabhāvaṅgamesi.

  *  *  *  *  *  *
  Footnote:1 Ma. sabbaṁ. 2 Ma. sasenakaṁ. 3 Ma. kaṇhaṁ. 4 Ma. vidhametvā ca.
 5 Ma. visaritaṁ.
-------------------------------------------------
[page 320]
          Taṇhādutiyo puriso dīghamaddhāna saṁsaraṁ
          itthabhāvaññathābhāvaṁ saṁsāraṁ nātivattati
          evamādīnavaṁ ñatvā taṇhā dukkhassa sambhavaṁ
          vītataṇho anādāno sato bhikkhu paribbajeti.
 Evaṁ so paccekasambuddho taṇhāpahānaṭṭhena eko.
      Kathaṁ so paccekasambuddho ekantavītarāgoti eko. Rāgassa
 pahīnattā ekantavītarāgoti eko. Dosassa pahīnattā
 ekantavītadosoti eko. Mohassa pahīnattā ekantavītamohoti
 eko. Kilesānaṁ pahīnattā ekantanikkilesoti eko. Evaṁ
 so paccekasambuddho ekantavītarāgoti eko.
      Kathaṁ so paccekasambuddho ekāyanamaggaṁ gatoti eko.
 Ekāyanamaggo vuccanti cattāro satipaṭṭhānā cattāro sammappadhānā
 cattāro iddhipādā pañcindriyāni pañca balāni satta
 bojjhaṅgā ariyo aṭṭhaṅgiko maggo.
                 Ekāyanaṁ jātikhayantadassī
                 maggaṁ pajānāti hitānukampī
                 etena maggena tariṁsu pubbe
                 tarissanti ceva taranti oghanti.
 Evaṁ so paccekasambuddho ekāyanamaggaṁ gatoti eko.
      Kathaṁ so paccekasambuddho eko anuttaraṁ paccekasambodhiṁ
-------------------------------------------------
[page 321]
 Abhisambuddhoti eko. Bodhi vuccati catūsu maggesu ñāṇaṁ paññā
 paññindriyaṁ paññābalaṁ dhammavicayasambojjhaṅgo vīmaṁsā vipassanā
 sammādiṭṭhi. So paccekasambuddho paccekabuddhañāṇena saccāni
 bujjhi sabbe saṅkhārā aniccāti bujjhi sabbe saṅkhārā
 dukkhāti bujjhi sabbe dhammā anattāti bujjhi avijjāpaccayā
 saṅkhārāti bujjhi saṅkhārapaccayā viññāṇanti bujjhi viññāṇapaccayā
 nāmarūpanti bujjhi nāmarūpapaccayā saḷāyatananti bujjhi
 saḷāyatanapaccayā phassoti bujjhi phassapaccayā vedanāti bujjhi
 vedanāpaccayā taṇhāti bujjhi taṇhāpaccayā upādānanti bujjhi
 upādānapaccayā bhavoti bujjhi bhavapaccayā jātīti bujjhi jātipaccayā
 jarāmaraṇanti bujjhi avijjānirodhā saṅkhāranirodhoti bujjhi
 saṅkhāranirodhā viññāṇanirodhoti bujjhi viññāṇanirodhā
 nāmarūpanirodhoti bujjhi nāmarūpanirodhā saḷāyatananirodho bujjhi
 saḷāyatananirodhā phassanirodhoti bujjhi phassanirodhā vedanānirodhoti
 bujjhi vedanānirodhā taṇhānirodhoti bujjhi taṇhānirodhā
 upādānanirodhoti bujjhi upādānanirodhā bhavanirodhoti bujjhi
 bhavanirodhā jātinirodhoti bujjhi jātinirodhā jarāmaraṇanirodhoti
 bujjhi idaṁ dukkhanti bujjhi ayaṁ dukkhasamudayoti bujjhi ayaṁ
 dukkhanirodhoti bujjhi ayaṁ dukkhanirodhagāminī paṭipadāti bujjhi
 ime āsavāti bujjhi ayaṁ āsavasamudayoti bujjhi ayaṁ
-------------------------------------------------
[page 322]
 Āsavanirodhoti bujjhi ayaṁ āsavanirodhagāminī paṭipadāti bujjhi ime
 dhammā abhiññātabbāti bujjhi ime dhammā pahātabbāti bujjhi
 ime dhammā bhāvetabbāti bujjhi channaṁ phassāyatanānaṁ samudayañca
 atthaṅgamañca [2]- ādīnavañca nissaraṇañca bujjhi channaṁ upādānakkhandhānaṁ
 samudayañca atthaṅgamañca ādīnavañca nissaraṇañca bujjhi
 catunnaṁ mahābhūtānaṁ samudayañca atthaṅgamañca ādīnavañca
 nissaraṇañca bujjhi yaṅkiñci samudayadhammaṁ sabbantaṁ nirodhadhammanti
 bujjhi yaṁ bujjhitabbaṁ anubujjhitabbaṁ sambujjhitabbaṁ phusitabbaṁ
 sacchikātabbaṁ sabbantaṁ tena paccekabodhiñāṇena bujjhi anubujjhi
 sambujjhi [2]- phusesi sacchākāsīti evaṁ so paccekasambuddho eko
 anuttaraṁ paccekasambodhiṁ abhisambuddhoti eko.
      Careti aṭṭha cariyāyo iriyāpathacariyā āyatanacariyā saticariyā
 samādhicariyā ñāṇacariyā maggacariyā paṭipatticariyā lokatthacariyā.
 Iriyāpathacariyāti catūsu iriyāpathesu. Āyatanacariyāti chasu ajjhattikabāhiresu
 āyatanesu. Saticariyāti catūsu satipaṭṭhānesu.
 Samādhicariyāti catūsu jhānesu. Ñāṇacariyāti catūsu ariyasaccesu.
 Maggacariyāti catūsu maggesu 3-. Paṭipatticariyāti catūsu sāmaññaphalesu.
 Lokatthacariyāti tathāgatesu arahantesu sammāsambuddhesu padesato
 paccekasambuddhesu padesato sāvakesu. Iriyāpathacariyā ca
 paṇidhisampannānaṁ āyatanacariyā ca indriyesu guttadvārānaṁ

  *  *  *  *  *  *
  Footnote:1 Ma. assādañca. evamīdisesu padesu. 2 Ma. adhigacchi. 3 Ma. ariyamaggesu.
-------------------------------------------------
[page 323]
 Saticariyā ca appamādavihārīnaṁ samādhicariyā ca adhicittamanuyuttānaṁ
 ñāṇacariyā ca buddhisampannānaṁ maggacariyā ca sammāpaṭipannānaṁ
 paṭipatticariyā ca adhigataphalānaṁ lokatthacariyā ca tathāgatānaṁ
 arahantānaṁ sammāsambuddhānaṁ padesato paccekasambuddhānaṁ
 padesato sāvakānaṁ. Imā aṭṭha cariyāyo. Aparāpi aṭṭha cariyāyo
 adhimuccanto saddhāya carati paggaṇhanto viriyena carati
 upaṭṭhapento satiyā carati avikkhepaṁ karonto samādhinā carati
 pajānanto paññāya carati vijānanto viññāṇena 1- carati evaṁ
 paṭipannassa kusalā dhammā āyāpentīti āyatanacariyāya carati
 evaṁ paṭipanno visesamadhigacchatīti visesacariyāya carati imā aṭṭha
 cariyāyo. Aparāpi aṭṭha cariyāyo dassanacariyā ca
 sammādiṭṭhiyā abhiropanacariyā ca sammāsaṅkappassa pariggahacariyā ca
 sammāvācāya samuṭṭhānacariyā ca sammākammantassa vodānacariyā
 ca sammāājīvassa paggahacariyā ca sammāvāyāmassa
 upaṭṭhānacariyā ca sammāsatiyā avikkhepacariyā ca sammāsamādhissa
 imā aṭṭha cariyāyo.
      Khaggavisāṇakappoti yathā khaggassa nāma visāṇaṁ ekaṁ hoti
 adutiyaṁ evameva so paccekasambuddho takkappo tassadiso
 tappaṭibhāgo. Yathā atiloṇaṁ vuccati loṇakappo atitittikaṁ vuccati
 tittikappo atimadhuraṁ vuccati madhukappo atiuṇhaṁ vuccati

  *  *  *  *  *  *
  Footnote:1 Ma. viññāṇacariyāya.
-------------------------------------------------
[page 324]
 Aggikappo atisītalaṁ vuccati himakappo mahāudakakkhandho vuccati
 samuddakappo mahābhiññābalappatto sāvako vuccati satthukappo
 evaṁ so paccekasambuddho takkappo tassadiso tappaṭibhāgo eko
 adutiyo muttabandhano sammā loke carati vicarati iriyati vatteti
 pāleti yapeti yāpetīti eko care khaggavisāṇakappo. Tenāha
 so paccekasambuddho
                 sabbesu bhūtesu nidhāya daṇḍaṁ
                 aheṭhayaṁ aññatarampi tesaṁ
                 na < PTS. CNid , 57 >puttamiccheyya kuto sahāyaṁ
                 eko care khaggavisāṇakappoti.
           [668] Saṁsaggajātassa bhavanti snehā
                 snehanvayaṁ dukkhamidaṁ pahoti
                 ādīnavaṁ snehajaṁ pekkhamāno
                 eko care khaggavisāṇakappo.
      [669] Saṁsaggajātassa bhavanti snehāti saṁsaggāti dve
 saṁsaggā dassanasaṁsaggo ca savanasaṁsaggo ca.
      Katamo dassanasaṁsaggo. Idhekacco passati itthiṁ vā kumāriṁ
 vā abhirūpaṁ dassanīyaṁ pāsādikaṁ paramāya vaṇṇapokkharatāya
 samannāgataṁ disvā passitvā anubyañjanaso nimittaṁ gaṇhāti kesā
 vā sobhaṇā 1- mukhaṁ vā sobhaṇaṁ akkhi vā sobhaṇaṁ kaṇṇā vā

  *  *  *  *  *  *
  Footnote:1 Ma. sobhanā. evamuparipi.
-------------------------------------------------
[page 325]
 Sobhaṇā nāsā vā sobhaṇā oṭṭhaṁ vā sobhaṇaṁ dantā vā
 sobhaṇā mukhaṁ vā sobhaṇaṁ givā vā sobhaṇā thanā vā sobhaṇā
 uraṁ vā sobhaṇaṁ udaraṁ vā sobhaṇaṁ kaṭi vā sobhaṇā uru 1- vā
 sobhaṇā jaṅghā vā sobhaṇā hatthā vā sobhaṇā aṅguliyo vā
 sobhaṇā nakhā vā sobhaṇāti disvā passitvā abhinandati
 abhivadati abhipattheti anuppādeti anubandhati rāgabandhanaṁ ayaṁ
 dassanasaṁsaggo.
      Katamo savanasaṁsaggo. Idhekacco suṇāti amukasmiṁ nāma
 gāme vā nigame vā itthī vā kumārī vā abhirūpā dassanīyā
 pāsādikā paramāya vaṇṇapokkharatāya samannāgatāti sutvā
 suṇitvā abhinandati abhivadati abhipattheti anuppādeti anubandhati
 rāgabandhanaṁ ayaṁ savanasaṁsaggo.
      Snehāti dve snehā taṇhāsneho ca diṭṭhisneho ca.
      Katamo taṇhāsneho. Yāvatā taṇhāsaṅkhātena sīmakataṁ
 mariyādikataṁ 2- odhikataṁ pariyantikataṁ pariggahitaṁ mamāyitaṁ idaṁ mamaṁ
 etaṁ mamaṁ ettakaṁ mamaṁ ettāvatā mamaṁ mama rūpā saddā gandhā
 rasā phoṭṭhabbā attharaṇā pāpuraṇā dāsīdāsā ajeḷakā kukkuṭasūkarā
 hatthigavāssavaḷavā khettaṁ vatthu hiraññaṁ suvaṇṇaṁ gāmanigamarājadhāniyo
 raṭṭhañca janapado ca koso ca koṭṭhāgārañca
 kevalampi mahāpaṭhaviṁ taṇhāvasena mamāyati yāvatā aṭṭhasatataṇhāviparītā

  *  *  *  *  *  *
  Footnote:1 Ma. ūrū. 2 Ma. ayaṁ pāṭho natthi.
-------------------------------------------------
[page 326]
 Ayaṁ taṇhāsneho.
      Katamo diṭṭhisneho. Vīsativatthukā sakkāyadiṭṭhi dasavatthukā
 micchādiṭṭhi dasavatthukā antaggāhikā diṭṭhi yā evarūpā diṭṭhi
 diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ
 diṭṭhisaññojanaṁ gāho paṭiggāho abhiniveso parāmāso kummaggo
 micchāpatho micchattaṁ titthāyatanaṁ vipariyesaggāho 1- viparītaggāho
 vippallāsaggāho micchāgāho ayāthāvakasmiṁ yāthāvakanti gāho
 yāvatā dvāsaṭṭhī diṭṭhigatāni ayaṁ diṭṭhisneho.
      Saṁsaggajātassa bhavanti snehāti vippallāsapaccayā ca
 dassanasavanasaṁsaggapaccayā ca taṇhāsneho ca diṭṭhisneho ca bhavanti
 jāyanti sañjāyanti nibbattanti abhinibbattanti pātubhavantīti
 saṁsaggajātassa bhavanti snehā.
      [670] Snehanvayaṁ dukkhamidaṁ pahotīti snehoti dve sneāha
 taṇhāsneho ca diṭṭhisneho ca .pe. Ayaṁ taṇhāsneho .pe.
 Ayaṁ diṭṭhisneho. Dukkhamidaṁ pahotīti idhekacco kāyena duccaritaṁ
 carati vācāya duccaritaṁ carati manasā duccaritaṁ carati pāṇampi
 hanati adinnampi ādiyati sandhimpi chindati vilopampi 2- harati
 ekāgārikampi karoti paripanthepi tiṭṭhati paradārampi gacchati
 musāpi bhaṇati. Tamenaṁ gahetvā rañño dassenti ayaṁ deva
 coro āgucārī imassa yaṁ icchasi taṁ daṇḍaṁ paṇehīti.

  *  *  *  *  *  *
  Footnote:1 Ma. vipariyāsaggāho. evamuparipi. 2 Ma. nillopampi.
-------------------------------------------------
[page 327]
 Tamenaṁ rājā [1]- paribhāsati. So paribhāsapaccayāpi dukkhadomanassaṁ
 paṭisaṁvedeti. Etaṁ bhayaṁ dukkhadomanassaṁ kuto jātaṁ. Tassa
 snehapaccayā ca nandipaccayā ca rāgapaccayā ca nandirāgapaccayā
 ca jātaṁ. Ettakenapi rājā na tussati. Tamenaṁ rājā bandhāpeti
 andubandhanena vā rajjubandhanena vā saṅkhalikabandhanena vā [2]-
 latābandhanena vā [3]- parikkhepabandhanena vā gāmabandhanena vā
 nigamabandhanena vā nagarabandhanena 4- vā raṭṭhabandhanena vā janapadabandhanena
 vā antamaso savacanīyampi karoti na te labbhā ito
 nikkhamitunti 5-. So bandhanapaccayāpi dukkhadomanassaṁ paṭisaṁvedeti.
 Etaṁ bhayaṁ dukkhadomanassaṁ kuto jātaṁ. Tassa snehapaccayā ca
 nandipaccayā ca rāgapaccayā ca nandirāgapaccayā ca jātaṁ.
 Ettakenapi rājā na tussati. Tamenaṁ rājā tassa 6- dhanaṁ āharāpeti
 sataṁ vā sahassaṁ vā. So dhanajānipaccayāpi dukkhadomanassaṁ
 paṭisaṁvedeti. Etaṁ bhayaṁ dukkhadomanassaṁ kuto jātaṁ. Tassa
 snehapaccayā ca nandipaccayā ca rāgapaccayā ca nandirāgapaccayā
 ca jātaṁ. Ettakenapi rājā na tussati. [7]- Rājā tassa 8- vividhā
 kammakāraṇā kārāpeti kasāhipi tāḷeti vettenapi 9- tāḷeti
 aḍḍhadaṇḍenapi 10- tāḷeti hatthampi chindati pādampi chindati
 hatthapādampi chindati kaṇṇampi chindati nāsampi chindati
 kaṇṇanāsampi chindati bilaṅgathālikampi karoti saṅkhamuṇḍakampi 11-

  *  *  *  *  *  *
  Footnote:1 Ma. taṁ. 2 Ma. vettabandhanena vā. 3 Ma. pakkhepabandhanena vā. 4 Ma. nigamabandhanena.
 5 Ma. pakkamitunti. 6 Ma. tasseva. 7 Ma. tamenaṁ. 8 ayaṁ pāṭho natthi.
 9 Ma. vettehipi. 10 Ma. aḍḍhadaṇḍehipi. 11 Ma. saṅkhamuṇḍikampi.
-------------------------------------------------
[page 328]
 Karoti rāhumukhampi karoti jotimālikampi karoti hatthapajjotikampi
 karoti erakavaṭṭikampi 1- karoti ciravāsikampi 2- karoti eṇeyyakampi
 karoti balisamaṁsikampi karoti kahāpaṇikampi karoti khārāpatacchikampi
 karoti palighaparivattikampi karoti palālapīṭhakampi karoti
 tattenapi telena osiñcati sunakhenapi 3- khādāpeti jīvantampi
 sūle uttāseti asinā 4- sīsaṁ chindati. So kammakāraṇapaccayāpi
 dukkhadomanassaṁ paṭisaṁvedeti. Etaṁ bhayaṁ dukkhadomanassaṁ
 kuto jātaṁ. Tassa snehapaccayā ca nandipaccayā ca rāgapaccayā
 ca nandirāgapaccayā ca jātaṁ. Rājā imesaṁ catunnaṁ daṇḍānaṁ
 issaro. So sakena kammena kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjati. Tamenaṁ nirayapālā pañcavidhabandhanaṁ
 nāma kammakāraṇaṁ kārenti 5- tattaṁ ayokhilaṁ hatthe gamenti
 tattaṁ ayokhilaṁ dutiye hatthe gamenti tattaṁ ayokhilaṁ pāde
 gamenti tattaṁ ayokhilaṁ dutiye pāde gamenti tattaṁ ayokhilaṁ
 majjhe urasmiṁ gamenti. So tattha dukkhā tippā 6- [7]- kaṭukā vedanā
 paṭisaṁvedeti na ca tāva kālaṁ karoti yāva na taṁ pāpakammaṁ
 byantīhoti. Etaṁ bhayaṁ dukkhadomanassaṁ kuto jātaṁ. Tassa
 snehapaccayā ca nandipaccayā ca rāgapaccayā ca nandirāgapaccayā
 ca jātaṁ. Tamenaṁ nirayapālā saṁvesitvā 8- kudhārīhi 9- tacchanti.
 Tamenaṁ nirayapālā uddhaṁpādaṁ adhosiraṁ gahetvā vāsīhi tacchanti.

  *  *  *  *  *  *
  Footnote:1 Ma. erakavattikampi. 2 Ma. cīrakavāsikampi. 3 Ma. sunakhehipi. 4 Ma. asināpi.
 5 Ma. karonti. 6 Ma. tibbā. evamuparipi. 7 Ma. kharā. evamīdisesu ṭhānesu.
 8 Ma. saṁvesetvā. 9 Ma. kuṭhārīhi.
-------------------------------------------------
[page 329]
 Tamenaṁ nirayapālā rathe yojetvā ādittāya paṭhaviyā sampajjalitāya
 sañjotibhūtāya 1- sārentipi paccāsārentipi. Tamenaṁ nirayapālā
 mahantaṁ aṅgārapabbataṁ ādittaṁ sampajjalitaṁ sañjotibhūtaṁ
 āropentipi oropentipi. Tamenaṁ nirayapālā uddhaṁpādaṁ adhosiraṁ
 gahetvā tattāya lohakumbhiyā pakkhipanti ādittāya sampajjalitāya
 sañjotibhūtāya. So tattha pheṇuddehakaṁ paccati. So
 tattha pheṇuddehakaṁ paccamāno sakimpi uddhaṁ gacchati sakimpi
 adho gacchati sakimpi tiriyaṁ gacchati. So tattha dukkhā tippā
 kaṭukā vedanā paṭisaṁvedeti na ca tāva kālaṁ karoti yāva
 na taṁ pāpakammaṁ byantīhoti. Etaṁ bhayaṁ dukkhadomanassaṁ kuto
 jātaṁ. Tassa snehapaccayā ca nandipaccayā ca rāgapaccayā ca
 nandirāgapaccayā ca jātaṁ. Tamenaṁ nirayapālā niraye 2- pakkhipanti.
 So kho pana mahānirayo
          catukkaṇṇo catudvāro vibhatto bhāgaso mito
          ayopākārapariyanto ayasā paṭikujjito.
          Tassa ayomayā bhūmi jalitā tejasā yutā
          samantā yojanasataṁ pharitvā tiṭṭhati sabbadā.
          Kadariyā tapanā ghorā accimanto durāsadā
          lomahaṁsanarūpā ca bhismā 3- paṭibhayā dukkhā.
          Puratthimāya ca bhittiyā accikkhandho samuṭṭhito

  *  *  *  *  *  *
  Footnote:1 Ma. sajotibhūtāya. evamuparipi. 2 Ma. mahāniraye. 3 Ma. bhesanā.
-------------------------------------------------
[page 330]
          Ḍahanto pāpakammante pacchimāya paṭihaññati.
          Pacchimāya ca bhittiyā accikkhandho samuṭṭhito
          ḍahanto pāpakammante puratthimāya 1- paṭihaññati.
          Dakkhiṇāya ca bhittiyā accikkhandho samuṭṭhito
          ḍahanto pāpakammante uttarāya paṭihaññati.
          Uttarāya ca bhittiyā accikkhandho samuṭṭhito
          ḍahanto pāpakammante dakkhiṇāya paṭihaññati.
          Heṭṭhito 2- ca samuṭṭhito 3- accikkhandho bhayānako
          ḍahanto pāpakammante chadanamhi paṭihaññati.
          Chadanamhā samuṭṭhito 3- accikkhandho bhayānako
          ḍahanto pāpakammante bhūmiyaṁ paṭihaññati.
          Ayokapālaṁ ādittaṁ santattaṁ jalitaṁ yathā
          evaṁ avīcinirayo heṭṭhā upari passato.
          Tattha sattā mahāluddā mahākibbisakārino
          accantapāpakammantā paccanti na ca miyyare.
          Jātavedasamo kāyo tesaṁ nirayavāsinaṁ
          passa kammānaṁ daḷhattaṁ na bhasmā honti 4- napi masi.
          Puratthimenapi dhāvanti tato dhāvanti pacchato 5-
          uttarenapi dhāvanti tato dhāvanti dakkhiṇaṁ.
          Yaṁ yaṁ disampi dhāvanti 6- taṁ taṁ dvāraṁ pithiyyati 7-

  *  *  *  *  *  *
  Footnote:1 Ma. purimāya. 2 Ma. heṭṭhato. 3 Ma. samuṭṭhāya. 4 Ma. hoti. 5 Ma. pacchimaṁ.
 6 Ma. disaṁ padhāvanti. 7 Ma. pidhīyati.
-------------------------------------------------
[page 331]
          Abhinikkhamitāsā te sattā mokkhaṁ gavesino.
          Na te tato nikkhamituṁ labhanti kammapaccayā
          tesañca pāpakaṁ kammaṁ 1- avipakkaṁ kataṁ bahunti.
 Etaṁ bhayaṁ dukkhadomanassaṁ kuto jātaṁ. Tassa snehapaccayā ca
 nandipaccayā ca rāgapaccayā ca nandirāgapaccayā ca jātaṁ. Yāni
 ca nerayikāni dukkhāni yāni ca tiracchānayonikāni dukkhāni yāni
 ca pittivisayikāni dukkhāni yāni ca mānusakāni dukkhāni tāni
 kuto jātāni kuto sañjātāni kuto nibbattāni kuto abhinibbattāni
 kuto pātubhūtāni. [2]- Snehapaccayā ca nandipaccayā ca
 rāgapaccayā ca nandirāgapaccayā ca bhavanti sambhavanti jāyanti
 sañjāyanti nibbattanti abhinibbattanti pātubhavantīti snehanvayaṁ
 dukkhamidaṁ pahoti.
      [671] Ādīnavaṁ snehajaṁ pekkhamānoti snehoti dve snehā
 taṇhāsneho ca diṭṭhisneho ca .pe. Ayaṁ taṇhāsneho .pe.
 Ayaṁ diṭṭhisneho. Ādīnavaṁ snehajaṁ pekkhamānoti taṇhāsnehe
 ca diṭṭhisnehe 3- ca ādīnavaṁ pekkhamāno [4]- olokayamāno
 nijjhāyamāno upaparikkhamānoti ādīnavaṁ snehajaṁ pekkhamāno. Eko
 care khaggavisāṇakappo. Tenāha so paccekasambuddho
                 saṁsaggajātassa bhavanti snehā
                 snehanvayaṁ dukkhamidaṁ pahoti

  *  *  *  *  *  *
  Footnote:1 Ma. pāpakammantaṁ. 2 Ma. tassa. 3 Ma. taṇhāsneho ca diṭṭhisneho ca.
 4 Ma. dakkhamāno. evamīdisesu padesu.
-------------------------------------------------
[page 332]
                 Ādīnavaṁ snehajaṁ pekkhamāno
                 eko care khaggavisāṇakappoti.
           [672] Mitte suhajje anukampamāno
                 hāpeti atthaṁ paṭibaddhacitto
                 etaṁ bhayaṁ santhave pekkhamāno
                 eko care khaggavisāṇakappo.
      [673] Mitte suhajje anukampamāno hāpeti atthaṁ paṭibaddhacittoti
 mittota 1- dve mittā āgārikamitto ca anāgārikamitto ca.
      Katamo āgārikamitto. Idhekacco duddadaṁ dadāti duccajaṁ
 cajati dukkaraṁ karoti dukkhamaṁ khamati guyhamassa ācikkhati
 guyhamassa pariguyhati 2- āpadāsu na vijahati jīvitaṁ cassa 3- atthāya
 pariccattaṁ hoti khīṇe nātimaññati ayaṁ āgārikamitto.
      Katamo anāgārikamitto. Idha bhikkhu piyo ca hoti manāpo
 ca hoti 4- garu ca bhāvaniyo ca [5]- vacanakkhamo ca gambhīrañca kathaṁ kattā
 aṭṭhāne ca na niyojeti adhisīle samādapeti catunnaṁ satipaṭṭhānānaṁ
 bhāvanānuyoge samādapeti catunnaṁ sammappadhānānaṁ .pe.
 Catunnaṁ iddhippādānaṁ pañcannaṁ indriyānaṁ pañcannaṁ balānaṁ
 sattannaṁ bojjhaṅgānaṁ ariyassa aṭṭhaṅgikassa maggassa bhāvanānuyoge
 samādapeti ayaṁ anāgārikamitto.

  *  *  *  *  *  *
  Footnote:1 Ma. mittāti. 2 Ma. parigūhati. evamuparipi. 3 Ma. jīvitampissa.
 4 Ma. ayaṁ pāṭho natthi. 5 Ma. vattā ca.
-------------------------------------------------
[page 333]
      Suhajjā vuccanti yehi saha gamanaṁ phāsu āgamanaṁ phāsu
 gamanāgamanaṁ phāsu ṭhānaṁ phāsu nissajjanaṁ phāsu sayanaṁ phāsu
 ālapanaṁ phāsu sallapanaṁ phāsu ullapanaṁ phāsu samullapanaṁ
 phāsu.
      Mitte suhajje anukampamāno hāpeti atthanti mitte ca
 suhajje ca sandiṭṭhe ca sambhatte ca sahāye ca anukampamāno
 anupekkhamāno anuggayhamāno attatthampi paratthampi hāpeti
 ubhayatthampi hāpeti diṭṭhadhammikampi atthaṁ hāpeti samparāyikampi
 atthaṁ hāpeti paramatthampi hāpeti [1]- paridhaṁseti parisajjeti 2-
 antaradhāpetīti mitte suhajje anukampamāno hāpeti atthaṁ.
      Paṭibaddhacittoti dvīhi kāraṇehi paṭibaddhacitto hoti attānaṁ
 vā nīcaṁ ṭhapento paraṁ uccaṁ ṭhapento paṭibaddhacitto hoti
 attānaṁ vā uccaṁ ṭhapento paraṁ nīcaṁ ṭhapento paṭibaddhacitto
 hoti.
      Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto
 hoti. Tumhe me bahūpakārakā 3- ahaṁ tumhe nissāya labhāmi
 cīvarapiṇḍapātasenāsanagilānapaccayabhesajjaparikkhāraṁ yampi me
 aññe dātuṁ vā kātuṁ vā maññanti tumhe nissāya tumhe
 sampassantā yampi me porāṇaṁ mātāpettikaṁ nāmagottaṁ tampi [4]-
 antarahitaṁ tumhehi ahaṁ ñāyāmi asukassa kulupako asukāya

  *  *  *  *  *  *
  Footnote:1 Ma. pahāpeti parihāpeti. 2 Ma. parivajjeti. 3 Ma. bahūpakārā. 4 Ma. me.
-------------------------------------------------
[page 334]
 Kulupakoti evaṁ attānaṁ nīcaṁ ṭhapento paraṁ uccaṁ ṭhapento
 paṭibaddhacitto hoti.
      Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto
 hoti. Ahaṁ tumhākaṁ bahūpakāro tumhe maṁ āgamma buddhaṁ saraṇaṁ
 gatā dhammaṁ saraṇaṁ gatā saṅghaṁ saraṇaṁ gatā pāṇātipātā paṭiviratā
 adinnādānā paṭiviratā kāmesumicchācārā paṭiviratā musāvādā
 paṭiviratā surāmerayamajjapamādaṭṭhānā paṭiviratā ahaṁ tumhākaṁ
 uddesampi paripucchampi sīlampi uposathampi 1- ācikkhāmi navakammaṁ
 adhiṭṭhāmi atha ca 2- pana tumhe maṁ pariccajitvā 3- aññe sakkarotha
 garukarotha mānetha pūjethāti evaṁ attānaṁ uccaṁ ṭhapento paraṁ
 nīcaṁ ṭhapento paṭibaddhacitto hotīti mitte suhajje anukampamāno
 hāpeti atthaṁ paṭibaddhacitto.
      [674] Etaṁ bhayaṁ santhave pekkhamānoti bhayanti jātibhayaṁ
 jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ
 attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ
 āvaṭṭabhayaṁ suṁsumārabhayaṁ 4- ājīvikābhayaṁ 5- asilokabhayaṁ parisasārajjabhayaṁ [6]-
 bhayānakaṁ chambhitattaṁ lomahaṁso cetaso ubbeggo 7- utrāso.
 Santhaveti dve santhavā taṇhāsanthavo ca diṭṭhisanthavo ca .pe.
 Ayaṁ taṇhāsanthavo .pe. Ayaṁ diṭṭhisanthavo. Etaṁ bhayaṁ santhave
 pekkhamānoti etaṁ bhayaṁ santhave pekkhamāno olokayamāno

  *  *  *  *  *  *
  Footnote:1 Ma. uddesaṁ demi paripucchaṁ demi uposathaṁ .... 2 Ma. casaddo natthi. 3 Ma.
 ujjhitvā. 4 Ma. susumārabhayaṁ. evamuparipi. 5 Ma. ājīvakabhayaṁ. 6 Ma. madanabhayaṁ.
 7 Ma. ubbego.
-------------------------------------------------
[page 335]
 Nijjhāyamāno upaparikkhamānoti etaṁ bhayaṁ santhave pekkhamāno. Eko
 care khaggavisāṇakappo. Tenāha so paccekasambuddho
                 mitte suhajje anukampamāno
                 hāpeti atthaṁ paṭibaddhacitto
                 etaṁ < PTS. CNid , 58 >bhayaṁ santhave pekkhamāno
                 eko care khaggavisāṇakappoti.
           [675] Vaṁso visālova yathā visatto
                 puttesu dāresu ca yā apekkhā
                 vaṁsakaḷīrova 1- asajjamāno
                 eko care khaggavisāṇakappo.
      [676] Vaṁso visālova yathā visattoti vaṁso vuccati veḷugumbo.
 Yathā veḷugumbasmiṁ kaṇṭakā jaṭitā saṁsibbitā 2- visattā [3]-
 laggā laggitā palibuddhā evameva visattikā vuccati taṇhā
 yo rāgo sārāgo anunayo anurodho nandi nandirāgo cittassa
 sārāgo icchā mucchā ajjhosānaṁ gedho paligedho saṅgo paṅko
 ejā māyā janikā sañjananī sibbinī jālinī saritā visattikā
 sottaṁ visatā 4- āyūhanī dutiyā paṇidhi bhavanetti vanaṁ vanatho santhavo
 sineho apekkhā paṭibaddhā 5- āsā āsiṁsanā āsiṁsitattaṁ rūpāsā
 saddāsā gandhāsā rasāsā phoṭṭhabbāsā lābhāsā dhanāsā puttāsā
 jīvitāsā jappā pajappā abhijappā jappāyanā 6- jappitattaṁ

  *  *  *  *  *  *
  Footnote:1 Ma. vaṁsakkaḷīrova. evamuparipi. 2 Ma. porāṇakā vaṁsā sattā. 3 Ma. āsattā.
 4 Ma. suttaṁ visaṭā. 5 Ma. paṭibandhu. 6 Ma. jappanā.
-------------------------------------------------
[page 336]
 Loluppā 1- loluppāyanā loluppitattaṁ 2- pucchañcikatā asādhukamyatā 3-
 adhammarāgo visamarāgo visamalobho nikanti nikāmanā patthanā pihanā
 sampatthanā kāmataṇhā bhavataṇhā vibhavataṇhā rūpataṇhā
 arūpataṇhā nirodhataṇhā rūpataṇhā saddataṇhā gandhataṇhā
 rasataṇhā phoṭṭhabbataṇhā dhammataṇhā ogho yogo gantho
 upādānaṁ āvaraṇaṁ nīvaraṇaṁ chadanaṁ bandhanaṁ upakkileso anusayo
 pariyuṭṭhānaṁ latā vevicchaṁ dukkhamūlaṁ dukkhanidānaṁ dukkhappabhavo
 mārapāso mārabalisaṁ māravisayo māranivāso mārabandhanaṁ taṇhānadī
 taṇhājālaṁ taṇhāgaddalaṁ 4- taṇhāsamuddo abhijjhā lobho
 akusalamūlaṁ. Visattikāti kenatthena visattikā. Visatāti visattikā.
 Visālāti visattikā. Visaṭāti visattikā. [5]- Visakkatīti
 visattikā. Visaṁharatīti visattikā. Visaṁvādikāti visattikā.
 Visamūlāti visattikā. Visaphalāti visattikā. Visaparibhogāti
 visattikā. Visālā vā pana taṇhā rūpe sadde gandhe rase
 phoṭṭhabbe kule gaṇe āvāse lābhe yase pasaṁsāya sukhe
 cīvare piṇḍapāte senāsane gilānapaccayabhesajjaparikkhāre
 kāmadhātuyā rūpadhātuyā arūpadhātuyā kāmabhave rūpabhave arūpabhave
 saññābhave asaññābhave nevasaññānāsaññābhave ekavokārabhave
 catuvokārabhave pañcavokārabhave atītānāgatapaccuppanne
 diṭṭhasutamutaviññātabbesu dhammesu visaṭā 6- vitthatāti visattikāti vaṁso

  *  *  *  *  *  *
  Footnote:1 Ma. loluppaṁ. 2 Ma. loluppāyitattaṁ. 3 Ma. sādhukamyatā. 4 Ma. taṇhāgaddulaṁ.
 5 Ma. visamāti visattikā. 6 Ma. visatā.
-------------------------------------------------
[page 337]
 Visālova yathā visatto.
      [677] Puttesu dāresu ca yā apekkhāti puttāti
 cattāro puttā atrajo putto khettajo putto dinnako putto
 antevāsiko putto. Dārā vuccati bhariyā 1-. Apekkhā vuccati 2-
 taṇhā yo rāgo sārāgo .pe. Abhijjhā lobho akusalamūlanti
 puttesu dāresu ca yā apekkhā.
      [678] Vaṁsakaḷīrova asajjamānoti vaṁso vuccati veḷugumbo.
 Yathā veḷugumbamhi taruṇakaḷīrā 3- asattā alaggā apaliveṭṭhitā 4-
 apalibuddhā nikkhantā nissaṭṭhā 5- vippamuttā evameva [6]- dve sajjanā
 taṇhāsajjanā ca diṭṭhisajjanā ca .pe. Ayaṁ taṇhāsajjanā
 .pe. Ayaṁ diṭṭhisajjanā tassa paccekasambuddhassa taṇhāsajjanā
 pahīnā diṭṭhisajjanā paṭinissaṭṭhā taṇhāsajjanāya pahīnattā
 diṭṭhisajjanāya paṭinissaṭṭhattā so paccekasambuddho rūpe na sajjati
 sadde na sajjati gandhe na sajjati rase na sajjati phoṭṭhabbe
 na sajjati kule gaṇe āvāse lābhe yase pasaṁsāya sukhe
 cīvare piṇḍapāte senāsane gilānapaccayabhesajjaparikkhāre
 kāmadhātuyā rūpadhātuyā arūpadhātuyā kāmabhave rūpabhave arūpabhave
 saññābhave asaññābhave nevasaññānāsaññābhave ekavokārabhave
 catuvokārabhave pañcavokārabhave atītānāgatapaccuppanne
 diṭṭhasutamutaviññātabbesu dhammesu na sajjati na gayhati 7- na bajjhati

  *  *  *  *  *  *
  Footnote:1 Ma. vuccanti bhariyāyo. 2 Ma. vuccanti. 3 Ma. taruṇakā kaḷīrakā.
 4 Ma. agadhitā. 5 Ma. nissaṭā. evamuparipi. 6 Ma. sajjāti. 7 na gaṇhāti.
-------------------------------------------------
[page 338]
 Na palibajjhati [1]- nikkhanto nissaṭṭho vippamutto visaṁyutto
 vimariyādikatena cetasā viharatīti vaṁsakaḷīrova asajjamāno. Eko
 care khaggavisāṇakappo. Tenāha so paccekasambuddho
                 vaṁso visālova yathā visatto
                 puttesu dāresu ca yā apekkhā
                 vaṁsakaḷīrova asajjamāno
                 eko care khaggavisāṇakappoti.
           [679] Migo araññamhi yathā abandho 2-
                 yenicchakaṁ gacchati gocarāya
                 viññū naro serita 3- pekkhamāno
                 eko care khaggavisāṇakappo.
      [680] Migo araññamhi yathā abandho yenicchakaṁ gacchati
 gocarāyāti migoti dve migā eṇimigo ca sarabhamigo 4- ca.
 Yathā āraññako 5- migo araññe [6]- vasamāno 7- vissattho gacchati
 vissattho tiṭṭhati vissattho nisīdati vissattho seyyaṁ kappeti.
      Vuttaṁ hetaṁ bhagavatā seyyathāpi bhikkhave āraññako migo
 araññe pavane caramāno vissattho gacchati vissattho tiṭṭhati
 vissattho nisīdati vissattho seyyaṁ kappeti taṁ kissa hetu
 anāpāthagato bhikkhave luddassa evameva kho bhikkhave bhikkhu

  *  *  *  *  *  *
  Footnote:1 Ma. na mucchati. 2 Ma. abaddho. evamuparipi. 3 Ma. seritaṁ. evamuparipi.
 4 Ma. pasadamigo. 5 Ma. araññiko. evamuparipi. 6 Ma. pavane. 7 Ma. caramāno.
 evamuparipi.
-------------------------------------------------
[page 339]
 Vivicceva kāmehi vivicca akusalehi dhammehi savitakkaṁ savicāraṁ vivekajaṁ
 pītisukhaṁ paṭhamaṁ jhānaṁ upasampajja viharati ayaṁ vuccati bhikkhave
 bhikkhu andhamakāsi māraṁ apadaṁ vadhitvā māracakkhuadassanaṁ 1- gato
 pāpimato puna caparaṁ bhikkhave bhikkhu vitakkavicārānaṁ vūpasamā ajjhattaṁ
 sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
 dutiyaṁ jhānaṁ upasampajja viharati ayaṁ vuccati bhikkhave bhikkhu
 andhamakāsi māraṁ apadaṁ vadhitvā māracakkhuadassanaṁ gato pāpimato
 puna caparaṁ bhikkhave bhikkhu pītiyā ca virāgā upekkhako ca viharati
 sato ca sampajāno sukhañca kāyena paṭisaṁvedeti yantaṁ ariyā
 ācikkhanti upekkhako satimā sukhavihārīti tatiyaṁ jhānaṁ upasampajja
 viharati ayaṁ vuccati bhikkhave bhikkhu andhamakāsi māraṁ apadaṁ vadhitvā
 māracakkhuadassanaṁ gato pāpimato puna caparaṁ bhikkhave bhikkhu sukhassa
 ca pahānā dukkhassa ca pahānā pubbeva somanassadomanassānaṁ
 atthaṅgamā adukkhamasukhaṁ upekkhāsatipārisuddhiṁ catutthaṁ jhānaṁ
 upasampajja viharati ayaṁ vuccati bhikkhave bhikkhu andhamakāsi māraṁ
 apadaṁ vadhitvā māracakkhuadassanaṁ gato pāpimato puna caparaṁ bhikkhave
 bhikkhu sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati ayaṁ vuccati bhikkhave bhikkhu andhamakāsi
 māraṁ apadaṁ vadhitvā māracakkhuadassanaṁ gato pāpimato puna caparaṁ

  *  *  *  *  *  *
  Footnote:1 Ma. māracakkhuṁ adassanaṁ. evamuparipi.
-------------------------------------------------
[page 340]
 Bhikkhave bhikkhu sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati [1]- sabbaso
 viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja viharati sabbaso ākiñcaññāyatanaṁ samatikkamma santametaṁ
 paṇītametanti nevasaññānāsaññāyatanaṁ upasampajja viharati sabbaso
 nevasaññānāsaññāyatanaṁ samatikkamma saññāvedayitanirodhaṁ upasampajja
 viharati paññāya cassa disvā āsavā parikkhīṇā honti ayaṁ
 vuccati bhikkhave bhikkhu andhamakāsi māraṁ apadaṁ vadhitvā māracakkhuadassanaṁ
 gato pāpimato tiṇṇo loke visattikaṁ so vissattho gacchati
 vissattho tiṭṭhati vissattho nisīdati vissattho seyyaṁ kappeti
 taṁ kissa hetu anāpāthagato bhikkhave pāpimatoti. Migo araññamhi
 yathā abandho yenicchakaṁ gacchati gocarāya.
      [681] Viññū naro serita pekkhamānoti viññūti viññū 2-
 paṇḍito paññavā buddhimā ñāṇī vibhāvī medhāvī. Naroti
 satto mānavo poso puggalo jīvo jātu jantu indagū manujo.
 Serīti dve serī dhammopi serī puggalopi serī.
      Katamo dhammo serī. Cattāro satipaṭṭhānā cattāro
 sammappadhānā cattāro iddhipādā pañcindriyāni pañca balāni
 satta bojjhaṅgā ariyo aṭṭhaṅgiko maggo. Ayaṁ dhammo serī.
      Katamo puggalo serī. Yo iminā serinā dhammena samannāgato

  *  *  *  *  *  *
  Footnote:1 Ma. puna caparaṁ bhikkhave. evamīdisesu ṭhānesu. 2 Ma. ayaṁ pāṭho natthi.
-------------------------------------------------
[page 341]
 So vuccati puggalo serī.
      Viññū naro serita pekkhamānoti viññū naro seritaṁ dhammaṁ
 pekkhamāno olokayamāno nijjhāyamāno upaparikkhamānoti viññū
 naro serita pekkhamāno. Eko care khaggavisāṇakappo.
 Tenāha so paccekasambuddho
                 migo araññamhi yathā abandho
                 yenicchakaṁ gacchati gocarāya
                 viññū naro serita pekkhamāno
                 eko care khaggavisāṇakappoti.
           [682] Āmantanā hoti sahāyamajjhe
                 vāse ṭhāne gamane cārikāya
                 anabhijjhitaṁ seritaṁ pekkhamāno
                 eko care khaggavisāṇakappo.
      [683] Āmantanā hoti sahāyamajjhe vāse ṭhāne gamane
 cārikāyāti sahāyā vuccanti yehi saha gamanaṁ phāsu āgamanaṁ phāsu
 gamanāgamanaṁ phāsu ṭhānaṁ phāsu nisajjanaṁ phāsu sayanaṁ phāsu ālapanaṁ
 phāsu sallapanaṁ phāsu ullapanaṁ phāsu samullapanaṁ phāsu. Āmantanā
 hoti sahāyamajjhe vāse ṭhāne gamane cārikāyāti sahāyamajjhe
 vāsepi ṭhānepi gamanepi cārikāyapi attatthamantanā paratthamantanā
 ubhayatthamantanā diṭṭhadhammikatthamantanā samparāyikatthamantanā
-------------------------------------------------
[page 342]
 Paramatthamantanāti āmantanā hoti sahāyamajjhe vāse ṭhāne gamane
 cārikāya.
      [684] Anabhijjhitaṁ seritaṁ pekkhamānoti anabhijjhitaṁ etaṁ
 vatthu bālānaṁ asappurisānaṁ titthiyānaṁ titthiyasāvakānaṁ yadidaṁ
 bhaṇḍakāsāyavatthavasanatā abhijjhitaṁ etaṁ vatthu paṇḍitānaṁ sappurisānaṁ
 buddhasāvakānaṁ paccekabuddhānaṁ yadidaṁ bhaṇḍakāsāyavatthavasanatā.
 Serīti dve serī dhammopi serī puggalopi serī. Katamo dhammo
 serī. Cattāro satipaṭṭhānā .pe. Ariyo aṭṭhaṅgiko maggo
 ayaṁ dhammo serī. Katamo puggalo serī. Yo iminā serinā
 dhammena samannāgato so vuccati puggalo serī. Anabhijjhitaṁ
 seritaṁ pekkhamānoti seritaṁ pekkhamāno olokayamāno nijjhāyamāno
 upaparikkhamānoti anabhijjhitaṁ seritaṁ pekkhamāno. Eko care
 khaggavisāṇakappo. Tenāha so paccekasambuddho
                 āmantanā hoti sahāyamajjhe
                 vāse ṭhāne gamane cārikāya
                 anabhijjhitaṁ < PTS. CNid , 59 >seritaṁ pekkhamāno
                 eko care khaggavisāṇakappoti.
           [685] Khiḍḍā ratī hoti sahāyamajjhe
                 puttesu ca vipulaṁ hoti pemaṁ
                 piyavippayogaṁ vijigucchamāno
-------------------------------------------------
[page 343]
                 Eko care khaggavisāṇakappo.
      [686] Khiḍḍā ratī hoti sahāyamajjheti khiḍḍāti dve khiḍḍā
 kāyikā ca khiḍḍā vācasikā ca khiḍḍā.
      Katamā kāyikā khiḍḍā. Hatthīhipi kīḷanti assehipi kīḷanti
 rathehipi kīḷanti dhanūhipi kīḷanti [1]- aṭṭhapadehipi kīḷanti dasapadehipi
 kīḷanti ākāsehipi 2- kīḷanti parihārapathehipi 3- kīḷanti santikāyapi
 kīḷanti khalikāyapi kīḷanti ghaṭikāyapi kīḷanti salākahatthenapi kīḷanti
 akkhenapi kīḷanti paṅkacīrenapi kīḷanti vaṅkakenapi kīḷanti mokkhacikāyapi
 kīḷanti ciṅgulakenapi kīḷanti pattāḷhakenapi kīḷanti rathakenapi
 kīḷanti dhanukenapi kīḷanti akkharikāyapi kīḷanti manesikāyapi kīḷanti
 yathāvajjenapi kīḷanti ayaṁ kāyikā khiḍḍā.
      Katamā vācasikā khiḍḍā. Mukhabheriyaṁ mukhāḷambadaṁ mukhadeṇḍimakaṁ
 mukhavalimakaṁ mukhabheruḷakaṁ 4- mukhadaddarikaṁ nāṭikaṁ 5- lāsaṁ gītaṁ davakammaṁ
 ayaṁ vācasikā khiḍḍā.
      Ratīti anukkaṇṭhitāvacanametaṁ 6- ratīti. Sahāyamajjheti sahāyā
 vuccanti yehi saha gamanaṁ phāsu āgamanaṁ phāsu gamanāgamanaṁ phāsu
 ṭhānaṁ phāsu nisajjanaṁ phāsu sayanaṁ phāsu ālapanaṁ phāsu sallapanaṁ
 phāsu ullapanaṁ phāsu samullapanaṁ phāsu. Khiḍḍā ratī hoti sahāyamajjheti
 khiḍḍā ca rati ca sahāyamajjhe hotīti khiḍḍā ratī
 hoti sahāyamajjhe.

  *  *  *  *  *  *
  Footnote:1 Ma. tharūhipi kīḷanti. 2 Ma. ākāsepi. 3 Ma. parihārapathepi. 4 Ma. mukhabherikaṁ
 mukhāḷambaraṁ mukhaḍiṇḍimakaṁ mukhacalimakaṁ mukhabherakaṁ. 5 Ma. nāṭakaṁ. 6 Ma.
 anukkaṇṭhitādhivacanametaṁ.
-------------------------------------------------
[page 344]
      [687] Puttesu ca vipulaṁ hoti pemanti puttāti cattāro
 puttā atrajo putto khettajo putto dinnako putto antevāsiko
 putto. Puttesu ca vipulaṁ hoti pemanti puttesu ca adhimattaṁ
 hoti pemanti puttesu ca vipulaṁ hoti pemaṁ.
      [688] Piyavippayogaṁ vijigucchamānoti dve piyā sattā vā
 piyā 1- saṅkhārā vā piyā 1-.
      Katame sattā piyā. Idha yassa te honti atthakāmā
 hitakāmā phāsukāmā yogakkhemakāmā mātā vā pitā vā bhātā
 vā bhaginī vā putto vā dhītā vā mitto vā amacco vā
 ñāti vā sālohitā vā ime sattā piyā.
      Katame saṅkhārā piyā. Manāpikā rūpā manāpikā saddā
 manāpikā gandhā manāpikā rasā manāpikā phoṭṭhabbā ime
 saṅkhārā piyā.
      Piyavippayogaṁ vijigucchamānoti piyavippayogaṁ 2- vijigucchamāno
 aṭṭiyamāno harāyamānoti piyavippayogaṁ vijigucchamāno. Eko care
 khaggavisāṇakappo. Tenāha so paccekasambuddho
                 khiḍḍā ratī hoti sahāyamajjhe
                 puttesu ca vipulaṁ hoti pemaṁ
                 piyavippayogaṁ vijigucchamāno
                 eko care khaggavisāṇakappoti.

  *  *  *  *  *  *
  Footnote:1 Ma. ayaṁ pāṭho natthi. 2 Ma. piyānaṁ vippayogaṁ.
-------------------------------------------------
[page 345]
           [689] Cātuddiso appaṭigho ca hoti
                 santussamāno itarītarena
                 parissayānaṁ sahitā achambhī
                 eko care khaggavisāṇakappo.
      [690] Cātuddiso appaṭigho ca hotīti cātuddisoti so
 paccekasambuddho mettāsahagatena cetasā ekaṁ disaṁ pharitvā viharati
 tathā dutiyaṁ tathā tatiyaṁ tathā catutthaṁ iti uddhamadho tiriyaṁ
 sabbadhi sabbattatāya sabbāvantaṁ lokaṁ mettāsahagatena cetasā
 vipulena mahaggatena appamāṇena averena abyāpajjhena 1- pharitvā
 viharati karuṇāsahagatena cetasā muditāsahagatena cetasā upekkhāsahagatena
 cetasā ekaṁ disaṁ pharitvā viharati tathā dutiyaṁ tathā
 tatiyaṁ tathā catutthaṁ iti uddhamadho tiriyaṁ sabbadhi sabbattatāya
 sabbāvantaṁ lokaṁ upekkhāsahagatena cetasā vipulena mahaggatena
 appamāṇena averena abyāpajjhena pharitvā viharati. Cātuddiso
 appaṭigho ca hotīti mettāya bhāvitattā ye puratthimāya disāya
 sattā te appaṭikūlā honti ye pacchimāya disāya sattā
 te appaṭikūlā honti ye dakkhiṇāya disāya sattā te appaṭikūlā
 honti ye uttarāya disāya sattā te appaṭikūlā honti
 ye puratthimāya anudisāya sattā te appaṭikūlā honti ye
 pacchimāya anudisāya sattā te appaṭikūlā honti ye dakkhiṇāya

  *  *  *  *  *  *
  Footnote:1 Ma. abyāpajjena. evamuparipi.
-------------------------------------------------
[page 346]
 Anudisāya sattā te appaṭikūlā honti ye uttarāya anudisāya
 sattā te appaṭikūlā honti ye heṭṭhimāya disāya sattā
 te appaṭikūlā honti ye uparimāya disāya sattā te appaṭikūlā
 honti ye disāsu vidisāsu sattā te appaṭikūlā honti
 karuṇāya bhāvitattā muditāya bhāvitattā upekkhāya bhāvitattā
 ye puratthimāya disāya sattā te appaṭikūlā honti .pe.
 Ye disāsu vidisāsu sattā te appaṭikūlā hontīti cātuddiso
 appaṭigho ca hoti.
      [691] Santussamāno itarītarenāti so paccekasambuddho
 santuṭṭho hoti itarītarena cīvarena itarītaracīvarasantuṭṭhiyā ca
 vaṇṇavādī na ca cīvarahetu anesanaṁ appaṭirūpaṁ āpajjati aladdhā
 ca cīvaraṁ na paritassati laddhā ca cīvaraṁ agadhito amucchito
 anajjhopanno ādīnavadassāvī nissaraṇapañño paribhuñjati tāya
 ca pana itarītaracīvarasantuṭṭhiyā nevattānukkaṁseti na paraṁ vambheti
 yo hi tattha dakkho analaso sampajāno paṭissato ayaṁ vuccati
 paccekasambuddho porāṇe aggaññe ariyavaṁse ṭhito. Santuṭṭho
 hoti itarītarena piṇḍapātena itarītarapiṇḍapātasantuṭṭhiyā ca
 vaṇṇavādī na ca piṇḍapātahetu anesanaṁ appaṭirūpaṁ āpajjati
 aladdhā ca piṇḍapātaṁ na paritassati laddhā ca piṇḍapātaṁ
 agadhito amucchito anajjhopanno ādīnavadassāvī nissaraṇapañño
-------------------------------------------------
[page 347]
 Paribhuñjati tāya ca pana itarītarapiṇḍapātasantuṭṭhiyā nevattānukkaṁseti
 na paraṁ vambheti yo hi tattha dakkho analaso sampajāno
 paṭissato ayaṁ vuccati paccekasambuddho porāṇe aggaññe
 ariyavaṁse ṭhito. Santuṭṭho hoti itarītarena senāsanena
 itarītarasenāsanasantuṭṭhiyā ca vaṇṇavādī na ca senāsanahetu anesanaṁ
 appaṭirūpaṁ āpajjati aladdhā ca senāsanaṁ na paritassati laddhā
 ca senāsanaṁ agadhito amucchito anajjhopanno ādīnavadassāvī
 nissaraṇapañño paribhuñjati tāya ca pana itarītarasenāsanasantuṭṭhiyā
 nevattānukkaṁseti na paraṁ vambheti yo hi tattha dakkho analaso
 sampajāno paṭissato ayaṁ vuccati paccekasambuddho porāṇe
 aggaññe ariyavaṁse ṭhito. Santuṭṭho hoti itarītarena
 gilānapaccayabhesajjaparikkhārena itarītaragilānapaccayabhesajjaparikkhārasantuṭṭhiyā
 ca vaṇṇavādī na ca gilānapaccayabhesajjaparikkhārahetu
 anesanaṁ appaṭirūpaṁ āpajjati aladdhā ca gilānapaccayabhesajjaparikkhāraṁ
 na paritassati laddhā ca gilānapaccayabhesajjaparikkhāraṁ agadhito
 amucchito anajjhopanno ādīnavadassāvī nissaraṇapañño paribhuñjati
 tāya ca pana itarītaragilānapaccayabhesajjaparikkhārasantuṭṭhiyā nevattānukkaṁseti
 na paraṁ vambheti yo hi tattha dakkho analaso sampajāno
 paṭissato ayaṁ vuccati paccekasambuddho porāṇe aggaññe
 ariyavaṁse ṭhitoti santussamāno itarītarena.
-------------------------------------------------
[page 348]
      [692] Parissayānaṁ sahitā achambhīti parissayāti dve parissayā
 pākaṭaparissayā ca paṭicchannaparissayā ca.
      Katame pākaṭaparissayā. Sīhā byagghā dīpi acchataracchā 1-
 kokā gomahisā 2- hatthī ahi vicchikā satapadī corā vā assu
 māṇavā katakammā vā akatakammā vā cakkhurogo sotarogo
 ghānarogo jivhārogo kāyarogo sīsarogo kaṇṇarogo mukharogo
 dantarogo kāso sāso pināso ḍaho jaro kucchirogo mucchā
 pakkhandikā sulā visūcikā kuṭṭhaṁ gaṇḍo kilāso soso apamāro
 daddu kaṇḍu kacchu rakhasā vitacchikā lohitaṁ pittaṁ madhumeho aṁsā
 piḷakā bhagandalā pittasamuṭṭhānā ābādhā semhasamuṭṭhānā
 ābādhā vātasamuṭṭhānā ābādhā sannipātikā ābādhā utupariṇāmajā
 ābādhā visamaparihārajā ābādhā opakkamikā ābādhā
 kammavipākajā ābādhā sītaṁ uṇhaṁ jighacchā pipāsā uccāro
 passāvo ḍaṁsamakasavātātapasiriṁsapasamphassā iti vā ime vuccanti
 pākaṭaparissayā.
      Katame paṭicchannaparissayā. Kāyaduccaritaṁ vacīduccaritaṁ manoduccaritaṁ
 kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ
 uddhaccakukkuccanīvaraṇaṁ vicikicchānīvaraṇaṁ rāgo doso moho
 kodho upanāho makkho paḷāso issā macchariyaṁ māyā sāṭheyyaṁ
 thambho sārambho māno atimāno mado pamādo sabbe kilesā

  *  *  *  *  *  *
  Footnote:1 Ma. acchā taracchā. 2 Ma. mahiṁsā. evamuparipi.
-------------------------------------------------
[page 349]
 Sabbe duccaritā sabbe darathā sabbe pariḷāhā sabbe santāpā
 sabbākusalābhisaṅkhārā ime vuccanti paṭicchannaparissayā.
      Parissayāti kenatthena parissayā. Parisahantīti parissayā.
 Parihānāya saṁvattantīti parissayā. Tatrāsayāti parissayā.
      Kathaṁ parisahantīti parissayā. Te parissayā taṁ puggalaṁ sahanti
 parisahanti abhibhavanti ajjhottharanti pariyādiyanti pīḷenti 1- evaṁ
 parisahantīti parissayā.
      Kathaṁ parihānāya saṁvattantīti parissayā. Te parissayā kusalānaṁ
 dhammānaṁ antarāyāya parihānāya saṁvattanti. Katamesaṁ kusalānaṁ
 dhammānaṁ. Sammāpaṭipadāya anulomapaṭipadāya apaccanīkapaṭipadāya
 anvatthapaṭipadāya dhammānudhammapaṭipadāya sīlesu paripūrikāritāya
 indriyesu guttadvāratāya bhojane mattaññutāya jāgariyānuyogassa
 satisampajaññassa catunnaṁ satipaṭṭhānānaṁ bhāvanānuyogassa catunnaṁ
 sammappadhānānaṁ catunnaṁ iddhipādānaṁ pañcannaṁ indriyānaṁ pañcannaṁ
 balānaṁ sattannaṁ bojjhaṅgānaṁ ariyassa aṭṭhaṅgikassa maggassa
 bhāvanānuyogassa imesaṁ kusalānaṁ dhammānaṁ antarāyāya parihānāya
 saṁvattanti. Evaṁ parihānāya saṁvattantīti parissayā.
      Kathaṁ tatrāsayāti parissayā. Tatthete pāpakā akusalā dhammā
 uppajjanti attabhāvasannissayā. Yathā bile bilāsayā pāṇā
 sayanti udake udakāsayā 2- pāṇā sayanti vane vanāsayā pāṇā

  *  *  *  *  *  *
  Footnote:1 Ma. maddanti. 2 Ma. dake dakāsayā.
-------------------------------------------------
[page 350]
 Sayanti rukkhe rukkhāsayā pāṇā sayanti evameva tatthete
 pāpakā akusalā dhammā uppajjanti attabhāvasannissayā evaṁ
 tatrāsayāti parissayā.
      Vuttaṁ hetaṁ bhagavatā sāntevāsiko bhikkhave bhikkhu sācariyako
 dukkhaṁ na phāsu viharati kathañca bhikkhave bhikkhu sāntevāsiko [1]- dukkhaṁ
 na phāsu viharati idha bhikkhave bhikkhuno cakkhunā rūpaṁ disvā
 uppajjanti ye pāpakā akusalā dhammā sarasaṅkappā saññojanīyā
 tyassa anto vasanti anvāssavanti pāpakā akusalā dhammāti
 tasmā sāntevāsikoti 2- vuccati te naṁ samudācaranti 3- pāpakā
 akusalā dhammāti tasmā sācariyakoti vuccati puna caparaṁ bhikkhave
 bhikkhuno sotena saddaṁ sutvā ghānena gandhaṁ ghāyitvā jivhāya
 rasaṁ sāyitvā kāyena phoṭṭhabbaṁ phusitvā manasā dhammaṁ viññāya
 uppajjanti ye pāpakā akusalā dhammā sarasaṅkappā saññojanīyā
 tyassa anto vasanti anvāssavanti pāpakā akusalā dhammāti
 tasmā sāntevāsikoti vuccati te naṁ samudācaranti 4- pāpakā
 akusalā dhammāti tasmā sācariyakoti vuccati evaṁ kho bhikkhave
 bhikkhu sāntevāsiko sācariyako dukkhaṁ na phāsu viharatīti. Evampi
 tatrāsayāti parissayā.
      Vuttaṁ hetaṁ bhagavatā tayome bhikkhave antarāmalā antarāamittā
 antarāsapattā antarāvadhakā antarāpaccatthikā katame

  *  *  *  *  *  *
  Footnote:1 Ma. sācariyako. 2 Ma. sāntevāsīko. 3-4 Ma. tena samudācarena samudācarantinaṁ.
-------------------------------------------------
[page 351]
 Tayo lobho bhikkhave antarāmalo antarāamitto antarāsapatto
 antarāvadhako antarāpaccatthiko doso bhikkhave .pe. Moho
 bhikkhave antarāmalo antarāamitto antarāsapatto antarāvadhako
 antarāpaccatthiko ime kho bhikkhave tayo antarāmalā antarāamittā
 antarāsapattā antarāvadhakā antarāpaccatthikāti.
          Anatthajanano lobho lobho cittappakopano
          bhayamantarato jātaṁ taṁ jano nāvabujjhati
          luddho atthaṁ na jānāti luddho dhammaṁ na passati
          andhatamaṁ tadā hoti yaṁ lobho sahate naraṁ
          anatthajanano doso doso cittappakopano
          bhayamantarato jātaṁ taṁ jano nāvabujjhati
          duṭṭho atthaṁ na jānāti duṭṭho dhammaṁ na passati
          andhatamaṁ tadā hoti yaṁ doso sahate naraṁ
          anatthajanano moho moho cittappakopano
          bhayamantarato jātaṁ taṁ jano nāvabujjhati
          mūḷho atthaṁ na jānāti mūḷho dhammaṁ na passati
          andhatamaṁ tadā hoti yaṁ moho sahate naranti.
 Evampi tatrāsayāti parissayā.
      Vuttaṁ hetaṁ bhagavatā tayo kho mahārāja parissayadhammā 1-
 ajjhattaṁ upapajjamānā uppajjanti ahitāya dukkhāya aphāsuvihārāya

  *  *  *  *  *  *
  Footnote:1 Ma. purisassa dhammā. evamīdisesu padesu.
-------------------------------------------------
[page 352]
 Katame tayo lobho kho mahārāja parissayadhammo
 ajjhattaṁ uppajjamāno uppajjati ahitāya dukkhāya aphāsuvihārāya
 doso kho mahārāja .pe. Moho kho mahārāja parissayadhammo
 ajjhattaṁ uppajjamāno uppajjati ahitāya dukkhāya aphāsuvihārāya
 ime kho mahārāja tayo parissayadhammā ajjhattaṁ uppajjamānā
 uppajjanti ahitāya dukkhāya aphāsuvihārāyāti.
          Lobho doso ca moho ca purisaṁ pāpacetasaṁ
          hiṁsanti attasambhūtā tacasāraṁva samphalanti.
 Evampi tatrāsayāti parissayā.
      Vuttaṁ hetaṁ bhagavatā
                 rāgo doso ca moho ca itonidānā
                 aratī rati 1- lomahaṁso itojā
                 ito samuṭṭhāya manovitakkā
                 kumārakā dhaṅkamivossajjantīti 2-.
 Evampi tatrāsayāti parissayā.
      Parissayānaṁ sahitāti parissaye sahitā agadhitā 3- ajjhottharitā
 pīḷavā ghātavāti 4- parissayānaṁ sahitā. Achambhīti so paccekasambuddho
 abhiru acchambhī anutrāsī apalāyī pahīnabhayabheravo
 vigatalomahaṁso viharatīti parissayānaṁ sahitā achambhī. Eko care
 khaggavisāṇakappo. Tenāha so paccekasambuddho

  *  *  *  *  *  *
  Footnote:1 Ma. ratī. 2 Ma. dhaṅkamivossajantīti. 3 Ma. āradhitā. 4 Ma. pariyāditā
 paṭinissatāti.
-------------------------------------------------
[page 353]
                 Cātuddiso appaṭigho ca hoti
                 santussamāno itarītarena
                 parissayānaṁ sahitā achambhī
                 eko care khaggavisāṇakappoti.
           [693] Dussaṅgahā pabbajitāpi eke
                 atho gahaṭṭhā gharamāvasantā
                 appossukko paraputtesu hutvā
                 eko care khaggavisāṇakappo.
      [694] Dussaṅgahā pabbajitāpi eketi idhekacce pabbajitāpi
 nissayepi diyyamāne uddesepi diyyamāne paripucchāyapi diyyamānāya
 cīvarepi diyyamāne pattepi diyyamāne lohathālakepi diyyamāne
 dhammakarakepi 1- diyyamāne parissāvanepi diyyamāne kuñcikāyapi 2-
 diyyamānāya upāhanepi diyyamāne kāyabandhanepi diyyamāne na
 suṇanti na sotaṁ odahanti na aññācittaṁ upaṭṭhapenti anassavā
 avacanakarā paṭilomavuttino aññeneva mukhaṁ karontīti dussaṅgahā
 pabbajitāpi eke.
      [695] Atho gahaṭṭhā gharamāvasantāti idhekacce gahaṭṭhāpi
 hatthimhipi diyyamāne rathepi khettepi vatthumhipi hiraññepi suvaṇṇepi
 diyyamāne gāmepi [3]- nagarepi [4]- janapadepi diyyamāne na suṇanti
 na sotaṁ odahanti na aññācittaṁ upaṭṭhapenti anassavā

  *  *  *  *  *  *
  Footnote:1 Ma. dhammakāraṇepi. 2 Ma. thavikepi. 3 Ma. nigamepi 4 Ma. raṭṭhepi.
-------------------------------------------------
[page 354]
 Avacanakarā paṭilomavuttino aññeneva mukhaṁ karontīti atho gahaṭṭhā
 gharamāvasantā.
      [696] Appossukko paraputtesu hutvāti attānaṁ ṭhapetvā
 sabbe imasmiṁ atthe vuttā 1-. Appossukko paraputtesu hutvāti 2-
 appossukko hutvā abyāvaṭo hutvā anapekkho hutvāti appossukko
 paraputtesu hutvā. Eko care khaggavisāṇakappo.
 Tenāha so paccekasambuddho
                 dussaṅgahā pabbajitāpi eke
                 atho gahaṭṭhā gharamāvasantā
                 appossukko < PTS. CNid , 60 >paraputtesu hutvā
                 eko care khaggavisāṇakappoti.
           [697] Voropayitvā 3- gihibyañjanāni
                 sañchinnapatto 4- yathā koviḷāro
                 chetvāna vīro gihibandhanāni
                 eko care khaggavisāṇakappo.
      [698] Voropayitvā gihibyañjanānīti gihibyañjanāni vuccanti
 kesā ca massū ca mālā ca gandhaṁ ca vilepanaṁ ca ābharaṇaṁ ca
 pilandanaṁ ca vatthañca pārupanañca veṭṭhanañca 5- ucchādanañca
 parimaddanañca nahāpanaṁ sambāhanaṁ ādāsaṁ añjanaṁ mālāvilepanaṁ 6-

  *  *  *  *  *  *
  Footnote:1 Ma. paraputtā tesu paraputtesu .... 2 Ma. ime pāṭhā natthi.
 3 Ma. oropayitvā. evamuparipi. 4 Sī. Yu. saṁsīnapatto. 5 Ma. veṭhanañca.
 6 Ma. mālāgandhavilepanaṁ.
-------------------------------------------------
[page 355]
 Mukhacuṇṇakaṁ mukhalepaṁ hatthabaddhanaṁ 1- sikhābandhaṁ daṇḍaṁ nāḷikaṁ khaggaṁ chattaṁ
 upāhanā uṇhisaṁ maṇi vālavijanī 2- vodātāni 3- vatthāni dīgharassāni 4-
 iti vā. Voropayitvā gihibyañjanānīti [5]- voropetvā [6]-
 nikkhipitvā paṭisambhayitvāti 7- voropayitvā gihibyañjanāni.
      [699] Sañchinnapatto yathā koviḷāroti yathā koviḷārassa
 pattāni sīnāni chinnāni [8]- patitāni [9]- evameva tassa
 paccekasambuddhassa gihibyañjanāni chinnāni [10]- patitānīti sañchinnapatto
 yathā koviḷāro.
      [700] Chetvāna vīro gihibandhanānīti [11]- viriyavāti vīro.
 Pahūti vīro. Visavīti vīro. Alamattoti vīro. Sūroti vīro.
 Vikkanto abhiru acchambhī anutrāsī apalāyī pahīnabhayabheravo 12-
 vigatalomahaṁsoti vīro.
                 Ārato 13- idheva sabbapāpakehi
                 nirayadukkhamaticca viriyavāso
                 so viriyavā padhānavā
                 vīro tādi vuccate tathattā.
 Gihibandhanāni vuccanti puttā ca [14]- dāsīdāsā ca ajeḷakā ca
 kukkuṭasūkarā ca hatthigavāssavaḷavā ca khettañca vatthu ca hiraññañca
 suvaṇṇañca gāmanigamarājadhāniyo ca raṭṭhañca janapado ca koso
 ca koṭṭhāgārañca yaṅkiñci rajanīyavatthu. Chetvāna vīro

  *  *  *  *  *  *
  Footnote:1 Ma. mukhacuṇṇaṁ mukhalepanaṁ hatthabandhaṁ. evamuparipi. 2 Ma. vicitrupāhanaṁ uṇhīsaṁ
 maniṁ vālabījaniṁ. evamuparipi. 3 Ma. odātāni. evamuparipi. 4 dīghadasāni.
 evamuparipi. 5 Ma. gihibyañjanāni. 6 Ma. samoropayitvā. 7 Ma.
 paṭipassambhayitavāti. 8-10 Ma. sañchinnāni. 9 Ma. paripatitāni. 11 Ma. vīroti.
 12 Ma. pahīnabhayabheravoti vīro. 13 Ma. virato. 14 Ma. bhariyā ca.
-------------------------------------------------
[page 356]
 Gihibandhanānīti so paccekasambuddho vīro gihibandhanāni chinditvā
 samucchinditvā jahitvā vinodetvā byantīkaritvā anabhāvaṅgametvāti
 chetvāna vīro gihibandhanāni. Eko care khaggavisāṇakappo.
 Tenāha so paccekasambuddho
                 voropayitvā gihibyañjanāni
                 sañchinnapatto yathā koviḷāro
                 chetvāna vīro gihibandhanāni
                 eko care khaggavisāṇakappoti.
           [701] Sace labhetha nipakaṁ sahāyaṁ
                 saddhiṁcaraṁ sādhuvihāri dhīraṁ
                 abhibhuyya sabbāni parissayāni
                 careyya tenattamano satimā.
      [702] Sace labhetha nipakaṁ sahāyanti sace nipakaṁ paṇḍitaṁ
 paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya
 paṭilabheyya adhigaccheyya vindeyyāti sace labhetha nipakaṁ sahāyaṁ.
      [703] Saddhiṁcaraṁ sādhuvihāri dhīranti saddhiṁcaranti ekato caraṁ.
 Sādhuvihārinti paṭhamenapi jhānena sādhuvihāriṁ dutiyenapi jhānena
 tatiyenapi jhānena catutthenapi jhānena sādhuvihāriṁ mettāyapi
 cetovimuttiyā sādhuvihāriṁ karuṇāyapi muditāyapi upekkhāyapi
 cetovimuttiyā sādhuvihāriṁ ākāsānañcāyatanasamāpattiyāpi
-------------------------------------------------
[page 357]
 Sādhuvihāriṁ viññāṇañcāyatanasamāpattiyāpi ākiñcañcāyatanasamāpattiyāpi
 nevasaññānāsaññāyatanasamāpattiyāpi sādhuvihāriṁ
 nirodhasamāpattiyāpi sādhuvihāriṁ phalasamāpattiyāpi sādhuvihāriṁ.
 Dhīranti dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ
 medhāvinti saddhiṁcaraṁ sādhuvihāri dhīraṁ.
      [704] Abhibhuyya sabbāni parissayānīti parissayāti dve
 parissayā pākaṭaparissayā ca paṭicchannaparissayā ca .pe. Ime
 vuccanti pākaṭaparissayā .pe. Ime vuccanti paṭicchannaparissayā. [1]-
 Abhibhuyya sabbāni parissayānīti sabbāni parissayāni 2- abhibhuyya
 abhibhavitvā ajjhottharitvā pariyādayitvāti 3- abhibhuyya sabbāni
 parissayāni.
      [705] Careyya tenattamano satimāti so paccekasambuddho
 tena nipakena paṇḍitena paññavantena buddhimantena ñāṇinā
 vibhāvinā medhāvinā sahāyena saddhiṁ attamano tuṭṭhamano
 haṭṭhamano pahaṭṭhamano udaggamano pamuditamano 4- careyya vicareyya
 iriyeyya vatteyya pāleyya yapeyya yāpeyyāti careyya
 tenattamano. Satimāti so paccekasambuddho satimā hoti paramena
 satinepakkena samannāgato cirakataṁpi cirabhāsitaṁpi saritā anussaritāti
 careyya tenattamano satimā. Tenāha so paccekasambuddho
                 sace labhetha nipakaṁ sahāyaṁ

  *  *  *  *  *  *
  Footnote:1 Ma. evampi tatrāsayāti parissayā. 2 Ma. sabbe parissaye. 3 Ma. pariyādiyitvā
 madditvāti. 4 Ma. muditamāno.
-------------------------------------------------
[page 358]
                 Saddhiṁcaraṁ sādhuvihāri dhīraṁ
                 abhibhuyya sabbāni parissayāni
                 careyya tenattamano satimāti.
           [706] No ce labhetha nipakaṁ sahāyaṁ
                 saddhiṁcaraṁ sādhuvihāri dhīraṁ
                 rājāva raṭṭhaṁ vijitaṁ pahāya
                 eko care khaggavisāṇakappo.
      [707] No ce labhetha nipakaṁ sahāyanti no ce nipakaṁ paṇḍitaṁ
 paññavantaṁ buddhimantaṁ ñāṇiṁ vibhāviṁ medhāviṁ sahāyaṁ labheyya
 paṭilabheyya adhigaccheyya vindeyyāti no ce labhetha nipakaṁ sahāyaṁ.
      [708] Saddhiṁcaraṁ sādhuvihāri dhīranti saddhiṁcaranti ekato caraṁ.
 Sādhuvihārinti paṭhamenapi jhānena sādhuvihāriṁ .pe. Nirodhasamāpattiyāpi
 sādhuvihāriṁ phalasamāpattiyāpi sādhuvihāriṁ. Dhīranti
 dhīraṁ paṇḍitaṁ paññavantaṁ buddhimantaṁ ñāṇiṁ vibhāviṁ medhāvinti
 saddhiṁcaraṁ sādhuvihāri dhīraṁ.
      [709] Rājāva raṭṭhaṁ vijitaṁ pahāyāti rājā khattiyo muddhābhisitto
 vijitasaṅgāmo nihatapaccāmitto laddhādhippāyo paripuṇṇakoṭṭhāgāro
 raṭṭhañca janapadañca [1]- koṭṭhagārañca pahutahiraññasuvaṇṇaṁ
 nagarañca pariccajitvā kesamassuṁ ohāretvā kāsāyāni
 vatthāni acchādetvā agārasmā anagāriyaṁ pabbajitvā akiñcanabhāvaṁ

  *  *  *  *  *  *
  Footnote:1 Ma. koṭṭhaṁ.
-------------------------------------------------
[page 359]
 Upagantvā eko carati vicarati iriyati vatteti pāleti
 yapeti yāpeti evaṁ paccekasambuddhopi sabbaṁ gharāvāsapalibodhaṁ
 chinditvā puttadārapalibodhaṁ chinditvā ñātipalibodhaṁ chinditvā
 mittāmaccapalibodhaṁ chinditvā kesamassuṁ ohāretvā kāsāyāni
 vatthāni acchādetvā agārasmā anagāriyaṁ pabbajitvā akiñcanabhāvaṁ
 upagantvā eko carati vicarati iriyati vatteti pāleti
 yapeti yāpetīti rājāva raṭṭhaṁ vijitaṁ pahāya. Eko care
 khaggavisāṇakappo. Tenāha so paccekasambuddho
                 no ce labhetha nipakaṁ sahāyaṁ
                 saddhiṁcaraṁ sādhuvihāri dhīraṁ
                 rājāva < PTS. CNid , 61 >raṭṭhaṁ vijitaṁ pahāya
                 eko care khaggavisāṇakappoti.
           [710] Addhā pasaṁsāma sahāyasampadaṁ
                 seṭṭhā samā sevitabbā sahāyā
                 ete aladdhā anavajjabhojī
                 eko care khaggavisāṇakappo.
      [711] Addhā pasaṁsāma sahāyasampadanti addhāti ekaṁsavacanaṁ
 nissaṁsayavacanaṁ nikkaṅkhavacanaṁ advejjhavacanaṁ adveḷhakavacanaṁ
 niyogavacanaṁ apaṇṇakavacanaṁ [1]- avatthānavacanametaṁ addhāti.
 Sahāyasampadanti sahāyasampadā vuccati yo so sahāyo asekkhena

  *  *  *  *  *  *
  Footnote:1 Ma. aviraddhavacanaṁ.
-------------------------------------------------
[page 360]
 Sīlakkhandhena samannāgato hoti asekkhena samādhikkhandhena asekkhena
 paññākkhandhena asekkhena vimuttikkhandhena asekkhena vimuttiñāṇadassanakkhandhena
 samannāgato hoti. Addhā pasaṁsāma sahāyasampadanti
 sahāyasampadaṁ pasaṁsāma thomema kittema vaṇṇemāti addhā
 pasaṁsāma sahāyasampadaṁ.
      [712] Seṭṭhā samā sevitabbā sahāyāti seṭṭhā honti
 sahāyā sīlena samādhinā paññāya vimuttiyā vimuttiñāṇadassanena
 samā [1]- honti sahāyā sīlena samādhinā paññāya vimuttiyā
 vimuttiñāṇadassanena seṭṭhā vā sahāyā samā 2- vā sahāyā
 sevitabbā bhajitabbā payirupāsitabbā paripucchitabbā paripañhitabbāti
 seṭṭhā samā sevitabbā sahāyā.
      [713] Ete aladdhā anavajjabhojīti atthi puggalo
 sāvajjabhojī atthi puggalo anavajjabhojī.
      Katamo ca puggalo sāvajjabhojī. Idhekacco puggalo kuhanāya
 lapanāya nemittakatāya nippesikatāya lābhena lābhaṁ nijigiṁsanatāya 3-
 dārudānena veḷudānena pattadānena pupphadānena [4]- sinānadānena
 cuṇṇadānena mattikadānena dantakaṭṭhadānena mukhodakadānena pātukamyatāya
 muggasūpatāya 5- pāribhaṭyatāya parapiṭṭhimaṁsikatāya 6- vatthuvijjāya
 tiracchānavijjāya aṅgavijjāya nakkhattavijjāya dūtagamanena pahīnagamanena
 jaṅghapesanīyena vejjakammena dūtakammena 7- piṇḍapaṭipiṇḍakena

  *  *  *  *  *  *
  Footnote:1-2 Ma. sadisā. 3 Ma. nijigīsanatāya. evamuparipi. 4 Ma. phaladānena.
 evamuparipi. 5 Ma. cāṭukamyatāya muggasupyatāya. evamuparipi. 6 Ma. piṭhamaddikatāya.
 evamuparipi. 7 Ma. navakammena. evamuparipi.
-------------------------------------------------
[page 361]
 Dānānuppadānena adhammena visamena laddhā labhitvā paṭilabhitvā
 adhigantvā vinditvā jīvikaṁ kappeti ayaṁ vuccati puggalo
 sāvajjabhojī.
      Katamo ca puggalo anavajjabhojī. Idhekacco puggalo na
 kuhanāya na lapanāya na nemittakatāya na nippesikatāya na lābhena
 lābhaṁ nijigiṁsanatāya na dārudānena na veḷudānena na pattadānena
 na pupphadānena na sinānadānena na cuṇṇadānena na mattikadānena
 na dantakaṭṭhadānena na mukhodakadānena na pātukamyatāya na
 muggasūpatāya na pāribhaṭyatāya na parapiṭṭhimaṁsikatāya na vatthuvijjāya na
 tiracchānavijjāya na aṅgavijjāya na nakkhattavijjāya na dūtagamanena
 na pahīnagamanena na jaṅghapesanīyena na vejjakammena na dūtakammena
 na piṇḍapaṭipiṇḍakena na dānānuppadānena dhammena samena laddhā
 labhitvā paṭilabhitvā adhigantvā vinditvā jīvikaṁ kappeti ayaṁ
 vuccati puggalo anavajjabhojī.
      Ete aladdhā anavajjabhojīti ete aladdhā alabhitvā
 apaṭilabhitvā anadhigantvā avinditvāti ete aladdhā anavajjabhojī.
 Eko care khaggavisāṇakappo. Tenāha so paccekasambuddho
                 addhā pasaṁsāma sahāyasampadaṁ
                 seṭṭhā samā sevitabbā sahāyā
                 ete aladdhā anavajjabhojī
-------------------------------------------------
[page 362]
                 Eko care khaggavisāṇakappoti.
           [714] Disvā suvaṇṇassa pabhassarāni
                 kammāraputtena suniṭṭhitāni
                 saṅghaṭṭayantāni duve bhujasmiṁ
                 eko care khaggavisāṇakappo.
      [715] Disvā suvaṇṇassa pabhassarānīti disvā passitvā
 tulayitvā tīrayitvā vibhāvayitvā vibhūtaṁ katvā. Suvaṇṇassāti
 jātarūpassa. Pabhassarānīti parisuddhāni pariyodātānīti disvā
 suvaṇṇassa pabhassarāni.
      [716] Kammāraputtena suniṭṭhitānīti kammāraputto vuccati
 suvaṇṇakāro. Kammāraputtena suniṭṭhitānīti kammāraputtena
 suniṭṭhitāni sukatāni suparikammānīti 1- kammāraputtena suniṭṭhitāni.
      [717] Saṅghaṭṭayantāni duve bhujasminti bhujo vuccati hattho.
 Yathā ekasmiṁ hatthe dve dhuvarāni ghaṭenti 2- evameva sattā
 taṇhāvasena [3]- ghaṭenti 4- tiracchānayoniyaṁ ghaṭenti pittivisaye ghaṭenti
 manussaloke ghaṭenti devaloke ghaṭenti gatiyā gatiṁ upapattiyā
 upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena
 vaṭṭaṁ ghaṭenti [5]- caranti viharanti iriyanti vattenti pālenti yapenti
 yāpentīti saṅghaṭṭayantāni duve bhujasmiṁ. Eko care
 khaggavisāṇakappo. Tenāha so paccekasambuddho

  *  *  *  *  *  *
  Footnote:1 Ma. suparikammakatānīti. 2 ma rūpurāni ghaṭṭenti. 3 Ma. diṭṭhivasena niraye.
 4 Ma. ghaṭṭenti. evamuparipi. 5 Ma. saṅghaṭṭenti saṅghaṭṭentā.
-------------------------------------------------
[page 363]
                 Disvā suvaṇṇassa pabhassarāni
                 kammāraputtena suniṭṭhitāni
                 saṅghaṭṭayantāni < PTS. CNid , 62 >duve bhujasmiṁ
                 eko care khaggavisāṇakappoti.
           [718] Evaṁ dutīyena sahā 1- mamassa
                 vācābhilāpo abhisajjanā vā
                 etaṁ bhayaṁ āyatiṁ pekkhamāno
                 eko care khaggavisāṇakappo.
      [719] Evaṁ dutīyena sahā mamassāti taṇhādutiyena 2-.
 Taṇhādutiyo vā hoti puggaladutiyo vā. Kathaṁ taṇhādutiyo
 hoti. Taṇhāti rūpataṇhā saddataṇhā gandhataṇhā rasataṇhā
 phoṭṭhabbataṇhā dhammataṇhā. Yassesā taṇhā appahīnā so
 vuccati taṇhādutiyo.
          Taṇhādutiyo puriso dīghamaddhāna saṁsaraṁ
          itthabhāvaññathābhāvaṁ saṁsāraṁ nātivattati.
 Evaṁ taṇhādutiyo hoti. Kathaṁ puggaladutiyo hoti. Idhekacco
 na attahetu 3- na kāraṇahetu uddhato avūpasantacitto ekassa vā
 dutiyo hoti dvinnaṁ vā tatiyo hoti tiṇṇaṁ vā catuttho hoti
 tattha bahuṁ samphappalāpaṁ lapati seyyathīdaṁ rājakathaṁ corakathaṁ
 mahāmattakathaṁ senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ

  *  *  *  *  *  *
  Footnote:1 Ma. saha. evamuparipi. 2 Ma. ayaṁ pāṭho natthi. 3 Ma. atthahetu.
-------------------------------------------------
[page 364]
 [1]- Mālākathaṁ [2]- ñātikathaṁ yānakathaṁ gāmakathaṁ nigamakathaṁ nagarakathaṁ janapadakathaṁ
 itthīkathaṁ purisakathaṁ 3- sūrakathaṁ visikkhākathaṁ kumbhaṭṭhānakathaṁ [4]- lokakkhāyikaṁ
 samuddakkhāyikaṁ itibhavābhavakathaṁ iti vā 5- katheti evaṁ puggaladutiyo
 hotīti evaṁ dutīyena sahā mamassa.
      [720] Vācābhilāpo abhisajjanā vāti vācābhilāpo vuccati
 battiṁsa 6- tiracchānakathā seyyathīdaṁ rājakathā corakathā .pe.
 Itibhavābhavakathā iti vā. Abhisajjanāti dve sajjanā taṇhāsajjanā
 ca diṭṭhisajjanā ca .pe. Ayaṁ taṇhāsajjanā .pe.
 Ayaṁ diṭṭhisajjanāti vācābhilāpo abhisajjanā vā.
      [721] Etaṁ bhayaṁ āyatiṁ pekkhamānoti bhayanti jātibhayaṁ
 jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ udakabhayaṁ
 attānuvādabhayaṁ parānuvādabhayaṁ daṇḍabhayaṁ duggatibhayaṁ ūmibhayaṁ kumbhilabhayaṁ
 āvaṭṭabhayaṁ suṁsukābhayaṁ ājīvikābhayaṁ asilokabhayaṁ parisasārajjabhayaṁ [7]-
 bhayānakaṁ chambhitattaṁ lomahaṁso cetaso ubbeggo utrāso.
 Etaṁ bhayaṁ āyatiṁ pekkhamānoti etaṁ bhayaṁ āyatiṁ pekkhamāno
 dakkhamāno olokayamāno nijjhāyamāno upaparikkhamānoti etaṁ
 bhayaṁ āyatiṁ pekkhamāno. Eko care khaggavisāṇakappo. Tenāha
 so paccekasambuddho
                 evaṁ dutīyena sahā mamassa
                 vācābhilāpo abhisajjanā vā

  *  *  *  *  *  *
  Footnote:1 Ma. sayanakathaṁ. 2 Ma. gandhakathaṁ. 3 Ma. ayaṁ pāṭho natthi. 4 Ma. pubbapetakathaṁ
 nānattakathaṁ. 5 Ma. iti vāti saddo natthi. 6 Ma. bāttiṁsa. 7 Ma. madanabhayaṁ.
-------------------------------------------------
[page 365]
                 Etaṁ bhayaṁ āyatiṁ pekkhamāno
                 eko care khaggavisāṇakappoti.
           [722] Kāmā hi citrā madhurā manoramā
                 virūparūpena mathenti cittaṁ
                 ādīnavaṁ kāmaguṇesu disvā
                 eko care khaggavisāṇakappo.
      [723] Kāmā hi citrā madhurā manoramāti kāmāti uddānato
 dve kāmā vatthukāmā ca kilesakāmā ca .pe. Ime vuccanti
 vatthukāmā .pe. Ime vuccanti kilesakāmā. Citrāti
 nānāvaṇṇarūpā 1- nānāvaṇṇasaddā nānāvaṇṇagandhā nānāvaṇṇarasā
 nānāvaṇṇaphoṭṭhabbā. Madhurāti vuttañhetaṁ bhagavatā pañcime
 bhikkhave kāmaguṇā katame pañca cakkhuviññeyyā rūpā iṭṭhā
 kantā manāpā piyarūpā kāmupasañhitā rajanīyā sotaviññeyyā
 saddā ghānaviññeyyā gandhā jivhāviññeyyā rasā
 kāyaviññeyyā phoṭṭhabbā iṭṭhā kantā manāpā piyarūpā
 kāmupasañhitā rajanīyā ime kho bhikkhave pañca kāmaguṇā yaṁ kho
 bhikkhave ime pañca kāmaguṇe paṭicca uppajjati sukhaṁ somanassaṁ
 idaṁ vuccati kāmasukhaṁ miḷhasukhaṁ puthujjanasukhaṁ anariyasukhaṁ na sevitabbaṁ
 na bhajitabbaṁ na bhāvetabbaṁ na bahulīkātabbaṁ bhāyitabbaṁ etassa
 sukhassāti vadāmīti kāmā hi citrā madhurā. Manoramāti

  *  *  *  *  *  *
  Footnote:1 Ma. nānāvaṇṇā rūpā. evamīdisesu padesu.
-------------------------------------------------
[page 366]
 Manoti yaṁ cittaṁ mano mānasaṁ hadayaṁ paṇḍaraṁ mano manāyatanaṁ
 manindriyaṁ viññāṇaṁ viññāṇakkhandho tajjā manoviññāṇadhātu. [1]-
      [724] Virūparūpena mathenti cittanti nānāvaṇṇehi
 rūpehi .pe. Nānāvaṇṇehi phoṭṭhabbehi cittaṁ mathenti tāsenti 2-
 hāpenti 3- pahāpentīti 4- virūparūpena mathenti cittaṁ.
      [725] Ādīnavaṁ kāmaguṇesu disvāti vuttaṁ hetaṁ bhagavatā
 ko ca bhikkhave kāmānaṁ ādīnavo idha bhikkhave kulaputto yena
 sippaṭṭhānena jīvikaṁ kappeti yadi muddhāya 5- yadi gaṇanāya yadi
 saṅkhāya 6- yadi kasiyā yadi vaṇijjāya yadi gorakkhena yadi issaṭṭhena 7-
 yadi rājaporisena yadi sippāyatanena sītassa purakkhato uṇhassa
 purakkhato ḍaṁsamakasavātātapasiriṁsapasamphassehi rissamāno 8- khuppipāsāya
 miyyamāno ayaṁ bhikkhave kāmānaṁ ādīnavo sandiṭṭhiko dukkhakkhandho
 kāmahetu kāmanidānaṁ kāmādhikaraṇaṁ kāmānameva hetu tassa
 ce bhikkhave kulaputtassa evaṁ uṭṭhahato ghaṭato vāyamato te
 bhogā nābhinipphajjanti so socati kilamati paridevati urattāḷiṁ
 kandati sammohaṁ āpajjati moghaṁ vata me uṭṭhānaṁ aphalo vata
 me vāyāmoti ayampi bhikkhave kāmānaṁ ādīnavo sandiṭṭhiko
 dukkhakkhandho kāmahetu kāmanidānaṁ kāmādhikaraṇaṁ kāmānameva hetu
 tassa ce bhikkhave kulaputtassa evaṁ uṭṭhahato ghaṭato vāyamato
 te bhogā abhinipphajjanti so tesaṁ bhogānaṁ ārakkhādhikaraṇaṁ

  *  *  *  *  *  *
  Footnote:1 Ma. mano ramenti thomenti tosenti pahāsentīti kāmā hi citrā madhurā manoramā.
 2 Ma. tosenti. 3 Ma. ayaṁ pāṭho natthi. 4 Ma. pahāsentīti.
 5 Ma. muddāya. 6 Ma. saṅkhārena. 7 Ma. issatthena. 8 Ma. samphassamāno.
-------------------------------------------------
[page 367]
 Dukkhadomanassaṁ paṭisaṁvedeti kinti me bhoge neva rājāno hareyyuṁ
 na corā hareyyuṁ na aggi ḍaheyya na udakaṁ vaheyya na appiyā
 dāyādā hareyyunti tassa evaṁ ārakkhato gopayato te bhoge
 rājāno vā haranti corā vā haranti aggi vā ḍahati udakaṁ
 vā vahati appiyā dāyādā vā haranti so socati .pe.
 Sammohaṁ āpajjati yampi me ahosi tampi no natthīti ayampi
 bhikkhave kāmānaṁ ādīnavo sandiṭṭhiko dukkhakkhandho kāmahetu
 kāmanidānaṁ kāmādhikaraṇaṁ kāmānameva hetu. Puna caparaṁ bhikkhave
 kāmahetu kāmanidānaṁ kāmādhikaraṇaṁ kāmānameva hetu rājānopi rājūhi
 vivadanti khattiyāpi khattiyehi vivadanti brāhmaṇāpi brāhmaṇehi
 vivadanti gahapatīpi gahapatīhi vivadanti mātāpi puttena vivadati
 puttopi mātarā vivadati pitāpi puttena vivadati puttopi pitarā
 vivadati bhātāpi bhaginiyā vivadati bhaginīpi bhātarā vivadati sahāyopi
 sahāyena vivadati te tattha kalahavivādāpannā 1- aññamaññaṁ
 pāṇīhipi upakkamanti leḍḍūhipi upakkamanti daṇḍehipi upakkamanti
 satthehipi upakkamanti te tattha maraṇampi nigacchanti maraṇamattampi
 dukkhaṁ ayampi bhikkhave kāmānaṁ ādīnavo sandiṭṭhiko dukkhakkhandho
 kāmahetu kāmanidānaṁ kāmādhikaraṇaṁ kāmānameva hetu. Puna caparaṁ
 bhikkhave kāmahetu kāmanidānaṁ kāmādhikaraṇaṁ kāmānameva hetu asicammaṁ
 gahetvā dhanukalāpaṁ sannayhitvā ubhatoviyūḷhaṁ 2- saṅgāmaṁ pakkhandanti

  *  *  *  *  *  *
  Footnote:1 Ma. kalahaviggahavivādāpannā. 2 Ma. ubhatobyūḷhaṁ.
-------------------------------------------------
[page 368]
 Usūsupi khippamānesu sattīsupi khippamānāsu asīsupi vijjotalantesu
 te tattha usūhipi vijjhanti sattīhipi vijjhanti asināpi
 sīsaṁ chindanti te tattha maraṇampi nigacchanti maraṇamattampi
 dukkhaṁ ayampi bhikkhave kāmānaṁ ādīnavo sandiṭṭhiko dukkhakkhandho
 kāmahetu kāmanidānaṁ kāmādhikaraṇaṁ kāmānameva hetu. Puna caparaṁ
 bhikkhave kāmahetu kāmanidānaṁ kāmādhikaraṇaṁ kāmānameva hetu
 asicammaṁ gahetvā dhanukalāpaṁ sannayhitvā addhāvalepanā 1- upakāriyo
 pakkhandanti usūsupi khippamānesu sattīsupi khippamānāsu asīsupi
 vijjotalantesu te tattha usūhipi vijjhanti sattīhipi vijjhanti
 chakaṇaṭiyāpi 2- osiñcanti abhivaggena omaddanti asināpi sīsaṁ
 chindanti te tattha maraṇampi nigacchanti maraṇamattampi dukkhaṁ
 ayampi bhikkhave kāmānaṁ ādīnavo sandiṭṭhiko dukkhakkhandho kāmahetu
 kāmanidānaṁ kāmādhikaraṇaṁ kāmānameva hetu. Puna caparaṁ bhikkhave
 kāmahetu kāmanidānaṁ kāmādhikaraṇaṁ kāmānameva hetu sandhimpi
 chindanti nillopampi niharanti ekāgārikampi karonti paripanthepi
 tiṭṭhanti paradārampi gacchanti tamenaṁ rājāno gahetvā vividhā
 kammakaraṇā kārenti kasāhipi tāḷenti vettehipi tāḷenti
 aḍḍhadaṇḍakehipi tāḷenti hatthampi chindanti pādampi chindanti .pe.
 Asināpi sīsaṁ chindanti te tattha maraṇampi nigacchanti
 maraṇamattampi dukkhaṁ ayampi bhikkhave kāmānaṁ ādīnavo sandiṭṭhiko

  *  *  *  *  *  *
  Footnote:1 Ma. addāvalepanā. 2 Ma. chakaṇakāyapi.
-------------------------------------------------
[page 369]
 Dukkhakkhandho kāmahetu kāmanidānaṁ kāmādhikaraṇaṁ kāmānameva hetu.
 Puna caparaṁ bhikkhave kāmahetu kāmanidānaṁ kāmādhikaraṇaṁ kāmānameva
 hetu kāyena duccaritaṁ caranti vācāya duccaritaṁ caranti manasā
 duccaritaṁ caranti te kāyena duccaritaṁ caritvā vācāya duccaritaṁ
 caritvā manasā duccaritaṁ caritvā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjanti ayampi bhikkhave kāmānaṁ
 ādīnavo samparāyiko dukkhakkhandho kāmahetu kāmanidānaṁ kāmādhikaraṇaṁ
 kāmānameva hetūti. Ādīnavaṁ kāmaguṇesu disvāti kāmaguṇesu
 ādīnavaṁ disvā passitvā tulayitvā tīrayitvā vibhāvayitvā
 vibhūtaṁ katvāti ādīnavaṁ kāmaguṇesu disvā. Eko care
 khaggavisāṇakappo. Tenāha so paccekasambuddho
                 kāmā hi citrā madhurā manoramā
                 virūparūpena mathenti cittaṁ
                 ādīnavaṁ kāmaguṇesu disvā
                 eko care khaggavisāṇakappoti.
           [726] Ītī ca gaṇḍo ca upaddavo ca
                 rogo ca sallañca bhayañca metaṁ
                 etaṁ bhayaṁ kāmaguṇesu disvā
                 eko care khaggavisāṇakappo.
      [727] Ītī ca gaṇḍo ca upaddavo ca rogo ca sallañca
-------------------------------------------------
[page 370]
 Bhayañca metanti vuttañhetaṁ bhagavatā bhayanti bhikkhave
 kāmānametaṁ adhivacanaṁ dukkhanti bhikkhave kāmānametaṁ adhivacanaṁ
 rogoti bhikkhave kāmānametaṁ adhivacanaṁ gaṇḍoti bhikkhave kāmānametaṁ
 adhivacanaṁ lagganti 1- bhikkhave kāmānametaṁ adhivacanaṁ sattoti 2- bhikkhave
 kāmānametaṁ adhivacanaṁ paṅkoti bhikkhave kāmānametaṁ adhivacanaṁ
 gabbhoti bhikkhave kāmānametaṁ adhivacanaṁ yasmā 3- ca bhikkhave bhayanti
 kāmānametaṁ adhivacanaṁ [4]- kāmarāgarattāyaṁ bhikkhave chandarāgavinibandho 5-
 diṭṭhadhammikāpi bhayā na parimuccati samparāyikāpi bhayā na parimuccati
 tasmā bhayanti kāmānametaṁ adhivacanaṁ yasmā 3- ca bhikkhave dukkhanti
 rogoti gaṇḍoti lagganti 1- sattoti 2- paṅkoti gabbhoti
 kāmānametaṁ adhivacanaṁ [4]- kāmarāgarattāyaṁ bhikkhave chandarāgavinibandho 5-
 diṭṭhadhammikāpi gabbhā na parimuccati samparāyikāpi gabbhā na
 parimuccati tasmā gabbhoti kāmānametaṁ adhivacananti.
          Bhayañca dukkhañca rogo ca satto paṅko ca dūbhayaṁ 6-
          ete kāmā pavuccanti 7- yattha satto puthujjano
          otiṇṇo sātarūpena gabbhāya ca nigacchati 8-.
          Yato ca bhikkhave bhikkhu 9- jhānañca 10- na riñcati
          somaṁ palipathaṁ duggaṁ atikkamma tathāvidhaṁ 1-
          pajaṁ jātijarūpetaṁ phandamānaṁ avekkhatīti.
 Ītī ca gaṇḍo ca upaddavo ca rogo ca sallañca bhayañca metaṁ.

  *  *  *  *  *  *
  Footnote:1 Ma. sallanti. 2 Ma. saṅgoti. 3 Ma. kasmā. 4 Ma. yasmā ca.
 5 Ma. -baddho. 6 Ma. gaṇḍo sallañca saṅgo ca. 7 Ma. paṅko gabbho ca ubhayaṁ.
 8 Ma. puna gabbhāya gacchati. 9 Ma. ātāpī. 10 Ma. sampajaññaṁ na riccati.
 11 Ma. tathāvidho.
-------------------------------------------------
[page 371]
      [728] Etaṁ bhayaṁ kāmaguṇesu disvāti etaṁ bhayaṁ kāmaguṇesu
 disvā passitvā tulayitvā tīrayitvā vibhāvayitvā vibhūtaṁ katvāti
 etaṁ bhayaṁ kāmaguṇesu disvā. Eko care khaggavisāṇakappo.
 Tenāha so paccekasambuddho
                 ītī ca gaṇḍo ca upaddavo ca
                 rogo ca sallañca bhayañca metaṁ
                 etaṁ < PTS. CNid , 63 >bhayaṁ kāmaguṇesu disvā
                 eko care khaggavisāṇakappoti.
           [729] Sītañca uṇhañca khudaṁ pipāsaṁ
                 vātātape ḍaṁsasiriṁsape 1- ca
                 sabbāni petāni abhisaṁbhavitvā
                 eko care khaggavisāṇakappo.
      [730] Sītañca uṇhañca khudaṁ pipāsanti [2]- dvīhi
 kāraṇehi sītaṁ hoti abbhantaradhātupakopavasena vā sītaṁ hoti
 bahiddhāutuvasena vā sītaṁ hoti. Uṇhanti dvīhi kāraṇehi uṇhaṁ
 hoti abbhantaradhātupakopavasena vā uṇhaṁ hoti bahiddhāutuvasena
 vā uṇhaṁ hoti. Khuddā 3- vuccati chātako. Pipāsā vuccati
 udakampīti 4- sītañca uṇhañca khudaṁ pipāsaṁ.
      [731] Vātātape ḍaṁsasiriṁsape cāti vātāti puratthimā vātā
 pacchimā vātā uttarā vātā dakkhiṇā vātā sarajā vātā [5]-

  *  *  *  *  *  *
  Footnote:1 Ma. ḍaṁsasarīsape. evamuparipi. 2 Ma. sītanti. 3 Ma. khudā. 4 Ma. udakapipāsāti.
 5 arajā vātā. evamīdisesu ṭhānesu.
-------------------------------------------------
[page 372]
 Sītā vātā uṇhā vātā parittā vātā adhimattā vātā
 verambhavātā [1]- supaṇṇavātā tālapaṇṇavātā vidhūpanavātā.
 Ātapo vuccati suriyasantāpo. Ḍaṁsā vuccanti piṅgalamakkhikā.
 Siriṁsapā vuccanti ahīti vātātape ḍaṁsasiriṁsape ca.
      [732] Sabbāni petāni abhisaṁbhavitvāti abhibhavitvā ajjhottharitvā
 pariyādiyitvā madditvāti sabbāni petāni abhisaṁbhavitvā.
 Eko care khaggavisāṇakappo. Tenāha so paccekasambuddho
                 sītañca uṇhañca khudaṁ pipāsaṁ
                 vātātape ḍaṁsasiriṁsape ca
                 sabbāni petāni abhisaṁbhavitvā
                 eko care khaggavisāṇakappoti.
           [733] Nāgova yūthāni vivajjayitvā
                 sañjātakhandho padumī uḷāro
                 yathābhirantaṁ vihare araññe
                 eko care khaggavisāṇakappo.
      [734] Nāgova yūthāni vivajjayitvāti nāgo vuccati
 hatthināgo. Paccekasambuddhopi nāgo. Kiṁkāraṇā paccekasambuddho
 nāgo. Āguṁ na karotīti nāgo. Na gacchatīti nāgo. Na
 āgacchatīti nāgo. Kathaṁ so paccekasambuddho āguṁ na karotīti
 nāgo. Āgū vuccanti pāpakā akusalā dhammā saṅkilesikā

  *  *  *  *  *  *
  Footnote:1 Ma. pakkhavātā. evamuparipi.
-------------------------------------------------
[page 373]
 Ponobbhavikā sadarā dukkhavipākā āyatiṁ jātijarāmaraṇīyā.
                 Āguṁ na karotīti 1- kiñci loke
                 sabbasaṁyoge visajja bandhanāni
                 sabbattha na sajjati vippamutto
                 nāgo tādi pavuccate tathattā.
      Evaṁ so paccekasambuddho āguṁ na karotīti nāgo. Kathaṁ so
 paccekasambuddho na gacchatīti nāgo. So paccekasambuddho na
 chandāgatiṁ gacchati na dosāgatiṁ gacchati na mohāgatiṁ gacchati na
 bhayāgatiṁ gacchati na rāgavasena gacchati na dosavasena gacchati na
 mohavasena gacchati na mānavasena gacchati na diṭṭhivasena gacchati na
 uddhaccavasena gacchati na vicikicchāvasena gacchati na anusayavasena
 gacchati na vaggehi dhammehi yāyati niyyati vuyhati saṁhariyati 2- evaṁ
 so paccekasambuddho na gacchatīti nāgo. Kathaṁ paccekasambuddho
 na āgacchatīti nāgo. Sotāpattimaggena ye kilesā pahīnā
 te kilese na puneti na pacceti na paccāgacchati sakadāgāmimaggena
 anāgāmimaggena arahattamaggena ye kilesā pahīnā
 te kilese na puneti na pacceti na paccāgacchati evaṁ so
 paccekasambuddho na āgacchatīti nāgo. Nāgova yūthāni vivajjayitvāti
 yathā so hatthināgo yūthāni vivajjetvā parivajjetvā
 abhinivajjetvā ekova araññe vanamajjhassa ajjhogāhetvā 3- carati

  *  *  *  *  *  *
  Footnote:1 Ma. karoti. 2 Ma. saṁharīyati. 3 Ma. araññavanamajjhogāhetvā.
-------------------------------------------------
[page 374]
 Vicarati iriyati vatteti pāleti yapeti yāpeti paccekasambuddhopi
 gaṇaṁ vajjetvā 1- parivajjetvā abhivajjetvā eko care
 khaggavisāṇakappo 2- araññavanapatthāni pantāni senāsanāni paṭisevati
 appasaddāni appanigghosāni vijanavātāni manussarāhaseyyakāni
 paṭisallānasāruppāni so eko gacchati eko tiṭṭhati eko
 nisīdati eko seyyaṁ kappeti eko gāmaṁ piṇḍāya pavisati [3]- eko
 paṭikkamati eko raho nisīdati eko caṅkamaṁ adhiṭṭhāti eko
 carati vicarati iriyati vatteti pāleti yapeti yāpetīti nāgova
 yūthāni vivajjayitvā.
      [735] Sañjātakhandho padumī uḷāroti yathā so
 hatthināgo sañjātakhandho sattaratano vā hoti aṭṭharatano vā
 paccekasambuddhopi sañjātakhandho asekkhena sīlakkhandhena asekkhena
 samādhikkhandhena asekkhena paññākkhandhena asekkhena vimuttikkhandhena
 asekkhena vimuttiñāṇadassanakkhandhena. Yathā so hatthināgo
 padumī paccekasambuddhopi sattahi bojjhaṅgapupphehi padumī satisambojjhaṅgapupphena
 dhammavicayasambojjhaṅgapupphena viriyasambojjhaṅgapupphena
 pītisambojjhaṅgapupphena passaddhisambojjhaṅgapupphena samādhisambojjhaṅgapupphena
 upekkhāsambojjhaṅgapupphena. Yathā so
 hatthināgo uḷāro thāmena balena javena sūrena paccekasambuddhopi
 uḷāro sīlena samādhinā paññāya vimuttiyā vimuttiñāṇadassanenāti

  *  *  *  *  *  *
  Footnote:1 Ma. vivajjetvā. 2 Ma. ime dve pāṭhā natthi. 3 sabbattha potthake
 eko abhikkamatīti padena bhavitabbaṁ.
-------------------------------------------------
[page 375]
 Sañjātakhandho padumī uḷāro.
      [736] Yathābhirantaṁ vihare araññeti yathā so hatthināgo
 yathābhirantaṁ araññe viharati paccekasambuddhopi yathābhirantaṁ araññe
 viharati paṭhamenapi jhānena yathābhirantaṁ araññe viharati dutiyenapi
 tatiyenapi catutthenapi jhānena yathābhirantaṁ araññe viharati
 mettāyapi cetovimuttiyā yathābhirantaṁ araññe viharati karuṇāyapi
 muditāyapi upekkhāyapi cetovimuttiyā yathābhirantaṁ araññe viharati
 ākāsānañcāyatanasamāpattiyāpi yathābhirantaṁ araññe viharati
 viññāṇañcāyatanasamāpattiyāpi ākiñcaññāyatanasamāpattiyāpi
 nevasaññānāsaññāyatanasamāpattiyāpi phalasamāpattiyāpi yathābhirantaṁ
 araññe viharatīti yathābhirantaṁ vihare araññe. Eko care
 khaggavisāṇakappo. Tenāha so paccekasambuddho
                 nāgova yūthāni vivajjayitvā
                 sañjātakhandho padumī uḷāro
                 yathābhirantaṁ < PTS. CNid , 64 >vihare araññe
                 eko care khaggavisāṇakappoti.
           [737] Aṭṭhāna taṁ saṅgaṇikāratassa
                 yaṁ phussaye 1- sāmayikaṁ vimuttiṁ
                 ādiccabandhussa vaco nisamma
                eko care khaggavisāṇakappo.

  *  *  *  *  *  *
  Footnote:1 Ma. phassaye. evamuparipi.
-------------------------------------------------
[page 376]
      [738] Aṭṭhāna taṁ saṅgaṇikāratassa yaṁ phussaye sāmayikaṁ
 vimuttinti vuttaṁ hetaṁ bhagavatā yāvatānanda bhikkhu saṅgaṇikārāmo
 saṅgaṇikarato saṅgaṇikārāmataṁ anuyutto gaṇārāmo gaṇarato
 gaṇasammudito gaṇārāmataṁ anuyutto yantaṁ nekkhammasukhaṁ
 pavivekasukhaṁ upasamasukhaṁ sambodhisukhaṁ tassa sukhassa nikāmalābhī
 bhavissati akicchalābhī akasiralābhīti netaṁ ṭhānaṁ vijjati. Yo ca
 kho so ānanda bhikkhu eko gaṇasmā vūpakaṭṭho viharati tassetaṁ
 bhikkhuno pāṭikaṅkhaṁ yantaṁ nekkhammasukhaṁ pavivekasukhaṁ upasamasukhaṁ
 sambodhisukhaṁ tassa sukhassa nikāmalābhī bhavissati akicchalābhī
 akasiralābhīti ṭhānametaṁ vijjati. Yāvatānanda bhikkhu saṅgaṇikārāmo
 saṅgaṇikarato saṅgaṇikārāmataṁ anuyutto gaṇārāmo gaṇarato
 gaṇasammudito gaṇārāmataṁ anuyutto sāmayikaṁ 1- vā cetovimuttiṁ
 upasampajja viharissati asāmayikaṁ vā akuppanti netaṁ ṭhānaṁ vijjati.
 Yo ca kho so ānanda bhikkhu eko gaṇasmā vūpakaṭṭho viharati
 tassetaṁ bhikkhuno pāṭikaṅkhaṁ sāmayikaṁ vā cetovimuttiṁ upasampajja
 viharissati asāmayikaṁ vā akuppanti ṭhānametaṁ vijjatīti. Aṭṭhāna
 taṁ saṅgaṇikāratassa yaṁ phussaye sāmayikaṁ vimuttiṁ.
      [739] Ādiccabandhussa vaco nisammāti ādicco vuccati
 suriyo. So gotamo gottena paccekasambuddhopi gotamo
 gottena so paccekasambuddhopi suriyassa gottañātako gottabandhu

  *  *  *  *  *  *
  Footnote:1 Ma. sāmāyikaṁ. evamuparipi.
-------------------------------------------------
[page 377]
 Tasmā paccekasambuddho ādiccabandhu. Ādiccabandhussa vaco
 nisammāti ādiccabandhussa vacanaṁ byapathaṁ desanaṁ anusandhiṁ sutvā
 suṇitvā uggahetvā upadhārayitvā upalakkhayitvāti ādiccabandhussa
 vaco nisamma. Eko care khaggavisāṇakappo. Tenāha so
 paccekasambuddho
                 aṭṭhāna taṁ saṅgaṇikāratassa
                 yaṁ phussaye sāmayikaṁ vimuttiṁ
                 ādiccabandhussa < PTS. CNid , 65 >vaco nisamma
                 eko care khaggavisāṇakappoti.
           [740] Diṭṭhīvisūkāni upātivatto
                 patto niyāmaṁ paṭiladdhamaggo
                 uppannañāṇomhi anaññaneyyo
                 eko care khaggavisāṇakappo.
       [741] Diṭṭhīvisūkāni upātivattoti diṭṭhivisūkāni vuccanti
 vīsativatthukā sakkāyadiṭṭhī. Idha assutavā puthujjano ariyānaṁ
 adassāvī ariyadhammassa akovido ariyadhamme avinīto sappurisānaṁ
 adassāvī sappurisadhammassa akovido sappurisadhamme avinīto rūpaṁ
 attato samanupassati rūpavantaṁ vā attānaṁ attani vā rūpaṁ rūpasmiṁ
 vā attānaṁ vedanaṁ saññaṁ saṅkhāre viññāṇaṁ attato
 samanupassati viññāṇavantaṁ vā attānaṁ attani vā viññāṇaṁ
-------------------------------------------------
[page 378]
 Viññāṇasmiṁ vā attānaṁ yā evarūpā diṭṭhi diṭṭhigataṁ
 diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁyojanaṁ
 gāho paṭiggāho abhiniveso parāmāso kummaggo micchāpatho
 micchattaṁ titthāyatanaṁ vipariyesaggāho viparītaggāho vippallāsaggāho
 micchāgāho ayāthāvakasmiṁ yāthāvakanti gāho yāvatā dvāsaṭṭhī
 diṭṭhigatāni imāni diṭṭhivisūkāni. [1]- Upātivattoti diṭṭhīvisūkāni
 upātivatto atikkanto samatikkanto vītivattoti diṭṭhīvisūkāni
 upātivatto.
      [742] Patto niyāmaṁ paṭiladdhamaggoti niyāmā vuccanti
 cattāro maggā ariyo aṭṭhaṅgiko maggo seyyathīdaṁ sammādiṭṭhi
 sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi. Catūhi ariyamaggehi
 samannāgato [2]- sampatto adhigato phusito sacchikatoti patto
 niyāmaṁ. Paṭiladdhamaggoti laddhamaggo paṭiladdhamaggo adhigatamaggo
 phusitamaggoti [3]- patto niyāmaṁ paṭiladdhamaggo.
      [743] Uppannañāṇomhi anaññaneyyoti tassa paccekasambuddhassa
 ñāṇaṁ uppannaṁ samuppannaṁ nibbattaṁ abhinibbattaṁ
 pātubhūtaṁ sabbe saṅkhārā aniccāti ñāṇaṁ uppannaṁ samuppannaṁ
 nibbattaṁ abhinibbattaṁ pātubhūtaṁ sabbe saṅkhārā dukkhāti .pe.
 Yaṅkiñci samudayadhammaṁ sabbantaṁ nirodhadhammanti ñāṇaṁ uppannaṁ

  *  *  *  *  *  *
  Footnote:1 Ma. diṭṭhīvisūkāni. 2 Ma. niyāmaṁ patto. 3 Ma. sacchikatamaggoti.
-------------------------------------------------
[page 379]
 Samuppannaṁ nibbattaṁ abhinibbattaṁ pātubhūtanti uppannañāṇomhi.
 Anaññaneyyoti so paccekasambuddho na paraneyyo na parapattiyo
 na parapaccayo na parapaṭibaddhagū yathābhūtaṁ jānāti passati
 asammūḷho sampajāno paṭissato sabbe saṅkhārā aniccāti .pe.
 Yaṅkiñci samudayadhammaṁ sabbantaṁ nirodhadhammanti na paraneyyo na
 parapattiyo na parapaccayo na parapaṭibaddhagū yathābhūtaṁ jānāti
 passati asammūḷho sampajāno paṭissatoti uppannañāṇomhi
 anaññaneyyo. Eko care khaggavisāṇakappo. Tenāha so
 paccekasambuddho
                 diṭṭhīvisūkāni upātivatto
                 patto niyāmaṁ paṭiladdhamaggo
                 uppannañāṇomhi anaññaneyyo
                 eko care khaggavisāṇakappoti.
           [744] Nillolupo nikkuho nippipāso
                 nimmakkho niddhantakasāvamoho
                 nirāsaso 1- sabbaloke bhavitvā
                 eko care khaggavisāṇakappo.
      [745] Nillolupo nikkuho nippipāsoti loluppā 2- vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Sā loluppā taṇhā tassa paccekasambuddhassa pahīnā ucchinnamūlā

  *  *  *  *  *  *
  Footnote:1 Sī. nirāsayo. 2 Ma. loluppaṁ.
-------------------------------------------------
[page 380]
 Tālāvatthukatā anabhāvaṅgatā āyatiṁ anuppādadhammā tasmā
 paccekasambuddho nillolupo. Nikkuhoti tīṇi kuhanavatthūni
 paccayapaṭisevanasaṅkhātaṁ kuhanavatthu iriyāpathasaṅkhātaṁ kuhanavatthu
 sāmantajappanasaṅkhātaṁ kuhanavatthu.
      Katamaṁ paccayapaṭisevanasaṅkhātaṁ kuhanavatthu. Idha gahapatikā
 bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi.
 So pāpiccho icchāpakato atthiko cīvarapiṇḍapātasenāsanagilānapaccaya-
 bhesajjaparikkhārānaṁ bhiyyokamyataṁ upādāya cīvaraṁ
 paccakkhāti piṇḍapātaṁ paccakkhāti senāsanaṁ paccakkhāti
 gilānapaccayabhesajjaparikkhāraṁ paccakkhāti. So evamāha kiṁ samaṇassa
 mahagghena cīvarena etaṁ sāruppaṁ yaṁ samaṇo susānā vā
 saṅkārakūṭā vā pāpaṇikā vā nantakāni uccinitvā saṅghāṭiṁ
 katvā dhāreyya kiṁ samaṇassa mahagghena piṇḍapātena etaṁ
 sāruppaṁ yaṁ samaṇo uñchācariyāya piṇḍiyālopena jīvikaṁ kappeyya
 kiṁ samaṇassa mahagghena senāsanena etaṁ sāruppaṁ yaṁ samaṇo
 rukkhamūliko vā assa abbhokāsiko vā kiṁ samaṇassa mahagghena
 gilānapaccayabhesajjaparikkhārena etaṁ sāruppaṁ yaṁ samaṇo
 pūtimuttena vā hariṭakīkhaṇḍena vā osathaṁ 1- kareyyāti tadupādāya
 lūkhaṁ cīvaraṁ dhāreti lūkhaṁ piṇḍapātaṁ bhuñjati lūkhaṁ senāsanaṁ
 paṭisevati lūkhaṁ gilānapaccayabhesajjaparikkhāraṁ paṭisevati. Tamenaṁ

  *  *  *  *  *  *
  Footnote:1 Ma. osadhaṁ.
-------------------------------------------------
[page 381]
 Gahapatikā evaṁ jānanti ayaṁ samaṇo appiccho santuṭṭho
 pavivitto asaṁsaṭṭho āraddhaviriyo dhutavādoti bhiyyo nimantenti
 cīvarapiṇḍapātasenāsanagilānapaccayabhesajjaparikkhārehi. So evamāha
 tiṇṇaṁ sammukhībhāvā saddho kulaputto bahuṁ puññaṁ pasavati
 saddhāya sammukhībhāvā saddho kulaputto bahuṁ puññaṁ pasavati
 deyyadhammassa sammukhībhāvā saddho kulaputto bahuṁ puññaṁ pasavati
 dakkhiṇeyyānaṁ sammukhībhāvā saddho kulaputto bahuṁ puññaṁ pasavati
 tumhākañcevāyaṁ saddhā atthi deyyadhammo ca saṁvijjati ahañca
 paṭiggāhako sacāhaṁ 1- na paṭiggahessāmi evaṁ tumhe puññena
 paribāhirā bhavissatha na mayhaṁ iminā attho apica tumhākañceva
 anukampāya paṭiggaṇhāmīti tadupādāya bahumpi cīvaraṁ paṭiggaṇhāti
 bahumpi piṇḍapātaṁ paṭiggaṇhāti bahumpi senāsanaṁ paṭiggaṇhāti
 bahumpi gilānapaccayabhesajjaparikkhāraṁ paṭiggaṇhāti. Yā evarūpā
 bhākuṭikā bhākuṭiyaṁ kuhanā kuhāyanā kuhitattaṁ idaṁ vuccati
 paccayapaṭisevanasaṅkhātaṁ kuhanavatthu.
      Katamaṁ iriyāpathasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ maṁ jano sambhāvessatīti
 gamanaṁ saṇṭhapeti ṭhānaṁ saṇṭhapeti nissajjaṁ saṇṭhapeti seyyaṁ 2-
 saṇṭhapeti paṇidhāya gacchati paṇidhāya tiṭṭhati paṇidhāya nisīdati
 paṇidhāya seyyaṁ kappeti samāhito viya gacchati samāhito

  *  *  *  *  *  *
  Footnote:1 Ma. sacehaṁ. 2 Ma. sayanaṁ.
-------------------------------------------------
[page 382]
 Viya tiṭṭhati samāhito viya nisīdati samāhito viya seyyaṁ kappeti
 āpāthakajjhāyīva hoti. Yā evarūpā iriyāpathassa āṭhapanā
 ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhāyitattaṁ
 idaṁ iriyāpathasaṅkhātaṁ kuhanavatthu.
      Katamaṁ sāmantajappanasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ maṁ jano sambhāvessatīti
 ariyadhammasannissitaṁ vācaṁ bhāsati yo evarūpaṁ cīvaraṁ dhāreti so
 samaṇo mahesakkhoti bhaṇati. Yo evarūpaṁ pattaṁ dhāreti
 lohathālakaṁ dhāreti dhammakarakaṁ dhāreti parissāvanaṁ dhāreti kuñcikaṁ
 dhāreti upāhanaṁ dhāreti kāyabandhanaṁ dhāreti āyogabandhanaṁ 1-
 dhāreti so samaṇo mahesakkhoti bhaṇati. Yassa evarūpo
 upajjhāyo so samaṇo mahesakkhoti bhaṇati. Yassa evarūpo
 ācariyo [2]- samānupajjhāyakā samānācariyakā mittā sandiṭṭhā
 sambhattā sahāyā so samaṇo mahesakkhoti bhaṇati. Yo
 evarūpe vihāre vasati so samaṇo mahesakkhoti bhaṇati. Yo
 evarūpe aḍḍhayoge 3- vasati hammiye vasati [4]- guhāyaṁ vasati [5]- kuṭiyā
 vasati kūṭāgāre vasati aṭṭe vasati māḷe vasati uddaṇḍe
 vasati upaṭṭhānasālāyaṁ vasati maṇḍape vasati rukkhamūle vasati
 so samaṇo mahesakkhoti bhaṇati. Athavā korajikakorajiko
 bhākuṭikabhākuṭiko kuhakuho lapalapo mukhasambhāvito 6- ayaṁ samaṇo

  *  *  *  *  *  *
  Footnote:1 Ma. āyogaṁ. 2 Ma. evarūpā. 3 Ma. vihāre aḍḍhayoge. 4 Ma. pāsāde
 vasati hammiye vasati. 5 Ma. leṇe vasati. 6 Ma. kuhakakuhako lapakalapako
 mukhasambhāviko.
-------------------------------------------------
[page 383]
 Imāsaṁ evarūpānaṁ santānaṁ vihārasamāpattīnaṁ lābhīti tādisaṁ
 gambhīraṁ gūḷhaṁ nipuṇaṁ paṭicchannaṁ lokuttarasuññatāpaṭisaññutaṁ kathaṁ
 katheti. Yā evarūpā bhākuṭikā bhākuṭiyaṁ kuhanā kuhāyanā
 kuhāyitattaṁ 1- idaṁ sāmantajappanasaṅkhātaṁ kuhanavatthu.
      Tassa paccekasambuddhassa imāni tīṇi kuhanavatthūni pahīnāni
 samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni tasmā so paccekasambuddho nikkuho.
 Nippipāsoti pipāsā vuccati taṇhā yo rāgo sārāgo .pe.
 Abhijjhā lobho akusalamūlaṁ. Sā pipāsā taṇhā tassa
 paccekasambuddhassa pahīnā ucchinnamūlā tālāvatthukatā anabhāvaṅgatā
 āyatiṁ anuppādadhammā tasmā so paccekasambuddho nippipāsoti
 nillolupo nikkuho nippipāso.
      [746] Nimmakkho niddhantakasāvamohoti makkhāti yo makkho
 makkhāyanā makkhāyitattaṁ niṭṭhuriyaṁ niṭṭhuriyakammaṁ. Kasāvāti rāgo
 kasāvo doso kasāvo moho kasāvo kodho upanāho makkho
 paḷāso .pe. Sabbākusalābhisaṅkhārā kasāvā. Mohoti dukkhe
 añāṇaṁ dukkhasamudaye añāṇaṁ dukkhanirodhe añāṇaṁ dukkhanirodhagāminiyā
 paṭipadāya añāṇaṁ pubbante añāṇaṁ aparante añāṇaṁ
 pubbantāparante añāṇaṁ idappaccayatāpaṭiccasamuppannesu dhammesu
 añāṇaṁ yaṁ evarūpaṁ añāṇaṁ adassanaṁ anabhisamayo ananurodho

  *  *  *  *  *  *
  Footnote:1 Ma. kuhitattaṁ.
-------------------------------------------------
[page 384]
 Asambodho 1- appaṭivedho asaṅgāhanā apariyogāhanā asamapekkhanā
 apaccavekkhanā apaccakkhakammaṁ dummejjhaṁ bālyaṁ asampajaññaṁ
 moho [2]- sammoho [3]- avijjogho avijjāyogo avijjānusayo
 avijjāpariyuṭṭhānaṁ avijjājālaṁ 4- avijjālaṅgī moho akusalamūlaṁ.
 Tassa paccekasambuddhassa makkho ca kasāvo ca moho ca vantā [5]-
 niddhantā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā tasmā so paccekasambuddho nimmakkho
 niddhantakasāvamoho.
      [747] Nirāsaso sabbaloke bhavitvāti āsā vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Sabbaloketi sabbāpāyaloke sabbamanussaloke sabbadevaloke
 sabbakhandhaloke sabbadhātuloke sabbāayatanaloke. Nirāsaso
 sabbaloke bhavitvāti sabbaloke nirāsaso bhavitvā nittaṇho
 bhavitvā nippipāso bhavitvāti nirāsaso sabbaloke bhavitvā.
 Eko care khaggavisāṇakappo. Tenāha so paccekasambuddho
                 nillolupo nikkuho nippipāso
                 nimmakkho niddhantakasāvamoho
                 nirāsaso < PTS. CNid , 66 >sabbaloke bhavitvā
                 eko care khaggavisāṇakappoti.
           [748] Pāpaṁ sahāyaṁ parivajjayetha

  *  *  *  *  *  *
  Footnote:1-4 Ma. ayaṁ pāṭho natthi. 2 Ma. pamoho. 3 Ma. avijjā. 5 Ma. saṁvantā.
-------------------------------------------------
[page 385]
                 Anatthadassiṁ visame niviṭṭhaṁ
                 sayaṁ na seve pasutaṁ pamattaṁ
                 eko care khaggavisāṇakappo.
      [749] Pāpaṁ sahāyaṁ parivajjayethāti pāpasahāyo vuccati yo
 so sahāyo dasavatthukāya micchādiṭṭhiyā samannāgato natthi dinnaṁ
 natthi yiṭṭhaṁ [1]- natthi sukatadukkaṭānaṁ kammānaṁ phalaṁ vipāko natthi
 ayaṁ loko natthi paro loko natthi mātā natthi pitā natthi
 sattā opapātikā natthi loke samaṇabrāhmaṇā sammaggatā
 sammāpaṭipannā ye imañca lokaṁ parañca lokaṁ sayaṁ abhiññā
 sacchikatvā pavedentīti ayaṁ pāpasahāyo. Pāpaṁ sahāyaṁ parivajjayethāti
 pāpaṁ sahāyaṁ parivajjayetha 2- vivajjeyya 3- parivajjeyyāti
 pāpaṁ sahāyaṁ parivajjayetha.
      [750] Anatthadassiṁ visame niviṭṭhanti anatthadassī vuccati
 yo so sahāyo dasavatthukāya micchādiṭṭhiyā samannāgato natthi
 dinnaṁ natthi yiṭṭhaṁ .pe. Ye imañca lokaṁ parañca lokaṁ sayaṁ
 abhiññā sacchikatvā pavedentīti ayaṁ anatthadassī 4-. Visame
 niviṭṭhanti visame kāyakamme niviṭṭhaṁ visame vacīkamme niviṭṭhaṁ visame
 manokamme niviṭṭhaṁ visame pāṇātipāte niviṭṭhaṁ visame adinnādāne
 niviṭṭhaṁ visame kāmesu micchācāre niviṭṭhaṁ visame musāvāde
 niviṭṭhaṁ visamāya pisuṇāya vācāya niviṭṭhaṁ visamāya pharusāya vācāya
 niviṭṭhaṁ visame samphappalāpe niviṭṭhaṁ visamāya abhijjhāya niviṭṭhaṁ
 visame byāpāde niviṭṭhaṁ visamāya micchādiṭṭhiyā niviṭṭhaṁ visamesu

  *  *  *  *  *  *
  Footnote:1 Ma. natthi hutaṁ. 2 Ma. vajjeyya. 3 Ma. ayaṁ pāṭho natthi. 4 Ma. ime
 dve pāṭhā natthi.
-------------------------------------------------
[page 386]
 Saṅkhāresu niviṭṭhaṁ visamesu pañcasu kāmaguṇesu niviṭṭhaṁ [1]- sattaṁ
 allīnaṁ upagataṁ ajjhositaṁ adhimuttanti anatthadassiṁ visame niviṭṭhaṁ.
      [751] Sayaṁ na seve pasutaṁ pamattanti pasutanti yopi kāme
 esati gavesati pariyesati taccarito tabbahulo taggaruko tanninno
 tappoṇo tappabbhāro tadadhimutto tadādhipateyyo sopi kāmappasuto. [2]-
 Yopi taṇhāvasena rūpe pariyesati yopi taṇhāvasena
 rūpe paṭilabhati yopi taṇhāvasena rūpe paribhuñjati sadde gandhe
 rase phoṭṭhabbe paribhuñjati taccarito tabbahulo taggaruko tanninno
 tappoṇo tappabbhāro tadadhimutto tadādhipateyyo sopi kāmappasuto.
 Pamattanti pamādo vattabbo. Kāyaduccarite vā
 vacīduccarite vā manoduccarite vā pañcasu vā kāmaguṇesu cittassa
 vossaggo vossaggānuppadānaṁ kusalānaṁ vā dhammānaṁ bhāvanāya
 asakkaccakiriyatā asātaccakiriyatā anaṭṭhitakiriyatā olīnavuttitā
 nikkhittacchandatā nikkhittadhuratā anāsevanā abhāvanā abahulīkammaṁ
 anadhiṭṭhānaṁ ananuyogo yo evarūpo pamādo pamajjanā
 pamajjitattaṁ ayaṁ vuccati pamādo. Sayaṁ na seve pasutaṁ pamattanti
 pasutañca na seveyya pamattañca [3]- na seveyya [4]- na niseveyya na
 saṁseveyya na paṭiseveyya 5- na ācareyya na samācareyya na samādāya

  *  *  *  *  *  *
  Footnote:1 Ma. visamesu pañcasu nīvaraṇesu niviṭṭhaṁ viniviṭṭhaṁ. 2 Ma. yopi taṇhāvasena rūpe
 pariyesati. sadde. gandhe. rase. phoṭaṭhabbe pariyesati taccarito ... tadadhipateyyo.
 sopi kāmappasuto. yopi taṇhāvasena rūpe paṭilabhati sadde. gandhe. rase.
 phoṭaṭhabbe paṭilabhati taccarito ... tadadhipateyyo. sopi kāmappasuto. yopi taṇhāvasena
 rūpe paribhuñjati. sadde. ganadhe. rase. phoṭṭhabbe paribhuñjati taccarito ...
 tadadhipateyyo. sopi kāmappasuto. yathā kalahakārako kalahappasuto kammakārako
 kammappasto gocare caranto gocarappasuto ñāyī jhānappasuto. evameva yo kāme
 esati gavesati pariyesati taccarito ... tadadhipateyyo. sopi kāmappasuto. 3 Ma. sayaṁ.
 4 Ma. sāmaṁ na seveyya. 5 Ma. parisaṁseveyya.
-------------------------------------------------
[page 387]
 Vatteyyāti sayaṁ na seve pasutaṁ pamattaṁ. Eko care khaggavisāṇakappo.
 Tenāha so paccekasambuddho
                 pāpaṁ sahāyaṁ parivajjayetha
                 anatthadassiṁ visame niviṭṭhaṁ
                 sayaṁ na seve pasutaṁ pamattaṁ
                 eko care khaggavisāṇakappoti.
           [752] Bahussutaṁ dhammadharaṁ bhajetha
                 mittaṁ uḷāraṁ paṭibhāṇavantaṁ
                 aññāya atthāni vineyya kaṅkhaṁ
                 eko care khaggavisāṇakappo.
      [753] Bahussutaṁ dhammadharaṁ bhajethāti bahussutanti bahussuto [1]-
 sutadharo sutasannicayo ye te dhammā ādikalyāṇā majjhekalyāṇā
 pariyosānakalyāṇā sātthā sabyañjanā 2- kevalaparipuṇṇaṁ
 parisuddhaṁ brahmacariyaṁ abhivadanti tathārūpāssa dhammā bahussutā
 honti dhatā 3- vacasā paricitā manasānupekkhitā diṭṭhiyā supaṭividdhā.
 Dhammadharanti dhammaṁ dhārentaṁ suttaṁ geyyaṁ veyyākaraṇaṁ gāthaṁ udānaṁ
 itivuttakaṁ jātakaṁ abbhūtadhammaṁ 4- vedallaṁ. Bahussutaṁ dhammadharaṁ
 bhajethāti bahussutañca dhammadharañca mittaṁ bhajeyya [5]- seveyya niseveyya
 saṁseveyya paṭiseveyyāti bahussutaṁ dhammadharaṁ bhajetha.
      [754] Mittaṁ uḷāraṁ paṭibhāṇavantanti uḷāro hoti mitto

  *  *  *  *  *  *
  Footnote:1 Ma. hoti mitto. 2 Ma. sātthaṁ sabyañjanaṁ. 3 Ma. dhātā 4 Ma. abbhutadhammaṁ.
 evamuparipi. 5 Ma. saṁbhajeyya.
-------------------------------------------------
[page 388]
 Sīlena samādhinā paññāya vimuttiyā vimuttiñāṇadassanena.
 Paṭibhāṇavantanti tayo paṭibhāṇavanto pariyattipaṭibhāṇavā
 paripucchāpaṭibhāṇavā adhigamapaṭibhāṇavā.
      Katamo pariyattipaṭibhāṇavā. Idhekaccassa buddhavacanaṁ pariyāpuṭaṁ
 hoti suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ
 abbhūtadhammaṁ vedallaṁ tassa pariyattiṁ nissāya paṭibhāti ayaṁ
 pariyattipaṭibhāṇavā.
      Katamo paripucchāpaṭibhāṇavā. Idhekacco paripucchitā 1- hoti
 atthe ca ñāye ca lakkhaṇe ca kāraṇe ca ṭhānāṭhāne ca tassa
 paripucchaṁ nissāya paṭibhāti ayaṁ paripucchāpaṭibhāṇavā.
      Katamo adhigamapaṭibhāṇavā. Idhekaccassa adhigatā honti
 cattāro satipaṭṭhānā cattāro sammappadhānā cattāro iddhipādā
 pañcindriyāni pañca balāni satta bojjhaṅgā ariyo
 aṭṭhaṅgiko maggo cattāro ariyamaggā cattāri sāmaññaphalāni
 catasso paṭisambhidāyo chaḷabhiññāyo. Tassa attho ñāto
 dhammo ñāto nirutti ñātā. Atthe ñāte attho paṭibhāti
 dhamme ñāte dhammo paṭibhāti niruttiyā ñātāya nirutti
 paṭibhāti. Imesu tīsu ñāṇaṁ paṭibhāṇapaṭisambhidā. So paccekasambuddho
 imāya paṭibhāṇapaṭisambhidāya upeto samupeto upāgato
 samupāgato upapanno samupapanno samannāgato tasmā paccekasambuddho

  *  *  *  *  *  *
  Footnote:1 Ma. paripucchitāpi.
-------------------------------------------------
[page 389]
 Paṭibhāṇavā. Yassa pariyatti natthi paripucchā natthi
 adhigamo natthi kiṁ tassa paṭibhāyissatīti mittaṁ uḷāraṁ
 paṭibhāṇavantaṁ.
      [755] Aññāya atthāni vineyya kaṅkhanti attatthaṁ aññāya
 paratthaṁ aññāya ubhayatthaṁ aññāya diṭṭhadhammikatthaṁ aññāya
 samparāyikatthaṁ aññāya paramatthaṁ aññāya abhiññāya jānitvā
 tulayitvā tīrayitvā vibhāvayitvā vibhūtaṁ katvā kaṅkhaṁ vineyya
 paṭivineyya pajaheyya vinodeyya byantīkareyya anabhāvaṅgameyyāti
 aññāya atthāni vineyya kaṅkhaṁ. Eko care khaggavisāṇakappo.
 Tenāha so paccekasambuddho
                 bahussutaṁ dhammadharaṁ bhajetha
                 mittaṁ uḷāraṁ paṭibhāṇavantaṁ
                 aññāya atthāni vineyya kaṅkhaṁ
                 eko care khaggavisāṇakappoti.
           [756] Khiḍḍā ratī 1- kāmasukhañca loke
                 analaṅkaritvā anapekkhamāno
                 vibhūsanaṭṭhānā 2- virato saccavādī
                 eko care khaggavisāṇakappo.
      [757] Khiḍḍā ratī kāmasukhañca loketi khiḍḍāti dve
 khiḍḍā kāyikā ca khiḍḍā vācasikā ca khiḍḍā .pe. Ayaṁ

  *  *  *  *  *  *
  Footnote:1 Ma. khiḍḍaṁ ratiṁ. evamuparipi. 2 Ma. vibhūsaṭṭhānā. evamuparipi.
-------------------------------------------------
[page 390]
 Kāyikā khiḍḍā .pe. Ayaṁ vācasikā khiḍḍā. Ratīti anukkaṇṭhitādhivacanametaṁ
 ratīti. Kāmasukhanti vuttañhetaṁ bhagavatā
 pañcime bhikkhave kāmaguṇā katame pañca cakkhuviññeyyā
 rūpā iṭṭhā kantā manāpā piyarūpā kāmūpasañhitā rajanīyā
 sotaviññeyyā saddā ghānaviññeyyā gandhā jivhāviññeyyā
 rasā kāyaviññeyyā phoṭṭhabbā iṭṭhā kantā manāpā piyarūpā
 kāmūpasañhitā rajanīyā ime kho bhikkhave pañca kāmaguṇā yaṁ
 kho bhikkhave ime pañca kāmaguṇe paṭicca uppajjati sukhaṁ somanassaṁ
 idaṁ vuccati kāmasukhanti kāmasukhañca 1-. Loketi manussaloketi
 khiḍḍā ratī kāmasukhañca loke.
      [758] Analaṅkaritvā anapekkhamānoti khiḍḍañca ratiñca
 kāmasukhañca loke analaṅkaritvā anapekkhā 2- hutvā pajahitvā
 vinodetvā byantīkaritvā anabhāvaṅgametvāti analaṅkaritvā
 anapekkhamāno.
      [759] Vibhūsanaṭṭhānā virato saccavādīti vibhūsāti dve
 vibhūsā atthi āgārikavibhūsā 3- atthi anāgārikavibhūsā.
      Katamā āgārikavibhūsā. Kesā ca massu ca mālā ca gandhā 4-
 ca vilepanañca ābharaṇañca pilandhanañca vatthañca pasādhanañca
 veṭṭhanañca 5- ucchādanaṁ parimaddanaṁ nahāpanaṁ sambāhanaṁ ādāsaṁ
 añjanaṁ mālāvilepanaṁ mukhacuṇṇakaṁ mukhalepanaṁ hatthabandhaṁ visikkhābandhaṁ 6-

  *  *  *  *  *  *
  Footnote:1 Ma. ayaṁ pāṭho natthi. 2 Ma. anapekkho. 3 Ma. agārikavibhūsā. evamuparipi.
 4 Ma. massū ca mālāgandhañca. evamuparipi. 5 Ma. pārupanañca veṭhanañca. evamuparipi.
 6 Ma. sikhābandhaṁ. evamuparipi.
-------------------------------------------------
[page 391]
 Daṇḍaṁ nāḷikaṁ khaggaṁ chattaṁ upāhanā uṇhisaṁ vālavijjanī
 odātāni vatthāni dīgharassāni iti vā ayaṁ āgārikavibhūsā.
      Katamā anāgārikavibhūsā. Cīvaramaṇḍanā pattamaṇḍanā senāsanamaṇḍanā
 imassa vā pūtikāyassa bāhirānaṁ vā parikkhārānaṁ
 maṇḍanā vibhūsanā keḷanā parikeḷanā gedhikatā gedhikattaṁ capalanā 1-
 cāpalyaṁ ayaṁ anāgārikavibhūsā.
      Saccavādīti so paccekasambuddho saccavādī saccasandho theto
 paccayiko [2]- lokassa vibhūsanaṭṭhānā ārato [3]- paṭivirato nikkhanto
 nissaṭṭho vippamutto visaññutto vimariyādikatena cetasā viharatīti
 vibhūsanaṭṭhānā virato saccavādī. Eko care khaggavisāṇakappo.
 Tenāha so paccekasambuddho
                 khiḍḍā ratī kāmasukhañca loke
                 analaṅkaritvā anapekkhamāno
                 vibhūsanaṭṭhānā < PTS. CNid , 67 >virato saccavādī
                 eko care khaggavisāṇakappoti.
           [760] Puttañca dāraṁ pitarañca mātaraṁ
                 dhanāni dhaññāni ca bandhavāni
                 hitvāna kāmāni yathodhikāni
                 eko care khaggavisāṇakappo.
      [761] Puttañca dāraṁ pitarañca mātaranti puttanti cattāro

  *  *  *  *  *  *
  Footnote:1 Ma. gaddhikatā gaddhikattaṁ capalatā. 2 Ma. avisaṁvādako. 3 Ma. virato.
-------------------------------------------------
[page 392]
 Puttā atrajo putto khettajo putto dinnako putto antevāsiko
 putto. Dārā vuccanti bhariyāyo. Pitāti yo so
 janako. Mātāti yā sā janikāti puttañca dāraṁ pitarañca
 mātaraṁ.
      [762] Dhanāni dhaññāni ca bandhavānīti dhanāni vuccanti [1]-
 muttā maṇi veḷuriyo saṅkho silā pavāḷaṁ rajataṁ jātarūpaṁ
 lohitaṅgo masāragallo 2-. Dhaññāni vuccanti pubbaṇṇaṁ aparaṇṇaṁ.
 Pubbaṇṇaṁ nāma sālī vīhi yavo godhumo kaṅgu varako kudrusako 3-.
 Aparaṇṇaṁ nāma sūpeyyaṁ. Bandhavānīti cattāro bandhavo ñātibandhavāpi
 bandhu gottabandhavāpi bandhu mittabandhavāpi bandhu
 sippabandhavāpi bandhūti dhanāni dhaññāni ca bandhavāni.
      [763] Hitvāna kāmāni yathodhikānīti kāmāti uddānato
 dve kāmā vatthukāmā ca kilesakāmā ca .pe. Ime vuccanti
 vatthukāmā .pe. Ime vuccanti kilesakāmā. Hitvāna kāmānīti
 vatthukāme parijānitvā kilesakāme pahāya pajahitvā vinodetvā
 byantīkaritvā anabhāvaṅgametvāti hitvāna kāmāni. Yathodhikānīti
 sotāpattimaggena ye kilesā pahīnā te kilese na puneti na
 pacceti na paccāgacchati sakadāgāmimaggena ye kilesā pahīnā
 anāgāmimaggena ye kilesā pahīnā arahattamaggena ye kilesā
 pahīnā te kilese na puneti na pacceti na paccāgacchatīti

  *  *  *  *  *  *
  Footnote:1 Ma. hiraññaṁ suvaṇṇaṁ. 2 Ma. masāragallaṁ. 3 Ma. kudrūsako.
-------------------------------------------------
[page 393]
 Hitvāna kāmāni yathodhikāni. Eko care khaggavisāṇakappo.
 Tenāha so paccacekasambuddho
                 puttañca dāraṁ pitarañca mātaraṁ
                 dhanāni dhaññāni ca bandhavāni
                 hitvāna kāmāni yathodhikāni
                 eko care khaggavisāṇakappoti.
           [764] Saṅgo eso parittamettha sokhyaṁ
                 appassādo dukkhamettha bhiyyo
                 gaṇḍo eso iti ñatvā matimā
                 eko care khaggavisāṇakappo.
      [765] Saṅgo eso parittamettha sokhyanti saṅgoti vā
 baḷisanti vā āmisanti vā laggananti vā palibodhoti vā pañcannetaṁ
 kāmaguṇānaṁ adhivacanaṁ. Parittamettha sokhyanti vuttañhetaṁ
 bhagavatā pañcime bhikkhave kāmaguṇā katame pañca
 cakkhuviññeyyā rūpā iṭṭhā kantā manāpā piyarūpā kāmūpasañhitā
 rajanīyā sotaviññeyyā saddā ghānaviññeyyā gandhā
 jivhāviññeyyā rasā kāyaviññeyyā phoṭṭhabbā iṭṭhā kantā
 manāpā piyarūpā kāmūpasañhitā rajanīyā ime kho bhikkhave
 pañca kāmaguṇā yaṁ kho bhikkhave ime pañca kāmaguṇe paṭicca
 uppajjati sukhaṁ somanassaṁ idaṁ vuccati kāmasukhaṁ appakaṁ etaṁ
-------------------------------------------------
[page 394]
 Sukhaṁ [1]- omakaṁ etaṁ sukhaṁ lāmakaṁ etaṁ sukhaṁ dukkhaṁ 2- etaṁ sukhanti saṅgo
 eso parittamettha sokhyaṁ.
      [766] Appassādo dukkhamettha bhiyyoti appassādā
 kāmā vuttā bhagavatā bahudukkhā bahūpāyāsā 3- ādīnavo ettha
 bhiyyo. Aṭṭhikaṅkalūpamā kāmā vuttā bhagavatā. Maṁsapesūpamā
 kāmā vuttā bhagavatā. Tiṇukkūpamā kāmā vuttā bhagavatā.
 Aṅgārakāsūpamā kāmā vuttā bhagavatā. Supinakūpamā kāmā
 vuttā bhagavatā. Yācitakūpamā kāmā vuttā bhagavatā.
 Rukkhaphalūpamā kāmā vuttā bhagavatā. Asisūnūpamā kāmā vuttā
 bhagavatā. Sattisūlūpamā kāmā vuttā bhagavatā. Sappasirūpamā
 kāmā vuttā bhagavatā bahudukkhā bahūpāyāsā ādīnavo ettha
 bhiyyoti appassādo dukkhamettha bhiyyo.
      [767] Gaṇḍo eso iti ñatvā matimāti gaṇḍoti vā
 baḷisanti vā āmisanti vā laggananti vā [4]- palibodhoti vā
 pañcannetaṁ kāmaguṇānaṁ adhivacanaṁ. Itīti padasandhi padasaṁsaggo
 padapāripūri akkharasamavāyo byañjanasiliṭṭhatā padānupubbakametaṁ
 itīti. Matimāti paṇḍito paññavā buddhimā ñāṇī vibhāvī
 medhāvī. Gaṇḍo eso iti ñatvā matimāti gaṇḍoti matimā ñatvā
 baḷisanti ñatvā āmisanti ñatvā laggananti ñatvā [5]- palibodhoti
 ñatvā jānitvā tulayitvā tīrayitvā vibhāvayitvā vibhūtaṁ katvāti

  *  *  *  *  *  *
  Footnote:1 Ma. parittakaṁ etaṁ sukhaṁ thokakaṁ etaṁ sukhaṁ. 2 Ma. chatukkaṁ. 3 Ma. bahupāyāsā.
 evamuparipi. 4 Ma. bandhananti vā. evamīdisesu padesu. 5 Ma. bandhananti ñatvā.
-------------------------------------------------
[page 395]
 Gaṇḍo eso iti ñatvā matimā. Eko care khaggavisāṇakappo.
 Tenāha so paccekasambuddho
                 saṅgo eso parittamettha sokhyaṁ
                 appassādo dukkhamettha bhiyyo
                 gaṇḍo < PTS. CNid , 68 >eso iti ñatvā matimā
                 eko care khaggavisāṇakappoti.
           [768] Sandālayitvāna saññojanāni
                 jālaṁva bhetvā salilambucārī
                 aggīva daḍḍhaṁ anivattamāno
                 eko care khaggavisāṇakappo.
      [769] Sandālayitvāna saññojanānīti dasa saññojanāni
 kāmarāgasaññojanaṁ paṭighasaññojanaṁ mānasaññojanaṁ diṭṭhisaññojanaṁ
 vicikicchāsaññojanaṁ sīlabbataparāmāsasaññojanaṁ bhavarāgasaññojanaṁ
 issāsaññojanaṁ macchariyasaññojanaṁ avijjāsaññojanaṁ. Sandālayitvāna
 saññojanānīti dasa saññojanāni dālayitvā sandālayitvā
 pajahitvā vinodetvā byantīkaritvā anabhāvaṅgametvāti sandālayitvāna
 saññojanāni.
      [770] Jālaṁva bhetvā salilambucārīti jālaṁ vuccati suttajālaṁ.
 Salilaṁ vuccati udakaṁ. Ambucārī vuccati maccho. [1]- Jālaṁ
 bhinditvā saṁbhinditvā 2- phālayitvā padālayitvā sampadālayitvā carati

  *  *  *  *  *  *
  Footnote:1 Ma. yathā maccho. 2 Ma. pabhinditvā dālayitvā.
-------------------------------------------------
[page 396]
 Vicarati iriyati vatteti pāleti yapeti yāpeti. Evameva dve
 jālā taṇhājālañca diṭṭhijālañca .pe. Idaṁ taṇhājālaṁ .pe.
 Idaṁ diṭṭhijālaṁ. Tassa paccekasambuddhassa taṇhājālaṁ pahīnaṁ
 diṭṭhijālaṁ paṭinissaṭṭhaṁ. Taṇhājālassa pahīnattā diṭṭhijālassa
 paṭinissaṭṭhattā so paccekasambuddho rūpe na sajjati sadde
 na sajjati gandhe na sajjati .pe. Diṭṭhasutamutaviññātabbesu
 dhammesu na sajjati na gayhati 1- na bajjhati [2]- nikkhanto
 nissaṭṭho vippamutto visaññutto vimariyādikatena cetasā viharatīti
 jālaṁva bhetvā salilambucārī.
      [771] Aggīva daḍḍhaṁ anivattamānoti yathā aggi tiṇakaṭṭhupādānaṁ
 ḍahanto gacchati anivattanto evameva tassa paccekasambuddhassa
 sotāpattimaggena ye kilesā pahīnā te kilese
 na puneti na pacceti na paccāgacchati sakadāgāmimaggena ye
 kilesā pahīnā anāgāmimaggena ye kilesā pahīnā arahattamaggena
 ye kilesā pahīnā te kilese na puneti na pacceti
 na paccāgacchatīti aggīva daḍḍhaṁ anivattamāno. Eko care
 khaggavisāṇakappo. Tenāha so paccekasambuddho
                 sandālayitvāna saññojanāni
                 jālaṁva bhetvā salilambucārī
                 aggīva daḍḍhaṁ anivattamāno

  *  *  *  *  *  *
  Footnote:1 Ma. gaṇhāti. 2 Ma. na palibajjhati.
-------------------------------------------------
[page 397]
                 Eko care khaggavisāṇakappoti.
           [772] Okkhittacakkhū na ca pādalolo
                 guttindriyo rakkhitamānasāno
                 anavassuto apariḍayhamāno
                 eko care khaggavisāṇakappo.
      [773] Okkhittacakkhū na ca pādaloloti kathaṁ khittacakkhu
 hoti. Idhekacco [1]- cakkhulolo cakkhuloliyena samannāgato hoti
 adiṭṭhaṁ dakkhitabbaṁ diṭṭhaṁ samatikkamitabbanti ārāmena ārāmaṁ
 uyyānena uyyānaṁ gāmena gāmaṁ nigamena nigamaṁ nagarena nagaraṁ
 raṭṭhena raṭṭhaṁ janapadena janapadaṁ dīghacārikaṁ anvatthacārikaṁ 2- anuyutto
 hoti rūpadassanāya evaṁ khittacakkhu hoti. Athavā bhikkhu
 antaragharaṁ paviṭṭho vīthiṁ paṭipanno asaṁvuto gacchati hatthiṁ olokento
 assaṁ olokento rathaṁ olokento pattiṁ olokento kumārake
 olokento kumārikāyo olokento itthiyo olokento
 purise olokento antarāpaṇaṁ olokento gharamukhāni
 olokento uddhaṁ olokento adho olokento disāvidisaṁ
 pekkhamāno 3- gacchati evampi khittacakkhu hoti. Athavā [4]- cakkhunā
 rūpaṁ disvā nimittaggāhī hoti anubyañjanaggāhī yatvādhikaraṇamenaṁ
 cakkhundriyaṁ asaṁvutaṁ viharantaṁ abhijjhādomanassā pāpakā
 akusalā dhammā anvāssaveyyuṁ tassa saṁvarāya na paṭipajjati

  *  *  *  *  *  *
  Footnote:1 Ma. bhikkhu. 2 Ma. anavaṭṭhitacārikaṁ. 3 Ma. vipekkhamāno. evamuparipi.
 4 Ma. bhikkhu.
-------------------------------------------------
[page 398]
 Na rakkhati cakkhundriyaṁ na cakkhundriye saṁvaraṁ āpajjati evampi
 khittacakkhu hoti. Yathā vā paneke bhonto samaṇabrāhmaṇā
 saddhādeyyāni bhojanāni bhuñjitvā te evarūpaṁ visūkadassanaṁ
 anuyuttā viharanti seyyathīdaṁ naccaṁ gītaṁ vāditaṁ pekkhaṁ akkhānaṁ
 pāṇissaraṁ vetāḷaṁ kumbhathūṇaṁ sobhanagarakaṁ 1- caṇḍālaṁ vaṁsaṁ dhovanaṁ
 hatthiyuddhaṁ assayuddhaṁ mahisayuddhaṁ 2- usabhayuddhaṁ [3]- meṇḍayuddhaṁ kukkuṭayuddhaṁ
 [4]- Daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ
 aṇīkadassanaṁ iti vā evarūpaṁ visūkadassanaṁ anuyutto hoti evampi
 khittacakkhu hoti.
      Kathaṁ okkhittacakkhu hoti. Idha 5- bhikkhu na cakkhulolo cakkhuloliyena
 samannāgato hoti adiṭṭhaṁ dakkhitabbaṁ diṭṭhaṁ samatikkamitabbanti
 na ārāmena ārāmaṁ na uyyānena uyyānaṁ na gāmena
 gāmaṁ na nigamena nigamaṁ na nagarena nagaraṁ na raṭṭhena raṭṭhaṁ na
 janapadena janapadaṁ na dīghacārikaṁ anvatthacārikaṁ anuyutto hoti
 rūpadassanāya evaṁ okkhittacakkhu hoti. Athavā bhikkhu antaragharaṁ
 paviṭṭho vīthiṁ paṭipanno saṁvuto gacchati na hatthiṁ olokento
 na assaṁ olokento na rathaṁ olokento na pattiṁ
 olokento na kumārake olokento na kumārikāyo olokento
 na itthiyo olokento na purise olokento na antarāpaṇaṁ
 olokento na gharamukhāni olokento na uddhaṁ olokento

  *  *  *  *  *  *
  Footnote:1 Ma. sobhanakaṁ. 2 Ma. mahiṁsayuddhaṁ. 3 Ma. ajayuddhaṁ. 4 vaṭṭakayuddhaṁ.
 5 Ma. idhekacco.
-------------------------------------------------
[page 399]
 Na adho olokento na disāvidisaṁ pekkhamāno gacchati evampi
 okkhittacakkhu hoti. Athavā cakkhunā rūpaṁ disvā na
 nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ
 asaṁvutaṁ viharantaṁ abhijjhādomanassā pāpakā akusalā dhammā anvāssaveyyuṁ
 tassa saṁvarāya paṭipajjati rakkhati cakkhundriyaṁ cakkhundriye
 saṁvaraṁ āpajjati evampi okkhittacakkhu hoti. Yathā
 vā paneke bhonto samaṇabrāhmaṇā saddhādeyyāni bhojanāni
 bhuñjitvā te evarūpaṁ visūkadassanaṁ ananuyuttā viharanti seyyathīdaṁ
 naccaṁ gītaṁ vāditaṁ .pe. Aṇīkadassanaṁ iti vā evarūpā
 visūkadassanānuyogā paṭivirato hoti evampi okkhittacakkhu hoti.
      Na ca pādaloloti kathaṁ pādalolo hoti. Idhekacco [1]- pādalolo
 pādaloliyena samannāgato hoti ārāmena ārāmaṁ uyyānena
 uyyānaṁ gāmena gāmaṁ nigamena nigamaṁ nagarena nagaraṁ raṭṭhena
 raṭṭhaṁ janapadena janapadaṁ dīghacārikaṁ anvatthitacārikaṁ anuyutto hoti
 evampi pādalolo hoti. Athavā bhikkhu antosaṅghārāme
 pādaloliyena samannāgato hoti na atthahetu na kāraṇahetu
 uddhato avūpasantacitto pariveṇato pariveṇaṁ gacchati vihārato
 vihāraṁ gacchati aḍḍhayogato aḍḍhayogaṁ gacchati pāsādato pāsādaṁ
 gacchati hammiyato hammiyaṁ gacchati guhato guhaṁ gacchati leṇato
 leṇaṁ gacchati kuṭiyā kuṭiṁ gacchati kūṭāgārato kūṭāgāraṁ gacchati

  *  *  *  *  *  *
  Footnote:1 Ma. bhikkhu.
-------------------------------------------------
[page 400]
 Aṭṭato aṭṭaṁ gacchati māḷato māḷaṁ gacchati uddaṇḍato uddaṇḍaṁ
 gacchati uddositato uddositaṁ gacchati 1- upaṭṭhānasālato upaṭṭhānasālaṁ
 gacchati maṇḍapato maṇḍapaṁ gacchati rukkhamūlato rukkhamūlaṁ
 gacchati yattha vā pana bhikkhū nisīdanti vā gacchanti vā tattha
 ekassa vā dutiyo hoti dvinnaṁ vā tatiyo hoti tiṇṇaṁ vā
 catuttho hoti tattha bahuṁ samphappalāpaṁ sallapati 2- seyyathīdaṁ
 rājakathaṁ corakathaṁ .pe. Itibhavābhavakathaṁ iti vā kathesi evampi
 pādalolo hoti. Na ca pādaloloti so paccekasambuddho
 pādaloliyā ārato virato paṭivirato nikkhanto nissaṭṭho vippamutto
 visaṁyutto vimariyādikatena cetasā viharati paṭisallānārāmo
 hoti paṭisallānarato ajjhattaṁ cetosamathamanuyutto anirākatajjhāno
 vipassanāya samannāgato brūhetā suññāgārānaṁ 3- jhāyī jhānarato
 ekattamanuyutto sadatthagarukoti okkhittacakkhū na ca pādalolo.
      [774] [4]- Guttindriyoti so paccekasambuddho cakkhunā rūpaṁ
 disvā na nimittaggāhī hoti nānubyañjanaggāhī yatvādhikaraṇamenaṁ
 cakkhundriyaṁ asaṁvutaṁ viharantaṁ abhijjhādomanassā pāpakā akusalā
 dhammā anvāssaveyyuṁ tassa saṁvarāya paṭipajjati rakkhati cakkhundriyaṁ
 cakkhundriye saṁvaraṁ āpajjati sotena saddaṁ sutvā
 ghānena gandhaṁ ghāyitvā jivhāya rasaṁ sāyitvā kāyena phoṭṭhabbaṁ
 phusitvā manasā dhammaṁ viññāya na nimittaggāhī hoti nānubyañjanaggāhī

  *  *  *  *  *  *
  Footnote:1 Ma. ime pāṭhā natthi. 2 Ma. palapati. 3 Ma. suññāgāraṁ. 4 Ma. guttindriyo
 rakkhitamānasānoti.
-------------------------------------------------
[page 401]
 Yatvādhikaraṇamenaṁ manindriyaṁ asaṁvutaṁ viharantaṁ
 abhijjhādomanassā pāpakā akusalā dhammā anvāssaveyyuṁ tassa
 saṁvarāya paṭipajjati rakkhati manindriyaṁ manindriye saṁvaraṁ āpajjatīti
 guttindriyo. Rakkhitamānasānoti gopitamānasāno rakkhitacittoti
 guttindriyo rakkhitamānasāno.
      [775] Anavassuto apariḍayhamānoti anavassutoti vuttañhetaṁ
 āyasmatā mahāmoggallānena avassutapariyāyañca vo āvuso
 desissāmi 1- anavassutapariyāyañca taṁ suṇātha sādhukaṁ manasikarotha
 bhāsissāmīti. Evamāvusoti kho te bhikkhū āyasmato
 mahāmoggallānassa paccassosuṁ. Āyasmā mahāmoggallāno
 etadavoca kathañcāvuso avassuto hoti idhāvuso bhikkhu cakkhunā
 rūpaṁ disvā piyarūpe rūpe adhimuccati appiyarūpe rūpe byāpajjati
 anupaṭṭhitakāyasati ca viharati parittacetaso tañca cetovimuttiṁ
 paññāvimuttiṁ yathābhūtaṁ nappajānāti yatthassa te uppannā
 pāpakā akusalā dhammā aparisesā nirujjhanti sotena saddaṁ
 sutvā ghānena gandhaṁ ghāyitvā jivhāya rasaṁ sāyitvā kāyena
 phoṭṭhabbaṁ phusitvā manasā dhammaṁ viññāya piyarūpe dhamme adhimuccati
 appiyarūpe dhamme byāpajjati anupaṭṭhitakāyasati ca viharati
 parittacetaso tañca cetovimuttiṁ paññāvimuttiṁ yathābhūtaṁ
 nappajānāti yatthassa te uppannā pāpakā akusalā dhammā

  *  *  *  *  *  *
  Footnote:1 Ma. desessāmi.
-------------------------------------------------
[page 402]
 Aparisesā nirujjhanti ayaṁ vuccatāvuso bhikkhu avassuto cakkhuviññeyyesu
 rūpesu avassuto sotaviññeyyesu saddesu .pe.
 Avassuto manoviññeyyesu dhammesu evaṁvihārī āvuso bhikkhu 1-
 cakkhuto cepi naṁ māro upasaṅkamati labhateva 2- māro otāraṁ labhati 3-
 māro ārammaṇaṁ sotato cepi naṁ .pe. Manato cepi naṁ māro
 upasaṅkamati labhateva māro otāraṁ labhati māro ārammaṇaṁ
 seyyathāpi āvuso naḷāgāraṁ vā tiṇāgāraṁ vā sukkhaṁ kolāpaṁ
 corovassikaṁ 4- puratthimāya cepi naṁ disāya puriso ādittāya
 tiṇukkāya upasaṅkameyya labhateva aggi otāraṁ labhati aggi
 ārammaṇaṁ pacchimāya cepi naṁ disāya uttarāya cepi naṁ disāya
 dakkhiṇāya cepi naṁ disāya pacchato 5- cepi naṁ [6]- uparito 7- cepi
 naṁ [8]- yato kutoci cepi naṁ puriso ādittāya tiṇukkāya upasaṅkameyya
 labhateva aggi otāraṁ labhati aggi ārammaṇaṁ evameva kho
 āvuso evaṁvihārī bhikkhu 9- cakkhuto cepi naṁ māro upasaṅkamati
 labhateva māro otāraṁ labhati māro ārammaṇaṁ sotato cepi
 naṁ .pe. Manato cepi naṁ māro upasaṅkamati labhateva māro
 otāraṁ labhati māro ārammaṇaṁ evaṁvihāriñcāvuso bhikkhuṁ rūpā
 abhibhaviṁsu 10- na bhikkhu rūpe abhibhavi saddā bhikkhuṁ abhibhaviṁsu na
 bhikkhu sadde abhibhavi 11- gandhā bhikkhuṁ abhibhaviṁsu na bhikkhu gandhe
 abhibhavi rasā bhikkhuṁ abhibhaviṁsu na bhikkhu rase abhibhavi phoṭṭhabbā

  *  *  *  *  *  *
  Footnote:1 evaṁvihāriṁ cāvuso bhikkhuṁ. evamuparipi. 2 Ma. labhetheva. evamīdisesu padesu.
 3 Ma. labhetha. evamīdisesu padesu. 4 Ma. tecoravassikaṁ. 5 Ma. heṭṭhimato.
 6-8 Ma. disāya. 7 Ma. uparimato. 9 Ma. evaṁvihāriṁ bhikkhuṁ. evamuparipī.
 10 Ma. adhibhaṁsu. evamuparipi. 11 Ma. adhibhosi. evamīdisesu padesu.
-------------------------------------------------
[page 403]
 Bhikkhuṁ abhibhaviṁsu na bhikkhu phoṭṭhabbe abhibhavi dhammā bhikkhuṁ
 abhibhaviṁsu na bhikkhu dhamme abhibhavi ayaṁ vuccatāvuso bhikkhu
 rūpābhibhūto 1- saddābhibhūto gandhābhibhūto rasābhibhūto phoṭṭhabbābhibhūto
 abhibhūto 2- tehi kilesehi na abhibhū hi so pāpake akusale dhamme
 saṅkilesike ponobbhavike sadare dukkhavipāke āyatiṁjātijarāmaraṇīye 2-
 evaṁ kho āvuso avassuto hoti. Kathañcāvuso anavassuto
 hoti idhāvuso bhikkhu cakkhunā rūpaṁ disvā piyarūpe rūpe nādhimuccati
 appiyarūpe rūpe na byāpajjati upaṭṭhitakāyasati ca viharati
 appamāṇacetaso tañca cetovimuttiṁ paññāvimuttiṁ yathābhūtaṁ
 pajānāti yatthassa te uppannā pāpakā akusalā dhammā
 aparisesā nirujjhanti sotena saddaṁ sutvā .pe. Manasā dhammaṁ
 viññāya piyarūpe dhamme nādhimuccati appiyarūpe dhamme na
 byāpajjati upaṭṭhitakāyasati ca viharati appamāṇacetaso tañca
 cetovimuttiṁ paññāvimuttiṁ yathābhūtaṁ pajānāti yatthassa te
 uppannā pāpakā akusalā dhammā aparisesā nirujjhanti ayaṁ
 vuccatāvuso bhikkhu anavassuto cakkhuviññeyyesu rūpesu anavassuto
 sotaviññeyyesu saddesu .pe. Anavassuto manoviññeyyesu
 dhammesu evaṁvihārī āvuso bhikkhu cakkhuto cepi naṁ māro
 upasaṅkamati neva labhati māro otāraṁ na labhati māro ārammaṇaṁ
 sotato cepi naṁ .pe. Manato cepi naṁ māro upasaṅkamati neva

  *  *  *  *  *  *
  Footnote:1 Ma. rūpādhibhūto. evamīdisesu padesu. 2 Ma. dhammādhibhūto abhibhū anabhibhūto
 adhibhaṁsu naṁ pāpakā akusalā dhammā ... jātijarāmaraṇiyā.
-------------------------------------------------
[page 404]
 Labhati māro otāraṁ na labhati māro ārammaṇaṁ seyyathāpi
 āvuso kūṭāgārasālā vā santhāgārasālā 1- vā bahalamattikā
 allāvalepanā 2- puratthimāya cepi naṁ disāya puriso ādittāya
 tiṇukkāya upasaṅkameyya neva labhati aggi otāraṁ na labhati
 aggi ārammaṇaṁ pacchimāya cepi naṁ disāya uttarāya cepi
 naṁ disāya dakkhiṇāya cepi naṁ disāya pacchato cepi naṁ uparito
 cepi naṁ yato kutoci cepi naṁ puriso ādittāya tiṇukkāya
 upasaṅkameyya neva labhati aggi otāraṁ na labhati aggi ārammaṇaṁ
 evameva kho āvuso evaṁvihārī bhikkhu cakkhuto cepi naṁ māro
 upasaṅkamati neva labhati māro otāraṁ na labhati māro ārammaṇaṁ
 sotato cepi naṁ .pe. Manato cepi naṁ māro upasaṅkamati neva
 labhati māro otāraṁ na labhati māro ārammaṇaṁ evaṁvihāriñcāvuso
 bhikkhuṁ na rūpā abhibhaviṁsu bhikkhu rūpe abhibhavi na saddā bhikkhuṁ
 abhibhaviṁsu bhikkhu sadde abhibhavi .pe. Na dhammā bhikkhuṁ abhibhaviṁsu
 bhikkhu dhamme abhibhavi ayaṁ vuccatāvuso bhikkhu rūpābhibhū saddābhibhū
 gandhābhibhū rasābhibhū phoṭṭhabbābhibhū dhammābhibhū anabhibhūto 3- tehi kilesehi
 abhibhū hi so pāpake 3- akusale dhamme saṅkilesike ponobbhavike
 sadare dukkhavipāke āyatiṁjātijarāmaraṇīye evaṁ kho āvuso
 anavassuto hotīti anavassuto. Apariḍayhamānoti rāgagginā 4-
 apariḍayhamāno dosagginā 5- apariḍayhamāno mohagginā 6-

  *  *  *  *  *  *
  Footnote:1 Ma. kūṭāgārā vā kūṭāgārasālā vā. 2 Ma. addāvalepanā.
 3 Ma. adhibhū anadhibhūto adhibhosi te pāpake .... 4 Ma. rāgajena pariḷāhena.
 5 Ma. dosajena pariḷāhena. 6 Ma. mohajena pariḷāhena.
-------------------------------------------------
[page 405]
 Apariḍayhamānoti anavassuto apariḍayhamāno. Eko care
 khaggavisāṇakappo. Tenāha so paccekasambuddho
                 okkhittacakkhū na ca pādalolo
                 guttindriyo rakkhitamānasāno
                 anavassuto apariḍayhamāno
                 eko care khaggavisāṇakappoti.
           [776] Ohārayitvā gihibyañjanāni
                 sañchinnapatto yathā pārichatto 1-
                 kāsāyavattho abhinikkhamitvā
                 eko care khaggavisāṇakappo.
      [777] Ohārayitvā gihibyañjanānīti gihibyañjanāni vuccanti
 kesā ca massū ca .pe. Dīgharassāni iti vā. Ohārayitvā
 gihibyañjanānīti gihibyañjanāni oropayitvā samoropayitvā [2]-
 paṭippassambhitvāti ohārayitvā gihibyañjanāni.
      [778] Sañchinnapatto yathā pārichattoti yathā [3]- pārichattako
 koviḷāro bahalapattapalāso saṇḍacchāyo 4- evameva so paccekasambuddho
 paripuṇṇapattacīvaradharoti sañchinnapatto yathā pārichatto.
      [779] Kāsāyavattho abhinikkhamitvāti so paccekasambuddho
 sabbaṁ gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ

  *  *  *  *  *  *
  Footnote:1 Ma. pārichattako. evamuparipi. 2 Ma. nikkhipitvā. 3 Ma. so. 4 Ma. sandacchāyo.
-------------------------------------------------
[page 406]
 Chinditvā [1]- sannidhipalibodhaṁ chinditvā kesamassuṁ ohārayitvā 2-
 kāsāyāni vatthāni acchādetvā agārasmā anagāriyaṁ pabbajitvā
 akiñcanabhāvaṁ upagantvā eko carati vicarati iriyati vatteti pāleti
 yapeti yāpetīti kāsāyavattho abhinikkhamitvā. Eko care
 khaggavisāṇakappo. Tenāha so paccekasambuddho
                 ohārayitvā gihibyañjanāni
                 sañchinnapatto yathā pārichatto
                 kāsāyavattho < PTS. CNid , 69 >abhinikkhamitvā
                 eko care khaggavisāṇakappoti.
           [780] Rasesu gedhaṁ akaraṁ alolo
                 anaññaposī sapadānacārī
                 kule kule appaṭibaddhacitto
                 eko care khaggavisāṇakappo.
      [781] Rasesu gedhaṁ akaraṁ aloloti rasesūti mūlaraso
 khandharaso tacaraso pattaraso puppharaso phalaraso ambilaṁ madhuraṁ tittikaṁ
 kaṭukaṁ loṇikaṁ khārikaṁ lambilaṁ 3- kasāvo sāduṁ asāduṁ 4- sītaṁ uṇhaṁ.
 Santi loke 5- samaṇabrāhmaṇā rasagiddhā te jivhaggena rase 6-
 pariyesantā āhiṇḍanti. Ambilaṁ labhitvā anambilaṁ pariyesanti
 anambilaṁ labhitvā ambilaṁ pariyesanti. Madhuraṁ labhitvā amadhuraṁ
 pariyesanti amadhuraṁ labhitvā madhuraṁ pariyesanti. Tittikaṁ labhitvā

  *  *  *  *  *  *
  Footnote:1 Ma. mittāmaccapalibodhaṁ chinditvā. 2 Ma. ohāretvā. 3 Ma. lambikaṁ.
 4 Ma. sādu asādu. 5 Ma. santeke. 6 Ma. rasaggāni.
-------------------------------------------------
[page 407]
 Atittikaṁ pariyesanti atittikaṁ labhitvā tittikaṁ pariyesanti.
 Kaṭukaṁ labhitvā akaṭukaṁ pariyesanti akaṭukaṁ labhitvā kaṭukaṁ pariyesanti.
 Loṇikaṁ labhitvā aloṇikaṁ pariyesanti aloṇikaṁ labhitvā
 loṇikaṁ pariyesanti. Khārikaṁ labhitvā akhārikaṁ pariyesanti akhārikaṁ
 labhitvā khārikaṁ pariyesanti. Lambilaṁ 1- labhitvā kasāvaṁ 2- pariyesanti
 kasāvaṁ 2- labhitvā lambilaṁ 3- pariyesanti. [4]- Sāduṁ labhitvā asāduṁ
 pariyesanti asāduṁ labhitvā sāduṁ pariyesanti. Sītaṁ labhitvā uṇhaṁ
 pariyesanti uṇhaṁ labhitvā sītaṁ pariyesanti. Te yaṁ yaṁ labhanti
 tena tena na tussanti aparāparaṁ pariyesanti [5]- rasesu ratā giddhā
 gadhitā mucchitā pajjhāyantā 6- laggā laggitā palibuddhā. Sā
 rasataṇhā tassa paccekasambuddhassa pahīnā ucchinnamūlā tālāvatthukatā
 anabhāvaṅgatā āyatiṁanuppādadhammā tasmā so paccekasambuddho
 paṭisaṅkhā yoniso āhāraṁ āhāreti neva davāya na
 madāya na maṇḍanāya na vibhūsanāya yāvadeva imassa kāyassa
 ṭhitiyā yāpanāya vihiṁsuparatiyā 7- brahmacariyānuggahāya iti purāṇañca
 vedanaṁ paṭihaṅkhāmi navañca vedanaṁ na uppādessāmi yātrā
 ca me bhavissati anavajjatā ca phāsuvihāro cāti. Yathā vaṇaṁ
 ālimpeyya yāvadeva ropanatthāya 8- yathā vā sattho 9- akkhaṁ
 abbhañjeyya yāvadeva bhārassa nittharaṇatthāya yathā vā 10- puttamaṁsaṁ
 [11]- Āhareyya yāvadeva kantārassa nitthaṇotthāya evameva so

  *  *  *  *  *  *
  Footnote:1 Ma. kasāvaṁ. 2 Ma. akasāvaṁ. 3 Ma. kasāvaṁ. 4 Ma. lambikaṁ labhitvā
 alambikaṁ pariyesanti alambikaṁ labhitavā lambikaṁ pariyesanti. 5 Ma. manāpikesu.
 6 Ma. ajjhosannā. 7 Ma. vihiṁsūparatiyā. evamuparipi. 8 Ma. āruhaṇatthāya.
 9 Ma. ayaṁ pāṭho natthi. 10 Ma. vāsaddo natthi. 11 Ma. āhāraṁ.
-------------------------------------------------
[page 408]
 Paccekasambuddho paṭisaṅkhā yoniso āhāraṁ āhāreti neva davāya
 na madāya na maṇḍanāya na vibhūsanāya yāvadeva imassa kāyassa
 ṭhitiyā yāpanāya vihiṁsuparatiyā brahmacariyānuggahāya iti purāṇañca
 vedanaṁ paṭihaṅkhāmi navañca vedanaṁ na uppādessāmi yātrā
 ca me bhavissati anavajjatā ca phāsuvihāro cāti. Rasataṇhāya
 ārato virato paṭivirato nikkhanto nissaṭṭho vippamutto visaṁyutto
 vimariyādikatena cetasā viharatīti rasesu gedhaṁ akaraṁ. Aloloti
 lolāti vā loluppāti 1- vā vuccati taṇhā yo rāgo
 sārāgo .pe. Abhijjhā lobho akusalamūlaṁ. Sā lolā 2- loluppā
 taṇhā tassa paccekasambuddhassa pahīnā ucchinnamūlā tālāvatthukatā
 anabhāvaṅgatā āyatiṁanuppādadhammā tasmā paccekasambuddho
 aloloti rasesu gedhaṁ akaraṁ alolo.
      [782] Anaññaposī sapadānacārīti anaññaposīti so paccekasambuddho
 attānaññeva poseti na paranti.
          Anaññaposimaññātaṁ sāresu supatiṭṭhitaṁ 3-
          khīṇāsavaṁ vantadosaṁ tamahaṁ brūmi brāhmaṇanti.
 Anaññaposī sapadānacārīti so paccekasambuddho pubbaṇhasamayaṁ
 nivāsetvā pattacīvaramādāya gāmaṁ vā nigamaṁ vā piṇḍāya pavisati
 rakkhiteneva kāyena rakkhitāya vācāya rakkhitena cittena upaṭṭhitāya
 satiyā saṁvutehi indriyehi okkhittacakkhu iriyāpathasampanno

  *  *  *  *  *  *
  Footnote:1 Ma. loluppaṁ. 2 Ma. ayaṁ pāṭho natthi. 3 Ma. dantaṁ sāre patiṭṭhitaṁ.
-------------------------------------------------
[page 409]
 Kulā kulaṁ abhikkamanto 1- piṇḍāya caratīti anaññaposī
 sapadānacārī.
      [783] Kule kule appaṭibaddhacittoti dvīhi kāraṇehi
 paṭibaddhacitto hoti attānaṁ vā nīcaṁ ṭhapento paraṁ uccaṁ ṭhapento
 paṭibaddhacitto hoti attānaṁ vā uccaṁ ṭhapento paraṁ nīcaṁ
 ṭhapento paṭibaddhacitto hoti.
      Kathaṁ attānaṁ nīcaṁ ṭhapento paraṁ uccaṁ ṭhapento paṭibaddhacitto
 hoti. Tumhe me bahūpakārā ahaṁ tumhe nissāya labhāmi
 cīvarapiṇḍapātasenāsanagilānapaccayabhesajjaparikkhāraṁ yampi me aññe
 dātuṁ vā kātuṁ vā maññanti tumhe nissāya tumhe sampassantā
 yampi me porāṇaṁ mātāpettikaṁ nāmagottaṁ tampi me antarahitaṁ
 tumhehi ahaṁ ñāyāmi asukassa kulupako asukāya kulupakoti evaṁ
 attānaṁ nīcaṁ ṭhapento paraṁ uccaṁ ṭhapento paṭibaddhacitto hoti.
      Kathaṁ attānaṁ uccaṁ ṭhapento paraṁ nīcaṁ ṭhapento paṭibaddhacitto
 hoti. Ahaṁ tumhākaṁ bahūpakāro tumhe maṁ āgamma buddhaṁ
 saraṇaṁ gatā dhammaṁ saraṇaṁ gatā saṅghaṁ saraṇaṁ gatā pāṇātipātā
 paṭiviratā adinnādānā paṭiviratā kāmesu micchācārā paṭiviratā
 musāvādā paṭiviratā surāmerayamajjapamādaṭṭhānā paṭiviratā tumhākaṁ [2]-
 uddesaṁ demi paripucchaṁ demi uposathaṁ akkhāmi 3- navakammaṁ adhiṭṭhāmi
 atha ca pana tumhe maṁ pariccajitvā 4- aññaṁ 5- sakkarotha garukarotha

  *  *  *  *  *  *
  Footnote:1 Ma. anatikkamanto. 2 Ma. ahaṁ. 3 Ma. ācikkhāmi. 4 Ma. ujjhitvā.
 5 Ma. aññe.
-------------------------------------------------
[page 410]
 Mānetha pūjethāti evaṁ attānaṁ uccaṁ ṭhapento paraṁ nīcaṁ ṭhapento
 paṭibaddhacitto hoti.
      Kule kule appaṭibaddhacittoti so paccekasambuddho kulapalibodhena
 appaṭibaddhacitto hoti gaṇapalibodhena appaṭibaddhacitto
 hoti āvāsapalibodhena appaṭibaddhacitto hoti cīvarapalibodhena
 appaṭibaddhacitto hoti piṇḍapātapalibodhena appaṭibaddhacitto hoti
 senāsanapalibodhena appaṭibaddhacitto hoti gilānapaccayabhesajja-
 parikkhārapalibodhena appaṭibaddhacitto hotīti kule kule
 appaṭibaddhacitto. Eko care khaggavisāṇakappo. Tenāha so
 paccekasambuddho
                 rasesu gedhaṁ akaraṁ alolo
                 anaññaposī sapadānacārī
                 kule kule appaṭibaddhacitto
                 eko care khaggavisāṇakappoti.
           [784] Pahāya pañcāvaraṇāni cetaso
                 upakkilese byapanujja sabbe
                 anissito chetvā snehadosaṁ 1-
                 eko care khaggavisāṇakappo.
      [785] Pahāya pañcāvaraṇāni cetasoti so paccekasambuddho
 kāmacchandanīvaraṇaṁ pahāya pajahitvā vinodetvā byantīkaritvā

  *  *  *  *  *  *
  Footnote:1 Ma. - chetva sinehadosaṁ. evamuparipi.
-------------------------------------------------
[page 411]
 Anabhāvaṅgametvā byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
 vicikicchānīvaraṇaṁ pahāya pajahitvā vinodetvā
 byantīkaritvā anabhāvaṅgametvā vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
 viharatīti pahāya pañcāvaraṇāni cetaso.
      [786] Upakkilese byapanujja sabbeti rāgo cittassa
 upakkileso doso cittassa upakkileso moho cittassa upakkileso
 kodho upanāho .pe. Sabbākusalābhisaṅkhārā cittassa upakkilesā.
 Upakkilese byapanujja sabbeti cittassa sabbe upakkilese
 byapanujja panūditvā 1- pajahitvā vinodetvā byantīkaritvā
 anabhāvaṅgametvāti upakkilese byapanujja sabbe.
      [787] Anissito chetvā snehadosanti anissitoti dve
 nissayā taṇhānissayo ca diṭṭhinissayo ca .pe. Ayaṁ taṇhānissayo
 .pe. Ayaṁ diṭṭhinissayo. Snehoti dve snehā
 taṇhāsneho ca diṭṭhisneho ca .pe. Ayaṁ taṇhāsneho
 .pe. Ayaṁ diṭṭhisneho. Dosoti yo cittassa āghāto paṭighāto
 paṭigho 2- paṭivirodho kopo pakopo sampakopo doso padoso
 sampadoso cittassa byāpatti manopadoso kodho kujjhanā
 kujjhitattaṁ doso dussanā dussitattaṁ byāpatti byāpajjanā
 byāpajjitattaṁ virodho paṭivirodho 3- caṇḍikkaṁ assuropo anattamanatā

  *  *  *  *  *  *
  Footnote:1 Ma. panuditvā. 2 Ma. paṭighaṁ. 3 Ma. ime dve pāṭhā natthi.
-------------------------------------------------
[page 412]
 Cittassa. Anissito chetvā snehadosanti so paccekasambuddho
 taṇhāsnehañca diṭṭhisnehañca dosañca chetvā ucchetvā 1-
 samucchetvā pajahitvā vinodetvā byantīkaritvā anabhāvaṅgametvā
 cakkhuṁ anissito sotaṁ anissito .pe. Diṭṭhasutamutaviññātabbe
 dhamme anissito anallīno anupagato anajjhosito anadhimutto
 nikkhanto nissaṭṭho vippamutto visaññutto vimariyādikatena cetasā
 viharatīti anissito chetvā snehadosaṁ. Eko care khaggavisāṇakappo.
 Tenāha so paccekasambuddho
                 pahāya pañcāvaraṇāni cetaso
                 upakkilese byapanujja sabbe
                 anissito chetvā snehadosaṁ
                 eko care khaggavisāṇakappoti.
           [788] Vipiṭṭhikatvāna sukhaṁ dukhañca
                 pubbeva ca somanassadomanassaṁ
                 laddhānupekkhaṁ samathaṁ visuddhaṁ
                 eko care khaggavisāṇakappo.
      [789] Vipiṭṭhikatvāna sukhaṁ dukhañca pubbeva ca somanassadomanassanti
 so paccekasambuddho sukhassa ca pahānā dukkhassa
 ca pahānā pubbeva somanassadomanassānaṁ atthaṅgamā adukkhamasukhaṁ
 upekkhāsatipārisuddhiṁ catutthaṁ jhānaṁ upasampajja viharatīti vipiṭṭhikatvāna

  *  *  *  *  *  *
  Footnote:1 Ma. ucchinditvā.
-------------------------------------------------
[page 413]
 Sukhaṁ dukhañca pubbeva ca somanassadomanassaṁ.
      [790] Laddhānupekkhaṁ samathaṁ visuddhanti upekkhāti yā
 catutthajjhāne upekkhā upekkhanā ajjhupekkhanā cittassa passaddhatā 1-
 majjhattatā cittassa. Samathoti yā cittassa ṭhiti saṇṭhiti avaṭṭhiti
 avisāhāro avikkhepo avisāhaṭamānasatā samatho samādhindriyaṁ
 samādhibalaṁ sammāsamādhi. Catutthajjhāne upekkhā ca samatho ca
 suddhā honti visuddhā pariyodātā anaṅgaṇā vigatūpakkilesā
 mudubhūtā kammanīyā ṭhitā āneñjappattā. Laddhānupekkhaṁ samathaṁ
 visuddhanti catutthajjhāne 2- upekkhañca samathañca laddhāna 3- labhitvāti [4]-
 laddhānupekkhaṁ samathaṁ visuddhaṁ. Eko care khaggavisāṇakappo.
 Tenāha so paccekasambuddho
                 vipiṭṭhikatvāna sukhaṁ dukhañca
                 pubbeva ca somanassadomanassaṁ
                 laddhānupekkhaṁ < PTS. CNid , 70 >samathaṁ visuddhaṁ
                 eko care khaggavisāṇakappoti.
           [791] Āraddhaviriyo paramatthapattiyā
                 alīnacitto akusītavutti
                 daḷhanikkamo thāmabalūpapanno
                 eko care khaggavisāṇakappo.
      [792] Āraddhaviriyo paramatthapattiyāti paramatthaṁ vuccati

  *  *  *  *  *  *
  Footnote:1 Ma. cittasamatā cittappassaddhatā. 2 Ma. catutthajjhānaṁ. 3 Ma. laddhā.
 4 Ma. vinditvā paṭilabhitvāti.
-------------------------------------------------
[page 414]
 Amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Paramatthassa pattiyā
 lābhāya paṭilābhāya adhigamāya phusanāya sacchikiriyāya āraddhaviriyo
 viharati akusalānaṁ dhammānaṁ pahānāya kusalānaṁ dhammānaṁ sampadāya
 thāmavā daḷhaparakkamo anikkhittadhuro kusalesu dhammesūti
 āraddhaviriyo paramatthapattiyā.
      [793] Alīnacitto akusītavuttīti so paccekasambuddho anuppannānaṁ
 pāpakānaṁ akusalānaṁ dhammānaṁ anuppādāya chandaṁ janeti
 vāyamati viriyaṁ ārabhati cittaṁ paggaṇhāti padahati uppannānaṁ
 pāpakānaṁ akusalānaṁ dhammānaṁ pahānāya chandaṁ janeti vāyamati
 viriyaṁ ārabhati cittaṁ paggaṇhāti padahati anuppannānaṁ kusalānaṁ
 dhammānaṁ uppādāya chandaṁ janeti vāyamati viriyaṁ ārabhati cittaṁ
 paggaṇhāti padahati uppannānaṁ kusalānaṁ dhammānaṁ ṭhitiyā
 asammosāya bhiyyobhāvāya vepullāya bhāvanāpāripūriyā 1- chandaṁ janeti
 vāyamati viriyaṁ ārabhati cittaṁ paggaṇhāti padahatīti evaṁ
 alīnacitto akusītavutti. Athavā kāmaṁ taco ca nhārū ca
 aṭṭhī ca avasussatu 2- [3]- maṁsalohitaṁ yantaṁ purisathāmena purisabalena
 purisaviriyena purisaparakkamena pattabbaṁ na taṁ pāpuṇitvā 4- viriyassa
 ṭhānaṁ 5- bhavissatīti cittaṁ paggaṇhāti padahati evampi alīnacitto
 akusītavutti. Na tāvāhaṁ imaṁ pallaṅkaṁ bhindissāmi yāva me

  *  *  *  *  *  *
  Footnote:1 Ma. bhāvanāya pāripūriyā. 2 Ma. avasissatu. 3 Ma. sarīre upasussatu.
 4 Ma. apāpuṇitvā. 5 Ma. saṇṭhānaṁ.
-------------------------------------------------
[page 415]
 Na anupādāya āsavehi cittaṁ vimuccissatīti cittaṁ paggaṇhāti
 padahati evampi alīnacitto akusītavutti.
          Nāssissaṁ 1- na pivissāmi vihārato na nikkhamiṁ 2-
          napi passaṁ nipātessaṁ taṇhāsalle anūhateti
 cittaṁ paggaṇhāti padahati evampi alīnacitto akusītavutti.
 Na tāvāhaṁ imamhā āsanā uṭṭhahissāmi yāva me na
 anupādāya āsavehi cittaṁ vimuccissatīti cittaṁ paggaṇhāti padahati
 evampi alīnacitto akusītavutti. Na tāvāhaṁ imamhā caṅkamā
 orohissāmi vihārā nikkhamissāmi aḍḍhayogā nikkhamissāmi
 pāsādā nikkhamissāmi hammiyā nikkhamissāmi guhāya
 nikkhamissāmi leṇā nikkhamissāmi kuṭiyā nikkhamissāmi kūṭāgārā
 nikkhamissāmi aṭṭā nikkhamissāmi māḷā nikkhamissāmi uddaṇḍā
 nikkhamissāmi upaṭṭhānasālāya nikkhamissāmi maṇḍapā nikkhamissāmi
 rukkhamūlā nikkhamissāmi yāva me na anupādāya āsavehi
 cittaṁ vimuccissatīti cittaṁ paggaṇhāti padahati evampi alīnacitto
 akusītavutti. Imasmiṁyeva pubbaṇhasamaye ariyadhammaṁ āharissāmi
 samāharissāmi adhigacchissāmi phusayissāmi sacchikarissāmīti cittaṁ
 paggaṇhāti padahati evampi alīnacitto akusītavutti. Imasmiṁyeva
 majjhantikasamaye sāyaṇhasamaye purebhattaṁ pacchābhattaṁ purimayāme
 majjhimayāme pacchimayāme kāḷe juṇhe vasse

  *  *  *  *  *  *
  Footnote:1 Ma. nāsissaṁ. 2 Ma. nikkhame.
-------------------------------------------------
[page 416]
 Hemante gimhe purime vayokhandhe majjhime vayokhandhe pacchime
 vayokhandhe ariyadhammaṁ āharissāmi samāharissāmi adhigacchissāmi
 phusayissāmi sacchikarissāmīti cittaṁ paggaṇhāti padahati evampi
 alīnacitto akusītavutti.
      [794] Daḷhanikkamo thāmabalūpapannoti daḷhanikkamoti so
 paccekasambuddho daḷhasamādāno ahosi kusalesu dhammesu avaṭṭhitasamādāno
 kāyasucarite vacīsucarite manosucarite dānasaṁvibhāge sīlasamādāne
 uposathupavāse metteyyatāya 1- petteyyatāya sāmaññatāya
 brahmaññatāya kulejeṭṭhāpacāyikāya aññataraññataresu adhikusalesu
 dhammesūti daḷhanikkamo. Thāmabalūpapannoti so paccekasambuddho
 thāmena ca balena ca viriyena ca parakkamena ca [2]- upeto
 hoti samupeto upāgato samupāgato upapanno samupapanno samannāgatoti
 daḷhanikkamo thāmabalūpapanno. Eko care khaggavisāṇakappo.
 Tenāha so paccekasambuddho
                 āraddhaviriyo paramatthapattiyā
                 alīnacitto akusītavutti
                 daḷhanikkamo thāmabalūpapanno
                 eko care khaggavisāṇakappoti.
           [795] Paṭisallānaṁ jhānamariñcamāno
                 dhammesu niccaṁ anudhammacārī

  *  *  *  *  *  *
  Footnote:1 Ma. matteyyatāya. 2 Ma. paññāya ca.
-------------------------------------------------
[page 417]
                 Ādīnavaṁ sammasitā bhavesu
                 eko care khaggavisāṇakappo.
      [796] Paṭisallānaṁ jhānamariñcamānoti so paccekasambuddho
 paṭisallānārāmo hoti paṭisallānarato ajjhattaṁ cetosamathamanuyutto
 anirākatajjhāno [1]- jhānamariñcati 2- anuppannassa vā paṭhamassa
 jhānassa uppādāya yutto payutto saṁyutto āyutto samāyutto
 anuppannassa vā dutiyassa jhānassa anuppannassa vā tatiyassa
 jhānassa anuppannassa vā catutthassa jhānassa uppādāya
 yutto payutto saṁyutto āyutto samāyuttoti evaṁ jhānamariñcati.
 Athavā uppannaṁ vā paṭhamaṁ jhānaṁ āsevati bhāveti
 bahulīkaroti uppannaṁ vā dutiyaṁ jhānaṁ uppannaṁ vā tatiyaṁ
 jhānaṁ uppannaṁ vā catutthaṁ jhānaṁ āsevati bhāveti bahulīkarotīti
 evampi jhānamariñcatīti paṭisallānaṁ jhānamariñcamāno.
      [797] Dhammesu niccaṁ anudhammacārīti dhammā vuccanti cattāro
 satipaṭṭhānā .pe. Ariyo aṭṭhaṅgiko maggo. Katame
 anudhammā. Sammāpaṭipadā anulomapaṭipadā 3- apaccanīkapaṭipadā
 anvatthapaṭipadā dhammānudhammapaṭipadā sīlesu paripūrikāritā indriyesu
 guttadvāratā bhojane mattaññutā jāgariyānuyogo satisampajaññaṁ
 ime vuccanti anudhammā. Dhammesu niccaṁ anudhammacārīti dhammesu
 niccakālaṁ [4]- satataṁ samitaṁ abbokiṇṇaṁ 5- pokhānupokhaṁ udakummijātaṁ

  *  *  *  *  *  *
  Footnote:1-2 Ma. vipassanāya samannāgato brūhetā suññāgāraṁ jhāyī jhānarato
 ekattamanuyutto sadatthagarukoti paṭisallānaṁ. jhānamariñcamānoti so
 paccekasambuddho dvīhi kāraṇehi jhānaṁ na riñcati. 3 Ma. ayaṁ pāṭho natthi.
 4 Ma. dhuvakālaṁ. 5 Ma. avokiṇṇaṁ.
-------------------------------------------------
[page 418]
 Avici santati 1- sahitaṁ phusitaṁ purebhattaṁ pacchābhattaṁ purimayāme majjhimayāme
 pacchimayāme kāḷe juṇhe vasse hemante gimhe purime
 vayokhandhe majjhime vayokhandhe pacchime vayokhandhe carati vicarati
 iriyati vatteti pāleti yapeti yāpetīti dhammesu niccaṁ
 anudhammacārī.
      [798] Ādīnavaṁ sammasitā bhavesūti sabbe saṅkhārā aniccāti
 ādīnavaṁ sammasitā bhavesu sabbe saṅkhārā dukkhāti sabbe dhammā
 anattāti .pe. Yaṅkiñci samudayadhammaṁ sabbantaṁ nirodhadhammanti
 ādīnavaṁ sammasitā bhavesūti ādīnavaṁ sammasitā bhavesu.
 Eko care khaggavisāṇakappo. Tenāha so paccekasambuddho
                 paṭisallānaṁ jhānamariñcamāno
                 dhammesu niccaṁ anudhammacārī
                 ādīnavaṁ sammasitā bhavesu
                 eko care khaggavisāṇakappoti.
           [799] Taṇhakkhayaṁ patthayaṁ appamatto
                 anelamūgo 2- sutavā satimā 3-
                 saṅkhātadhammo niyato padhānavā
                 eko care khaggavisāṇakappo.
      [800] Taṇhakkhayaṁ patthayaṁ appamattoti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.

  *  *  *  *  *  *
  Footnote:1 Ma. ime dve pāṭhā natthi. 2 Ma. aneḷamūgo. evamuparipi. 3 Ma. satīmā.
 evamuparipi.
-------------------------------------------------
[page 419]
 Taṇhakkhayaṁ patthayanti rāgakkhayaṁ dosakkhayaṁ mohakkhayaṁ gatikkhayaṁ
 upapattikkhayaṁ paṭisandhikkhayaṁ bhavakkhayaṁ saṁsārakkhayaṁ vaṭṭakkhayaṁ icchanto
 patthayanto [1]- abhijappantoti taṇhakkhayaṁ patthayaṁ. Appamattoti
 so paccekasambuddho sakkaccakārī sātaccakārī .pe. Appamatto
 kusalesu dhammesūti taṇhakkhayaṁ patthayaṁ appamatto.
      [801] Anelamūgo sutavā satimāti anelamūgoti so paccekasambuddho
 paṇḍito paññavā buddhimā ñāṇī vibhāvī medhāvīti
 anelamūgo. Sutavāti so paccekasambuddho bahussuto hoti sutadharo
 sutasannicayo ye te dhammā ādikalyāṇā majjhekalyāṇā
 pariyosānakalyāṇā sātthā sabyañjanā kevalaparipuṇṇaṁ parisuddhaṁ
 brahmacariyaṁ abhivadanti tathārūpāssa dhammā bahussutā honti
 dhatā vacasā paricitā manasānupekkhitā diṭṭhiyā supaṭividdhāti
 sutavā. Satimāti so paccekasambuddho satimā hoti paramena
 satinepakkena samannāgato cirakatampi cirabhāsitampi saritāti
 anelamūgo sutavā satimā.
      [802] Saṅkhātadhammo niyato padhānavāti saṅkhātadhammo
 vuccati ñāṇaṁ yā paññā pajānanā .pe. Amoho dhammavicayo
 sammādiṭṭhi. Saṅkhātadhammoti so paccekasambuddho saṅkhātadhammo
 ñātadhammo tulitadhammo tīritadhammo vibhūtadhammo vibhāvitadhammo
 sabbe saṅkhārā aniccāti .pe. Yaṅkiñci samudayadhammaṁ

  *  *  *  *  *  *
  Footnote:1 Ma. sādiyanto pihayanto.
-------------------------------------------------
[page 420]
 Sabbantaṁ nirodhadhammanti saṅkhātadhammo ñātadhammo tulitadhammo
 tīritadhammo vibhūtadhammo vibhāvitadhammo. Athavā tassa paccekasambuddhassa
 [1]- Khandhā saṅkhātā 2- dhātuyo saṅkhātā āyatanāni saṅkhātāni
 gatiyo saṅkhātā upapattiyo saṅkhātā paṭisandhiyo saṅkhātā bhavā
 saṅkhātā saṁsārā saṅkhātā vaṭṭā saṅkhātā. Athavā [3]- paccekasambuddho
 khandhapariyante ṭhito dhātupariyante ṭhito āyatanapariyante
 ṭhito gatipariyante ṭhito upapattipariyante ṭhito paṭisandhipariyante
 ṭhito bhavapariyante ṭhito saṁsārapariyante ṭhito vaṭṭapariyante ṭhito
 saṅkhārapariyante ṭhito antimabhave ṭhito [4]- antimadehadharo
 paccekasambuddho.
          Yassāyaṁ 5- pacchimako bhavo carimoyaṁ samussayo
          jātijarāmaraṇasaṁsāro 6- natthi tassa punabbhavoti
 [7]- Saṅkhātadhammo. Niyatoti niyāmā vuccanti cattāro ariyamaggā.
 Catūhi ariyamaggehi samannāgatoti niyato ariyamaggehi niyāmaṁ patto
 sampatto [8]- phusito sacchikatoti niyato. Padhānavāti padhānaṁ
 vuccati viriyaṁ yo cetaso viriyārambho nikkamo parakkamo [9]- ussāho
 ussoḷhī thāmo dhiti asithilaparakkamo anikkhittacchandatā
 anikkhittadhuratā dhurasampaggāho viriyaṁ viriyindriyaṁ viriyabalaṁ
 sammāvāyāmo. So paccekasambuddho iminā padhānena upeto
 samupeto upāgato samupāgato upapanno samupapanno samannāgato

  *  *  *  *  *  *
  Footnote:1 Ma. ca.. 2 Ma. saṅkhittā. evamīdisesu padesu. 3 Ma. so. 4 Ma. antimasamussaye
 ṭhito. 5 Ma. tassāyaṁ. 6 Ma. jātimaraṇasaṁsāro. 7 Ma. taṁkāraṇā paccekasambuddho.
 8 Ma. adhigato. 9 Ma. uyyāmo vāyāmo.
-------------------------------------------------
[page 421]
 Tasmā so paccekasambuddho padhānavāti saṅkhātadhammo niyato
 padhānavā. Eko care khaggavisāṇakappo. Tenāha so paccekasambuddho
                 taṇhakkhayaṁ patthayaṁ appamatto
                 anelamūgo sutavā satimā
                 saṅkhātadhammo < PTS. CNid , 71 >niyato padhānavā
                 eko care khaggavisāṇakappoti.
           [803] Sīhova saddesu asantasanto
                 vātova jālamhi asajjamāno
                 padumaṁva toyena alimpamāno
                 eko care khaggavisāṇakappo.
      [804] Sīhova saddesu asantasantoti yathā sīho migarājā
 saddesu asantāsī aparisantāsī anutrāsī anubbiggo anussukī 1-
 anutrāso abhiru acchambhī anutrāsī apalāyī paccekasambuddhopi
 saddesu asantāsī aparisantāsī anutrāsī anubbiggo anussukī
 anutrāso abhiru acchambhī anutrāsī apalāyī pahīnabhayabheravo
 vigatalomahaṁso viharatīti sīhova saddesu asantasanto.
      [805] Vātova jālamhi asajjamānoti vātoti puratthimā
 vātā pacchimā vātā uttarā vātā dakkhiṇā vātā sarajā
 vātā [2]- sītā vātā uṇhā vātā parittā vātā adhimattā vātā

  *  *  *  *  *  *
  Footnote:1 Ma. anussaṅkī. evamuparipi. 2 Ma. arajā vātā.
-------------------------------------------------
[page 422]
 Kālavātā 1- verambhavātā pakkhivātā supaṇṇavātā tālapaṇṇavātā
 vidhūpanavātā. Jālaṁ vuccati suttajālaṁ. Yathā vāto jālamhi
 na sajjati na gayhati 2- na bajjhati na palibajjhati evameva dve
 jālā taṇhājālañca diṭṭhijālañca .pe. Idaṁ taṇhājālaṁ
 .pe. Idaṁ diṭṭhijālaṁ tassa paccekasambuddhassa taṇhājālaṁ
 pahīnaṁ diṭṭhijālaṁ paṭinissaṭṭhaṁ taṇhājālassa pahīnattā diṭṭhijālassa
 paṭinissaṭṭhattā so paccekasambuddho rūpe na sajjati
 sadde na sajjati .pe. Diṭṭhasutamutaviññātabbesu dhammesu na
 sajjati na gayhati na bajjhati na palibajjhati nikkhanto nissaṭṭho
 vippamutto visaṁyutto vimariyādikatena cetasā viharatīti vātova
 jālamhi asajjamāno.
      [806] Padumaṁva toyena alimpamānoti padumaṁ vuccati
 padumapupphaṁ. Toyaṁ vuccati udakaṁ. Yathā padumapupphaṁ toyena na
 limpiyati 3- [4]- alittaṁ [5]- anupalittaṁ evameva dve lepā taṇhālepo
 ca diṭṭhilepo ca .pe. Ayaṁ taṇhālepo .pe. Ayaṁ diṭṭhilepo
 tassa paccekasambuddhassa taṇhālepo pahīno diṭṭhilepo
 paṭinissaṭṭho taṇhālepassa pahīnattā diṭṭhilepassa paṭinissaṭṭhattā
 so paccekasambuddho rūpe na limpati sadde na limpati .pe.
 Diṭṭhasutamutaviññātabbesu dhammesu na limpati [6]- nupalimpati alitto [7]-
 anupalitto nikkhanto nissaṭṭho vippamutto visaṁyutto vimariyādikatena

  *  *  *  *  *  *
  Footnote:1 Ma. ayaṁ pāṭho natthi. 2 Ma. taṇhāti. evamīdisesu ṭhānesu. 3 Ma. limpati.
 4 Ma. na palimpati na upalimpati. 5 Ma. apalittaṁ. 6 Ma. na palimpati.
 7 Ma. apalitto.
-------------------------------------------------
[page 423]
 Cetasā viharatīti padumaṁva toyena alimpamāno. Eko
 care khaggavisāṇakappo. Tenāha so paccekasambuddho
                 sīhova saddesu asantasanto
                 vātova jālamhi asajjamāno
                 padumaṁva toyena alimpamāno
                 eko care khaggavisāṇakappoti.
           [807] Sīho yathā dāṭhabalī pasayha
                 rājā migānaṁ abhibhuyyacārī
                 sevetha pantāni senāsanāni
                 eko care khaggavisāṇakappo.
      [808] Sīho yathā dāṭhabalī pasayha rājā migānaṁ abhibhuyyacārīti
 yathā sīho migarājā dāṭhabalī dāṭhāvudho sabbe tiracchānagate
 pāṇe abhibhuyya abhibhavitvā ajjhottharitvā pariyādiyitvā
 madditvā carati vicarati iriyati vatteti pāleti yapeti yāpeti
 evameva 1- paccekasambuddhopi paññābalī paññāvudho sabbapāṇabhūte [2]-
 paññāya abhibhuyya abhibhavitvā ajjhottharitvā pariyādiyitvā
 madditvā carati vicarati iriyati vatteti pāleti yapeti
 yāpetīti sīho yathā dāṭhabalī pasayha rājā migānaṁ abhibhuyyacārī.
      [809] Sevetha pantāni senāsanānīti yathā sīho migarājā
 araññavanapatthāni ajjhogāhetvā 3- carati vicarati iriyati vatteti

  *  *  *  *  *  *
  Footnote:1 Ma. ayaṁ pāṭho natthi. 2 Ma. puggale. 3 Ma. araññavanamajjhogāhetvā.
 evamuparipi.
-------------------------------------------------
[page 424]
 Pāleti yapeti yāpeti evameva 1- paccekasambuddhopi araññavanapatthāni
 pantāni senāsanāni paṭisevati appasaddāni appanigghosāni
 vijanavātāni manussarāhaseyyakāni paṭisallānasāruppāni. So eko
 gacchati eko tiṭṭhati eko nisīdati eko seyyaṁ kappeti eko
 gāmaṁ piṇḍāya pavisati eko abhikkamati eko paṭikkamati eko
 raho nisīdati eko caṅkamaṁ adhiṭṭhāti eko carati vicarati iriyati
 vatteti pāleti yapeti yāpetīti sevetha pantāni senāsanāni.
 Eko care khaggavisāṇakappo. Tenāha so paccekasambuddho
                 sīho yathā dāṭhabalī pasayha
                 rājā migānaṁ abhibhuyyacārī
                 sevetha pantāni senāsanāni
                 eko care khaggavisāṇakappoti.
           [810] Mettaṁ upekkhaṁ karuṇaṁ vimuttiṁ
                 āsevamāno muditañca kāle
                 sabbena lokena avirujjhamāno
                 eko care khaggavisāṇakappo.
      [811] Mettaṁ upekkhaṁ karuṇaṁ vimuttiṁ āsevamāno muditañca
 kāleti so paccekasambuddho mettāsahagatena cetasā ekaṁ disaṁ
 pharitvā viharati tathā dutiyaṁ tathā tatiyaṁ tathā catutthaṁ iti
 uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 425]
 Cetasā vipulena mahaggatena appamāṇena averena
 abyāpajjhena 1- pharitvā viharati karuṇāsahagatena cetasā muditāsahagatena
 cetasā upekkhāsahagatena cetasā ekaṁ disaṁ pharitvā viharati
 tathā dutiyaṁ tathā tatiyaṁ tathā catutthaṁ iti uddhamadho tiriyaṁ
 sabbadhi sabbattatāya sabbāvantaṁ lokaṁ upekkhāsahagatena cetasā
 vipulena mahaggatena appamāṇena averena abyāpajjhena pharitvā
 viharatīti mettaṁ upekkhaṁ karuṇaṁ vimuttiṁ āsevamāno muditañca
 kāle.
      [812] Sabbena lokena avirujjhamānoti mettādīnaṁ 2-
 bhāvitattā ye puratthimāya disāya sattā te appaṭikulā honti
 ye pacchimāya disāya sattā ye uttarāya disāya sattā ye
 dakkhiṇāya disāya sattā ye puratthimāya anudisāya sattā ye
 pacchimāya anudisāya sattā ye uttarāya anudisāya sattā ye
 dakkhiṇāya anudisāya sattā ye adhogamāya 3- disāya sattā ye
 uparimāya disāya sattā ye dasasu disāsu vidisāsu 4- sattā te
 appaṭikulā honti [5]-. Sabbena lokena avirujjhamānoti sabbena
 sattalokena 6- avirujjhamāno appaṭivirujjhamāno aghaṭṭiyamāno 7-
 appaṭihaññamānoti sabbena lokena avirujjhamāno. Eko care
 khaggavisāṇakappo. Tenāha so paccekasambuddho
                 mettaṁ upekkhaṁ karuṇaṁ vimuttiṁ

  *  *  *  *  *  *
  Footnote:1 Ma. abyāpajjena. evamīdisesu padesu. 2 Ma. mettāya. 3 Ma. heṭṭhimāya.
 4 Ma. ayaṁ pāṭho natthi. 5 Ma. karuṇāya bhāvitattā .pe. muditāya bhāvitattā
 .pe. upekkhāya bhāvitattā ye puratthimāya disāya sattā .pe. ye dasasu disāsu
 sattā te appaṭikūlā honti. 6 Ma. lokena. 7 Ma. anāghāmatiyāno.
-------------------------------------------------
[page 426]
                 Āsevamāno muditañca kāle
                 sabbena lokena avirujjhamāno
                 eko care khaggavisāṇakappoti.
           [813] Rāgañca dosañca pahāya mohaṁ
                 sandālayitvāna saññojanāni
                 asantasaṁ jīvitasaṅkhayamhi
                 eko care khaggavisāṇakappo.
      [814] Rāgañca dosañca pahāya mohanti rāganti yo
 rāgo sārāgo .pe. Abhijjhā lobho akusalamūlaṁ. Dosanti
 yo cittassa āghāto .pe. Caṇḍikkaṁ assuropo anattamanatā
 cittassa. Mohoti dukkhe añāṇaṁ .pe. Avijjālaṅgī moho
 akusalamūlaṁ. Rāgañca dosañca pahāya mohanti so paccekasambuddho
 rāgañca dosañca mohañca pahāya pajahitvā vinodetvā
 byantīkaritvā anabhāvaṅgametvāti rāgañca dosañca pahāya
 mohaṁ.
      [815] Sandālayitvāna saññojanānīti dasa saññojanāni
 kāmarāgasaññojanaṁ paṭighasaññojanaṁ .pe. Avijjāsaññojanaṁ.
 Sandālayitvāna saññojanānīti [1]- saññojanāni sandālayitvāna
 padālayitvāna sampadālayitvāna pajahitvāna vinodetvāna byantīkaritvāna
 anabhāvaṅgametvānāti sandālayitvāna saññojanāni.

  *  *  *  *  *  *
  Footnote:1 Ma. dasa.
-------------------------------------------------
[page 427]
      [816] Asantasaṁ jīvitasaṅkhayamhīti so paccekasambuddho
 jīvitapariyosāne asantāsī aparisantāsī 1- anutrāsī anubbiggo anussukī
 anutrāso abhiru acchambhī anutrāsī apalāyī pahīnabhayabheravo
 vigatalomahaṁsoti [2]- asantasaṁ jīvitasaṅkhayamhi. Eko care
 khaggavisāṇakappo. Tenāha so paccekasambuddho
                 rāgañca dosañca pahāya mohaṁ
                 sandālayitvāna saññojanāni
                 asantasaṁ < PTS. CNid , 72 >jīvitasaṅkhayamhi
                 eko care khaggavisāṇakappoti.
           [817] Bhajanti sevanti ca kāraṇatthā
                 nikkāraṇā dullabhā ajja mittā
                 attatthapaññā asucī manussā
                 eko care khaggavisāṇakappo.
      [818] Bhajanti sevanti ca kāraṇatthāti attatthakāraṇā
 paratthakāraṇā ubhayatthakāraṇā diṭṭhadhammikatthakāraṇā samparāyikatthakāraṇā
 paramatthakāraṇā bhajanti sambhajanti sevanti [3]-
 paṭisevantīti bhajanti sevanti ca kāraṇatthā.
      [819] Nikkāraṇā dullabhā ajja mittāti dve mittā
 āgārikamitto 4- ca anāgārikamitto ca .pe. Ayaṁ āgārikamitto
 .pe. Ayaṁ anāgārikamitto. Nikkāraṇā dullabhā ajja mittāti

  *  *  *  *  *  *
  Footnote:1 Ma. ayaṁ pāṭho natthi. 2 Ma. vīharatīti. 3 Ma. nisevanti saṁsevanti.
 4 Ma. agārikamitto. evamuparipi.
-------------------------------------------------
[page 428]
 Ime dve mittā akāraṇā [1]- ahetū appaccayā dullabhāti [2]-
 nikkāraṇā dullabhā ajja mittā.
      [820] Attatthapaññā asucī manussāti attatthapaññāti
 attano atthāya attano hetu attano paccayā attano kāraṇā
 bhajanti sambhajanti sevanti nisevanti saṁsevanti [3]- ācaranti samācaranti
 payirupāsanti pucchanti 4- paripañhantīti attatthapaññā. Asucī
 manussāti asucinā kāyakammena samannāgatāti asucī manussā.
 Asucinā vacīkammena samannāgatāti asucī manussā. Asucinā
 manokammena samannāgatāti asucī manussā. Asucinā pāṇātipātena
 asucinā adinnādānena asucinā kāmesumicchācārena
 asucinā musāvādena asuciyā pisuṇāya vācāya asuciyā pharusāya
 vācāya asucinā samphappalāpena asuciyā abhijjhāya asucinā
 byāpādena asuciyā micchādiṭṭhiyā samannāgatāti asucī manussā.
 Asuciyā cetanāya samannāgatāti asucī manussā. Asuciyā
 patthanāya samannāgatāti asucī manussā. Asucinā paṇidhinā
 samannāgatāti asucī manussā hīnā nihīnā parihīnā 5- omakā lāmakā
 jatukkā parittāti attatthapaññā asucī manussā.
      [821] Eko care khaggavisāṇakappoti ekoti .pe.
 Careti aṭṭha cariyāyo .pe. Eko care khaggavisāṇakappo.
 Tenāha so paccekasambuddho

  *  *  *  *  *  *
  Footnote:1 Ma. nikkaraṇā. 2 Ma. dulladdhā sudulladdhāti. 3 Ma. paṭisevanti.
 4 Ma. paripucchanti. 5 Ma. ayaṁ pāṭho natthi.
-------------------------------------------------
[page 429]
                 Bhajanti sevanti ca kāraṇatthā
                 nikkāraṇā dullabhā ajja mittā
                 attatthapaññā asucī manussā
                 eko care khaggavisāṇakappoti.
                 Khaggavisāṇasuttaniddeso niṭṭhito 1-.
          Ajito tissametteyyo puṇṇako atha mettagū
          dhotako upasīvo ca nando ca atha hemako
          todeyyakappā dubhayo jatukaṇṇī ca paṇḍito
          bhadrāvudho udayo ca posālo cāpi brāhmaṇo
          mogharājā ca medhāvī piṅgiyo ca mahāisi
          soḷasannaṁ 2- panetesaṁ brāhmaṇānaṁva sāsanaṁ
          pārāyanānaṁ niddeso tattakā ca bhavanti hi
          khaggavisāṇasuttānaṁ niddesāpi tattheva 3- ca
          niddesā duvidhā ñeyyā paripuṇṇā sulikkhitā 4-.
                     Suttaniddeso samatto.
                       ----------

  *  *  *  *  *  *
  Footnote:1 Ma. ekūnavīsatimo. 2 Ma. soḷasānaṁ. 3 Ma. tatheva. 4 Ma. sulakkhitāti.
-------------------------------------------------
