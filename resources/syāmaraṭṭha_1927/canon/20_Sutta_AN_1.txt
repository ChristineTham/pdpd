[page 001]
                 Suttantapiṭake aṅguttaranikāyassa
                        paṭhamo bhāgo
                          -----
                        ekanipāto
             namo tassa bhagavato arahato sammāsambuddhassa
                       ekadhammādipāli
      [1] < PTS. A I , 1 >Evamme sutaṁ. Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Tatra kho bhagavā bhikkhū āmantesi bhikkhavoti.
 Bhadanteti te bhikkhū bhagavato paccassosuṁ. Bhagavā etadavoca.
      [2] Nāhaṁ bhikkhave aññaṁ ekarūpaṁpi samanupassāmi yaṁ evaṁ
 purisassa cittaṁ pariyādāya tiṭṭhati yathayidaṁ bhikkhave itthirūpaṁ itthirūpaṁ
 bhikkhave purisassa cittaṁ pariyādāya tiṭṭhatīti.
      [3] Nāhaṁ bhikkhave aññaṁ ekasaddaṁpi samanupassāmi yaṁ evaṁ
 purisassa cittaṁ pariyādāya tiṭṭhati yathayidaṁ bhikkhave itthisaddo
 itthisaddo bhikkhave purisassa cittaṁ pariyādāya tiṭṭhatīti.
      [4] Nāhaṁ bhikkhave aññaṁ ekagandhaṁpi samanupassāmi yaṁ evaṁ
 purisassa cittaṁ pariyādāya tiṭṭhati yathayidaṁ bhikkhave itthigandho
 itthigandho bhikkhave purisassa cittaṁ pariyādāya tiṭṭhatīti.
-------------------------------------------------
[page 002]
      [5] < PTS. A I , 2 >Nāhaṁ bhikkhave aññaṁ ekarasaṁpi samanupassāmi yaṁ evaṁ
 purisassa cittaṁ pariyādāya tiṭṭhati yathayidaṁ bhikkhave itthiraso itthiraso
 bhikkhave purisassa cittaṁ pariyādāya tiṭṭhatīti.
      [6] Nāhaṁ bhikkhave aññaṁ ekaphoṭṭhabbaṁpi samanupassāmi yaṁ
 evaṁ purisassa cittaṁ pariyādāya tiṭṭhati yathayidaṁ bhikkhave
 itthiphoṭṭhabbo itthiphoṭṭhabbo bhikkhave purisassa cittaṁ pariyādāya
 tiṭṭhatīti.
      [7] Nāhaṁ bhikkhave aññaṁ ekarūpaṁpi samanupassāmi yaṁ evaṁ
 itthiyā cittaṁ pariyādāya tiṭṭhati yathayidaṁ bhikkhave purisarūpaṁ purisarūpaṁ
 bhikkhave itthiyā cittaṁ pariyādāya tiṭṭhatīti.
      [8] Nāhaṁ bhikkhave aññaṁ ekasaddaṁpi samanupassāmi yaṁ evaṁ
 itthiyā cittaṁ pariyādāya tiṭṭhati yathayidaṁ bhikkhave purisasaddo
 purisasaddo bhikkhave itthiyā cittaṁ pariyādāya tiṭṭhatīti.
      [9] Nāhaṁ bhikkhave aññaṁ ekagandhaṁpi samanupassāmi yaṁ evaṁ
 itthiyā cittaṁ pariyādāya tiṭṭhati yathayidaṁ bhikkhave purisagandho
 purisagandho bhikkhave itthiyā cittaṁ pariyādāya tiṭṭhatīti.
      [10] Nāhaṁ bhikkhave aññaṁ ekarasaṁpi samanupassāmi yaṁ evaṁ
 itthiyā cittaṁ pariyādāya tiṭṭhati yathayidaṁ bhikkhave purisaraso purisaraso
 bhikkhave itthiyā cittaṁ pariyādāya tiṭṭhatīti.
      [11] Nāhaṁ bhikkhave aññaṁ ekaphoṭṭhabbaṁpi samanupassāmi yaṁ
-------------------------------------------------
[page 003]
 Evaṁ itthiyā cittaṁ pariyādāya tiṭṭhati yathayidaṁ bhikkhave
 purisaphoṭṭhabbo 1- purisaphoṭṭhabbo 2- bhikkhave itthiyā cittaṁ pariyādāya
 tiṭṭhatīti.
                     Vaggo 3- paṭhamo.
      [12] < PTS. A I , 3 >Nāhaṁ bhikkhave aññaṁ ekadhammaṁpi samanupassāmi yena
 anuppanno vā kāmacchando uppajjati uppanno vā kāmacchando
 bhiyyobhāvāya vepullāya saṁvattati yathayidaṁ bhikkhave subhanimittaṁ
 subhanimittaṁ bhikkhave ayoniso manasikaroto anuppanno ceva kāmacchando
 uppajjati uppanno ca kāmacchando bhiyyobhāvāya vepullāya
 saṁvattatīti.
      [13] Nāhaṁ bhikkhave aññaṁ ekadhammaṁpi samanupassāmi yena
 anuppanno vā byāpādo uppajjati uppanno vā byāpādo
 bhiyyobhāvāya vepullāya saṁvattati yathayidaṁ bhikkhave paṭighanimittaṁ
 paṭighanimittaṁ bhikkhave ayoniso manasikaroto anuppanno ceva byāpādo
 uppajjati uppanno ca byāpādo bhiyyobhāvāya vepullāya
 saṁvattatīti.
      [14] Nāhaṁ bhikkhave aññaṁ ekadhammaṁpi samanupassāmi yena
 anuppannaṁ vā thīnamiddhaṁ uppajjati uppannaṁ vā thīnamiddhaṁ
 bhiyyobhāvāya vepullāya saṁvattati yathayidaṁ bhikkhave arati tandi vijambhikā
 bhattasammado cetaso ca līnattaṁ līnacittassa bhikkhave anuppannañceva

  *  *  *  *  *  *
  Footnote:1-2 Yu. purisaphoṭṭhabbaṁ. 3 Ma. Yu. rūpādivaggo.
-------------------------------------------------
[page 004]
 Thīnamiddhaṁ uppajjati uppannañca thīnamiddhaṁ bhiyyobhāvāya vepullāya
 saṁvattatīti
      [15] Nāhaṁ bhikkhave aññaṁ ekadhammaṁpi samanupassāmi yena
 anuppannaṁ vā uddhaccakukkuccaṁ uppajjati uppannaṁ vā uddhaccakukkuccaṁ
 bhiyyobhāvāya vepullāya saṁvattati yathayidaṁ bhikkhave cetaso
 avūpasamo avūpasantacittassa bhikkhave anuppannañceva uddhaccakukkuccaṁ
 uppajjati uppannañca uddhaccakukkuccaṁ bhiyyobhāvāya vepullāya
 saṁvattatīti.
      [16] < PTS. A I , 4 >Nāhaṁ bhikkhave aññaṁ ekadhammaṁpi samanupassāmi yena
 anuppannā vā vicikicchā uppajjati uppannā vā vicikicchā
 bhiyyobhāvāya vepullāya saṁvattati yathayidaṁ bhikkhave ayoniso manasikāro
 ayoniso bhikkhave manasikaroto anuppannā ceva vicikicchā uppajjati
 uppannā ca vicikicchā bhiyyobhāvāya vepullāya saṁvattatīti.
      [17] Nāhaṁ bhikkhave aññaṁ ekadhammaṁpi samanupassāmi yena
 anuppanno vā kāmacchando nuppajjati uppanno vā kāmacchando
 pahīyati yathayidaṁ bhikkhave asubhanimittaṁ asubhanimittaṁ bhikkhave yoniso
 manasikaroto anuppanno ceva kāmacchando nuppajjati uppanno ca
 kāmacchando pahīyatīti.
      [18] Nāhaṁ bhikkhave aññaṁ ekadhammaṁpi samanupassāmi yena
 anuppanno vā byāpādo nuppajjati uppanno vā byāpādo
-------------------------------------------------
[page 005]
 Pahīyati yathayidaṁ bhikkhave mettā cetovimutti mettaṁ bhikkhave
 cetovimuttiṁ yoniso manasikaroto anuppanno ceva byāpādo nuppajjati
 uppanno ca byāpādo pahīyatīti.
      [19] Nāhaṁ bhikkhave aññaṁ ekadhammaṁpi samanupassāmi yena
 anuppannaṁ vā thīnamiddhaṁ nuppajjati uppannaṁ vā thīnamiddhaṁ pahīyati
 yathayidaṁ bhikkhave ārambhadhātu nikkamadhātu parakkamadhātu āraddhaviriyassa
 bhikkhave anuppannañceva thīnamiddhaṁ nuppajjati uppannañca thīnamiddhaṁ
 pahīyatīti.
      [20] Nāhaṁ bhikkhave aññaṁ ekadhammaṁpi samanupassāmi yena
 anuppannaṁ vā uddhaccakukkuccaṁ nuppajjati uppannaṁ vā uddhaccakukkuccaṁ
 pahīyati yathayidaṁ bhikkhave cetaso vūpasamo vūpasantacittassa
 bhikkhave anuppannañceva uddhaccakukkuccaṁ nuppajjati uppannañca
 uddhaccakukkuccaṁ pahīyatīti.
      [21] Nāhaṁ bhikkhave aññaṁ ekadhammaṁpi samanupassāmi < PTS. A I , 5 >yena
 anuppannā vā vicikicchā nuppajjati uppannā vā vicikicchā pahīyati
 yathayidaṁ bhikkhave yoniso manasikāro yoniso bhikkhave manasikaroto
 anuppannā ceva vicikicchā nuppajjati uppannā ca vicikicchā
 pahīyatīti.
                     Vaggo 1- dutiyo.
      [22] Nāhaṁ bhikkhave aññaṁ ekadhammaṁpi samanupassāmi yaṁ evaṁ

  *  *  *  *  *  *
  Footnote:1 Ma. Yu. nīvaraṇappahānavaggo.
-------------------------------------------------
[page 006]
 Abhāvitaṁ akammaniyaṁ hoti yathayidaṁ bhikkhave cittaṁ cittaṁ bhikkhave
 abhāvitaṁ akammaniyaṁ hotīti.
      [23] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 bhāvitaṁ kammaniyaṁ hoti yathayidaṁ bhikkhave cittaṁ cittaṁ bhikkhave
 bhāvitaṁ kammaniyaṁ hotīti.
      [24] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 abhāvitaṁ mahato anatthāya saṁvattati yathayidaṁ bhikkhave cittaṁ cittaṁ
 bhikkhave abhāvitaṁ mahato anatthāya saṁvattatīti.
      [25] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 bhāvitaṁ mahato atthāya saṁvattati yathayidaṁ bhikkhave cittaṁ cittaṁ
 bhikkhave bhāvitaṁ mahato atthāya saṁvattatīti.
      [26] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 abhāvitaṁ apātubhūtaṁ mahato anatthāya saṁvattati yathayidaṁ bhikkhave cittaṁ
 cittaṁ bhikkhave abhāvitaṁ apātubhūtaṁ mahato anatthāya saṁvattatīti.
      [27] Nāhaṁ bhikkhave aññaṁ ekadhammaṁpi < PTS. A I , 6 >samanupassāmi yaṁ evaṁ
 bhāvitaṁ pātubhūtaṁ mahato atthāya saṁvattati yathayidaṁ bhikkhave cittaṁ
 cittaṁ bhikkhave bhāvitaṁ pātubhūtaṁ mahato atthāya saṁvattatīti.
      [28] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 abhāvitaṁ abahulīkataṁ mahato anatthāya saṁvattati yathayidaṁ bhikkhave cittaṁ
 cittaṁ bhikkhave abhāvitaṁ abahulīkataṁ mahato anatthāya saṁvattatīti.
-------------------------------------------------
[page 007]
      [29] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 bhāvitaṁ bahulīkataṁ mahato atthāya saṁvattati yathayidaṁ bhikkhave cittaṁ
 cittaṁ bhikkhave bhāvitaṁ bahulīkataṁ mahato atthāya saṁvattatīti.
      [30] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 abhāvitaṁ abahulīkataṁ dukkhādhivāhaṁ hoti yathayidaṁ bhikkhave cittaṁ cittaṁ
 bhikkhave abhāvitaṁ abahulīkataṁ dukkhādhivāhaṁ hotīti.
      [31] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 bhāvitaṁ bahulīkataṁ sukhādhivāhaṁ hoti yathayidaṁ bhikkhave cittaṁ cittaṁ
 bhikkhave bhāvitaṁ bahulīkataṁ sukhādhivāhaṁ hotīti.
                     Vaggo 1- tatiyo.
      [32] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 adantaṁ mahato anatthāya saṁvattati yathayidaṁ bhikkhave cittaṁ cittaṁ
 bhikkhave adantaṁ mahato anatthāya saṁvattatīti.
      [33] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 dantaṁ mahato atthāya saṁvattati yathayidaṁ bhikkhave cittaṁ cittaṁ bhikkhave
 dantaṁ mahato atthāya saṁvattatīti.
      [34] Nāhaṁ bhikkhave aññaṁ ekadhammaṁpi < PTS. A I , 7 >samanupassāmi yaṁ evaṁ
 aguttaṁ mahato anatthāya saṁvattati yathayidaṁ bhikkhave cittaṁ cittaṁ
 bhikkhave aguttaṁ mahato anatthāya saṁvattatīti.
      [35] Nāhaṁ bhikkhave aññaṁ ekadhammaṁpi samanupassāmi yaṁ evaṁ

  *  *  *  *  *  *
  Footnote:1 Ma. Yu. akammanīyavaggo ....
-------------------------------------------------
[page 008]
 Guttaṁ mahato atthāya saṁvattati yathayidaṁ bhikkhave cittaṁ cittaṁ
 bhikkhave guttaṁ mahato atthāya saṁvattatīti.
      [36] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 arakkhitaṁ mahato anatthāya saṁvattati yathayidaṁ bhikkhave cittaṁ cittaṁ
 bhikkhave arakkhitaṁ mahato anatthāya saṁvattatīti.
      [37] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 rakkhitaṁ mahato atthāya saṁvattati yathayidaṁ bhikkhave cittaṁ cittaṁ
 bhikkhave rakkhitaṁ mahato atthāya saṁvattatīti.
      [38] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 asaṁvutaṁ mahato anatthāya saṁvattati yathayidaṁ bhikkhave cittaṁ cittaṁ
 bhikkhave asaṁvutaṁ mahato anatthāya saṁvattatīti.
      [39] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 saṁvutaṁ mahato atthāya saṁvattati yathayidaṁ bhikkhave cittaṁ cittaṁ bhikkhave
 saṁvutaṁ mahato atthāya saṁvattatīti.
      [40] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 adantaṁ aguttaṁ arakkhitaṁ asaṁvutaṁ mahato anatthāya saṁvattati yathayidaṁ
 bhikkhave cittaṁ cittaṁ bhikkhave adantaṁ aguttaṁ arakkhitaṁ asaṁvutaṁ mahato
 anatthāya saṁvattatīti.
      [41] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 dantaṁ guttaṁ rakkhitaṁ saṁvutaṁ mahato atthāya saṁvattati yathayidaṁ bhikkhave
-------------------------------------------------
[page 009]
 Cittaṁ cittaṁ bhikkhave dantaṁ guttaṁ rakkhitaṁ saṁvutaṁ mahato atthāya
 saṁvattatīti.
                     Vaggo 1- catuttho.
      [42] < PTS. A I , 8 >Seyyathāpi bhikkhave sālisūkaṁ vā yavasūkaṁ vā micchāpaṇihitaṁ
 hatthena vā pādena vā akkantaṁ hatthaṁ vā pādaṁ vā bhijjissati 2-
 lohitaṁ vā uppādessatīti netaṁ ṭhānaṁ vijjati taṁ kissa hetu
 micchāpaṇihitattā bhikkhave sālisūkassa evameva kho bhikkhave so vata
 bhikkhu micchāpaṇihitena cittena avijjaṁ bhijjissati vijjaṁ uppādessati
 nibbānaṁ sacchikarissatīti netaṁ ṭhānaṁ vijjati taṁ kissa hetu
 micchāpaṇihitattā bhikkhave cittassāti.
      [43] Seyyathāpi bhikkhave sālisūkaṁ vā yavasūkaṁ vā sammāpaṇihitaṁ
  hatthena vā pādena vā akkantaṁ hatthaṁ vā pādaṁ vā bhijjissati
  lohitaṁ vā uppādessatīti ṭhānametaṁ vijjati taṁ kissa hetu
  sammāpaṇihitattā bhikkhave sālisūkassa evameva kho bhikkhave so vata
  bhikkhu sammāpaṇihitena cittena avijjaṁ bhijjissati vijjaṁ uppādessati
  nibbānaṁ sacchikarissatīti ṭhānametaṁ vijjati taṁ kissa hetu
  sammāpaṇihitattā bhikkhave cittassāti.
      [44] Idhāhaṁ bhikkhave ekaccaṁ puggalaṁ paduṭṭhacittaṁ evaṁ cetasā
 ceto paricca pajānāmi imamhi ce ayaṁ samaye puggalo kālaṁ
 kareyya yathābhataṁ nikkhitto evaṁ niraye taṁ kissa hetu cittaṁ

  *  *  *  *  *  *
  Footnote:1 Ma. Yu. adantavaggo. 2 Ma. Yu. bhecchati, ito paraṁ īdisameva.
-------------------------------------------------
[page 010]
 Hissa bhikkhave paduṭṭhaṁ cetopadosahetu ca pana bhikkhave evamidhekacce
 sattā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjantīti.
      [45] Idhāhaṁ bhikkhave ekaccaṁ puggalaṁ pasannacittaṁ evaṁ cetasā
 ceto paricca pajānāmi imamhi ce < PTS. A I , 9 >ayaṁ samaye puggalo kālaṁ
 kareyya yathābhataṁ nikkhitto evaṁ sagge taṁ kissa hetu cittaṁ
 hissa bhikkhave pasannaṁ cetopasādahetu ca pana bhikkhave evamidhekacce
 sattā kāyassa bhedā parammaraṇā sugatiṁ saggaṁ lokaṁ upapajjantīti.
      [46] Seyyathāpi bhikkhave udakarahado āvilo lulito kalalībhūto
 tattha cakkhumā puriso tīre ṭhito na passeyya sippisambukampi
 sakkharakathalampi macchagumbampi carantampi tiṭṭhantampi taṁ kissa hetu
 āvilattā bhikkhave udakassa evameva kho bhikkhave so vata bhikkhu
 āvilena cittena attatthaṁ vā ñassati paratthaṁ vā ñassati
 ubhayatthaṁ vā ñassati uttariṁ vā manussadhammā alamariyañāṇadassanavisesaṁ
 sacchikarissatīti netaṁ ṭhānaṁ vijjati taṁ kissa hetu āvilattā
 bhikkhave cittassāti.
      [47] Seyyathāpi bhikkhave udakarahado accho vippasanno anāvilo
 tattha cakkhumā puriso tīre ṭhito passeyya sippisambukampi
 sakkharakathalampi macchagumbampi carantampi tiṭṭhantampi taṁ kissa hetu
 anāvilattā bhikkhave udakassa evameva kho bhikkhave so vata bhikkhu
-------------------------------------------------
[page 011]
 Anāvilena cittena attatthaṁ vā ñassati paratthaṁ vā ñassati
 ubhayatthaṁ vā ñassati uttariṁ vā manussadhammā alamariyañāṇadassanavisesaṁ
 sacchikarissatīti ṭhānametaṁ vijjati taṁ kissa hetu
 anāvilattā bhikkhave cittassāti.
      [48] Seyyathāpi bhikkhave yānikānici rukkhajātāni 1- candano tesaṁ
 aggamakkhāyati yadidaṁ mudutāya ceva kammaññatāya ca evameva kho
 ahaṁ bhikkhave nāññaṁ ekadhammaṁpi samanupassāmi yaṁ evaṁ bhāvitaṁ
 bahulīkataṁ muduñca hoti kammaniyañca 2- yathayidaṁ bhikkhave cittaṁ cittaṁ
 bhikkhave bhāvitaṁ bahulīkataṁ muduñca hoti kammaniyañcāti.
      [49] < PTS. A I , 10 >Nāhaṁ bhikkhave aññaṁ ekadhammaṁpi samanupassāmi yaṁ evaṁ
 lahuparivattaṁ yathayidaṁ bhikkhave cittaṁ yāvañcidaṁ bhikkhave upamāpi na
 sukarā yāva lahuparivattaṁ cittanti.
      [50] Pabhassaramidaṁ bhikkhave cittaṁ tañca kho āgantukehi
 upakkilesehi upakkiliṭṭhanti.
      [51] Pabhassaramidaṁ bhikkhave cittaṁ tañca kho āgantukehi
 upakkilesehi vippamuttanti.
                    Vaggo 3- pañcamo.
      [52] Pabhassaramidaṁ bhikkhave cittaṁ tañca kho āgantukehi
 upakkilesehi upakkiliṭṭhaṁ taṁ assutavā puthujjano yathābhūtaṁ nappajānāti
 tasmā assutavato puthujjanassa cittabhāvanā natthīti vadāmīti.

  *  *  *  *  *  *
  Footnote:1 Ma. rukkhajātānaṁ. 2 Ma. kammaññañca hotīti. 3 Ma. paṇihitācchavaggo
 Yu. paṇihitācchannavaggo.
-------------------------------------------------
[page 012]
      [53] Pabhassaramidaṁ bhikkhave cittaṁ tañca kho āgantukehi
 upakkilesehi vippamuttaṁ taṁ sutavā ariyasāvako yathābhūtaṁ pajānāti
 tasmā sutavato ariyasāvakassa cittabhāvanā atthīti vadāmīti.
      [54] Accharāsaṅghātamattaṁpi ce bhikkhave bhikkhu mettacittaṁ āsevati
 ayaṁ vuccati bhikkhave bhikkhu arittajjhāno viharati satthusāsanakaro
 ovādapaṭikaro amoghaṁ raṭṭhapiṇḍaṁ bhuñjati ko pana vādo ye
 naṁ bahulīkarontīti.
      [55] Accharāsaṅghātamattaṁpi ce bhikkhave bhikkhu mettacittaṁ bhāveti
 ayaṁ vuccati bhikkhave bhikkhu arittajjhāno viharati satthusāsanakaro
 ovādapaṭikaro amoghaṁ raṭṭhapiṇḍaṁ bhuñjati ko pana vādo ye naṁ
 bahulīkarontīti.
      [56] < PTS. A I , 11 >Accharāsaṅghātamattaṁpi ce bhikkhave bhikkhu mettacittaṁ
 manasikaroti ayaṁ vuccati bhikkhave bhikkhu arittajjhāno viharati
 satthusāsanakaro ovādapaṭikaro amoghaṁ raṭṭhapiṇḍaṁ bhuñjati ko pana
 vādo ye naṁ bahulīkarontīti.
      [57] Yekeci bhikkhave dhammā akusalā akusalabhāgiyā
 akusalapakkhikā sabbe te manopubbaṅgamā mano tesaṁ dhammānaṁ paṭhamaṁ
 uppajjati anvadeva kusalā dhammāti.
      [58] Yekeci bhikkhave dhammā kusalā kusalabhāgiyā kusalapakkhikā
 sabbe te manopubbaṅgamā mano tesaṁ dhammānaṁ paṭhamaṁ uppajjati
-------------------------------------------------
[page 013]
 Anvadeva kusalā dhammāti.
      [59] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave pamādo pamattassa bhikkhave
 anuppannā ceva akusalā dhammā uppajjanti uppannā ca kusalā
 dhammā parihāyantīti.
      [60] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave appamādo appamattassa
 bhikkhave anuppannā ceva kusalā dhammā uppajjanti uppannā ca
 akusalā dhammā parihāyantīti.
      [61] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā dhammā
 parihāyanti yathayidaṁ bhikkhave kosajjaṁ kusītassa bhikkhave anuppannā ceva
 akusalā dhammā uppajjanti uppannā ca kusalā dhammā parihāyantīti.
                     Vaggo 1- chaṭṭho.
      [62] < PTS. A I , 12 >Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave viriyārambho āraddhaviriyassa
 bhikkhave anuppannā ceva kusalā dhammā uppajjanti uppannā ca

  *  *  *  *  *  *
  Footnote:1 Ma. Yu. accharāsaṅghāṭavaggo....
-------------------------------------------------
[page 014]
 Akusalā dhammā parihāyantīti.
      [63] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave mahicchatā mahicchassa bhikkhave
 anuppannā ceva akusalā dhammā uppajjanti uppannā ca kusalā
 dhammā parihāyantīti.
      [64] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave appicchatā appicchassa bhikkhave
 anuppannā ceva kusalā dhammā uppajjanti uppannā ca akusalā
 dhammā parihāyantīti.
      [65] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave asantuṭṭhitā asantuṭṭhassa
 bhikkhave anuppannā ceva akusalā dhammā uppajjanti uppannā ca
 kusalā dhammā parihāyantīti.
      [66] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave santuṭṭhitā santuṭṭhassa bhikkhave
 anuppannā ceva kusalā dhammā uppajjanti uppannā ca akusalā
-------------------------------------------------
[page 015]
 Dhammā parihāyantīti.
      [67] < PTS. A I , 13 >Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave ayoniso manasikāro ayoniso
 bhikkhave manasikaroto anuppannā ceva akusalā dhammā uppajjanti
 uppannā ca kusalā dhammā parihāyantīti.
      [68] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave yoniso manasikāro yoniso
 bhikkhave manasikaroto anuppannā ceva kusalā dhammā uppajjanti
 uppannā ca akusalā dhammā parihāyantīti.
      [69] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave asampajaññaṁ asampajānassa
 bhikkhave anuppannā ceva akusalā dhammā uppajjanti uppannā ca
 kusalā dhammā parihāyantīti.
      [70] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave sampajaññaṁ sampajānassa
 bhikkhave anuppannā ceva kusalā dhammā uppajjanti uppannā ca
-------------------------------------------------
[page 016]
 Akusalā dhammā parihāyantīti.
      [71] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave pāpamittatā pāpamittassa bhikkhave
 anuppannā ceva akusalā dhammā uppajjanti uppannā ca kusalā
 dhammā parihāyantīti.
                     Vaggo 1- sattamo.
      [72] < PTS. A I , 14 >Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā
 dhammā parihāyanti yathayidaṁ bhikkhave kalyāṇamittatā kalyāṇamittassa
 bhikkhave anuppannā ceva kusalā dhammā uppajjanti uppannā ca
 akusalā dhammā parihāyantīti.
      [73] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā kusalā
 dhammā parihāyanti yathayidaṁ bhikkhave anuyogo akusalānaṁ dhammānaṁ
 ananuyogo kusalānaṁ dhammānaṁ anuyogā bhikkhave akusalānaṁ dhammānaṁ
 ananuyogā kusalānaṁ dhammānaṁ anuppannā ceva akusalā dhammā
 uppajjanti uppannā ca kusalā dhammā parihāyantīti.
      [74] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā akusalā

  *  *  *  *  *  *
  Footnote:1 Ma. Yu. viriyārambhādivaggo ....
-------------------------------------------------
[page 017]
 Dhammā parihāyanti yathayidaṁ bhikkhave anuyogo kusalānaṁ dhammānaṁ
 ananuyogo akusalānaṁ dhammānaṁ anuyogā bhikkhave kusalānaṁ dhammānaṁ
 ananuyogā akusalānaṁ dhammānaṁ anuppannā ceva kusalā dhammā uppajjanti
 uppannā ca akusalā dhammā parihāyantīti.
      [75] Nāhaṁ bhikkhave aññaṁ ekadhammaṁpi samanupassāmi yena
 anuppannā vā bojjhaṅgā nuppajjanti uppannā vā bojjhaṅgā
 na bhāvanāpāripūriṁ gacchanti yathayidaṁ bhikkhave ayoniso manasikāro
 ayoniso bhikkhave manasikaroto anuppannā ceva bojjhaṅgā nuppajjanti
 uppannā ca bojjhaṅgā na bhāvanāpāripūriṁ gacchantīti.
      [76] Nāhaṁ bhikkhave aññaṁ ekadhammaṁpi samanupassāmi yena
 anuppannā vā bojjhaṅgā uppajjanti uppannā vā bojjhaṅgā
 bhāvanāpāripūriṁ gacchanti yathayidaṁ bhikkhave yoniso manasikāro < PTS. A I , 15 >yoniso
 bhikkhave manasikaroto anuppannā ceva bojjhaṅgā uppajjanti uppannā
 ca bojjhaṅgā bhāvanāpāripūriṁ gacchantīti.
      [77] Appamattikā esā bhikkhave parihāni yadidaṁ ñāti
 parihāni etaṁ paṭikiṭṭhaṁ bhikkhave parihānīnaṁ yadidaṁ paññāparihānīti.
      [78] Appamattikā esā bhikkhave vuḍḍhi yadidaṁ ñātivuḍḍhi
 etadaggaṁ bhikkhave vuḍḍhīnaṁ yadidaṁ paññāvuḍḍhi tasmā tiha bhikkhave
 evaṁ sikkhitabbaṁ paññāvuḍḍhiyā vaḍḍhissāmāti evaṁ hi vo
-------------------------------------------------
[page 018]
 Bhikkhave sikkhitabbanti.
      [79] Appamattikā esā bhikkhave parihāni yadidaṁ bhogaparihāni
 etaṁ paṭikiṭṭhaṁ bhikkhave parihānīnaṁ yadidaṁ paññāparihānīti.
      [80] Appamattikā esā bhikkhave vuḍḍhi yadidaṁ bhogavuḍḍhi
 etadaggaṁ bhikkhave vuḍḍhīnaṁ yadidaṁ paññāvuḍḍhi tasmā tiha
 bhikkhave evaṁ sikkhitabbaṁ paññāvuḍḍhiyā vaḍḍhissāmāti evaṁ hi
 vo bhikkhave sikkhitabbanti.
      [81] Appamattikā esā bhikkhave parihāni yadidaṁ yasoparihāni
 etaṁ paṭikiṭṭhaṁ bhikkhave parihānīnaṁ yadidaṁ paññāparihānīti.
                     Vaggo 1- aṭṭhamo.
      [82] Appamattikā esā bhikkhave vuḍḍhi yadidaṁ yasovuḍḍhi
 etadaggaṁ bhikkhave vuḍḍhīnaṁ yadidaṁ paññāvuḍḍhi tasmā tiha bhikkhave
 evaṁ sikkhitabbaṁ paññāvuḍḍhiyā vaḍḍhissāmāti evaṁ hi vo
 bhikkhave sikkhitabbanti.
      [83] < PTS. A I , 16 >Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave pamādo pamādo
 bhikkhave mahato anatthāya saṁvattatīti.
      [84] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave appamādo appamādo
 bhikkhave mahato atthāya saṁvattatīti.

  *  *  *  *  *  *
  Footnote:1 Ma. Yu. kalyāṇamittādivaggo.
-------------------------------------------------
[page 019]
      [85] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave kosajjaṁ kosajjaṁ
 bhikkhave mahato anatthāya saṁvattatīti.
      [86] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave viriyārambho viriyārambho
 bhikkhave mahato atthāya saṁvattatīti.
      [87] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave mahicchatā mahicchatā
 bhikkhave mahato anatthāya saṁvattatīti.
      [88] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave appicchatā appicchatā
 bhikkhave mahato atthāya saṁvattatīti.
      [89] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave asantuṭṭhitā asantuṭṭhitā
 bhikkhave mahato anatthāya saṁvattatīti.
      [90] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave santuṭṭhitā santuṭṭhitā
 bhikkhave mahato atthāya saṁvattatīti.
      [91] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave ayoniso manasikāro
-------------------------------------------------
[page 020]
 Ayoniso manasikāro bhikkhave mahato anatthāya saṁvattatīti.
      [92] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave yoniso manasikāro
 yoniso manasikāro bhikkhave mahato atthāya saṁvattatīti.
      [93] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave asampajaññaṁ asampajaññaṁ
 bhikkhave mahato anatthāya saṁvattatīti.
      [94] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave sampajaññaṁ sampajaññaṁ
 bhikkhave mahato atthāya saṁvattatīti.
      [95] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave pāpamittatā pāpamittatā
 bhikkhave mahato anatthāya saṁvattatīti.
      [96] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave kalyāṇamittatā
 kalyāṇamittatā bhikkhave mahato atthāya saṁvattatīti.
      [97] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato anatthāya saṁvattati yathayidaṁ bhikkhave anuyogo akusalānaṁ
 dhammānaṁ ananuyogo kusalānaṁ dhammānaṁ anuyogo bhikkhave akusalānaṁ
 dhammānaṁ ananuyogo kusalānaṁ dhammānaṁ mahato anatthāya saṁvattatīti.
-------------------------------------------------
[page 021]
      [98] Nāhaṁ bhikkhave aññaṁ ekadhammaṁpi samanupassāmi yo
 evaṁ mahato atthāya saṁvattati yathayidaṁ bhikkhave anuyogo kusalānaṁ
 dhammānaṁ ananuyogo akusalānaṁ dhammānaṁ anuyogo bhikkhave kusalānaṁ
 dhammānaṁ ananuyogo akusalānaṁ dhammānaṁ mahato atthāya saṁvattatīti.
                     Vaggo 1- navamo.
      [99] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato anatthāya saṁvattati yathayidaṁ bhikkhave
 pamādo pamādo bhikkhave mahato anatthāya saṁvattatīti.
      [100] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato atthāya saṁvattati yathayidaṁ bhikkhave
 appamādo < PTS. A I , 17 >appamādo bhikkhave mahato atthāya saṁvattatīti.
      [101] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato anatthāya saṁvattati yathayidaṁ bhikkhave
 kosajjaṁ kosajjaṁ bhikkhave mahato anatthāya saṁvattatīti.
      [102] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato atthāya saṁvattati yathayidaṁ bhikkhave
 viriyārambho viriyārambho bhikkhave mahato atthāya saṁvattatīti.
      [103] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Mahicchatā bhikkhave mahato anatthāya saṁvattatīti.
      [104] Ajjhattikaṁ bhikkhave aṅganti karitvā nāññaṁ ekaṅgaṁpi

  *  *  *  *  *  *
  Footnote:1 Ma. Yu. pamādādivaggo.
-------------------------------------------------
[page 022]
 Samanupassāmi .pe. Appicchatā bhikkhave mahato atthāya saṁvattatīti.
      [105] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Asantuṭṭhitā bhikkhave mahato anatthāya saṁvattatīti.
      [106] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Santuṭṭhitā bhikkhave mahato atthāya saṁvattatīti.
      [107] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Ayoniso manasikāro bhikkhave mahato anatthāya
 saṁvattatīti.
      [108] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Yoniso manasikāro bhikkhave mahato atthāya saṁvattatīti.
      [109] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Asampajaññaṁ bhikkhave mahato anatthāya saṁvattatīti.
      [110] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi .pe. Sampajaññaṁ bhikkhave mahato atthāya saṁvattatīti.
      [111] Bāhiraṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato anatthāya saṁvattati yathayidaṁ bhikkhave
 pāpamittatā pāpamittatā bhikkhave mahato anatthāya saṁvattatīti.
      [112] Bāhiraṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato atthāya saṁvattati yathayidaṁ bhikkhave
 kalyāṇamittatā kalyāṇamittatā bhikkhave mahato atthāya saṁvattatīti.
-------------------------------------------------
[page 023]
      [113] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato anatthāya saṁvattati yathayidaṁ bhikkhave
 anuyogo akusalānaṁ dhammānaṁ ananuyogo kusalānaṁ dhammānaṁ anuyogo
 bhikkhave akusalānaṁ dhammānaṁ ananuyogo kusalānaṁ dhammānaṁ mahato
 anatthāya saṁvattatīti.
      [114] Ajjhattikaṁ bhikkhave aṅganti karitvā nāññaṁ ekaṅgaṁpi
 samanupassāmi yaṁ evaṁ mahato atthāya saṁvattati yathayidaṁ bhikkhave anuyogo
 kusalānaṁ dhammānaṁ ananuyogo akusalānaṁ dhammānaṁ anuyogo bhikkhave kusalānaṁ
 dhammānaṁ ananuyogo akusalānaṁ dhammānaṁ mahato atthāya saṁvattatīti.
      [115] Nāhaṁ bhikkhave aññaṁ ekadhammaṁpi samanupassāmi yo evaṁ
 saddhammassa sammosāya antaradhānāya saṁvattati yathayidaṁ bhikkhave pamādo
 pamādo bhikkhave saddhammassa sammosāya antaradhānāya saṁvattatīti.
      [116] Nāhaṁ bhikkhave aññaṁ ekadhammaṁpi samanupassāmi yo
 evaṁ saddhammassa ṭhitiyā asammosāya anantaradhānāya saṁvattati yathayidaṁ
 bhikkhave appamādo < PTS. A I , 18 >appamādo bhikkhave saddhammassa ṭhitiyā asammosāya
 anantaradhānāya saṁvattatīti.
      [117] Nāhaṁ bhikkhave aññaṁ ekadhammaṁpi samanupassāmi yo evaṁ
 saddhammassa sammosāya antaradhānāya saṁvattati yathayidaṁ bhikkhave kosajjaṁ
 kosajjaṁ bhikkhave saddhammassa sammosāya antaradhānāya saṁvattatīti.
      [118] Nāhaṁ bhikkhave aññaṁ ekadhammaṁpi samanupassāmi yo
-------------------------------------------------
[page 024]
 Evaṁ saddhammassa ṭhitiyā asammosāya anantaradhānāya saṁvattati yathayidaṁ
 bhikkhave viriyārambho viriyārambho bhikkhave saddhammassa ṭhitiyā
 asammosāya anantaradhānāya saṁvattatīti.
      [119] Nāhaṁ bhikkhave aññaṁ ekadhammaṁpi samanupassāmi .pe.
 Mahicchatā bhikkhave saddhammassa sammosāya antaradhānāya saṁvattatīti.
      [120] Nāhaṁ bhikkhave aññaṁ ekadhammaṁpi samanupassāmi .pe.
 Appicchatā bhikkhave saddhammassa ṭhitiyā asammosāya anantaradhānāya
 saṁvattatīti.
      [121] Nāhaṁ bhikkhave aññaṁ ekadhammaṁpi samanupassāmi .pe.
 Asantuṭṭhitā bhikkhave saddhammassa sammosāya antaradhānāya saṁvattatīti.
      [122] Nāhaṁ bhikkhave aññaṁ ekadhammaṁpi samanupassāmi .pe. Santuṭṭhitā
 bhikkhave saddhammassa ṭhitiyā asammosāya anantaradhānāya saṁvattatīti.
      [123] Nāhaṁ bhikkhave aññaṁ ekadhammaṁpi samanupassāmi .pe. Ayoniso
 manasikāro bhikkhave saddhammassa sammosāya antaradhānāya saṁvattatīti.
      [124] Nāhaṁ bhikkhave aññaṁ ekadhammaṁpi samanupassāmi .pe.
 Yoniso manasikāro bhikkhave saddhammassa ṭhitiyā asammosāya anantaradhānāya
 saṁvattatīti.
      [125] Nāhaṁ bhikkhave aññaṁ ekadhammaṁpi samanupassāmi .pe.
 Asampajaññaṁ bhikkhave saddhammassa sammosāya antaradhānāya saṁvattatīti.
      [126] Nāhaṁ bhikkhave aññaṁ ekadhammaṁpi samanupassāmi .pe.
-------------------------------------------------
[page 025]
 Sampajaññaṁ bhikkhave saddhammassa ṭhitiyā asammosāya anantaradhānāya saṁvattatīti.
      [127] Nāhaṁ bhikkhave aññaṁ ekadhammaṁpi samanupassāmi .pe.
 Pāpamittatā bhikkhave saddhammassa sammosāya antaradhānāya saṁvattatīti.
      [128] Nāhaṁ bhikkhave aññaṁ ekadhammaṁpi samanupassāmi .pe.
 Kalyāṇamittatā bhikkhave saddhammassa ṭhitiyā asammosāya anantaradhānāya
 saṁvattatīti.
      [129] Nāhaṁ bhikkhave aññaṁ ekadhammaṁpi samanupassāmi .pe.
 Anuyogo bhikkhave akusalānaṁ dhammānaṁ ananuyogo kusalānaṁ dhammānaṁ
 saddhammassa sammosāya antaradhānāya saṁvattatīti.
      [130] Nāhaṁ bhikkhave aññaṁ ekadhammaṁpi samanupassāmi yo
 evaṁ saddhammassa ṭhitiyā asammosāya anantaradhānāya saṁvattati yathayidaṁ
 bhikkhave anuyogo kusalānaṁ dhammānaṁ ananuyogo akusalānaṁ dhammānaṁ
 anuyogo bhikkhave kusalānaṁ dhammānaṁ ananuyogo akusalānaṁ dhammānaṁ
 saddhammassa ṭhitiyā asammosāya anantaradhānāya saṁvattatīti. 1-
                       Vaggo dasamo.
      [131] Yepi 2- te bhikkhave bhikkhū adhammaṁ dhammoti dīpenti te
 bhikkhave bhikkhū bahujanāhitāya paṭipannā bahujanāsukhāya bahuno janassa
 anatthāya ahitāya dukkhāya devamanussānaṁ bahuñca te bhikkhave bhikkhū
 apuññaṁ pasavanti tecimaṁ saddhammaṁ antaradhāpentīti.
      [132] Yepi te bhikkhave bhikkhū dhammaṁ adhammoti dīpenti .pe.

  *  *  *  *  *  *
  Footnote:1 Ma. bāttiṁsatimaṁ catukkoṭṭhikaṁ niṭṭhitaṁ. Yu. catukkoṭṭhikaṁ niṭṭhitaṁ.
 2 Ma. Yu. sabbattha ye te.
-------------------------------------------------
[page 026]
 Avinayaṁ vinayoti dīpenti .pe. Vinayaṁ avinayoti dīpenti .pe.
 Abhāsitaṁ alapitaṁ tathāgatena bhāsitaṁ lapitaṁ tathāgatenāti dīpenti
 .pe. < PTS. A I , 19 >Bhāsitaṁ lapitaṁ tathāgatena abhāsitaṁ alapitaṁ tathāgatenāti
 dīpenti .pe. Anāciṇṇaṁ tathāgatena āciṇṇaṁ tathāgatenāti
 dīpenti .pe. Āciṇṇaṁ tathāgatena anāciṇṇaṁ tathāgatenāti
 dīpenti .pe. Appaññattaṁ tathāgatena paññattaṁ tathāgatenāti
 dīpenti .pe. Paññattaṁ tathāgatena appaññattaṁ tathāgatenāti
 dīpenti te bhikkhave bhikkhū bahujanāhitāya paṭipannā bahujanāsukhāya
 bahuno janassa anatthāya ahitāya dukkhāya devamanussānaṁ bahuñca te
 bhikkhave bhikkhū apuññaṁ pasavanti tecimaṁ saddhammaṁ antaradhāpentīti.
                     [1]-
      [133] Yepi te bhikkhave bhikkhū adhammaṁ adhammoti dīpenti te
 bhikkhave bhikkhū bahujanahitāya paṭipannā bahujanasukhāya bahuno janassa
 atthāya hitāya sukhāya devamanussānaṁ bahuñca te bhikkhave bhikkhū
 puññaṁ pasavanti tecimaṁ saddhammaṁ ṭhapentīti.
      [134] Yepi te bhikkhave bhikkhū dhammaṁ dhammoti dīpenti .pe.
 Avinayaṁ avinayoti dīpenti .pe. Vinayaṁ vinayoti dīpenti .pe.
 Abhāsitaṁ alapitaṁ tathāgatena abhāsitaṁ alapitaṁ tathāgatenāti dīpenti
 .pe. Bhāsitaṁ lapitaṁ tathāgatena bhāsitaṁ lapitaṁ tathāgatenāti dīpenti
 .pe. < PTS. A I , 20 >Anāciṇṇaṁ tathāgatena anāciṇṇaṁ tathāgatenāti dīpenti
 .pe. Āciṇṇaṁ tathāgatena āciṇṇaṁ tathāgatenāti dīpenti

  *  *  *  *  *  *
  Footnote:1 Ma. dutiyapamādādivaggo dasamo. Yu. adhammādivaggo dasamo.
-------------------------------------------------
[page 027]
 .pe. Appaññattaṁ tathāgatena appaññattaṁ tathāgatenāti dīpenti
 .pe. Paññattaṁ tathāgatena paññattaṁ tathāgatenāti dīpenti te
 bhikkhave bhikkhū bahujanahitāya paṭipannā bahujanasukhāya bahuno janassa
 atthāya hitāya sukhāya devamanussānaṁ bahuñca te bhikkhave bhikkhū
 puññaṁ pasavanti tecimaṁ saddhammaṁ ṭhapentīti.
                   Vaggo 1- ekādasamo.
      [135] Yepi te bhikkhave bhikkhū anāpattiṁ āpattīti dīpenti
 .pe. Āpattiṁ anāpattīti dīpenti .pe. Lahukaṁ āpattiṁ
 garukā āpattīti dīpenti .pe. Garukaṁ āpattiṁ lahukā āpattīti
 dīpenti .pe. Duṭṭhullaṁ āpattiṁ aduṭṭhullā āpattīti dīpenti
 .pe. Aduṭṭhullaṁ āpattiṁ duṭṭhullā āpattīti dīpenti .pe.
 Sāvasesaṁ āpattiṁ anavasesā āpattīti dīpenti .pe. < PTS. A I , 21 >Anavasesaṁ
 āpattiṁ sāvasesā āpattīti dīpenti .pe. Sappaṭikammaṁ āpattiṁ
 appaṭikammā āpattīti dīpenti .pe. Appaṭikammaṁ āpattiṁ
 sappaṭikammā āpattīti dīpenti te bhikkhave bhikkhū bahujanāhitāya
 paṭipannā bahujanāsukhāya bahuno janassa anatthāya ahitāya dukkhāya
 devamanussānaṁ bahuñca te bhikkhave bhikkhū apuññaṁ pasavanti tecimaṁ
 saddhammaṁ antaradhāpentīti.
      [136] Yepi te bhikkhave bhikkhū anāpattiṁ anāpattīti dīpenti
 te bhikkhave bhikkhū bahujanahitāya paṭipannā bahujanasukhāya bahuno janassa

  *  *  *  *  *  *
  Footnote:1 Ma. adhammavaggo.
-------------------------------------------------
[page 028]
 Atthāya hitāya sukhāya devamanussānaṁ bahuñca te bhikkhave bhikkhū
 puññaṁ pasavanti tecimaṁ saddhammaṁ ṭhapentīti.
      [137] Yepi te bhikkhave bhikkhū āpattiṁ āpattīti dīpenti
 te bhikkhave bhikkhū bahujanahitāya paṭipannā bahujanasukhāya bahuno janassa
 atthāya hitāya sukhāya devamanussānaṁ bahuñca te bhikkhave bhikkhū
 puññaṁ pasavanti tecimaṁ saddhammaṁ ṭhapentīti.
      [138] Yepi te bhikkhave bhikkhū lahukaṁ āpattiṁ lahukā āpattīti
 dīpenti .pe. Garukaṁ āpattiṁ garukā āpattīti dīpenti .pe.
 Duṭṭhullaṁ āpattiṁ duṭṭhullā āpattīti dīpenti .p. Aduṭṭhullaṁ
 āpattiṁ aduṭṭhullā āpattīti dīpenti .pe. Sāvasesaṁ āpattiṁ
 sāvasesā āpattīti dīpenti .pe. Anavasesaṁ āpattiṁ anavasesā
 āpattīti dīpenti .pe. Sappaṭikammaṁ āpattiṁ sappaṭikammā
 āpattīti dīpenti .pe. Appaṭikammaṁ āpattiṁ appaṭikammā
 āpattīti dīpenti te bhikkhave bhikkhū bahujanahitāya paṭipannā
 bahujanasukhāya bahuno janassa atthāya hitāya sukhāya devamanussānaṁ
 bahuñca te bhikkhave bhikkhū puññaṁ pasavanti tecimaṁ saddhammaṁ ṭhapentīti.
                    Vaggo 1- dvādasamo.
                       Ekapuggalapāli
      [139] < PTS. A I , 22 >Ekapuggalo bhikkhave loke uppajjamāno uppajjati
 bahujanahitāya bahujanasukhāya lokānukampāya atthāya hitāya sukhāya

  *  *  *  *  *  *
  Footnote:1 anāpattivaggo.
-------------------------------------------------
[page 029]
 Devamanussānaṁ katamo ekapuggalo tathāgato arahaṁ sammāsambuddho ayaṁ
 kho bhikkhave ekapuggalo loke uppajjamāno uppajjati bahujanahitāya
 bahujanasukhāya lokānukampāya atthāya hitāya sukhāya devamanussānanti.
      [140] Ekapuggalassa bhikkhave pātubhāvo dullabho lokasmiṁ
 katamassa ekapuggalassa tathāgatassa arahato sammāsambuddhassa imassa
 kho bhikkhave ekapuggalassa pātubhāvo dullabho sokasminti.
      [141] Ekapuggalo bhikkhave loke uppajjamāno uppajjati
 acchariyamanusso katamo ekapuggalo tathāgato arahaṁ sammāsambuddho
 ayaṁ kho bhikkhave ekapuggalo loke uppajjamāno uppajjati
 acchariyamanussoti.
      [142] Ekapuggalassa bhikkhave kālakiriyā bahuno janassa
 anutappā hoti katamassa ekapuggalassa tathāgatassa arahato
 sammāsambuddhassa imassa kho bhikkhave ekapuggalassa kālakiriyā bahuno
 janassa anutappā hotīti.
      [143] Ekapuggalo bhikkhave loke uppajjamāno uppajjati
 adutiyo asahāyo appaṭimo appaṭisamo appaṭibhāgo 1- appaṭipuggalo
 asamo asamasamo dipadānaṁ aggo katamo ekapuggalo tathāgato
 arahaṁ sammāsambuddho ayaṁ kho bhikkhave ekapuggalo loke
 uppajjamāno uppajjati adutiyo asahāyo appaṭimo appaṭisamo
 appaṭibhāgo appaṭipuggalo asamo asamasamo dipadānaṁ aggoti.

  *  *  *  *  *  *
  Footnote:1 Yu. ayaṁ pāṭho natthi.
-------------------------------------------------
[page 030]
      [144] Ekapuggalassa bhikkhave pātubhāvo 1- mahato cakkhussa
 pātubhāvo hoti mahato ālokassa pātubhāvo hoti mahato obhāsassa
 pātubhāvo hoti channaṁ anuttariyānaṁ pātubhāvo hoti catunnaṁ
 paṭisambhidānaṁ sacchikiriyā hoti anekadhātupaṭivedho hoti nānādhātupaṭivedho
 hoti vijjāvimuttiphalasacchikiriyā < PTS. A I , 23 >hoti sotāpattiphalasacchikiriyā
 hoti sakadāgāmiphalasacchikiriyā hoti anāgāmiphalasacchikiriyā
 hoti arahattaphalasacchikiriyā hoti katamassa ekapuggalassa tathāgatassa
 arahato sammāsambuddhassa imassa kho bhikkhave ekapuggalassa
 pātubhāvo 2- mahato cakkhussa pātubhāvo hoti mahato ālokassa
 pātubhāvo hoti mahato obhāsassa pātubhāvo hoti channaṁ
 anuttariyānaṁ pātubhāvo hoti catunnaṁ paṭisambhidānaṁ sacchikiriyā hoti
 anekadhātupaṭivedho hoti nānādhātupaṭivedho hoti vijjāvimuttiphalasacchikiriyā
 hoti sotāpattiphalasacchikiriyā hoti sakadāgāmiphalasacchikiriyā
 hoti anāgāmiphalasacchikiriyā hoti arahattaphalasacchikiriyā
 hotīti.
      [145] Nāhaṁ bhikkhave aññaṁ akapuggalampi samanupassāmi yo
 evaṁ tathāgatena anuttaraṁ dhammacakkaṁ pavattitaṁ sammadeva anuppavatteti
 yathayidaṁ bhikkhave sārīputto sārīputto bhikkhave tathāgatena
 anuttaraṁ dhammacakkaṁ pavattitaṁ sammadeva anuppavattetīti.
                      Puggalavaggo 3-.

  *  *  *  *  *  *
  Footnote:1-2 Ma. Yu. pātubhāvā. 3 Ma. Yu. ekapuggalavaggo terasamo.
-------------------------------------------------
[page 031]
                        Etadaggapāli
      [146] Etadaggaṁ bhikkhave mama sāvakānaṁ bhikkhūnaṁ rattaññūnaṁ yadidaṁ
 aññākoṇḍañño 1-. Mahāpaññānaṁ yadidaṁ sārīputto. Iddhimantānaṁ
 yadidaṁ mahāmoggallāno. Dhūtavādānaṁ 2- yadidaṁ mahākassapo.
 Dibbacakkhukānaṁ yadidaṁ anuruddho. Uccākulikānaṁ yadidaṁ bhaddiyo
 kāḷigodhāyaputto. Mañjussarānaṁ yadidaṁ lakuṇṭakabhaddiyo.
 Sīhanādikānaṁ yadidaṁ piṇḍolabhāradvājo. Dhammakathikānaṁ yadidaṁ
 puṇṇo mantāniputto. Saṅkhittena bhāsitassa vitthārena atthaṁ
 vibhajantānaṁ yadidaṁ mahākaccānoti.
                       Vaggo paṭhamo.
      [147] < PTS. A I , 24 >Etadaggaṁ bhikkhave mama sāvakānaṁ bhikkhūnaṁ manomayaṁ kāyaṁ
 abhinimminantānaṁ yadidaṁ cullapanthako. Cetovivaṭṭakusalānaṁ 3- yadidaṁ
 cullapanthako. Paññāvivaṭṭakusalānaṁ 4- yadidaṁ mahāpanthako. Araṇavihārīnaṁ
 yadidaṁ subhūti. Dakkhiṇeyyānaṁ yadidaṁ subhūti. Āraññakānaṁ yadidaṁ
 revato khadiravaniyo. Jhāyīnaṁ yadidaṁ kaṅkhārevato. Āraddhaviriyānaṁ
 yadidaṁ soṇo koliviso. Kalyāṇavākkaraṇānaṁ yadidaṁ soṇo
 kuṭikaṇṇo. Lābhīnaṁ yadidaṁ sīvalī. Saddhādhimuttānaṁ yadidaṁ
 vakkalīti.
                       Vaggo dutiyo.
      [148] Etadaggaṁ bhikkhave mama sāvakānaṁ bhikkhūnaṁ sikkhākāmānaṁ

  *  *  *  *  *  *
  Footnote:1 Ma. aññāsikoṇḍañño. 2 Ma. Yu. dhutavādānaṁ. 3 Yu. cetovivaddhakusalānaṁ.
 4 Ma. saññāvivaṭṭakusalānaṁ. Yu. saññāvivaddhakusalānaṁ.
-------------------------------------------------
[page 032]
 Yadidaṁ rāhulo. Saddhāpabbajitānaṁ yadidaṁ raṭṭhapālo. Paṭhamaṁ salākaṁ
 gaṇhantānaṁ yadidaṁ kuṇḍadhāno. Paṭibhāṇavantānaṁ yadidaṁ vaṅgīso.
 Samantapāsādikānaṁ yadidaṁ upaseno vaṅgantaputto.
 Senāsanapaññāpakānaṁ yadidaṁ dabbo mallaputto. Devatānaṁ
 piyamanāpānaṁ yadidaṁ pilindavaccho. Khippābhiññānaṁ yadidaṁ bāhiyo
 dārucīriyo. Cittakathikānaṁ yadidaṁ kumārakassapo. Paṭisambhidappattānaṁ
 yadidaṁ mahākoṭṭhitoti.
                       Vaggo tatiyo.
      [149] Etadaggaṁ bhikkhave mama sāvakānaṁ bhikkhūnaṁ bahussutānaṁ
 yadidaṁ ānando. Satimantānaṁ yadidaṁ ānando. < PTS. A I , 25 >Gatimantānaṁ yadidaṁ
 ānando. Dhitimantānaṁ yadidaṁ ānando. Upaṭṭhākānaṁ yadidaṁ
 ānando. Mahāparisānaṁ yadidaṁ uruvelakassapo. Kulappasādakānaṁ
 yadidaṁ kāḷudāyi. Appābādhānaṁ yadidaṁ bakkulo 1-. Pubbenivāsaṁ
 anussarantānaṁ yadidaṁ sobhito. Vinayadharānaṁ yadidaṁ upāli.
 Bhikkhunovādakānaṁ yadidaṁ nandako. Indriyesu guttadvārānaṁ yadidaṁ
 nando. Bhikkhuovādakānaṁ yadidaṁ mahākappino. Tejodhātukusalānaṁ
 yadidaṁ sāgato. Paṭibhāṇeyyakānaṁ yadidaṁ rādho. Lūkhacīvaradharānaṁ
 yadidaṁ mogharājāti.
                      Vaggo catuttho.

  *  *  *  *  *  *
  Footnote:1 Ma. bākulo.
-------------------------------------------------
[page 033]
      [150] Etadaggaṁ bhikkhave mama sāvikānaṁ bhikkhunīnaṁ rattaññūnaṁ
 yadidaṁ mahāpajāpatī gotamī. Mahāpaññānaṁ yadidaṁ khemā.
 Iddhimantānaṁ yadidaṁ uppalavaṇṇā. Vinayadharānaṁ yadidaṁ paṭācārā.
 Dhammakathikānaṁ yadidaṁ dhammadinnā. Jhāyīnaṁ yadidaṁ nandā. Āraddhaviriyānaṁ
 yadidaṁ soṇā. Dibbacakkhukānaṁ yadidaṁ sakulā 1-. Khippābhiññānaṁ yadidaṁ
 bhaddā kuṇḍalakesā. Pubbenivāsaṁ anussarantīnaṁ yadidaṁ bhaddā kapilānī 2-.
 Mahābhiññappattānaṁ yadidaṁ bhaddā kaccānā 3-. Lūkhacīvaradharānaṁ yadidaṁ
 kisāgotamī. Saddhādhimuttānaṁ yadidaṁ sigālamātāti 4-.
                      Vaggo pañcamo.
      [151] Etadaggaṁ bhikkhave mama sāvakānaṁ upāsakānaṁ paṭhamaṁ
 saraṇaṁ gacchantānaṁ < PTS. A I , 26 >yadidaṁ tapussabhallikā vāṇijā. Dāyakānaṁ yadidaṁ
 sudatto gahapati anāthapiṇḍiko. Dhammakathikānaṁ yadidaṁ citto gahapati
 macchikasaṇḍiko 5-. Catūhi saṅgahavatthūhi parisaṁ saṁgaṇhantānaṁ yadidaṁ
 hatthako āḷavako. Paṇītadāyakānaṁ yadidaṁ mahānāmo sakko.
 Manāpadāyakānaṁ yadidaṁ uggo gahapati vesāliko. Saṅghupaṭṭhākānaṁ
 yadidaṁ 6- uggato gahapati. Aveccappasannānaṁ yadidaṁ sūro ambaṭṭho 7-.
 Puggalappasannānaṁ yadidaṁ jīvako komārabhacco. Vissāsakānaṁ yadidaṁ
 nakulapitā gahapatīti.
                       Vaggo chaṭṭho.

  *  *  *  *  *  *
  Footnote:1 Ma. bakulā. 2 Ma. kāpilānī. 3 Ma. bhaddakaccānā. 4 siṅgālakamātā.
 5 macchikāsaṇdiko. 6 Ma. hatthigāmako. 7 Ma. surabandho.
-------------------------------------------------
[page 034]
      [152] Etadaggaṁ bhikkhave mama sāvikānaṁ upāsikānaṁ paṭhamaṁ saraṇaṁ
 gacchantīnaṁ yadidaṁ sujātā senānidhītā 1-. Dāyikānaṁ yadidaṁ visākhā
 migāramātā. Bahussutānaṁ yadidaṁ khujjuttarā. Mettāvihārīnaṁ yadidaṁ
 sāmāvatī. Jhāyīnaṁ yadidaṁ uttarā nandamātā. Paṇītadāyikānaṁ
 yadidaṁ suppavāsā koliyadhītā. Gilānupaṭṭhākīnaṁ yadidaṁ suppiyā
 upāsikā. Aveccappasannānaṁ yadidaṁ kātiyānī. Vissāsikānaṁ yadidaṁ
 nakulamātā gahapatānī. Anussavappannānaṁ yadidaṁ kālī upāsikā
 kuraragharikāti 2-.
                     Vaggo sattamo. 3-
                        Aṭṭhānapāli
      [153] Aṭṭhānametaṁ bhikkhave anavakāso yaṁ diṭṭhisampanno
 puggalo kañci saṅkhāraṁ niccato upagaccheyya netaṁ ṭhānaṁ vijjati
 ṭhānañca kho etaṁ bhikkhave < PTS. A I , 27 >vijjati yaṁ puthujjano kañci saṅkhāraṁ niccato
 upagaccheyya ṭhānametaṁ vijjatīti.
      [154] Aṭṭhānametaṁ bhikkhave anavakāso yaṁ diṭṭhisampanno
 puggalo kañci saṅkhāraṁ sukhato upagaccheyya netaṁ ṭhānaṁ vijjati
 ṭhānañca kho etaṁ bhikkhave vijjati yaṁ puthujjano kañci saṅkhāraṁ sukhato
 upagaccheyya ṭhānametaṁ vijjatīti.
      [155] Aṭṭhānametaṁ bhikkhave anavakāso yaṁ diṭṭhisampanno

  *  *  *  *  *  *
  Footnote:1 Ma. seniyadhītā. 2 Ma. kulagharikā. 3 Ma. etadaggavaggo niṭṭhito.
-------------------------------------------------
[page 035]
 Puggalo kañci dhammaṁ attato upagaccheyya netaṁ ṭhānaṁ vijjati
 ṭhānañca kho etaṁ bhikkhave vijjati yaṁ puthujjano kañci dhammaṁ
 attato upagaccheyya ṭhānametaṁ vijjatīti.
      [156] Aṭṭhānametaṁ bhikkhave anavakāso yaṁ diṭṭhisampanno
 puggalo mātaraṁ jīvitā voropeyya netaṁ ṭhānaṁ vijjati ṭhānañca
 kho etaṁ bhikkhave vijjati yaṁ puthujjano mātaraṁ jīvitā voropeyya
 ṭhānametaṁ vijjatīti.
      [157] Aṭṭhānametaṁ bhikkhave anavakāso yaṁ diṭṭhisampanno
 puggalo pitaraṁ jīvitā voropeyya netaṁ ṭhānaṁ vijjati ṭhānañca
 kho etaṁ bhikkhave vijjati yaṁ puthujjano pitaraṁ jīvitā voropeyya
 ṭhānametaṁ vijjatīti.
      [158] Aṭṭhānametaṁ bhikkhave anavakāso yaṁ diṭṭhisampanno
 puggalo arahantaṁ jīvitā voropeyya netaṁ ṭhānaṁ vijjati ṭhānañca
 kho etaṁ bhikkhave vijjati yaṁ puthujjano arahantaṁ jīvitā voropeyya
 ṭhānametaṁ vijjatīti.
      [159] Aṭṭhānametaṁ bhikkhave anavakāso yaṁ diṭṭhisampanno
 puggalo tathāgatassa duṭṭhena cittena 1- lohitaṁ uppādeyya netaṁ ṭhānaṁ
 vijjati ṭhānañca kho etaṁ bhikkhave vijjati yaṁ puthujjano tathāgatassa
 duṭṭhena cittena 2- lohitaṁ uppādeyya ṭhānametaṁ vijjatīti.

  *  *  *  *  *  *
  Footnote:1-2 Ma. paduṭṭhacitto.
-------------------------------------------------
[page 036]
      [160] Aṭṭhānametaṁ bhikkhave anavakāso yaṁ diṭṭhisampanno
 puggalo saṅghaṁ bhindeyya netaṁ ṭhānaṁ vijjati ṭhānañca kho etaṁ
 bhikkhave vijjati yaṁ puthujjano saṅghaṁ bhindeyya ṭhānametaṁ vijjatīti.
      [161] Aṭṭhānametaṁ bhikkhave anavakāso yaṁ diṭṭhisampanno
 puggalo aññaṁ satthāraṁ uddiseyya netaṁ ṭhānaṁ vijjati ṭhānañca
 kho etaṁ bhikkhave vijjati yaṁ puthujjano aññaṁ satthāraṁ uddiseyya
 ṭhānametaṁ vijjatīti.
      [162] Aṭṭhānametaṁ bhikkhave anavakāso yaṁ ekissā lokadhātuyā
 dve arahanto sammāsambuddhā apubbaṁ < PTS. A I , 28 >acarimaṁ uppajjeyyuṁ netaṁ
 ṭhānaṁ vijjati ṭhānañca kho etaṁ bhikkhave vijjati yaṁ ekissā
 lokadhātuyā eko 1- arahaṁ sammāsambuddho uppajjeyya ṭhānametaṁ
 vijjatīti.
                       Vaggo paṭhamo.
      [163] Aṭṭhānametaṁ bhikkhave anavakāso yaṁ ekissā lokadhātuyā
 dve rājāno cakkavattī apubbaṁ acarimaṁ uppajjeyyuṁ netaṁ
 ṭhānaṁ vijjati ṭhānañca kho etaṁ bhikkhave vijjati yaṁ ekissā
 lokadhātuyā eko rājā cakkavatti uppajjeyya ṭhānametaṁ vijjatīti.
      [164] Aṭṭhānametaṁ bhikkhave anavakāso yaṁ itthī arahaṁ assa
 sammāsambuddho netaṁ ṭhānaṁ vijjati ṭhānañca kho etaṁ bhikkhave
 vijjati yaṁ puriso arahaṁ assa sammāsambuddho ṭhānametaṁ
 vijjatīti.

  *  *  *  *  *  *
  Footnote:1 Ma. ekova.
-------------------------------------------------
[page 037]
      [165] Aṭṭhānametaṁ bhikkhave anavakāso yaṁ itthī rājā assa
 cakkavatti netaṁ ṭhānaṁ vijjati ṭhānañca kho etaṁ bhikkhave
 vijjati yaṁ puriso rājā assa cakkavatti ṭhānametaṁ vijjatīti.
      [166] Aṭṭhānametaṁ bhikkhave anavakāso yaṁ itthī sakkattaṁ
 kāreyya .pe. Mārattaṁ kāreyya .pe. Brahmattaṁ kāreyya
 netaṁ ṭhānaṁ vijjati ṭhānañca kho etaṁ bhikkhave vijjati yaṁ puriso
 sakkattaṁ kāreyya .pe. Mārattaṁ kāreyya .pe. Brahmattaṁ
 kāreyya ṭhānametaṁ vijjatīti.
      [167] Aṭṭhānametaṁ bhikkhave anavakāso yaṁ kāyaduccaritassa
 iṭṭho kanto manāpo vipāko nibbatteyya netaṁ ṭhānaṁ vijjati
 ṭhānañca kho etaṁ bhikkhave vijjati yaṁ kāyaduccaritassa aniṭṭho
 akanto amanāpo vipāko nibbatteyya ṭhānametaṁ vijjatīti.
      [168] Aṭṭhānametaṁ bhikkhave anavakāso yaṁ vacīduccaritassa .pe.
      [169] Aṭṭhānametaṁ bhikkhave anavakāso yaṁ manoduccaritassa
 iṭṭho kanto manāpo vipāko nibbatteyya netaṁ ṭhānaṁ vijjati
 ṭhānañca kho etaṁ bhikkhave vijjati yaṁ manoduccaritassa aniṭṭho
 akanto amanāpo vipāko nibbatteyya ṭhānametaṁ vijjatīti.
                       Vaggo dutiyo.
      [170] Aṭṭhānametaṁ bhikkhave anavakāso yaṁ kāyasucaritassa
 aniṭṭho akanto amanāpo vipāko nibbatteyya netaṁ ṭhānaṁ vijjati
-------------------------------------------------
[page 038]
 Ṭhānañca kho etaṁ bhikkhave vijjati yaṁ kāyasucaritassa iṭṭho kanto
 manāpo vipāko nibbatteyya ṭhānametaṁ vijjatīti.
      [171] < PTS. A I , 29 >Aṭṭhānametaṁ bhikkhave anavakāso yaṁ vacīsucaritassa .pe.
      [172] Aṭṭhānametaṁ bhikkhave anavakāso yaṁ manosucaritassa
 aniṭṭho akanto amanāpo vipāko nibbatteyya netaṁ ṭhānaṁ vijjati
 ṭhānañca kho etaṁ bhikkhave vijjati yaṁ manosucaritassa iṭṭho kanto
 manāpo vipāko nibbatteyya ṭhānametaṁ vijjatīti.
      [173] Aṭṭhānametaṁ bhikkhave anavakāso yaṁ kāyaduccaritasamaṅgī
 tannidānā tappaccayā kāyassa bhedā parammaraṇā sugatiṁ saggaṁ lokaṁ
 upapajjeyya netaṁ ṭhānaṁ vijjati ṭhānañca kho etaṁ bhikkhave
 vijjati yaṁ kāyaduccaritasamaṅgī tannidānā tappaccayā kāyassa bhedā
 parammaraṇā apāyaṁ duggatiṁ vinipātaṁ nirayaṁ upapajjeyya ṭhānametaṁ
 vijjatīti.
      [174] Aṭṭhānametaṁ bhikkhave anavakāso yaṁ vacīduccaritasamaṅgī
 .pe.
      [175] Aṭṭhānametaṁ bhikkhave anavakāso yaṁ manoduccaritasamaṅgī
 tannidānā tappaccayā kāyassa bhedā parammaraṇā sugatiṁ saggaṁ lokaṁ
 upapajjeyya netaṁ ṭhānaṁ vijjati ṭhānañca kho etaṁ bhikkhave
 vijjati yaṁ manoduccaritasamaṅgī tannidānā tappaccayā kāyassa bhedā
 parammaraṇā apāyaṁ duggatiṁ vinipātaṁ nirayaṁ upapajjeyya ṭhānametaṁ
-------------------------------------------------
[page 039]
 Vijjatīti.
      [176] Aṭṭhānametaṁ bhikkhave anavakāso yaṁ kāyasucaritasamaṅgī
 tannidānā tappaccayā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjeyya netaṁ ṭhānaṁ vijjati ṭhānañca kho etaṁ
 bhikkhave vijjati yaṁ kāyasucaritasamaṅgī tannidānā tappaccayā kāyassa
 bhedā parammaraṇā sugatiṁ saggaṁ lokaṁ upapajjeyya ṭhānametaṁ vijjatīti.
      [177] Aṭṭhānametaṁ bhikkhave anavakāso yaṁ vacīsucaritasamaṅgī
 .pe.
      [178] Aṭṭhānametaṁ bhikkhave anavakāso yaṁ manosucaritasamaṅgī
 tannidānā tappaccayā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjeyya netaṁ ṭhānaṁ vijjati ṭhānañca kho etaṁ
 bhikkhave vijjati < PTS. A I , 30 >yaṁ manosucaritasamaṅgī tannidānā tappaccayā kāyassa
 bhedā parammaraṇā sugatiṁ saggaṁ lokaṁ upapajjeyya ṭhānametaṁ
 vijjatīti.
                     Vaggo tatiyo. 1-
                    Aparā ekadhammādipāli
      [179] Ekadhammo bhikkhave bhāvito bahulīkato ekantanibbidāya
 virāgāya nirodhāya upasamāya abhiññāya sambodhāya nibbānāya saṁvattati
 katamo ekadhammo buddhānussati ayaṁ kho bhikkhave ekadhammo bhāvigo
 bahulīkato ekantanibbidāya virāgāya nirodhāya upasamāya abhiññāya

  *  *  *  *  *  *
  Footnote:1 Ma. aṭṭhānapāli niṭṭhitā.
-------------------------------------------------
[page 040]
 Sambodhāya nibbānāya saṁvattatīti.
      [180] Ekadhammo bhikkhave bhāvito bahulīkato ekantanibbidāya
 virāgāya nirodhāya upasamāya abhiññāya sambodhāya nibbānāya saṁvattati
 katamo ekadhammo dhammānussati ... Saṅghānussati ... Sīlānussati ...
 Cāgānussati ... Devatānussati ... Ānāpānasati 1- ... Maraṇasati 2-
 kāyagatāsati ... Upasamānussati ayaṁ kho bhikkhave ekadhammo bhāvito bahulīkato
 ekantanibbidāya virāgāya nirodhāya upasamāya abhiññāya sambodhāya
 nibbānāya saṁvattatīti.
                       Vaggo paṭhamo.
      [181] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā uppajjanti uppannā vā akusalā
 dhammā bhiyyobhāvāya vepullāya saṁvattanti yathayidaṁ bhikkhave micchādiṭṭhi
 micchādiṭṭhikassa bhikkhave anuppannā ceva akusalā dhammā uppajjanti
 uppannā ca akusalā dhammā bhiyyobhāvāya vepullāya saṁvattantīti.
      [182] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā uppajjanti uppannā vā kusalā
 dhammā bhiyyobhāvāya vepullāya saṁvattanti yathayidaṁ bhikkhave sammādiṭṭhi
 sammādiṭṭhikassa bhikkhave anuppannā ceva kusalā dhammā
 uppajjanti uppannā ca kusalā dhammā bhiyyobhāvāya vepullāya
 saṁvattantīti.

  *  *  *  *  *  *
  Footnote:1-2 Ma. ānāpānassati ... maraṇassati ...
-------------------------------------------------
[page 041]
      [183] Nāhaṁ bhikkhave aññaṁ ekadhammaṁpi samanupassāmi yena
 anuppannā vā kusalā dhammā nuppajjanti uppannā vā kusalā
 dhammā parihāyanti yathayidaṁ bhikkhave micchādiṭṭhi micchādiṭṭhikassa
 bhikkhave anuppannā ceva kusalā dhammā nuppajjanti uppannā ca
 kusalā dhammā parihāyantīti.
      [184] Nāhaṁ bhikkhave aññaṁ ekadhammaṁpi samanupassāmi yena
 anuppannā vā akusalā dhammā nuppajjanti uppannā vā akusalā
 dhammā parihāyanti yathayidaṁ bhikkhave sammādiṭṭhi sammādiṭṭhikassa
 bhikkhave anuppannā ceva akusalā dhammā nuppajjanti uppannā ca
 akusalā dhammā parihāyantīti.
      [185] Nāhaṁ bhikkhave aññaṁ ekadhammaṁpi samanupassāmi yena
 anuppannā vā micchādiṭṭhi uppajjati uppannā vā micchādiṭṭhi
 pavaḍḍhati yathayidaṁ bhikkhave ayoniso manasikāro ayoniso bhikkhave
 manasikaroto anuppannā ceva micchādiṭṭhi uppajjati uppannā ca
 micchādiṭṭhi pavaḍḍhatīti.
      [186] Nāhaṁ bhikkhave aññaṁ ekadhammaṁpi samanupassāmi yena
 anuppannā vā sammādiṭṭhi uppajjati uppannā vā sammādiṭṭhi
 pavaḍḍhati yathayidaṁ bhikkhave yoniso manasikāro yoniso bhikkhave
 manasikaroto anuppannā ceva sammādiṭṭhi uppajjati uppannā ca
 sammādiṭṭhi pavaḍḍhatīti.
-------------------------------------------------
[page 042]
      [187] Nāhaṁ bhikkhave aññaṁ ekadhammaṁpi samanupassāmi yenevaṁ 1-
 sattā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjanti yathayidaṁ bhikkhave micchādiṭṭhi micchādiṭṭhiyā bhikkhave
 samannāgatā sattā kāyassa bhedā parammaraṇā apāyaṁ duggatiṁ vinipātaṁ
 nirayaṁ upapajjantīti.
      [188] Nāhaṁ bhikkhave aññaṁ ekadhammaṁpi < PTS. A I , 32 >samanupassāmi yenevaṁ 2-
 sattā kāyassa bhedā parammaraṇā sugatiṁ saggaṁ lokaṁ upapajjanti
 yathayidaṁ bhikkhave sammādiṭṭhi sammādiṭṭhiyā bhikkhave samannāgatā sattā
 kāyassa bhedā parammaraṇā sugatiṁ saggaṁ lokaṁ upapajjantīti 3-.
      [189] Micchādiṭṭhikassa bhikkhave purisapuggalassa yañceva kāyakammaṁ
 yathādiṭṭhisamattaṁ samādinnaṁ yañca vacīkammaṁ yathādiṭṭhisamattaṁ samādinnaṁ
 yañca manokammaṁ yathādiṭṭhisamattaṁ samādinnaṁ yā ca cetanā yā ca
 patthanā yo ca paṇidhi ye ca saṅkhārā sabbe te dhammā aniṭṭhāya
 akantāya amanāpāya ahitāya dukkhāya saṁvattanti taṁ kissa hetu
 diṭṭhi hi 4- bhikkhave pāpikā. Seyyathāpi bhikkhave nimbabījaṁ vā kosātakībījaṁ
 vā tittakalābubījaṁ vā allāya paṭhaviyā nikkhittaṁ yañceva
 paṭhavīrasaṁ upādiyati yañca āporasaṁ upādiyati sabbantaṁ tittakattāya
 kaṭukattāya asātattāya saṁvattati taṁ kissa hetu bījaṁ hi 5- bhikkhave
 pāpakaṁ evameva kho bhikkhave micchādiṭṭhikassa purisapuggalassa yañceva
 kāyakammaṁ yathādiṭṭhisamattaṁ samādinnaṁ yañca vacīkammaṁ yathādiṭṭhisamattaṁ

  *  *  *  *  *  *
  Footnote:1,2 Ma. evaṁsaddo natthi. 3 Ma. sabbattha uppajjantīti. 4-5 Ma. hissa.
 ito paraṁ īdisameva.
-------------------------------------------------
[page 043]
 Samādinnaṁ yañca manokammaṁ yathādiṭṭhisamattaṁ samādinnaṁ yā ca
 cetanā yā ca patthanā yo ca paṇidhi ye ca saṅkhārā sabbe te
 dhammā aniṭṭhāya akantāya amanāpāya ahitāya dukkhāya saṁvattanti
 taṁ kissa hetu diṭṭhi hi bhikkhave pāpikāti.
      [190] Sammādiṭṭhikassa bhikkhave purisapuggalassa yañceva kāyakammaṁ
 yathādiṭṭhisamattaṁ samādinnaṁ yañca vacīkammaṁ yathādiṭṭhisamattaṁ samādinnaṁ
 yañca manokammaṁ yathādiṭṭhisamattaṁ samādinnaṁ yā ca cetanā yā ca
 patthanā yo ca paṇidhi ye ca saṅkhārā sabbe te dhammā iṭṭhāya
 kantāya manāpāya hitāya sukhāya saṁvattanti taṁ kissa hetu diṭṭhi
 hi bhikkhave bhaddikā. Seyyathāpi bhikkhave ucchubījaṁ vā sālibījaṁ vā
 maddikābījaṁ vā allāya paṭhaviyā nikkhittaṁ yañceva paṭhavīrasaṁ upādiyati
 yañca āporasaṁ upādiyati sabbantaṁ madhurattāya sātattāya
 asecanakattāya saṁvattati taṁ kissa hetu bījaṁ hi bhikkhave bhaddakaṁ evameva
 kho bhikkhave sammādiṭṭhikassa purisapuggalassa yañceva kāyakammaṁ yathādiṭṭhisamattaṁ
 samādinnaṁ yañca vacīkammaṁ yathādiṭṭhisamattaṁ samādinnaṁ
 yañca manokammaṁ yathādiṭṭhisamattaṁ samādinnaṁ yā ca cetanā yā ca
 patthanā yo ca paṇidhi ye ca saṅkhārā sabbe te dhammā iṭṭhāya
 kantāya manāpāya hitāya sukhāya saṁvattanti taṁ kissa hetu diṭṭhi
 hi bhikkhave bhaddikāti.
                       Vaggo dutiyo.
-------------------------------------------------
[page 044]
      [191] < PTS. A I , 33 >Ekapuggalo bhikkhave loke uppajjamāno uppajjati
 bahujanāhitāya bahujanāsukhāya bahuno janassa anatthāya ahitāya dukkhāya
 devamanussānaṁ katamo ekapuggalo micchādiṭṭhiko hoti viparītadassano
 so bahujanaṁ saddhammā vuṭṭhāpetvā asaddhamme patiṭṭhāpeti ayaṁ
 kho bhikkhave ekapuggalo loke uppajjamāno uppajjati bahujanāhitāya
 bahujanāsukhāya bahuno janassa anatthāya ahitāya dukkhāya devamanussānanti.
      [192] Ekapuggalo bhikkhave loke uppajjamāno uppajjati
 bahujanahitāya bahujanasukhāya bahuno janassa atthāya hitāya sukhāya devamanussānaṁ
 katamo ekapuggalo sammādiṭṭhiko hoti aviparītadassano
 so bahujanaṁ asaddhammā vuṭṭhāpetvā saddhamme patiṭṭhāpeti ayaṁ
 kho bhikkhave ekapuggalo loke uppajjamāno uppajjati bahujanahitāya
 bahujanasukhāya bahuno janassa atthāya hitāya sukhāya devamanussānanti.
      [193] Nāhaṁ bhikkhave aññaṁ ekadhammaṁpi samanupassāmi yaṁ evaṁ
 mahāsāvajjaṁ yathayidaṁ bhikkhave micchādiṭṭhi micchādiṭṭhiparamāni bhikkhave
 vajjānīti 1-.
      [194] Nāhaṁ bhikkhave aññaṁ ekapuggalaṁpi samanupassāmi yo
 evaṁ bahujanāhitāya paṭipanno bahujanāsukhāya bahuno janassa anatthāya
 ahitāya dukkhāya devamanussānaṁ yathayidaṁ bhikkhave makkhali moghapuriso.
 Seyyathāpi bhikkhave nadīmukhe khipaṁ uḍḍeyya bahunnaṁ macchānaṁ ahitāya
 dukkhāya anayāya byasanāya evameva kho bhikkhave makkhali moghapuriso

  *  *  *  *  *  *
  Footnote:1 Ma. mahāsāvajjānīti.
-------------------------------------------------
[page 045]
 Manussakhipammaññe loke uppanno bahunnaṁ sattānaṁ ahitāya dukkhāya
 anayāya byasanāyāti.
      [195] < PTS. A I , 34 >Durakkhāte bhikkhave dhammavinaye yo ca samādapeti yañca
 samādapeti yo ca samādapito tathattāya paṭipajjati sabbe te
 bahuṁ apuññaṁ pasavanti taṁ kissa hetu durakkhātattā bhikkhave
 dhammassāti.
      [196] Svākkhāte bhikkhave dhammavinaye yo ca samādapeti yañca
 samādapeti yo ca samādapito tathattāya paṭipajjati sabbe te
 bahuṁ puññaṁ pasavanti taṁ kissa hetu svākkhātattā bhikkhave
 dhammassāti.
      [197] Durakkhāte bhikkhave dhammavinaye dāyakena mattā jānitabbā
 no paṭiggāhakena taṁ kissa hetu durakkhātattā bhikkhave dhammassāti.
      [198] Svākkhāte bhikkhave dhammavinaye paṭiggāhakena mattā
 jānitabbā no dāyakena taṁ kissa hetu svākkhātattā bhikkhave
 dhammassāti.
      [199] Durakkhāte bhikkhave dhammavinaye yo āraddhaviriyo so
 dukkhaṁ viharati taṁ kissa hetu durakkhātattā bhikkhave dhammassāti.
      [200] Svākkhāte bhikkhave dhammavinaye yo kusīto so dukkhaṁ
 viharati taṁ kissa hetu svākkhātattā bhikkhave dhammassāti.
      [201] Durakkhāte bhikkhave dhammavinaye yo kusīto so sukhaṁ
-------------------------------------------------
[page 046]
 Viharati taṁ kissa hetu durakkhātattā bhikkhave dhammassāti.
      [202] Svākkhāte bhikkhave dhammavinaye yo āraddhaviviyo so
 sukhaṁ viharati taṁ kissa hetu svākkhātattā bhikkhave dhammassāti.
      [203] Seyyathāpi bhikkhave appamattakopi gūtho duggandho hoti
 evameva kho ahaṁ bhikkhave appamattakaṁpi bhavaṁ na vaṇṇemi antamaso
 accharāsaṁghātamattaṁpīti.
      [204] Seyyathāpi bhikkhave appamattakaṁpi muttaṁ duggandhaṁ hoti
 ... Appamattakopi kheḷo duggandho hoti ... Appamattakopi pubbo
 duggandho hoti ... < PTS. A I , 35 >Appamattakaṁpi lohitaṁ duggandhaṁ hoti evameva
 kho ahaṁ bhikkhave appamattakaṁpi bhavaṁ na vaṇṇemi antamaso
 accharāsaṁghātamattaṁpīti.
                       Vaggo tatiyo.
      [205] Seyyathāpi bhikkhave appamattakaṁ imasmiṁ jambūdīpe
 ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇīrāmaṇeyyakaṁ
 athakho etadeva bahutaraṁ yadidaṁ ukkūlavikūlaṁ nadīviduggaṁ khāṇukaṇṭakaṭṭhānaṁ
 pabbatavisamaṁ evameva kho bhikkhave appakā te sattā ye thalajā
 athakho eteva sattā bahutarā ye odakā. Evameva kho bhikkhave
 appakā te sattā ye manussesu paccājāyanti athakho eteva
 sattā bahutarā ye aññatra manussehi paccājāyanti. Evameva
 kho bhikkhave appakā te sattā ye majjhimesu janapadesu paccājāyanti
-------------------------------------------------
[page 047]
 Athakho eteva sattā bahutarā ye paccantimesu janapadesu paccājāyanti
 aviññātāresu milakkhesu. Evameva kho bhikkhave appakā te sattā
 ye paññavanto ajaḷā aneḷamūgā paṭibalā subhāsitadubbhāsitassa atthamaññātuṁ
 athakho eteva sattā bahutarā ye duppaññā jaḷā
 eḷamūgā na paṭibalā subhāsitadubbhāsitassa atthamaññātuṁ. Evameva
 kho bhikkhave appakā te sattā ye ariyena paññācakkhunā samannāgatā
 athakho eteva sattā bahutarā ye avijjāgatā sammūḷhā. Evameva
 kho bhikkhave appakā te sattā ye labhanti tathāgataṁ dassanāya
 athakho eteva sattā bahutarā ye na labhanti tathāgataṁ dassanāya
 evameva kho bhikkhave appakā te sattā ye labhanti tathāgatappaveditaṁ
 dhammavinayaṁ savanāya athakho < PTS. A I , 36 >eteva sattā bahutarā ye na labhanti
 tathāgatappaveditaṁ dhammavinayaṁ savanāya. Evameva kho bhikkhave appakā
 te sattā ye sutvā dhammaṁ dhārenti athakho eteva sattā bahutarā
 ye sutvā dhammaṁ na dhārenti. Evameva kho bhikkhave appakā te
 sattā ye dhatānaṁ dhammānaṁ atthaṁ upaparikkhanti athakho eteva sattā
 bahutarā ye dhatānaṁ dhammānaṁ atthaṁ na upaparikkhanti. Evameva kho
 bhikkhave appakā te sattā ye atthamaññāya dhammamaññāya dhammānudhammaṁ
 paṭipajjanti athakho eteva sattā bahutarā ye atthamaññāya
 dhammamaññāya dhammānudhammaṁ na paṭipajjanti. Evameva kho bhikkhave
 appakā te sattā ye saṁvejanīyesu ṭhānesu saṁvijanti athakho eteva
-------------------------------------------------
[page 048]
 Sattā bahutarā ye saṁvejanīyesu ṭhānesu na saṁvijanti. Evameva kho
 bhikkhave appakā te sattā ye saṁviggā yoniso padahanti athakho
 eteva sattā bahutarā ye saṁviggā yoniso na padahanti. Evameva
 kho bhikkhave appakā te sattā ye vavassaggārammaṇaṁ karitvā labhanti
 samādhiṁ labhanti cittassekaggataṁ athakho eteva sattā bahutarā ye
 vavassaggārammaṇaṁ karitvā na labhanti samādhiṁ na labhanti cittassekaggataṁ.
 Evameva kho bhikkhave appakā te sattā ye annaggarasaggānaṁ lābhino
 athakho eteva sattā bahutarā ye annaggarasaggānaṁ na lābhino uñchena
 kapālabhattena yāpenti. Evameva kho bhikkhave appakā te sattā
 ye attharasassa dhammarasassa vimuttirasassa lābhino athakho eteva
 sattā bahutarā ye attharasassa dhammarasassa vimuttirasassa na lābhino.
 Tasmā tiha bhikkhave evaṁ sikkhitabbaṁ attharasassa dhammarasassa vimuttirasassa
 lābhino bhavissāmāti evaṁ hi vo bhikkhave sikkhitabbanti.
      [206] < PTS. A I , 37 >Seyyathāpi bhikkhave appamattakaṁ imasmiṁ jambūdīpe
 ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇīrāmaṇeyyakaṁ
 athakho etadeva bahutaraṁ yadidaṁ ukkūlavikūlaṁ nadīviduggaṁ khāṇukaṇṭakaṭṭhānaṁ
 pabbatavisamaṁ evameva kho bhikkhave appakā te sattā ye manussā
 cutā manussesu paccājāyanti athakho eteva sattā bahutarā ye
 manussā cutā niraye paccājāyanti tiracchānayoniyā paccājāyanti
 pittivisaye 1- paccājāyanti. Evameva kho bhikkhave appakā te sattā

  *  *  *  *  *  *
  Footnote:1 Ma. pettivisaye. sabbattha īdisameva.
-------------------------------------------------
[page 049]
 Ye manussā cutā devesu paccājāyanti athakho eteva sattā
 bahutarā ye manussā cutā niraye paccājāyanti tiracchānayoniyā paccājāyanti
 pittivisaye paccājāyanti. Evameva kho bhikkhave appakā
 te sattā ye devā cutā devesu paccājāyanti athakho eteva
 sattā bahutarā ye devā cutā niraye paccājāyanti tiracchānayoniyā
 paccājāyanti pittivisaye paccājāyanti. Evameva kho bhikkhave appakā
 te sattā ye devā cutā manussesu paccājāyanti athakho eteva
 sattā bahutarā ye devā cutā niraye paccājāyanti tiracchānayoniyā
 paccājāyanti pittivisaye paccājāyanti. Evameva kho bhikkhave appakā te
 sattā ye nirayā cutā manussesu paccājāyanti athakho eteva sattā
 bahutarā ye nirayā cutā niraye paccājāyanti tiracchānayoniyā paccājāyanti
 pittivisaye paccājāyanti. Evameva kho bhikkhave appakā
 te sattā ye nirayā cutā devesu paccājāyanti athakho eteva
 sattā bahutarā ye nirayā cutā niraye paccājāyanti tiracchānayoniyā
 paccājāyanti pittivisaye paccājāyanti. Evameva kho bhikkhave appakā
 te sattā ye tiracchānayoniyā cutā manussesu paccājāyanti athakho
 eteva sattā bahutarā ye tiracchānayoniyā cutā niraye paccājāyanti
 tiracchānayoniyā paccājāyanti pittivisaye paccājāyanti. Evameva
 kho bhikkhave appakā te sattā ye tiracchānayoniyā cutā devesu
-------------------------------------------------
[page 050]
 Paccājāyanti athakho eteva sattā bahutarā ye tiracchānayoniyā
 cutā niraye paccājāyanti tiracchānayoniyā paccāyanti pittivisaye
 paccājāyanti. Evameva kho bhikkhave appakā te sattā ye pittivisayā
 cutā manussesu paccājāyanti athakho eteva sattā bahutarā ye
 pittivisayā cutā niraye paccājāyanti tiracchānayoniyā paccājāyanti
 pittivisaye paccājāyanti. Evameva kho bhikkhave appakā te sattā
 ye pittivisayā cutā devesu paccājāyanti athakho eteva sattā
 bahutarā ye pittivisayā cutā niraye paccājāyanti tiracchānayoniyā
 paccājāyanti pittivisaye paccājāyanti.
                    Vaggo catuttho. [1]-
                     Pasādakaradhammādipāli
      [207] Addhamidaṁ bhikkhave lābhānaṁ yadidaṁ āraññakattaṁ 2- piṇḍapātikattaṁ
 paṁsukūlikattaṁ tecīvarikattaṁ dhammakathikattaṁ vinayadharakattaṁ bāhusaccaṁ
 thāvareyyaṁ ākappasampadā parivārasampadā mahāparivāratā kulaputti 3-
 vaṇṇapokkharatā kalyāṇavākkaraṇatā appicchatā appābādhatāti.
      [208] Accharāsaṅghātamattaṁpi ce bhikkhave bhikkhu paṭhamaṁ jhānaṁ bhāveti
 ayaṁ vuccati bhikkhave bhikkhu arittajjhāno viharati satthusāsanakaro ovādapaṭikaro
 amoghaṁ raṭṭhapiṇḍaṁ bhuñjati ko pana vādo ye naṁ
 bahulīkarontīti.
      [209] Accharāsaṅghātamattaṁpi ce bhikkhave bhikkhu dutiyaṁ jhānaṁ bhāveti

  *  *  *  *  *  *
  Footnote:1 Ma. jambudīpapeyyālo niṭṭhito. 2 Ma. araññikattaṁ. 3 Ma. Yu. kolaputti.
-------------------------------------------------
[page 051]
 ... Tatiyaṁ jhānaṁ bhāveti ... Catutthaṁ jhānaṁ bhāveti ... Mettaṁ
 cetovimuttiṁ bhāveti ... Karuṇaṁ cetovimuttiṁ bhāveti ... < PTS. A I , 39 >Muditaṁ
 cetovimuttiṁ bhāveti ... Upekkhaṁ cetovimuttiṁ bhāveti ... Kāye
 kāyānupassī viharati ātāpī sampajāno satimā vineyya loke
 abhijjhādomanassaṁ ... Vedanāsu vedanānupassī viharati .pe. Citte
 cittānupassī viharati .pe. Dhammesu dhammānupassī viharati ātāpī
 sampajāno satimā vineyya loke abhijjhādomanassaṁ ... Anuppannānaṁ
 pāpakānaṁ akusalānaṁ dhammānaṁ anuppādāya chandaṁ janeti vāyamati viriyaṁ
 ārabhati cittaṁ paggaṇhāti padahati ... Uppannānaṁ pāpakānaṁ akusalānaṁ
 dhammānaṁ pahānāya chandaṁ janeti vāyamati viriyaṁ ārabhati cittaṁ paggaṇhāti
 padahati ... Anuppannānaṁ kusalānaṁ dhammānaṁ uppādāya chandaṁ janeti
 vāyamati viriyaṁ ārabhati cittaṁ paggaṇhāti padahati ... Uppannānaṁ
 kusalānaṁ dhammānaṁ ṭhitiyā asammosāya bhiyyobhāvāya vepullāya bhāvanāya
 pāripūriyā chandaṁ janeti vāyamati viriyaṁ ārabhati cittaṁ paggaṇhāti
 padahati ... Chandasamādhipadhānasaṅkhārasamannāgataṁ iddhipādaṁ bhāveti ...
 Viriyasamādhipadhānasaṅkhārasamannāgataṁ iddhipādaṁ bhāveti ... Cittasamādhi-
 padhānasaṅkhārasamannāgataṁ iddhipādaṁ bhāveti ... Vīmaṁsāsamādhipadhānasaṅkhāra-
 samannāgataṁ iddhipādaṁ bhāveti ... Saddhindriyaṁ bhāveti ... Viriyindriyaṁ
 bhāveti ... Satindriyaṁ bhāveti ... Samādhindriyaṁ bhāveti ...
 Paññindriyaṁ bhāveti ... Saddhābalaṁ bhāveti ... Viriyabalaṁ bhāveti ...
-------------------------------------------------
[page 052]
 Satibalaṁ bhāveti ... Samādhibalaṁ bhāveti ... Paññābalaṁ bhāveti
 ... Satisambojjhaṅgaṁ bhāveti ... Dhammavicayasambojjhaṅgaṁ bhāveti ...
 Viriyasambojjhaṅgaṁ < PTS. A I , 40 >bhāveti ... Pītisambojjhaṅgaṁ bhāveti ... Passaddhi-
 sambojjhaṅgaṁ bhāveti ... Samādhisambojjhaṅgaṁ bhāveti ... Upekkhā-
 sambojjhaṅgaṁ bhāveti ... Sammādiṭṭhiṁ bhāveti ... Sammāsaṅkappaṁ
 bhāveti ... Sammāvācaṁ bhāveti ... Sammākammantaṁ bhāveti ...
 Sammāājīvaṁ bhāveti ... Sammāvāyāmaṁ bhāveti ... Sammāsatiṁ bhāveti
 ... Sammāsamādhiṁ bhāveti ...
      [210] Ajjhattaṁ rūpasaññī bahiddhā rūpāni passati parittāni
 suvaṇṇadubbaṇṇāni tāni abhibhuyya jānāmi passāmīti evaṁ saññī
 hoti ...
       [211] Ajjhattaṁ rūpasaññī bahiddhā rūpāni passati appamāṇāni
 suvaṇṇadubbaṇṇāni tāni abhibhuyya jānāmi passāmīti evaṁ saññī
 hoti ...
      [212] Ajjhattaṁ arūpasaññī bahiddhā rūpāni passati parittāni
 suvaṇṇadubbaṇṇāni tāni abhibhuyya jānāmi passāmīti evaṁ saññī
 hoti ...
      [213] Ajjhattaṁ arūpasaññī bahiddhā rūpāni passati appamāṇāni
 suvaṇṇadubbaṇṇāni tāni abhibhuyya jānāmi passāmīti evaṁ
 saññī hoti ...
-------------------------------------------------
[page 053]
      [214] Ajjhattaṁ arūpasaññī bahiddhā rūpāni passati nīlāni
 nīlavaṇṇāni nīlanidassanāni nīlanibhāsāni tāni abhibhuyya jānāmi
 passāmīti evaṁ saññī hoti ...
      [215] Ajjhattaṁ arūpasaññī bahiddhā rūpāni passati pītāni
 pītavaṇṇāni pītanidassanāni pītanibhāsāni tāni abhibhuyya jānāmi
 passāmīti evaṁ saññī hoti ...
      [216] Ajjhattaṁ arūpasaññī bahiddhā rūpāni passati lohitakāni
 lohitakavaṇṇāni lohitakanidassanāni lohitakanibhāsāni tāni abhibhuyya
 jānāmi passāmīti evaṁ saññī hoti ...
      [217] Ajjhattaṁ arūpasaññī bahiddhā rūpāni passati odātāni
 odātavaṇṇāni odātanidassanāni odātanibhāsāni tāni abhibhuyya
 jānāmi passāmīti evaṁ saññī hoti ... Rūpī rūpāni passati ...
      [218] < PTS. A I , 41 >Ajjhattaṁ arūpasaññī bahiddhā rūpāni passati ...
 Subhanteva adhimutto hoti ...
      [219] Sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati ...
      [220] Sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati ...
      [221] Sabbaso viññāṇañcāyatanaṁ samatikkamma natthi kiñcīti
-------------------------------------------------
[page 054]
 Ākiñcaññāyatanaṁ upasampajja viharati ...
      [222] Sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati ...
      [223] Sabbaso nevasaññānāsaññāyatanaṁ samatikkamma
 saññāvedayitanirodhaṁ upasampajja viharati ...
      [224] Paṭhavīkasiṇaṁ bhāveti ... Āpokasiṇaṁ bhāveti ...
 Tejokasiṇaṁ bhāveti ... Vāyokasiṇaṁ bhāveti ... Nīlakasiṇaṁ bhāveti
 ... Pītakasiṇaṁ bhāveti ... Lohitakasiṇaṁ bhāveti ... Odātakasiṇaṁ
 bhāveti ... Ākāsakasiṇaṁ bhāveti ... Viññāṇakasiṇaṁ bhāveti
 ... Asubhasaññaṁ bhāveti ... Maraṇasaññaṁ bhāveti ... Āhāre
 paṭikkūlasaññaṁ bhāveti ... Sabbaloke anabhiratasaññaṁ bhāveti ...
 Aniccasaññaṁ bhāveti ... Anicce dukkhasaññaṁ bhāveti ... Dukkhe
 anattasaññaṁ bhāveti ... Pahānasaññaṁ bhāveti ... Virāgasaññaṁ
 bhāveti ... Nirodhasaññaṁ bhāveti ... Aniccasaññaṁ bhāveti ...
 Anattasaññaṁ bhāveti ... < PTS. A I , 42 >Maraṇasaññaṁ bhāveti ... Āhāre paṭikkūlasaññaṁ
 bhāveti ... Sabbaloke anabhiratasaññaṁ bhāveti ... Aṭṭhikasaññaṁ
 bhāveti ... Puḷavakasaññaṁ bhāveti ... Vinīlakasaññaṁ bhāveti
 ... Vicchiddakasaññaṁ bhāveti ... Uddhumātakasaññaṁ bhāveti ...
 Buddhānussatiṁ bhāveti ... Dhammānussatiṁ bhāveti ... Saṅghānussatiṁ
 bhāveti ... Sīlānussatiṁ bhāveti ... Cāgānussatiṁ bhāveti ...
-------------------------------------------------
[page 055]
 Devatānussatiṁ bhāveti ... Ānāpānasati bhāveti ... Maraṇasatiṁ
 bhāveti ... Kāyagatāsatiṁ bhāveti ... Upasamānussatiṁ bhāveti ...
 Paṭhamajjhānasahagataṁ saddhindriyaṁ bhāveti ... Viriyindriyaṁ bhāveti ...
 Satindriyaṁ bhāveti ... Samādhindriyaṁ bhāveti ... Paññindriyaṁ bhāveti
 ... Saddhābalaṁ bhāveti ... Viriyabalaṁ bhāveti ... Satibalaṁ bhāveti
 ... Samādhibalaṁ bhāveti ... Paññābalaṁ bhāveti ... Dutiyajjhānasahagataṁ .pe.
 Tatiyajjhānasahagataṁ .pe. Catutthajjhānasahagataṁ .pe. Mettāsahagataṁ
 .pe. Karuṇāsahagataṁ .pe. Muditāsahagataṁ .pe. Upekkhāsahagataṁ
 saddhindriyaṁ bhāveti ... Viriyindriyaṁ bhāveti ... < PTS. A I , 43 >Satindriyaṁ
 bhāveti ... Samādhindriyaṁ bhāveti ... Paññindriyaṁ bhāveti ...
 Saddhābalaṁ bhāveti ... Viriyabalaṁ bhāveti ... Satibalaṁ bhāveti ...
 Samādhibalaṁ bhāveti ... Paññābalaṁ bhāveti ayaṁ vuccati bhikkhave
 bhikkhu arittajjhāno viharati satthusāsanakaro ovādapaṭikaro amoghaṁ
 raṭṭhapiṇḍaṁ bhuñjati ko pana vādo ye naṁ bahulīkarontīti.
      [225] Yassa kassaci bhikkhave mahāsamuddo cetasā phuṭo antogadhā
 tassa kunnadiyo yākāci samuddaṅgamā evameva kho 1- bhikkhave yassa kassaci
 kāyagatāsati bhāvitā bahulīkatā antogadhā tassa kusalā dhammā yekeci
 vijjābhāgiyāti.
      [226] Ekadhammo bhikkhave bhāvito bahulīkato mahato saṁvegāya
 saṁvattati mahato atthāya saṁvattati mahato yogakkhemāya saṁvattati

  *  *  *  *  *  *
  Footnote:1 Ma. ayaṁ saddo natthi.
-------------------------------------------------
[page 056]
 Satisampajaññāya saṁvattati ñāṇadassanapaṭilābhāya saṁvattati diṭṭhadhammasukhavihārāya
 saṁvattati vijjāvimuttiphalasacchikiriyāya saṁvattati katamo
 ekadhammo kāyagatāsati ayaṁ kho bhikkhave ekadhammo bhāvito
 bahulīkato mahato saṁvegāya saṁvattati mahato atthāya saṁvattati mahato
 yogakkhemāya saṁvattati satisampajaññāya saṁvattati ñāṇadassanapaṭilābhāya
 saṁvattati diṭṭhadhammasukhavihārāya saṁvattati vijjāvimuttiphalasacchikiriyāya
 saṁvattatīti.
      [227] Ekadhamme bhikkhave bhāvite bahulīkate kāyopi passambhati
 cittaṁpi passambhati vitakkavicārāpi vūpasammanti kevalāpi vijjābhāgiyā
 dhammā bhāvanāpāripūriṁ gacchanti katamasmiṁ ekadhamme kāyagatāsatiyā 1-
 imasmiṁ kho bhikkhave ekadhamme bhāvite bahulīkate kāyopi
 passambhati cittaṁpi passambhati vitakkavicārāpi vūpasammanti kevalāpi
 vijjābhāgiyā dhammā bhāvanāpāripūriṁ gacchantīti.
      [228] Ekadhamme bhikkhave bhāvite bahulīkate anuppannā ceva
 akusalā dhammā nuppajjanti uppannā ca akusalā dhammā pahīyanti
 katamasmiṁ ekadhamme kāyagatāsatiyā 2- imasmiṁ kho bhikkhave ekadhamme
 bhāvite bahulīkate anuppannā ceva akusalā dhammā nuppajjanti
 uppannā ca akusalā dhammā pahīyantīti.
      [229] Ekadhamme bhikkhave bhāvite bahulīkate anuppannā ceva
 kusalā dhammā uppajjanti uppannā ca kusalā dhammā bhiyyobhāvāya

  *  *  *  *  *  *
  Footnote:1-2 Ma. kāyagatāya satiyā. ito paraṁ īdisameva.
-------------------------------------------------
[page 057]
 Vepullāya saṁvattati katamasmiṁ ekadhamme kāyagatāsatiyā imasmiṁ
 kho bhikkhave ekadhamme bhāvite bahulīkate anuppannā ceva kusalā
 dhammā uppajjanti uppannā ca kusalā dhammā bhiyyobhāvāya
 vepullāya saṁvattantīti.
      [230] Ekadhamma bhikkhave bhāvite bahulīkate avijjā pahīyati
 vijjā uppajjati asmimāno pahīyati anusayā samugghātaṁ gacchanti
 saññojanā pahīyanti katamasmiṁ ekadhamme kāyagatāsatiyā imasmiṁ
 kho bhikkhave ekadhamme bhāvite bahulīkate avijjā pahīyati vijjā
 uppajjati asmimāno pahīyati anusayā samugghātaṁ gacchanti
 saññojanā pahīyantīti.
      [231] Ekadhammo bhikkhave bhāvito bahulīkato paññāppabhedāya
 saṁvattati anupādāparinibbānāya saṁvattati katamo ekadhammo kāyagatāsati
 ayaṁ kho bhikkhave ekadhammo bhāvito bahulīkato paññāppabhedāya
 saṁvattati anupādāparinibbānāya saṁvattatīti.
      [232] Ekadhamme bhikkhave bhāvite bahulīkate anekadhātupaṭivedho
 hoti nānādhātupaṭivedho hoti anekadhātupaṭisambhidā hoti katamasmiṁ
 ekadhamme kāyagatāsatiyā imasmiṁ kho bhikkhave ekadhamme
 bhāvite bahulīkate anekadhātupaṭivedho hoti nānādhātupaṭivedho hoti
 anekadhātupaṭisambhidā hotīti.
      [233] Ekadhammo bhikkhave bhāvito bahulīkato sotāpattiphalasacchikiriyāya
-------------------------------------------------
[page 058]
 Saṁvattati sakadāgāmiphalasacchikiriyāya saṁvattati anāgāmiphalasacchikiriyāya
 saṁvattati < PTS. A I , 45 >arahattaphalasacchikiriyāya saṁvattati katamo
 ekadhammo kāyagatāsati ayaṁ kho bhikkhave ekadhammo bhāvito bahulīkato
 sotāpattiphalasacchikiriyāya saṁvattati sakadāgāmiphalasacchikiriyāya saṁvattati
 anāgāmiphalasacchikiriyāya saṁvattati arahattaphalasacchikiriyāya saṁvattatīti.
      [234] Ekadhammo bhikkhave bhāvito bahulīkato paññāpaṭilābhāya
 saṁvattati paññāvuḍḍhiyā saṁvattati paññāvepullāya saṁvattati
 mahāpaññatāya saṁvattati puthupaññatāya saṁvattati vipulapaññatāya
 saṁvattati gambhīrapaññatāya saṁvattati asamatthapaññatāya 1- saṁvattati
 bhūripaññatāya saṁvattati paññābāhullāya saṁvattati sīghapaññatāya
 saṁvattati lahupaññatāya saṁvattati hāsapaññatāya saṁvattati javanapaññatāya
 saṁvattati tikkhapaññatāya saṁvattati nibbedhikapaññatāya
 saṁvattati katamo ekadhammo kāyagatāsati ayaṁ kho bhikkhave ekadhammo
 bhāvito bahulīkato paññāpaṭilābhāya saṁvattati paññāvuḍḍhiyā
 saṁvattati paññāvepullāya saṁvattati mahāpaññatāya saṁvattati
 puthupaññatāya saṁvattati vipulapaññatāya saṁvattati gambhīrapaññatāya
 saṁvattati asamatthapaññatāya 2- saṁvattati bhūripaññatāya saṁvattati
 paññābāhullāya saṁvattati sīghapaññatāya saṁvattati lahupaññatāya
 saṁvattati hāsapaññatāya saṁvattati javanapaññatāya saṁvattati tikkhapaññatāya
 saṁvattati nibbedhikapaññatāya saṁvattatīti.

  *  *  *  *  *  *
  Footnote:1-2 Ma. asamantapaññatāya. Yu. asāmanuta ......
-------------------------------------------------
[page 059]
      [235] Amatante bhikkhave na paribhuñjanti ye kāyagatāsatiṁ na
 paribhuñjanti. Amatante bhikkhave paribhuñjanti ye kāyagatāsatiṁ
 paribhuñjantīti.
      [236] Amatantesaṁ bhikkhave aparibhuttaṁ yesaṁ kāyagatāsati
 aparibhuttā. Amatantesaṁ bhikkhave paribhuttaṁ yesaṁ kāyagatāsati
 paribhuttāti.
      [237] Amatantesaṁ bhikkhave parihīnaṁ yesaṁ kāyagatāsati parihīnā.
 Amatantesaṁ bhikkhave aparihīnaṁ yesaṁ kāyagatāsati aparihīnāti.
      [238] Amatantesaṁ bhikkhave viraddhaṁ yesaṁ kāyagatāsati < PTS. A I , 46 >viraddhā.
 Amatantesaṁ bhikkhave āraddhaṁ yesaṁ kāyagatāsati āraddhāti.
      [239] Amatante bhikkhave pamādiṁsu ye kāyagatāsatiṁ pamādiṁsu.
 Amatante bhikkhave na pamādiṁsu ye kāyagatāsatiṁ na pamādiṁsūti.
      [240] Amatantesaṁ bhikkhave pamuṭṭhaṁ yesaṁ kāyagatāsati pamuṭṭhā.
 Amatantesaṁ bhikkhave appamuṭṭhaṁ yesaṁ kāyagatāsati appamuṭṭhāti.
      [241] Amatantesaṁ bhikkhave anāsevitaṁ yesaṁ kāyagatāsati
 anāsevitā. Amatantesaṁ bhikkhave āsevitaṁ yesaṁ kāyagatāsati
 āsevitāti.
      [242] Amatantesaṁ bhikkhave abhāvitaṁ yesaṁ kāyagatāsati
 abhāvitā. Amatantesaṁ bhikkhave bhāvitaṁ yesaṁ kāyagatāsati bhāvitāti.
      [243] Amatantesaṁ bhikkhave abahulīkataṁ yesaṁ kāyagatāsati
-------------------------------------------------
[page 060]
 Abahulīkatā. Amatantesaṁ bhikkhave bahulīkataṁ yesaṁ kāyagatāsati
 bahulīkatāti.
      [244] Amatantesaṁ bhikkhave anabhiññātaṁ yesaṁ kāyagatāsati
 anabhiññātā. Amatantesaṁ bhikkhave abhiññātaṁ yesaṁ kāyagatāsati
 abhiññātāti.
      [245] Amatantesaṁ bhikkhave apariññātaṁ yesaṁ kāyagatāsati
 apariññātā. Amatantesaṁ bhikkhave pariññātaṁ yesaṁ kāyagatāsati
 pariññātāti.
      [246] Amatantesaṁ bhikkhave asacchikataṁ yesaṁ kāyagatāsati
 asacchikatā. Amatantesaṁ bhikkhave sacchikataṁ yesaṁ kāyagatāsati
 sacchikatāti. [1]- [2]-
                     --------------
               Ekanipātassa suttasahassaṁ samattaṁ 3-.

  *  *  *  *  *  *
  Footnote:1 Ma. idamavo ca bhagavā attamanā te bhikkhū bhagavato bhāsitaṁ abhinandunti.
 2 Ma. amatavaggo. 3 Ma. ekakanipātapāli niṭṭhitā.
-------------------------------------------------
[page 061]
                 Suttantapiṭake aṅguttaranikāyassa
                         dukanipāto
                          -----
            namo tassa bhagavato arahato sammāsambuddhassa.
                       Paṭhamapaṇṇāsako
      [247] 1 < PTS. A I , 47 >Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū āmantesi
 bhikkhavoti. Bhadanteti te bhikkhū bhagavato paccassosuṁ. Bhagavā
 etadavoca dvemāni bhikkhave vajjāni katamāni dve diṭṭhadhammikañca
 vajjaṁ samparāyikañca vajjaṁ. Katamañca bhikkhave diṭṭhadhammikaṁ vajjaṁ
 idha bhikkhave ekacco passati coraṁ āgucāriṁ rājāno gahetvā vividhā
 kammakaraṇā 1- karonte kasāhipi tāḷente vettehipi tāḷente
 aḍḍhadaṇḍakehipi tāḷente hatthaṁpi chindante pādaṁpi chindante hatthapādaṁpi
 chindante kaṇṇaṁpi chindante nāsaṁpi chindante kaṇṇanāsaṁpi chindante
 bilaṅgathālikaṁpi karonte saṅkhamuṇḍikaṁpi karonte rāhumukhaṁpi karonte jotimālikaṁpi
 karonte hatthappajjotikaṁpi karonte erakavaṭṭikaṁpi karonte
 cīrakavāsikaṁpi karonte eṇeyyakaṁpi karonte baḷisamaṁsikaṁpi karonte
 kahāpaṇakaṁpi 2- karonte khārāpaṭicchakaṁpi 3- karonte palighaparivattakaṁpi 4-
 karonte palālapīṭhakaṁpi karonte tattenapi telena osiñcante sunakhehipi
 khādāpente jīvantaṁpi sūle uttāsente asināpi sīsaṁ chindante tassa

  *  *  *  *  *  *
  Footnote:1 Ma. kammakāraṇā. Po. vividhāni kammakaraṇāni. 2 Ma. kahāpaṇikampi. 3 Ma. Yu.
 khārāpaṭicchikampi. 4 Ma. Yu. palighaparivattikampi.
-------------------------------------------------
[page 062]
 Evaṁ hoti yathārūpānaṁ kho pāpakānaṁ kammānaṁ hetu coraṁ āgucāriṁ
 rājāno gahetvā vividhā kammakaraṇā karonti kasāhipi tāḷenti .pe.
 Asināpi sīsaṁ chindanti ahañceva kho pana evarūpaṁ pāpakammaṁ kareyyaṁ
 maṁpī rājāno gahetvā evarūpā vividhā kammakaraṇā kareyyuṁ kasāhipi
 tāḷeyyuṁ .pe. Asināpi sīsaṁ chindeyyunti so diṭṭhadhammikassa vajjassa
 bhīto na paresaṁ pābhataṁ palumpanto carati idaṁ vuccati bhikkhave
 diṭṭhadhammikaṁ vajjaṁ. Katamañca bhikkhave samparāyikaṁ vajjaṁ idha bhikkhave
 ekacco iti paṭisañcikkhati kāyaduccaritassa kho pāpako vipāko
 abhisamparāyaṁ vacīduccaritassa kho pāpako vipāko abhisamparāyaṁ manoduccaritassa
 kho pāpako vipāko abhisamparāyaṁ ahañceva kho pana
 kāyena duccaritaṁ careyyaṁ vācāya duccaritaṁ careyyaṁ manasā duccaritaṁ
 careyyaṁ kiñca taṁ yenāhaṁ kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjeyyanti < PTS. A I , 49 >so samparāyikassa vajjassa
 bhīto kāyaduccaritaṁ pahāya kāyasucaritaṁ bhāveti vacīduccaritaṁ pahāya
 vacīsucaritaṁ bhāveti manoduccaritaṁ pahāya manosucaritaṁ bhāveti suddhaṁ
 attānaṁ pariharati idaṁ vuccati bhikkhave samparāyikaṁ vajjaṁ. Imāni
 kho bhikkhave dve vajjāni. Tasmā tiha bhikkhave evaṁ sikkhitabbaṁ
 diṭṭhadhammikassa vajjassa bhāyissāma samparāyikassa vajjassa bhāyissāma
 vajjabhīruno bhavissāma vajjabhayadassāvinoti evaṁ hi vo bhikkhave
 sikkhitabbaṁ vajjabhīruno bhikkhave vajjabhayadassāvino etaṁ pāṭikaṅkhaṁ yaṁ
-------------------------------------------------
[page 063]
 Parimuccissati sabbavajjehīti.
      [248] 2 Dvemāni bhikkhave padhānāni durabhisambhavāni lokasmiṁ
 katamāni dve yañca gihīnaṁ agāraṁ ajjhāvasataṁ cīvarapiṇḍapātasenāsana-
 gilānapaccayabhesajjaparikkhārānuppādanatthaṁ padhānaṁ yañca agārasmā
 anagāriyaṁ pabbajitānaṁ sabbūpadhipaṭinissaggatthaṁ padhānaṁ imāni kho
 bhikkhave dve padhānāni durabhisambhavāni lokasmiṁ etadaggaṁ bhikkhave
 imesaṁ dvinnaṁ padhānānaṁ yadidaṁ sabbūpadhipaṭinissaggatthaṁ padhānaṁ.
 Tasmā tiha bhikkhava evaṁ sikkhitabbaṁ sabbūpadhipaṭinissaggatthaṁ padhānaṁ
 padahissāmāti evaṁ hi vo bhikkhave sikkhitabbanti.
      [249] 3 Dveme bhikkhave dhammā tapanīyā katame dve idha
 bhikkhave ekaccassa kāyaduccaritaṁ kataṁ hoti akataṁ hoti kāyasucaritaṁ
 vacīduccaritaṁ kataṁ hoti akataṁ hoti vacīsucaritaṁ manoduccaritaṁ kataṁ hoti
 akataṁ hoti manosucaritaṁ so kāyaduccaritaṁ me katanti tappati akataṁ
 me kāyasucaritanti tappati vacīduccaritaṁ me katanti tappati akataṁ
 me vacīsucaritanti tappati manoduccaritaṁ me katanti tappati akataṁ
 me manosucaritanti tappati ime kho bhikkhave dve dhammā tapanīyāti.
    [250] 4 Dveme bhikkhave dhammā atapanīyā < PTS. A I , 50 >katame dve idha
 bhikkhave ekaccassa kāyasucaritaṁ kataṁ hoti akataṁ hoti kāyaduccaritaṁ
 vacīsucaritaṁ kataṁ hoti akataṁ hoti vacīduccaritaṁ manosucaritaṁ kataṁ hoti
 akataṁ hoti manoduccaritaṁ so kāyasucaritaṁ me katanti na tappati
-------------------------------------------------
[page 064]
 Akataṁ me kāyaduccaritanti na tappati vacīsucaritaṁ me katanti na
 tappati akataṁ me vacīduccaritanti na tappati manosucaritaṁ me
 katanti na tappati akataṁ me manoduccaritanti na tappati ime
 kho bhikkhave dve dhammā atapanīyāti.
    [251] 5 Dvinnāhaṁ bhikkhave dhammānaṁ upaññāsiṁ yā ca
 asantuṭṭhitā kusalesu dhammesu yā ca appaṭivāṇitā padhānasmiṁ. Appaṭivāṇaṁ
 sudāhaṁ bhikkhave padahāmi kāmaṁ taco [1]- nahāru ca aṭṭhi ca
 avasissatu sarīre upasussatu maṁsalohitaṁ yantaṁ purisatthāmena purisaviriyena
 purisaparakkamena pattabbaṁ na taṁ apāpuṇitvā viriyassa
 saṇṭhānaṁ bhavissatīti tassa mayhaṁ bhikkhave appamādādhigatā bodhi appamādādhigato
 anuttaro yogakkhemo. Tumhe cepi bhikkhave appaṭivāṇaṁ
 padaheyyātha kāmaṁ taco [2]- nahāru ca aṭṭhi ca avasissatu sarīre
 upasussatu maṁsalohitaṁ yantaṁ purisatthāmena purisaviriyena purisaparakkamena
 pattabbaṁ na taṁ apāpuṇitvā viriyassa saṇṭhānaṁ bhavissatīti tumhepi
 bhikkhave na cirasseva yassatthāya kulaputtā sammadeva agārasmā
 anagāriyaṁ pabbajanti tadanuttaraṁ brahmacariyapariyosānaṁ diṭṭheva dhamme sayaṁ
 abhiññā sacchikatvā upasampajja viharissatha. Tasmā tiha bhikkhave
 evaṁ sikkhitabbaṁ appaṭivāṇaṁ padahissāma kāmaṁ taco [3]- nahāru ca
 aṭṭhi ca avasissatu sarīre upasussatu maṁsalohitaṁ yantaṁ purisatthāmena
 purisaviriyena purisaparakkamena pattabbaṁ na taṁ apāpuṇitvā viriyassa

  *  *  *  *  *  *
  Footnote:1-2-3 Ma. Yu. casaddo dissati.
-------------------------------------------------
[page 065]
 Saṇṭhānaṁ bhavissatīti evaṁ hi vo bhikkhave sikkhitabbanti.
      [252] 6 Dveme bhikkhave dhammā katame dve yā ca
 saññojaniyesu dhammesu assādānupassitā yā ca saññojaniyesu dhammesu
 nibbidānupassitā. Saññojaniyesu bhikkhave dhammesu assādānupassī
 viharanto rāgaṁ nappajahati < PTS. A I , 51 >dosaṁ nappajahati mohaṁ nappajahati rāgaṁ
 appahāya dosaṁ appahāya mohaṁ appahāya na parimuccati jātiyā
 jarāmaraṇena sokehi paridevehi dukkhehi domanassehi upāyāsehi na
 parimuccati dukkhasmāti vadāmi. Saññojaniyesu bhikkhave dhammesu
 nibbidānupassī viharanto rāgaṁ pajahati dosaṁ pajahati mohaṁ pajahati rāgaṁ
 pahāya dosaṁ pahāya mohaṁ pahāya parimuccati jātiyā jarāmaraṇena
 sokehi paridevehi dukkhehi domanassehi upāyāsehi parimuccati
 dukkhasmāti vadāmi. Ime kho bhikkhave dve dhammāti.
      [253] 7 Dveme bhikkhave dhammā kaṇhā katame dve
 ahirikañca anottappañca ime kho bhikkhave dve dhammā kaṇhāti.
      [254] 8 Dveme bhikkhave dhammā sukkā katame dve hirī
 ca ottappañca ime kho bhikkhave dve dhammā sukkāti.
      [255] 9 Dveme bhikkhave sukkā dhammā lokaṁ pālenti katame
 dve hirī ca ottappañca ime kho bhikkhave dve sukkā dhammā
 lokaṁ na pāleyyuṁ nayidha paññāyetha mātāti vā mātucchāti vā
-------------------------------------------------
[page 066]
 Mātulānīti vā ācariyabhariyāti vā garūnaṁ dārāti vā sambhedaṁ
 loko agamissa yathā ajeḷakā kukkuṭasūkarā soṇasigālā 1-. Yasmā
 ca kho bhikkhave ime dve sukkā dhammā lokaṁ pālenti tasmā
 paññāyati mātāti vā mātucchāti vā mātulānīti vā
 ācariyabhariyāti vā garūnaṁ dārāti vāti.
      [256] 10 Dvemā bhikkhave vassūpanāyikā katamā dve purimikā
 ca pacchimikā ca imā kho bhikkhave dve vassūpanāyikāti.
                    Kammakaraṇavaggo paṭhamo.
      [257] 11 < PTS. A I , 52 >Dvemāni bhikkhave balāni katamāni dve paṭisaṅkhānabalañca
 bhāvanābalañca. Katamañca bhikkhave paṭisaṅkhānabalaṁ idha
 bhikkhave ekacco iti paṭisañcikkhati kāyaduccaritassa kho pāpako
 vipāko diṭṭhe ceva dhamme abhisamparāyañca vacīduccaritassa pāpako
 vipāko diṭṭhe ceva dhamme abhisamparāyañca manoduccaritassa pāpako
 vipāko diṭṭhe ceva dhamme abhisamparāyañcāti so iti paṭisaṅkhāya
 kāyaduccaritaṁ *- pahāya kāyasucaritaṁ bhāveti vacīduccaritaṁ pahāya vacīsucaritaṁ
 bhāveti manoduccaritaṁ pahāya manosucaritaṁ bhāveti suddhaṁ attānaṁ
 pariharati idaṁ vuccati bhikkhave paṭisaṅkhānabalaṁ. Katamañca bhikkhave
 bhāvanābalaṁ tatra bhikkhave yadidaṁ 2- bhāvanābalaṁ sekhametaṁ 3- balaṁ sekhaṁ
 hi so bhikkhave balaṁ āgamma rāgaṁ pajahati dosaṁ pajahati mohaṁ pajahati
 rāgaṁ pahāya dosaṁ pahāya mohaṁ pahāya yaṁ akusalaṁ na taṁ karoti yaṁ

  *  *  *  *  *  *
  Footnote:1 Ma. soṇasiṁgālā. 2 Ma. yamidaṁ. 3 Ma. Yu. sekhānametaṁ.
 * mīkārkkhag kāduccaritaṁ peḌna kāyaduccaritaṁ
-------------------------------------------------
[page 067]
 Pāpaṁ na taṁ sevati idaṁ vuccati bhikkhave bhāvanābalaṁ. Imāni kho
 bhikkhave dve balānīti.
      [258] 12 Dvemāni bhikkhave balāni katamāni dve paṭisaṅkhānabalañca
 bhāvanābalañca. Katamañca bhikkhave paṭisaṅkhānabalaṁ idha
 bhikkhave ekacco iti paṭisañcikkhati kāyaduccaritassa kho pāpako
 vipāko diṭṭhe ceva dhamme abhisamparāyañca vacīduccaritassa pāpako
 vipāko diṭṭhe ceva dhamme abhisamparāyañca manoduccaritassa pāpako
 vipāko diṭṭhe ceva dhamme abhisamparāyañcāti so iti paṭisaṅkhāya
 kāyaduccaritaṁ pahāya kāyasucaritaṁ bhāveti vacīduccaritaṁ pahāya vacīsucaritaṁ
 bhāveti manoduccaritaṁ pahāya manosucaritaṁ bhāveti suddhaṁ attānaṁ
 pariharati idaṁ vuccati < PTS. A I , 53 >bhikkhave paṭisaṅkhānabalaṁ. Katamañca bhikkhave
 bhāvanābalaṁ idha bhikkhave bhikkhu satisambojjhaṅgaṁ bhāveti vivekanissitaṁ
 virāganissitaṁ nirodhanissitaṁ vossaggapariṇāmiṁ dhammavicayasambojjhaṅgaṁ
 bhāveti ... Viriyasambojjhaṅgaṁ bhāveti ... Pītisambojjhaṅgaṁ bhāveti ...
 Passaddhisambojjhaṅgaṁ bhāveti ... Samādhisambojjhaṅgaṁ bhāveti ...
 Upekkhāsambojjhaṅgaṁ bhāveti vivekanissitaṁ virāganissitaṁ nirodhanissitaṁ
 vossaggapariṇāmiṁ idaṁ vuccati bhikkhave bhāvanābalaṁ. Imāni kho
 bhikkhave dve balānīti.
      [259] 13 Dvemāni bhikkhave balāni katamāni dve paṭisaṅkhānabalañca
 bhāvanābalañca. Katamañca bhikkhave paṭisaṅkhānabalaṁ idha
-------------------------------------------------
[page 068]
 Bhikkhave ekacco iti paṭisañcikkhati kāyaduccaritassa kho pāpako
 vipāko diṭṭhe ceva dhamme abhisamparāyañca vacīduccaritassa [1]- pāpako
 vipāko diṭṭhe ceva dhamme abhisamparāyañca manoduccaritassa [2]- pāpako
 vipāko diṭṭhe ceva dhamme abhisamparāyañcāti so iti paṭisaṅkhāya
 kāyaduccaritaṁ pahāya kāyasucaritaṁ bhāveti vacīduccaritaṁ pahāya vacīsucaritaṁ
 bhāveti manoduccaritaṁ pahāya manosucaritaṁ bhāveti suddhaṁ attānaṁ
 pariharati idaṁ vuccati bhikkhave paṭisaṅkhānabalaṁ. Katamañca bhikkhave
 bhāvanābalaṁ idha bhikkhave bhikkhu vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
 viharati vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharati
 pītiyā ca virāgā upekkhako ca viharati sato ca sampajāno sukhañca
 kāyena paṭisaṁvedeti yantaṁ ariyā ācikkhanti upekkhako satimā
 sukhavihārīti tatiyaṁ jhānaṁ upasampajja viharati sukhassa ca pahānā
 dukkhassa ca pahānā pubbeva somanassadomanassānaṁ atthaṅgamā
 adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharati
 idaṁ vuccati bhikkhave bhāvanābalaṁ. Imāni kho bhikkhave dve balānīti.
      [260] 14 Dvemā bhikkhave tathāgatassa dhammadesanā katamā dve
 saṅkhittena ca vitthārena ca imā kho bhikkhave dve tathāgatassa
 dhammadesanāti.

  *  *  *  *  *  *
  Footnote:1-2 Ma. kho.
-------------------------------------------------
[page 069]
      [261] 15 Yasmiṁ bhikkhave adhikaraṇe āpanno ca bhikkhu codako
 ca bhikkhu < PTS. A I , 54 >na sādhukaṁ attanāva attānaṁ paccavekkhanti tasmetaṁ bhikkhave
 adhikaraṇe pāṭikaṅkhaṁ dīghattāya kharattāya vāḷattāya saṁvattissati bhikkhū
 ca na phāsuṁ viharissanti. 1- Yasmiñca kho bhikkhave adhikaraṇe āpanno
 ca bhikkhu codako ca bhikkhu sādhukaṁ attanāva attānaṁ paccavekkhanti
 tasmetaṁ bhikkhave adhikaraṇe pāṭikaṅkhaṁ na dīghattāya na kharattāya na
 vāḷattāya saṁvattissati bhikkhū ca phāsuṁ viharissanti. 2- Kathañca
 bhikkhave āpanno bhikkhu sādhukaṁ attanāva attānaṁ paccavekkhati idha
 bhikkhave āpanno bhikkhu iti paṭisañcikkhati ahaṁ kho akusalaṁ
 āpanno kañcideva 3- desaṁ kāyena tasmā 4- maṁ so bhikkhu addasa
 akusalaṁ āpajjamānaṁ kañcideva desaṁ kāyena no ce ahaṁ akusalaṁ
 āpajjeyyaṁ kañcideva desaṁ kāyena na maṁ so bhikkhu passeyya
 akusalaṁ āpanno kañcideva desaṁ kāyena yasmā ca kho ahaṁ
 akusalaṁ āpanno kañcideva desaṁ kāyena tasmā maṁ so bhikkhu
 addasa akusalaṁ āpajjamānaṁ kañcideva desaṁ kāyena disvā ca pana
 maṁ so bhikkhu akusalaṁ āpajjamānaṁ kañcideva desaṁ kāyena anattamano
 ahosi anattamano samāno anattamanavacanaṁ maṁ so bhikkhu avaca
 anattamanavacanāhaṁ tena bhikkhunā vutto samāno anattamano ahosiṁ
 anattamno samāno paresaṁ ārocesiṁ iti mameva tattha accayo

  *  *  *  *  *  *
  Footnote:1-2 Ma. Yu. viharissantīti. 3 Ma. kiñcideva. 4 Ma. tasmāti pāṭho natthi.
-------------------------------------------------
[page 070]
 Accagamā suṅkadāyikaṁva bhaṇḍasminti evaṁ kho bhikkhave āpanno
 bhikkhu sādhukaṁ attanāva attānaṁ paccavekkhati. Kathañca bhikkhave
 codako bhikkhu sādhukaṁ attanāva attānaṁ paccavekkhati idha bhikkhave
 codako bhikkhu iti paṭisañcikkhati ayaṁ kho bhikkhu akusalaṁ āpanno
 kañcideva desaṁ kāyena tasmā 1- ahaṁ imaṁ bhikkhuṁ addasaṁ akusalaṁ
 āpajjamānaṁ kañcideva desaṁ kāyena no ce ayaṁ bhikkhu akusalaṁ
 āpajjeyya kañcideva desaṁ < PTS. A I , 55 >kāyena nāhaṁ imaṁ bhikkhuṁ passeyyaṁ
 akusalaṁ āpajjamānaṁ kañcideva desaṁ kāyena yasmā ca kho ayaṁ
 bhikkhu akusalaṁ āpanno kañcideva desaṁ kāyena tasmā ahaṁ imaṁ
 bhikkhuṁ addasaṁ akusalaṁ āpajjamānaṁ kañcideva desaṁ kāyena disvā ca
 panāhaṁ imaṁ bhikkhuṁ akusalaṁ āpajjamānaṁ kañcideva desaṁ kāyena
 anattamano ahosiṁ anattamano samāno anattamanavacanāhaṁ imaṁ bhikkhuṁ
 avacaṁ anattamanavacanāyaṁ bhikkhu mayā vutto samāno anattamano ahosi
 anattamano samāno paresaṁ ārocesi iti mameva tattha accayo
 accagamā suṅkadāyikaṁva bhaṇḍasminti evaṁ kho bhikkhave codako bhikkhu sādhukaṁ
 attanāva attānaṁ paccavekkhati. Yasmiṁ bhikkhave adhikaraṇe āpanno
 ca bhikkhu codako ca bhikkhu na sādhukaṁ attanāva attānaṁ paccavekkhanti 2-
 tasmetaṁ bhikkhave adhikaraṇe pāṭikaṅkhaṁ dīghattāya kharattāya vāḷattāya
 saṁvattissati bhikkhū ca na phāsuṁ viharissanti. 3- Yasmiṁ ca kho bhikkhave adhikaraṇe

  *  *  *  *  *  *
  Footnote:1 Ma. Yu. tasmāti pāṭho natthi. 2 Ma. sabbattha paccavekkhati.
 3 Ma. viharissantīti.
-------------------------------------------------
[page 071]
 Āpanno ca bhikkhu codako ca bhikkhu sādhukaṁ attanāva attānaṁ
 paccavekkhanti tasmetaṁ bhikkhave adhikaraṇe pāṭikaṅkhaṁ na dīghattāya
 kharattāya vāḷattāya saṁvattissati bhikkhū ca phāsuṁ viharissantīti.
       [262] 16 Athakho aññataro brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho so
 brāhmaṇo bhagavantaṁ etadavoca ko nu kho bho gotama hetu ko
 paccayo yenamidhekacce sattā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjantīti. Adhammacariyavisamacariyāhetu kho
 brāhmaṇa evamidhekacce sattā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjantīti. Ko pana bho gotama hetu
 ko paccayo yenamidhekacce sattā kāyassa bhedā parammaraṇā
 sugatiṁ saggaṁ lokaṁ upapajjantīti. Dhammacariyasamacariyāhetu kho brāhmaṇa
 evamidhekacce sattā kāyassa bhedā parammaraṇā sugatiṁ saggaṁ lokaṁ
 upapajjantīti. Abhikkantaṁ bho gotama abhikkantaṁ bho gotama seyyathāpi
 bho gotama nikkujjitaṁ vā ukkujjeyya paṭicchannaṁ vā vivareyya
 mūḷhassa vā maggaṁ ācikkheyya andhakāre vā telappajjotaṁ dhāreyya
 cakkhumanto rūpāni dakkhantīti evamevaṁ bhotā gotamena anekapariyāyena
 dhammo pakāsito esāhaṁ bhavantaṁ gotamaṁ saraṇaṁ gacchāmi dhammañca
-------------------------------------------------
[page 072]
 Bhikkhusaṅghañca upāsakaṁ maṁ bhavaṁ gotamo dhāretu ajjatagge pāṇupetaṁ
 saraṇaṁ gatanti.
      [263] 17 Athakho jānussoṇī 1- brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho
 jānussoṇī brāhmaṇo bhagavantaṁ etadavoca ko nu kho bho gotama
 hetu ko paccayo yenamidhekacce sattā kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjantīti. Katattā ca brāhmaṇa
 akatattā ca evamidhekacce sattā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjantīti. Ko pana bho gotama hetu
 ko paccayo yenamidhekacce sattā kāyassa bhedā parammaraṇā
 sugatiṁ saggaṁ lokaṁ upapajjantīti. Katattā ca brāhmaṇa akatattā
 ca evamidhekacce sattā kāyassa bhedā parammaraṇā sugatiṁ saggaṁ lokaṁ
 upapajjantīti. Na kho ahaṁ imassa bhoto gotamassa saṅkhittena
 bhāsitassa vitthārena atthaṁ [2]- ājānāmi sādhu me bhavaṁ gotamo
 tathādhammaṁ desetu yathā ahaṁ imassa bhoto gotamassa saṅkhittena
 bhāsitassa vitthārena atthaṁ < PTS. A I , 57 >[3]- ājāneyyanti. Tenahi brāhmaṇa suṇāhi
 sādhukaṁ manasikarohi bhāsissāmīti. Evaṁ bhoti kho jānussoṇī
 brāhmaṇo bhagavato paccassosi. Bhagavā etadavoca idha brāhmaṇa
 ekaccassa kāyaduccaritaṁ kataṁ hoti akataṁ hoti kāyasucaritaṁ vacīduccaritaṁ

  *  *  *  *  *  *
  Footnote:1 Ma. Yu. jāṇussoṇi. sabbattha īdisameva. 2-3 Ma. avibhattassa vitthārena atthaṁ.
-------------------------------------------------
[page 073]
 Kataṁ hoti akataṁ hoti vacīsucaritaṁ manoduccaritaṁ kataṁ hoti akataṁ
 hoti manosucaritaṁ evaṁ kho brāhmaṇa katattā ca akatattā ca
 evamidhekacce sattā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjanti idha pana brāhmaṇa ekaccassa kāyasucaritaṁ
 kataṁ hoti akataṁ hoti kāyaduccaritaṁ vacīsucaritaṁ kataṁ hoti akataṁ hoti
 vacīduccaritaṁ manosucaritaṁ kataṁ hoti akataṁ hoti manoduccaritaṁ evaṁ
 kho brāhmaṇa katattā ca akatattā ca evamidhekacce sattā kāyassa
 bhedā parammaraṇā sugatiṁ saggaṁ lokaṁ upapajjantīti. Abhikkantaṁ bho
 gotama .pe. Upāsakaṁ maṁ bhavaṁ gotamo dhāretu ajjatagge
 pāṇupetaṁ saraṇaṁ gatanti.
      [264] 18 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinnaṁ kho āyasmantaṁ ānandaṁ bhagavā etadavoca ekaṁsenāhaṁ ānanda
 akaraṇīyaṁ vadāmi kāyaduccaritaṁ vacīduccaritaṁ manoduccaritanti. Yamidaṁ
 bhante bhagavatā ekaṁsena akaraṇīyaṁ akkhātaṁ kāyaduccaritaṁ vacīduccaritaṁ
 manoduccaritaṁ tasmiṁ akaraṇīye kayiramāne ko ādīnavo pāṭikaṅkhoti.
 Yamidaṁ ānanda mayā ekaṁsena akaraṇīyaṁ akkhātaṁ kāyaduccaritaṁ
 vacīduccaritaṁ manoduccaritaṁ tasmiṁ akaraṇīye kayiramāne ayaṁ ādīnavo
 pāṭikaṅkho attāpi attānaṁ upavadati anuvicca viññū garahanti
 pāpako kittisaddo abbhuggacchati sammūḷho kālaṁ karoti kāyassa
-------------------------------------------------
[page 074]
 Bhedā parammaraṇā apāyaṁ duggatiṁ vinipātaṁ nirayaṁ upapajjati yamidaṁ
 ānanda mayā ekaṁsena akaraṇīyaṁ akkhātaṁ kāyaduccaritaṁ vacīduccaritaṁ
 manoduccaritaṁ tasmiṁ < PTS. A I , 58 >akaraṇīye kayiramāne ayaṁ ādīnavo pāṭikaṅkho.
 Ekaṁsenāhaṁ ānanda karaṇīyaṁ vadāmi kāyasucaritaṁ vacīsucaritaṁ manosucaritanti.
 Yamidaṁ bhante bhagavatā ekaṁsena karaṇīyaṁ akkhātaṁ kāyasucaritaṁ vacīsucaritaṁ
 manosucaritaṁ tasmiṁ karaṇīye kayiramāne ko ānisaṁso pāṭikaṅkhoti.
 Yamidaṁ ānanda mayā ekaṁsena karaṇīyaṁ akkhātaṁ kāyasucaritaṁ vacīsucaritaṁ
 manosucaritaṁ tasmiṁ karaṇīye kayiramāne ayaṁ ānisaṁso pāṭikaṅkho
 attāpi attānaṁ na upavadati anuvicca viññū pasaṁsanti kalyāṇo
 kittisaddo abbhuggacchati asammūḷho kālaṁ karoti kāyassa bhedā
 parammaraṇā sugatiṁ saggaṁ lokaṁ upapajjati yamidaṁ ānanda mayā
 ekaṁsena karaṇīyaṁ ekkhātaṁ kāyasucaritaṁ vacīsucaritaṁ manosucaritaṁ tasmiṁ
 karaṇīye kayiramāne ayaṁ ānisaṁso pāṭikaṅkhoti.
      [265] 19 Akusalaṁ bhikkhave pajahatha sakkā bhikkhave akusalaṁ
 pajahituṁ no ce 1- taṁ bhikkhave sakkā abhavissa akusalaṁ pajahituṁ nāhaṁ
 evaṁ vadeyyaṁ akusalaṁ bhikkhave pajahathāti yasmā ca kho bhikkhave
 sakkā akusalaṁ pajahituṁ tasmāhaṁ evaṁ vadāmi akusalaṁ bhikkhave
 pajahathāti. Akusalañcahidaṁ bhikkhave pahīnaṁ ahitāya dukkhāya saṁvatteyya
 nāhaṁ evaṁ vadeyyaṁ akusalaṁ bhikkhave pajahathāti yasmā ca kho
 bhikkhave akusalaṁ pahīnaṁ hitāya sukhāya saṁvattati tasmāhaṁ evaṁ vadāmi

  *  *  *  *  *  *
  Footnote:1 Ma. no cedaṁ. sabbattha īdisameva.
-------------------------------------------------
[page 075]
 Akusalaṁ bhikkhave pajahathāti. Kusalaṁ bhikkhave bhāvetha sakkā bhikkhave
 kusalaṁ bhāvetuṁ no cetaṁ bhikkhave sakkā abhavissa kusalaṁ bhāvetuṁ nāhaṁ
 evaṁ vadeyyaṁ kusalaṁ bhikkhave bhāvethāti yasmā ca kho bhikkhave
 sakkā kusalaṁ bhāvetuṁ tasmāhaṁ evaṁ vadāmi kusalaṁ bhikkhave bhāvethāti.
 Kusalañcahidaṁ bhikkhave bhāvitaṁ ahitāya dukkhāya saṁvatteyya nāhaṁ
 evaṁ vadeyyaṁ kusalaṁ bhikkhave bhāvethāti yasmā ca kho bhikkhave
 kusalaṁ bhāvitaṁ hitāya sukhāya saṁvattati tasmāhaṁ evaṁ vadāmi kusalaṁ
 bhikkhave bhāvethāti.
      [266] 20 Dveme bhikkhave < PTS. A I , 59 >dhammā saddhammassa sammosāya
 antaradhānāya saṁvattanti katame dve dunnikkhittañca padabyañjanaṁ
 attho ca dunnīto dunnikkhittassa bhikkhave padabyañjanassa atthopi
 dunnayo hoti ime kho bhikkhave dve dhammā saddhammassa sammosāya
 antaradhānāya saṁvattanti. Dveme bhikkhave dhammā saddhammassa
 ṭhitiyā asammosāya anantaradhānāya saṁvattanti katame dve
 sunikkhittañca padabyañjanaṁ attho ca sunīto sunikkhittassa bhikkhave
 padabyañjanassa atthopi sunayo hoti ime kho bhikkhave dve dhammā
 saddhammassa ṭhitiyā asammosāya anantaradhānāya saṁvattantīti.
                  Adhikaraṇavaggo dutiyo.
      [267] 21 Dveme bhikkhave bālā katame dve yo ca accayaṁ
 accayato na passati yo ca accayaṁ desentassa yathādhammaṁ na
-------------------------------------------------
[page 076]
 Paṭiggaṇhāti ime kho bhikkhave dve bālā. Dveme bhikkhave
 paṇḍitā katame dve yo ca accayaṁ accayato passati yo ca
 accayaṁ desentassa yathādhammaṁ paṭiggaṇhāti ime kho bhikkhave dve
 paṇḍitāti.
      [268] 22 Dveme bhikkhave tathāgataṁ abbhācikkhanti katame dve
 duṭṭho vā dosantaro saddho vā duggahitena ime kho bhikkhave
 dve tathāgataṁ abbhācikkhantīti.
      [269] 23 Dveme bhikkhave tathāgataṁ abbhācikkhanti katame dve
 yo ca abhāsitaṁ alapitaṁ tathāgatena bhāsitaṁ lapitaṁ tathāgatenāti
 dīpeti yo ca bhāsitaṁ lapitaṁ tathāgatena abhāsitaṁ alapitaṁ
 tathāgatenāti dīpeti ime kho bhikkhave dve tathāgataṁ abbhācikkhanti.
 Dveme bhikkhave tathāgataṁ nābbhācikkhanti katame dve yo ca
 abhāsitaṁ alapitaṁ tathāgatena abhāsitaṁ alapitaṁ tathāgatenāti dīpeti
 yo ca bhāsitaṁ lapitaṁ tathāgatena bhāsitaṁ lapitaṁ tathāgatenāti dīpeti
 ime kho bhikkhave dve tathāgataṁ nābbhācikkhantīti.
      [270] 24 Dveme bhikkhave tathāgataṁ abbhācikkhanti katame dve
 yo ca neyyatthaṁ suttantaṁ nītattho suttantoti dīpeti yo ca
 nītatthaṁ suttantaṁ neyyattho suttantoti dīpeti ime kho bhikkhave
 dve tathāgataṁ abbhācikkhanti. Dveme bhikkhave tathāgataṁ nābbhācikkhanti
 katame dve yo ca neyyatthaṁ suttantaṁ neyyattho suttantoti
-------------------------------------------------
[page 077]
 Dīpeti yo ca nītatthaṁ suttantaṁ nītattho suttantoti dīpeti
 ime kho bhikkhave dve tathāgataṁ nābbhācikkhantīti.
      [271] 25 Paṭicchannakammantassa bhikkhave dvinnaṁ gatīnaṁ aññatarā
 gati pāṭikaṅkhā nirayo vā tiracchānayoni vā 1-. Appaṭicchannakammantassa
 bhikkhave dvinnaṁ gatīnaṁ aññatarā gati pāṭikaṅkhā devā vā manussā
 vāti.
      [272] 26 Micchādiṭṭhikassa bhikkhave dvinnaṁ gatīnaṁ aññatarā
 gati pāṭikaṅkhā nirayo vā tiracchānayoni vā 1-. Sammādiṭṭhikassa
 bhikkhave davinnaṁ gatīnaṁ aññatarā gati pāṭikaṅkhā devā vā manussā
 vāti.
      [273] 27 Dussīlassa bhikkhave dve paṭiggahā 2- nirayo vā
 tiracchānayoni vā 1-. Sīlavato bhikkhave dve paṭiggahā 3- devā vā
 manussā vāti.
      [274] 28 Dvāhaṁ bhikkhave atthavase sampassamāno araññavanapatthāni
 pantāni senāsanāni < PTS. A I , 61 >paṭisevāmi katame dve attano ca
 diṭṭhadhammasukhavihāraṁ sampassamāno pacchimañca janataṁ anukampamāno
 ime kho ahaṁ bhikkhave dve atthavase sampassamāno araññavanapatthāni
 pantāni senāsanāni paṭisevāmīti.
      [275] 29 Dveme bhikkhave dhammā vijjābhāgiyā katame dve
 samatho ca vipassanā ca. Samatho bhikkhave bhāvito kimatthamanubhoti 4-

  *  *  *  *  *  *
  Footnote:1 Ma. Yu. vā-ti. 2-3 Ma. paṭiggāhā. 4 Ma. Yu. kamatthamanubhoti. ito paraṁ
 īdisameva.
-------------------------------------------------
[page 078]
 Cittaṁ bhāviyati 1- cittaṁ bhāvitaṁ kimatthamanubhoti yo rāgo so
 pahīyati. Vipassanā bhikkhave bhāvitā kimatthamanubhoti paññā bhāviyati
 paññā bhāvitā kimatthamanubhoti yā avijjā sā pahīyatīti 2-.
      [276] 30 Rāgupakkiliṭṭhaṁ vā bhikkhave cittaṁ na vimuccati
 avijjūpakkiliṭṭhā vā paññā na bhāviyati iti kho bhikkhave rāgavirāgā
 cetovimutti avijjāvirāgā paññāvimuttīti.
                     Bālavaggo tatiyo.
      [277] 31 Asappurisabhūmiñca vo bhikkhave desessāmi
 sappurisabhūmiñca taṁ suṇātha sādhukaṁ manasikarotha bhāsissāmīti.
 Evambhanteti kho te bhikkhū bhagavato paccassosuṁ. Bhagavā etadavoca
 katamā ca bhikkhave asappurisabhūmi asappuriso bhikkhave akataññū hoti
 akatavedī asabbhihetaṁ bhikkhave upaññātaṁ yadidaṁ akataññutā
 akataveditā kevalā esā bhikkhave asappurisabhūmi yadidaṁ akataññutā
 akataveditā sappuriso ca kho bhikkhave kataññū hoti katavedī
 sabbhihetaṁ bhikkhave upaññātaṁ yadidaṁ kataññutā kataveditā kevalā
 esā bhikkhave sappurisabhūmi yadidaṁ kataññutā kataveditāti.
      [278] 32 Dvinnāhaṁ bhikkhave na suppaṭikāraṁ vadāmi katamesaṁ
 dvinnaṁ < PTS. A I , 62 >mātu ca pitu ca. Ekena bhikkhave aṁsena mātaraṁ
 parihareyya ekena aṁsena pitaraṁ parihareyya vassasatāyuko vassasatajīvī
 so ca nesaṁ ucchādanaparimaddananhāpanasambāhanena paṭijaggeyya tepi

  *  *  *  *  *  *
  Footnote:1 Ma. Yu. bhāvīyati. 2 Ma. Yu. pahīyati.
-------------------------------------------------
[page 079]
 Tattheva muttakarīsaṁ cajeyyuṁ na tveva bhikkhave mātāpitunnaṁ kataṁ vā
 hoti paṭikataṁ vā imissā ca bhikkhave mahāpaṭhaviyā pahūtasattaratanāya 1-
 mātāpitaro issarādhipacce rajje patiṭṭhāpeyya na tveva bhikkhave
 mātāpitunnaṁ kataṁ vā hoti paṭikataṁ vā taṁ kissa hetu bahūpakārā 2-
 bhikkhave mātāpitaro puttānaṁ āpādakā posakā imassa lokassa
 dassetāro. Yo ca kho bhikkhave mātāpitaro assaddhe saddhāsampadāya
 samādapeti niveseti patiṭṭhāpeti dussīle sīlasampadāya samādapeti
 niveseti patiṭṭhāpeti maccharī cāgasampadāya samādapeti niveseti
 patiṭṭhāpeti duppaññe paññāsampadāya samādapeti niveseti patiṭṭhāpeti
 ettāvatā kho bhikkhave mātāpitunnaṁ katañca hoti paṭikatañcāti [3]-.
      [279] 33 Athakho aññataro brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho so
 brāhmaṇo bhagavantaṁ etadavoca kiṁvādī bhavaṁ gotamo kimakkhāyīti.
 Kiriyavādī cāhaṁ brāhmaṇa akiriyavādī cāti. Yathākathaṁ pana bhavaṁ
 gotamo kiriyavādī ca akiriyavādī cāti. Akiriyaṁ kho ahaṁ brāhmaṇa
 vadāmi kāyaduccaritassa vacīduccaritassa manoduccaritassa anekavihitānaṁ
 pāpakānaṁ akusalānaṁ dhammānaṁ akiriyaṁ vadāmi kiriyañca kho ahaṁ
 brāhmaṇa vadāmi kāyasucaritassa vacīsucaritassa manosucaritassa
 anekavihitānaṁ kusalānaṁ dhammānaṁ kiriyaṁ vadāmi evaṁ kho ahaṁ brāhmaṇa

  *  *  *  *  *  *
  Footnote:1 Ma. pahūtaratanāya. 2 Ma. bahūkārā. 3 Yu. atikatañcāti.
-------------------------------------------------
[page 080]
 Kiriyavādī ca akiriyavādī cāti. Abhikkantaṁ bho gotama .pe.
 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.
      [280] < PTS. A I , 63 >34 Athakho anāthapiṇḍiko gahapati yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho anāthapiṇḍiko gahapati bhagavantaṁ etadavoca kati
 nu kho bhante loke dakkhiṇeyyā kattha ca dānaṁ dātabbanti.
 Dve kho gahapati loke dakkhiṇeyyā sekho ca asekho ca ime kho
 gahapati dve loke dakkhiṇeyyā ettha ca dānaṁ dātabbanti. Idamavoca
 bhagavā idaṁ vatvāna sugato athāparaṁ etadavoca satthā
                 sekho ca asekho ca imasmiṁ loke
                 āhuneyyā yajamānānaṁ honti
          te ujubhūtā kāyena vācāya uda cetasā
          khettantaṁ yajamānānaṁ ettha dinnaṁ malapphalanti.
      [281] 35 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena āyasmā sārīputto
 sāvatthiyaṁ viharati pubbārāme migāramātupāsāde. Tatra kho āyasmā
 sārīputto bhikkhū āmantesi āvuso bhikkhavoti. Āvusoti kho te
 bhikkhū āyasmato sārīputtassa paccassosuṁ. Āyasmā sārīputto
 etadavoca ajjhattasaññojanañca āvuso puggalaṁ desessāmi
 bahiddhāsaññojanañca taṁ suṇātha sādhukaṁ manasikarotha bhāsissāmīti. Evaṁ
-------------------------------------------------
[page 081]
 Āvusoti kho te bhikkhū āyasmato sārīputtassa paccassosuṁ. Āyasmā
 sārīputto etadavoca katamo cāvuso ajjhattasaññojano puggalo
 idhāvuso bhikkhu sīlavā hoti pātimokkhasaṁvarasaṁvuto viharati ācāragocarasampanno
 aṇumattesu vajjesu bhayadassāvī samādāya sikkhati sikkhāpadesu
 so kāyassa bhedā parammaraṇā aññataraṁ devanikāyaṁ upapajjati so
 tato cuto āgāmī hoti āgantā < PTS. A I , 64 >itthattaṁ ayaṁ vuccatāvuso
 ajjhattasaññojano puggalo āgāmī āgantā itthattaṁ. Katamo
 cāvuso bahiddhāsaññojano puggalo idhāvuso bhikkhu sīlavā hoti
 pātimokkhasaṁvarasaṁvuto viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu so aññataraṁ santaṁ
 cetovimuttiṁ upasampajja viharati so kāyassa bhedā parammaraṇā
 aññataraṁ devanikāyaṁ upapajjati so tato cuto anāgāmī hoti
 anāgantā itthattaṁ ayaṁ vuccatāvuso bahiddhāsaññojano puggalo
 anāgāmī anāgantā itthattaṁ. Puna ca paraṁ āvuso bhikkhu sīlavā
 hoti pātimokkhasaṁvarasaṁvuto viharati ācāragocarasampanno aṇumattesu
 vajjesu bhayadassāvī samādāya sikkhati sikkhāpadesu so kāmānaṁyeva
 nibbidāya virāgāya nirodhāya paṭipanno hoti so bhavānaṁyeva
 nibbidāya virāgāya nirodhāya paṭipanno hoti so taṇhakkhayāya
 paṭipanno hoti so lobhakkhāya paṭipanno hoti so kāyassa
-------------------------------------------------
[page 082]
 Bhedā parammaraṇā aññataraṁ devanikāyaṁ upapajjati so tato cuto
 anāgāmī hoti anāgantā itthattaṁ ayaṁ vuccatāvuso
 bahiddhāsaññojano puggalo anāgāmī anāgantā itthattanti.
      Athakho sambahulā samacittā devatā yena bhagavā tenupasaṅkamiṁsu
 upasaṅkamitvā bhagavantaṁ abhivādetvā ekamantaṁ aṭṭhaṁsu ekamantaṁ
 ṭhitā kho tā devatā bhagavantaṁ etadavocuṁ eso bhante āyasmā
 sārīputto pubbārāme migāramātupāsāde bhikkhūnaṁ ajjhattasaññojanañca
 puggalaṁ deseti bahiddhāsaññojanañca haṭṭhā bhante parisā sādhu
 bhante bhagavā yenāyasmā sārīputto tenupasaṅkamatu anukampaṁ
 upādāyāti. Adhivāsesi bhagavā tuṇhībhāvena. Athakho bhagavā
 seyyathāpi nāma balavā puriso sammiñjitaṁ vā bāhaṁ pasāreyya pasāritaṁ
 vā bāhaṁ sammiñjeyya evameva jetavane antarahito pubbārāme
 migāramātupāsāde āyasmato sārīputtassa pamukhe 1- pāturahosi. Nisīdi
 bhagavā paññatte āsane. Āyasmāpi kho sārīputto bhagavantaṁ
 abhivādetvā ekamantaṁ nisīdi ekamantaṁ nisinnaṁ kho āyasmantaṁ
 sārīputtaṁ bhagavā etadavoca idha sārīputta sambahulā samacittā
 devatā yenāhaṁ tenupasaṅkamiṁsu upasaṅkamitvā maṁ abhivādetvā
 ekamantaṁ aṭṭhaṁsu ekamantaṁ ṭhitā kho sārīputto tā devatā maṁ
 etadavocuṁ eso bhante āyasmā sārīputto pubbārāme

  *  *  *  *  *  *
  Footnote:1 Ma. sammukhe.
-------------------------------------------------
[page 083]
 Migāramātupāsāde bhikkhūnaṁ ajjhattasaññojanañca puggalaṁ deseti
 bahiddhāsaññojanañca haṭṭhā bhante parisā sādhu bhante bhagavā
 yenāyasmā sārīputto tenupasaṅkamatu anukampaṁ upādāyāti tā
 kho pana sārīputta devatā dasapi hutvā vīsatimpi hutvā tiṁsampi
 hutvā cattāḷīsampi hutvā paññāsampi hutvā saṭṭhimpi hutvā
 āraggakoṭinitudanamattepi tiṭṭhanti na ca aññamaññaṁ byābādhenti
 siyā kho pana te 1- sārīputta evamassa tattha nūna tāsaṁ devatānaṁ
 tathācittaṁ bhāvitaṁ yena tā devatā dasapi hutvā vīsatimpi hutvā
 tiṁsampi hutvā cattāḷīsampi hutvā paññāsampi hutvā saṭṭhimpi
 hutvā āraggakoṭinitudanamattepi tiṭṭhanti na ca aññamaññaṁ
 byābādhentīti na kho panetaṁ sārīputta evaṁ daṭṭhabbaṁ idheva [2]-
 sārīputta tāsaṁ devatānaṁ tathācittaṁ bhāvitaṁ yena tā devatā dasapi
 hutvā .pe. Na ca aññamaññaṁ byābādhenti tasmā tiha
 sārīputta evaṁ sikkhitabbaṁ santindriyā bhavissāma santamānasāti
 evañhi te 3- sārīputta sikkhitabbaṁ santindriyānañhi te 4- sārīputta
 santamānasānaṁ santaṁyeva kāyakammaṁ bhavissati santaṁ vacīkammaṁ santaṁ
 manokammaṁ santaṁyevupahāraṁ upaharissāma sabrahmacārīsūti evañhi
 te 5- sārīputta sikkhitabbaṁ anassuṁ kho sārīputta aññatitthiyā
 paribbājakā ye imaṁ dhammapariyāyaṁ nāssosunti.

  *  *  *  *  *  *
  Footnote:1 Ma. ayaṁ pāṭho natthi. 2 Ma. kho 3-4-5 Ma. Yu. vo.
-------------------------------------------------
[page 084]
      [282] 36 < PTS. A I , 66 >Ekaṁ samayaṁ āyasmā mahākaccāno varaṇāya viharati
 kaddamadahatīre 1-. Athakho ārāmadaṇḍo brāhmaṇo yenāyasmā
 mahākaccāno tenupasaṅkami upasaṅkamitvā āyasmatā mahākaccānena
 saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
 nisīdi ekamantaṁ nisinno kho ārāmadaṇḍo brāhmaṇo āyasmantaṁ
 mahākaccānaṁ etadavoca ko nu kho bho kaccāna hetu ko paccayo
 yena khattiyāpi khattiyehi vivadanti brāhmaṇāpi brāhmaṇehi vivadanti
 gahapatikāpi gahapatikehi vivadantīti.
 Kāmarāgavinivesavinibandhapaligedhapariyuṭṭhānajjhosānahetu 2-
 kho brāhmaṇa khattiyāpi khattiyāpi vivadanti
 brāhmaṇāpi brāhmaṇehi vivadanti gahapatikāpi gahapatikehi vivadantīti.
 Ko pana bho kaccāna hetu ko paccayo yena samaṇāpi samaṇehi
 vivadantīti. Diṭṭhirāgavinivesavinibandhapaligedhapariyuṭṭhānajjhosānahetu 3- kho
 brāhmaṇa samaṇāpi samaṇehi vivadantīti. Atthi pana bho kaccāna koci lokasmiṁ
 yo imañceva kāmarāgavinivesavinibandhapaligedhapariyuṭṭhānajjhosānaṁ 4-
 samatikkanto imañca diṭṭhirāgavinivesavinibandhapaligedhapariyuṭṭhānajjhosānaṁ 5-
 samatikkantoti. Atthi brāhmaṇa lokasmiṁ yo imañceva
 kāmarāgavinivesavinibandhapaligedhapariyuṭṭhānajjhosānaṁ 6- samatikkanto imañca
 diṭṭhirāgavinivesavinibandhapaligedhapariyuṭṭhānajjhosānaṁ 7- samatikkantoti. Ko
 pana so bho kaccāna lokasmiṁ yo imañceva

  *  *  *  *  *  *
  Footnote:1 Ma. bhaddasāritīre. 2-3-4-5-6-7 Ma. kāmarāgābhinivesa ....
-------------------------------------------------
[page 085]
 Kāmarāgavinivesavinibandhapaligedhapariyuṭṭhānajjhosānaṁ samatikkanto imañca
 diṭṭhirāgavinivesavinibandhapaligedhapariyuṭṭhānajjhosānaṁ samatikkantoti. Atthi
 brāhmaṇa puratthimesu janapadesu sāvatthī nāma nagaraṁ tattha so bhagavā etarahi
 viharati < PTS. A I , 67 >arahaṁ sammāsambuddho so hi brāhmaṇa bhagavā imañceva
 kāmarāgavinivesavinibandhapaligedhapariyuṭṭhānajjhosānaṁ samatikkanto imañca
 diṭṭhirāgavinivesavinibandhapaligedhapariyuṭṭhānajjhosānaṁ samatikkantoti.
 Evaṁ vutte ārāmadaṇḍo brāhmaṇo uṭṭhāyāsanā ekaṁsaṁ uttarāsaṅgaṁ
 karitvā dakkhiṇajānumaṇḍalaṁ paṭhaviyaṁ nihantvā yena bhagavā
 tenañjalimpaṇāmetvā tikkhattuṁ udānaṁ udānesi namo tassa bhagavato
 arahato sammāsambuddhassa namo tassa bhagavato arahato sammāsambuddhassa
 namo tassa bhagavato arahato sammāsambuddhassa yo hi so
 bhagavā imañceva kāmarāgavinivesavinibandhapaligedhapariyuṭṭhānajjhosānaṁ
 samatikkanto imañca diṭṭhirāgavinivesavinibandhapaligedhapariyuṭṭhānajjhosānaṁ
 samatikkantoti. Abhikkantaṁ bho kaccāna abhikkantaṁ bho kaccāna
 seyyathāpi bho kaccāna nikkujjitaṁ vā ukkujjeyya paṭicchannaṁ vā
 vivareyya mūḷhassa vā maggaṁ ācikkheyya andhakāre vā
 telappajjotaṁ dhāreyya cakkhumanto rūpāni dakkhantīti evamevaṁ bhotā
 kaccānena anekapariyāyena dhammo pakāsito esāhaṁ bho kaccāna taṁ
 bhavantaṁ gotamaṁ saraṇaṁ gacchāmi dhammañca bhikkhusaṅghañca upāsakaṁ maṁ
 bhavaṁ kaccāno dhāretu ajjatagge pāṇupetaṁ saraṇaṁ gatanti.
-------------------------------------------------
[page 086]
      [283] 37 Ekaṁ samayaṁ āyasmā mahākaccāno madhurāyaṁ viharati
 gundāvane. Athakho kaṇḍarāyano brāhmaṇo yenāyasmā mahākaccāno
 tenupasaṅkami upasaṅkamitvā āyasmatā mahākaccānena saddhiṁ
 sammodi .pe. Ekamantaṁ nisinno kho kaṇḍarāyano brāhmaṇo
 āyasmantaṁ mahākaccānaṁ etadavoca sutammetaṁ bho kaccāna na
 samaṇo kaccāno brāhmaṇe jiṇṇe vuḍḍhe mahallake addhagate
 vayoanuppatte abhivādeti vā paccuṭṭheti vā āsanena vā nimantetīti
 tayidaṁ bho kaccāna tatheva na hi bhavaṁ kaccāno brāhmaṇe jiṇṇe
 vuḍḍhe mahallake addhagate vayoanuppatte abhivādeti vā paccuṭṭheti
 vā āsanena vā nimanteti tayidaṁ bho kaccāna < PTS. A I , 68 >na sampannamevāti.
 Atthi brāhmaṇa tena bhagavatā jānatā passatā arahatā sammāsambuddhena
 vuḍḍhibhūmi ca akkhātā daharabhūmi ca vuḍḍho cepi brāhmaṇa hoti
 asītiko 1- vā navutiko vā vassasatiko vā jātiyā so ca kāme
 paribhuñjati kāmamajjhe vasati kāmapariḷāhena pariḍayhati kāmavitakkehi
 khajjati kāmapariyesanāya ussukko athakho so bālo na therotveva
 saṅkhaṁ gacchati daharo cepi brāhmaṇa hoti yuvā susūkāḷakeso bhadrena
 yobbanena samannāgato paṭhamena vayasā so ca na kāme paribhuñjati
 na kāmamajjhe vasati na kāmapariḷāhena pariḍayhati na kāmavitakkehi
 khajjati na kāmapariyesanāya ussukko athakho so paṇḍito therotveva
 saṅkhaṁ gacchatīti. Evaṁ vutte kaṇḍarāyano brāhmaṇo uṭṭhāyāsanā

  *  *  *  *  *  *
  Footnote:1 Ma. āsītiko vā nāvutiko vā.
-------------------------------------------------
[page 087]
 Ekaṁsaṁ uttarāsaṅgaṁ karitvā daharānaṁ sudaṁ 1- bhikkhūnaṁ pāde sirasā
 vandati vuḍḍhā bhavanto vuḍḍhabhūmiyaṁ ṭhitā daharā mayaṁ daharabhūmiyaṁ
 ṭhitā abhikkantaṁ bho kaccāna .pe. Upāsakaṁ maṁ bhavaṁ kaccāno
 dhāretu ajjatagge pāṇupetaṁ saraṇaṁ gatanti.
      [284] 38 Yasmiṁ bhikkhave samaye corā balavanto honti rājāno
 tasmiṁ samaye dubbalā honti tasmiṁ bhikkhave samaye rañño na phāsu
 hoti atiyātuṁ vā niyyātuṁ vā paccantime vā janapade anusaññātuṁ
 brāhmaṇagahapatikānaṁpi tasmiṁ samaye na phāsu hoti atiyātuṁ vā niyyātuṁ
 vā bāhirāni vā kammantāni paṭivekkhituṁ. Evameva kho bhikkhave yasmiṁ
 samaye pāpabhikkhū balavanto honti pesalā bhikkhū tasmiṁ samaye
 dubbalā honti tasmiṁ bhikkhave samaye pesalā bhikkhū tuṇhībhūtā
 tuṇhībhūtāva saṅghamajjhe saṅkasāyanti paccantime vā janapade bhajanti 2-
 tayidaṁ bhikkhave hoti bahujanāhitāya < PTS. A I , 69 >bahujanāsukhāya bahuno janassa
 anatthāya ahitāya dukkhāya devamanussānaṁ. Yasmiṁ bhikkhave samaye rājāno
 balavanto honti corā tasmiṁ samaye dubbalā honti tasmiṁ
 bhikkhave samaye rañño phāsu hoti atiyātuṁ vā niyyātuṁ vā paccantime
 vā janapade anusaññātuṁ brāhmaṇagahapatikānaṁpi tasmiṁ samaye phāsu
 hoti atiyātuṁ vā niyyātuṁ vā bāhirāni vā kammantāni paṭivekkhituṁ.
 Evameva kho bhikkhave yasmiṁ samaye pesalā bhikkhū balavanto honti
 pāpakā bhikkhū tasmiṁ samaye dubbalā honti tasmiṁ bhikkhave samaye

  *  *  *  *  *  *
  Footnote:1 Ma. sataṁ. 2 Ma. acchanti.
-------------------------------------------------
[page 088]
 Pāpabhikkhū tuṇhībhūtā tuṇhībhūtāva saṅghamajjhe saṅkasāyanti yena vā
 [1]- Tena vā papatanti 2- tayidaṁ bhikkhave hoti bahujanahitāya bahujanasukhāya
 bahuno janassa atthāya hitāya sukhāya devamanussānanti.
      [285] 39 Dvinnāhaṁ bhikkhave micchāpaṭipattiṁ na vaṇṇemi
 gihissa vā pabbajitassa vā gihī vā bhikkhave pabbajito vā
 micchāpaṭipanno micchāpaṭipattādhikaraṇahetu nārādhako hoti ñāyaṁ
 dhammaṁ kusalaṁ. Dvinnāhaṁ bhikkhave sammāpaṭipattiṁ vaṇṇemi gihissa
 vā pabbajitassa vā gihī vā bhikkhave pabbajito vā sammāpaṭipanno
 sammāpaṭipattādhikaraṇahetu ārādhako hoti ñāyaṁ dhammaṁ kusalanti.
      [286] 40 Ye te bhikkhave bhikkhū duggahitehi suttantehi
 byañjanapaṭirūpakehi atthañca dhammañca paṭibāhanti te bhikkhave
 bhikkhū bahujanāhitāya paṭipannā bahujanāsukhāya bahuno janassa anatthāya
 ahitāya dukkhāya devamanussānaṁ bahuñca te bhikkhave bhikkhū
 apuññaṁ pasavanti tecimaṁ saddhammaṁ antaradhāpenti. Ye te bhikkhave
 bhikkhū suggahitehi suttantehi byañjanapaṭirūpakehi atthañca dhammañca
 anulomenti te bhikkhave bhikkhū bahujanahitāya paṭipannā bahujanasukhāya
 bahuno janassa atthāya hitāya sukhāya devamanussānaṁ bahuñca te
 bhikkhave bhikkhū puññaṁ pasavanti tecimaṁ saddhammaṁ ṭhapentīti.
                    Samacittavaggo catuttho.< PTS. A I , 70 >
      [287] 41 Dvemā bhikkhave parisā katamā dve uttānā ca

  *  *  *  *  *  *
  Footnote:1 Ma. Yu. pana. 2 Ma. pakkamanti.
-------------------------------------------------
[page 089]
 Parisā gambhīrā ca parisā. Katamā ca bhikkhave uttānā parisā idha
 bhikkhave yassaṁ parisāyaṁ bhikkhū uddhatā honti unnaḷā capalā mukharā
 vikiṇṇavācā muṭṭhassatī asampajānā asamāhitā vibbhantacittā
 pākatindriyā ayaṁ vuccati bhikkhave uttānā parisā. Katamā ca
 bhikkhave gambhīrā parisā idha bhikkhave yassaṁ parisāyaṁ bhikkhū
 anuddhatā honti anunnaḷā acapalā amukharā avikiṇṇavācā
 upaṭṭhitassatī sampajānā samāhitā ekaggacittā saṁvutindriyā ayaṁ
 vuccati bhikkhave gambhīrā parisā. Imā kho bhikkhave dve parisā
 etadaggaṁ bhikkhave imāsaṁ dvinnaṁ parisānaṁ yadidaṁ gambhīrā parisāti.
      [288] 42 Dvemā bhikkhave parisā katamā dve vaggā ca
 parisā samaggā ca parisā. Katamā ca bhikkhave vaggā parisā idha
 bhikkhave yassaṁ parisāyaṁ bhikkhū bhaṇḍanajātā kalahajātā vivādāpannā
 aññamaññaṁ mukhasattīhi vitudantā viharanti ayaṁ vuccati bhikkhave
 vaggā parisā. Katamā ca bhikkhave samaggā parisā idha bhikkhave
 yassaṁ parisāyaṁ bhikkhū samaggā sammodamānā avivadamānā khīrodakībhūtā
 aññamaññaṁ piyacakkhūhi sampassantā viharanti ayaṁ vuccati bhikkhave
 samaggā parisā. Imā kho bhikkhave dve parisā etadaggaṁ bhikkhave
 imāsaṁ dvinnaṁ parisānaṁ yadidaṁ samaggā parisāti.
      [289] 43 Dvemā bhikkhave < PTS. A I , 71 >parisā katamā dve anaggavatī ca
 parisā aggavatī ca parisā. Katamā ca bhikkhave anaggavatī parisā
-------------------------------------------------
[page 090]
 Idha bhikkhave yassaṁ parisāyaṁ therā bhikkhū bāhullikā 1- honti sāthalikā
 vokkamane pubbaṅgamā paviveke nikkhittadhurā na viriyaṁ ārabhanti
 appattassa pattiyā anadhigatassa adhigamāya asacchikatassa sacchikiriyāya
 tesaṁ pacchimā janatā diṭṭhānugatiṁ āpajjati sāpi hoti bāhullikā
 sāthalikā vokkamane pubbaṅgamā paviveke nikkhittadhurā na viriyaṁ
 ārabhati appattassa pattiyā anadhigatassa adhigamāya asacchikatassa
 sacchikiriyāya ayaṁ vuccati bhikkhave anaggavatī parisā. Katamā ca
 bhikkhave aggavatī parisā idha bhikkhave yassaṁ parisāyaṁ therā bhikkhū na
 bāhullikā honti na sāthalikā vokkamane nikkhittadhurā paviveke
 pubbaṅgamā viriyaṁ ārabhanti appattassa pattiyā anadhigatassa
 adhigamāya asacchikatassa sacchikiriyāya tesaṁ pacchimā janatā diṭṭhānugatiṁ
 āpajjati sāpi hoti na bāhullikā na sāthalikā vokkamane [2]-
 nikkhittadhurā paviveke pubbaṅgamā viriyaṁ ārabhati appattassa pattiyā
 anadhigatassa adhigamāya asacchikatassa sacchikiriyāya ayaṁ vuccati bhikkhave
 aggavatī parisā. Imā kho bhikkhave dve parisā etadaggaṁ
 bhikkhave imāsaṁ dvinnaṁ parisānaṁ yadidaṁ aggavatī parisāti.
      [290] 44 Dvemā bhikkhave parisā katamā dve anariyā ca
 parisā ariyā ca parisā. Katamā ca bhikkhave anariyā parisā idha
 bhikkhave yassaṁ parisāyaṁ bhikkhū idaṁ dukkhanti yathābhūtaṁ nappajānanti
 ayaṁ dukkhasamudayoti yathābhūtaṁ nappajānanti ayaṁ dukkhanirodhoti yathābhūtaṁ

  *  *  *  *  *  *
  Footnote:1 Ma. Yu. bāhulikā. sabbattha īdisameva. 2 Ma. na.
-------------------------------------------------
[page 091]
 Nappajānanti ayaṁ dukkhanirodhagāminī paṭipadāti yathābhūtaṁ nappajānanti
 ayaṁ vuccati bhikkhave anariyā parisā. Katamā ca bhikkhave ariyā parisā
 idha bhikkhave yassaṁ < PTS. A I , 72 >parisāyaṁ bhikkhū idaṁ dukkhanti yathābhūtaṁ pajānanti
 ayaṁ dukkhasamudayoti yathābhūtaṁ pajānanti ayaṁ dukkhanirodhoti yathābhūtaṁ
 pajānanti ayaṁ dukkhanirodhagāminī paṭipadāti yathābhūtaṁ pajānanti ayaṁ
 vuccati bhikkhave ariyā parisā. Imā kho bhikkhave dve parisā
 etadaggaṁ bhikkhave imāsaṁ dvinnaṁ parisānaṁ yadidaṁ ariyā parisāti.
      [291] 45 Dvemā bhikkhave parisā katamā dve parisakasaṭo 1-
 ca parisamaṇḍo ca. Katamo ca bhikkhave parisakasaṭo idha bhikkhave
 yassaṁ parisāyaṁ bhikkhū chandāgatiṁ gacchanti dosāgatiṁ gacchanti mohāgatiṁ
 gacchanti bhayāgatiṁ gacchanti ayaṁ vuccati bhikkhave parisakasaṭo.
 Katamo ca bhikkhave parisamaṇḍo idha bhikkhave yassaṁ parisāyaṁ bhikkhū
 na chandāgatiṁ gacchanti na dosāgatiṁ gacchanti na mohāgatiṁ gacchanti
 na bhayāgatiṁ gacchanti ayaṁ vuccati bhikkhave parisamaṇḍo. Imā kho
 bhikkhave dve parisā etadaggaṁ bhikkhave imāsaṁ dvinnaṁ parisānaṁ
 yadidaṁ parisamaṇḍoti.
      [292] 46 Dvemā bhikkhave parisā katamā dve ukkācitavinītā
 parisā no paṭipucchāvinītā paṭipucchāvinītā parisā no ukkācitavinītā.
 Katamā ca bhikkhave ukkācitavinītā parisā no paṭipucchāvinītā idha
 bhikkhave yassaṁ parisāyaṁ bhikkhū ye te suttantā tathāgatabhāsitā gambhīrā

  *  *  *  *  *  *
  Footnote:1 Ma. parisākasaṭo ca parisāmaṇḍo ca.
-------------------------------------------------
[page 092]
 Gambhīratthā lokuttarā suññatapaṭisaṁyuttā tesu bhaññamānesu na sussūsanti
 na sotaṁ odahanti na aññācittaṁ upaṭṭhāpenti na ca te
 dhamme uggahetabbaṁ pariyāpuṇitabbaṁ maññanti ye pana te suttantā
 kavikatā 1- kāveyyā cittakkharā cittabyañjanā bāhirakā sāvakabhāsitā
 tesu bhaññamānesu sussūsanti sotaṁ odahanti aññācittaṁ
 upaṭṭhāpenti te ca dhamme uggahetabbaṁ pariyāpuṇitabbaṁ maññanti
 te [2]- < PTS. A I , 73 >taṁ dhammaṁ pariyāpuṇitvā na ceva aññamaññaṁ paṭipucchanti na
 paṭivivaranti 3- idaṁ kathamimassa kvatthoti te avivaṭañceva na
 vivaranti anuttānīkatañca na uttānīkaronti anekavihitesu ca
 kaṅkhāṭhāniyesu dhammesu kaṅkhaṁ nappaṭivinodenti ayaṁ vuccati bhikkhave
 ukkācitavinītā parisā no paṭipucchāvinītā. Katamā ca bhikkhave
 paṭipucchāvinītā parisā no ukkācitavinītā idha bhikkhave yassaṁ parisāyaṁ
 bhikkhū ye te suttantā kavikatā kāveyyā cittakkharā cittabyañjanā
 bāhirakā sāvakabhāsitā tesu bhaññamānesu na sussūsanti na sotaṁ
 odahanti na aññācittaṁ upaṭṭhāpenti na ca te dhamme uggahetabbaṁ
 pariyāpuṇitabbaṁ maññanti ye pana te suttantā tathāgatabhāsitā
 gambhīrā gambhīratthā lokuttarā suññatapaṭisaṁyuttā tesu bhaññamānesu
 sussūsanti sotaṁ odahanti aññācittaṁ upaṭṭhāpenti te ca dhamme
 uggahetabbaṁ pariyāpuṇitabbaṁ maññanti te taṁ dhammaṁ pariyāpuṇitvā
 aññamaññaṁ paṭipucchanti paṭivivaranti idaṁ kathamimassa kvatthoti te

  *  *  *  *  *  *
  Footnote:1 Ma. Yu. kavitā. 2 Ma. ca. 3 Ma. na ca paṭivicaranti.
-------------------------------------------------
[page 093]
 Avivaṭañceva vivaranti anuttānīkatañca uttānīkaronti anekavihitesu
 ca kaṅkhāṭhāniyesu dhammesu kaṅkhaṁ paṭivinodenti ayaṁ vuccati bhikkhave
 paṭipucchāvinītā parisā no ukkācitavinītā. Imā kho bhikkhave dve
 parisā etadaggaṁ bhikkhave imāsaṁ dvinnaṁ parisānaṁ yadidaṁ paṭipucchāvinītā
 parisā no ukkācitavinītāti.
      [293] 47 Dvemā bhikkhave parisā katamā dve āmisagaru 1-
 parisā no saddhammagaru 2- saddhammagaru parisā no āmisagaru. Katamā
 ca bhikkhave āmisagaru parisā no saddhammagaru idha bhikkhave yassaṁ
 parisāyaṁ bhikkhū gihīnaṁ odātavasanānaṁ sammukhā aññamaññassa vaṇṇaṁ
 bhāsanti asuko bhikkhu ubhatobhāgavimutto asuko paññāvimutto
 asuko kāyasakkhī asuko diṭṭhippatto asuko saddhāvimutto asuko
 dhammānusārī asuko saddhānusārī asuko sīlavā kalyāṇadhammo
 asuko dussīlo pāpadhammoti te tena lābhaṁ labhanti te taṁ lābhaṁ
 labhitvā gadhitā 3- mucchitā ajjhopannā anādīnavadassāvino
 anissaraṇapaññā paribhuñjanti ayaṁ vuccati bhikkhave āmisagaru parisā
 no saddhammagaru. Katamā ca bhikkhave saddhammagaru parisā no
 āmisagaru idha bhikkhave yassaṁ parisāyaṁ bhikkhū na gihīnaṁ odātavasanānaṁ
 sammukhā aññamaññassa vaṇṇaṁ bhāsanti asuko bhikkhu
 ubhatobhāgavimutto asuko paññāvimutto asuko kāyasakkhī asuko
 diṭṭhippatto asuko saddhāvimutto asuko dhammānusārī asuko
 saddhānusārī asuko sīlavā kalyāṇadhammo asuko dussīlo pāpadhammoti

  *  *  *  *  *  *
  Footnote:1-2 Yu. āmisagarū saddhammagarū. 3 Ma. gathitā.
-------------------------------------------------
[page 094]
 Te tena lābhaṁ labhanti te taṁ lābhaṁ labhitvā agadhitā amucchitā
 anajjhopannā ādīnavadassāvino nissaraṇapaññā paribhuñjanti ayaṁ
 vuccati bhikkhave saddhammagaru parisā no āmisagaru. Imā kho bhikkhave
 dve parisā etadaggaṁ bhikkhave imāsaṁ dvinnaṁ parisānaṁ yadidaṁ
 saddhammagaru parisā no āmisagarūti.
      [294] 48 Dvemā bhikkhave parisā katamā dve visamā ca
 parisā samā ca parisā. Katamā ca bhikkhave visamā parisā idha
 bhikkhave yassaṁ parisāyaṁ adhammakammāni pavattanti dhammakammāni
 nappavattanti avinayakammāni pavattanti vinayakammāni nappavattanti
 adhammakammāni dippanti dhammakammāni na dippanti avinayakammāni
 dippanti vinayakammāni na dippanti ayaṁ vuccati bhikkhave visamā
 parisā. Visamattā < PTS. A I , 75 >bhikkhave parisāya adhammakammāni pavattanti
 dhammakammāni nappavattanti avinayakammāni pavattanti vinayakammāni
 nappavattanti adhammakammāni dippanti dhammakammāni na dippanti
 avinayakammāni dippanti vinayakammāni na dippanti. Katamā ca
 bhikkhave samā parisā idha bhikkhave yassaṁ parisāyaṁ dhammakammāni
 pavattanti adhammakammāni nappavattanti vinayakammāni pavattanti
 avinayakammāni nappavattanti dhammakammāni dippanti adhammakammāni
 na dippanti vinayakammāni dippanti avinayakammāni na dippanti
 ayaṁ vuccati bhikkhave samā parisā. Samattā bhikkhave parisāya
 dhammakammāni pavattanti adhammakammāni nappavattanti vinayakammāni
-------------------------------------------------
[page 095]
 Pavattanti avinayakammāni nappavattanti dhammakammāni dippanti
 adhammakammāni na dippanti vinayakammāni dippanti avinayakammāni na
 dippanti. Imā kho bhikkhave dve parisā etadaggaṁ bhikkhave imāsaṁ
 dvinnaṁ parisānaṁ yadidaṁ samā parisāti.
      [295] 49 Dvemā bhikkhave parisā katamā dve adhammikā
 ca parisā dhammikā ca parisā .pe. Imā kho bhikkhave dve
 parisā etadaggaṁ bhikkhave imāsaṁ dvinnaṁ parisānaṁ yadidaṁ dhammikā
 parisāti.
      [296] 50 Dvemā bhikkhave parisā katamā dve adhammavādinī
 ca parisā dhammavādinī ca parisā. Katamā ca bhikkhave adhammavādinī
 parisā idha bhikkhave yassaṁ parisāyaṁ bhikkhū adhikaraṇaṁ ādiyanti dhammikaṁ
 vā adhammikaṁ vā te taṁ adhikaraṇaṁ ādiyitvā na ceva aññamaññaṁ
 saññāpenti na ca saññattiṁ upagacchanti na ca nijjhāpenti
 na < PTS. A I , 76 >ca nijjhattiṁ upagacchanti te asaññattibalā anijjhattibalā
 appaṭinissaggamantino tameva adhikaraṇaṁ thāmasā parāmassa 1- abhinivissa
 voharanti idameva saccaṁ moghamaññanti ayaṁ vuccati bhikkhave
 adhammavādinī parisā. Katamā ca bhikkhave dhammavādinī parisā idha
 bhikkhave yassaṁ parisāyaṁ bhikkhū adhikaraṇaṁ ādiyanti dhammikaṁ vā adhammikaṁ
 vā te taṁ adhikaraṇaṁ ādiyitvā aññamaññaṁ saññāpenti ceva

  *  *  *  *  *  *
  Footnote:1 Ma. parāmāsā.
-------------------------------------------------
[page 096]
 Saññattiñca upagacchanti nijjhāpenti ca 1- nijjhattiñca upagacchanti
 te saññattibalā nijjhattibalā paṭinissaggamantino na tameva adhikaraṇaṁ
 thāmasā parāmassa 2- abhinivissa voharanti idameva saccaṁ moghamaññanti
 ayaṁ vuccati bhikkhave dhammavādinī parisā. Imā kho bhikkhave
 dve parisā etadaggaṁ bhikkhave imāsaṁ dvinnaṁ parisānaṁ yadidaṁ
 dhammavādinī parisāti.
                     Parisavaggo pañcamo.
                          [3]-
                  Paṭhamo paṇṇāsako samatto.
                       ----------
                       Dutiyapaṇṇāsako
      [297] 51 Dveme bhikkhave puggalā loke uppajjamānā
 uppajjanti bahujanahitāya bahujanasukhāya bahuno janassa atthāya hitāya
 sukhāya devamanussānaṁ katame dve tathāgato ca arahaṁ sammāsambuddho
 rājā ca cakkavattī ime kho bhikkhave dve puggalā loke
 uppajjamānā uppajjanti bahujanahitāya bahujanasukhāya bahuno janassa
 atthāya hitāya sukhāya devamanussānanti.
      [298] 52 < PTS. A I , 77 >Dveme bhikkhave puggalā loke uppajjamānā
 uppajjanti acchariyamanussā katame dve tathāgato ca arahaṁ
 sammāsambuddho rājā ca cakkavattī ime kho bhikkhave dve puggalā loke

  *  *  *  *  *  *
  Footnote:1 Ma. Yu. ceva. 2 Ma. parāmāsā.
 3 Ma. Yu. tassuddānaṁ
  uttānā vaggā aggavatī
  ariyā kasaṭo ca pañcamo
  ukkācitāamisañceva
  visamā adhammā dhammiyena cāti.
-------------------------------------------------
[page 097]
 Uppajjamānā uppajjanti acchariyamanussāti.
      [299] 53 Dvinnaṁ bhikkhave puggalānaṁ kālakiriyā bahuno janassa
 anutappā hoti katamesaṁ dvinnaṁ tathāgatassa ca arahato sammāsambuddhassa
 rañño ca cakkavattissa imesaṁ kho bhikkhave dvinnaṁ
 puggalānaṁ kālakiriyā bahuno janassa anutappā hotīti.
      [300] 54 Dveme bhikkhave thūpārahā katame dve tathāgato
 ca arahaṁ sammāsambuddho rājā ca cakkavattī ime kho bhikkhave
 dve thūpārahāti.
      [301] 55 Dveme bhikkhave buddhā katame dve tathāgato ca
 arahaṁ sammāsambuddho paccekabuddho ca ime kho bhikkhave dve
 buddhāti.
      [302] 56 Dveme bhikkhave asaniyā phalantiyā na santasanti
 katame dve bhikkhu ca khīṇāsavo hatthājāniyo ca ime kho bhikkhave
 dve asaniyā phalantiyā na santasantīti.
      [303] 57 Dveme bhikkhave asaniyā phalantiyā na santasanti
 katame dve bhikkhu ca khīṇāsavo assājāniyo ca ime kho bhikkhave
 dve asaniyā phalantiyā na santasantīti.
      [304] 58 Dveme bhikkhave asaniyā phalantiyā na santasanti katame
 dve bhikkhu ca khīṇāsavo sīho ca migarājā ime kho bhikkhave
-------------------------------------------------
[page 098]
 Dve asaniyā phalantiyā na santasantīti.
      [305] 59 Dveme bhikkhave atthavase sampassamānā kiṁpurisā mānusiṁ
 vācaṁ na bhāsanti katame dve mā ca musā bhaṇimhā mā ca
 paraṁ abhūtena abbhācikkhimhāti ime kho bhikkhave dve atthavase
 sampassamānā kiṁpurisā < PTS. A I , 78 >mānusiṁ vācaṁ na bhāsantīti.
      [306] 60 Dvinnaṁ bhikkhave dhammānaṁ atitto appaṭivāṇo mātugāmo
 kālaṁ karoti katamesaṁ dvinnaṁ methunadhammasamāpattiyā ca vijāyanassa
 ca imesaṁ kho bhikkhave dvinnaṁ dhammānaṁ atitto appaṭivāṇo
 mātugāmo kālaṁ karotīti.
      [307] 61 Asantasannivāsañca vo bhikkhave desessāmi
 santasannivāsañca taṁ suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato paccassosuṁ. Bhagavā etadavoca
 kathañca bhikkhave asantasannivāso hoti kathañca asanto sannivasanti
 idha bhikkhave therassa bhikkhuno evaṁ hoti theropi maṁ na vadeyya
 majjhimopi maṁ na vadeyya navopi maṁ na vadeyya theraṁpāhaṁ na
 vadeyyaṁ majjhimaṁpāhaṁ na vadeyyaṁ navaṁpāhaṁ na vadeyyaṁ thero cepi
 maṁ vadeyya ahitānukampī maṁ vadeyya no hitānukampī noti naṁ
 vadeyyaṁ viheseyyaṁpi 1- naṁ passampissa na paṭikareyyaṁ majjhimo
 cepi maṁ vadeyya ... Navo cepi maṁ vadeyya ahitānukampī maṁ vadeyya
 no hitānukampī noti naṁ vadeyyaṁ viheseyyaṁpi 2- naṁ passampissa

  *  *  *  *  *  *
  Footnote:1-2 Ma. vihaṭheyyaṁ.
-------------------------------------------------
[page 099]
 Na paṭikareyyaṁ majjhimassapi bhikkhuno evaṁ hoti .pe. Navassapi
 bhikkhuno evaṁ hoti theropi maṁ na vadeyya majjhimopi maṁ na
 vadeyya navopi maṁ na vadeyya theraṁpāhaṁ na vadeyyaṁ majjhimaṁpāhaṁ
 na vadeyyaṁ navaṁpāhaṁ na vadeyyaṁ thero cepi maṁ vadeyyaṁ ahitānukampī
 maṁ vadeyya no hitānukampī noti naṁ vadeyyaṁ viheseyyaṁpi naṁ
 passampissa na paṭikareyyaṁ majjhimo cepi maṁ vadeyya ... Navo cepi
 maṁ vadeyya ahitānukampī maṁ vadeyya no hitānukampī noti naṁ
 vadeyyaṁ viheseyyaṁpi naṁ passampissa na paṭikareyyaṁ evaṁ kho bhikkhave
 asantasannivāso hoti evañca asanto sannivasanti. Kathañca
 bhikkhave santasannivāso hoti kathañca santo sannivasanti idha
 bhikkhave therassa bhikkhuno evaṁ hoti theropi maṁ vadeyya majjhimopi
 maṁ vadeyya navopi maṁ vadeyya theraṁpāhaṁ vadeyyaṁ majjhimaṁpāhaṁ
 vadeyyaṁ navaṁpāhaṁ vadeyyaṁ thero cepi maṁ vadeyya hitānukampī maṁ
 vadeyya no ahitānukampī sādhūti naṁ vadeyyaṁ na naṁ viheseyyaṁ
 passampissa paṭikareyyaṁ majjhimo cepi maṁ vadeyya ... Navo cepi
 maṁ vadeyya hitānukampī maṁ vadeyya no ahitānukampī sādhūti naṁ
 vadeyyaṁ na naṁ viheseyyaṁ passampissa paṭikareyyaṁ majjhimassapi
 bhikkhuno evaṁ hoti .pe. Navassapi bhikkhuno evaṁ hoti theropi
 maṁ vadeyya majjhimopi maṁ vadeyya navopi maṁ vadeyya theraṁpāhaṁ
 vadeyyaṁ majjhimaṁpāhaṁ vadeyyaṁ navaṁpāhaṁ vadeyyaṁ thero cepi maṁ
-------------------------------------------------
[page 100]
 Vadeyya hitānukampī maṁ vadeyya no ahitānukampī sādhūti naṁ vadeyyaṁ
 na naṁ viheseyyaṁ passampissa paṭikareyyaṁ majjhimo cepi maṁ
 vadeyya ... Navo cepi maṁ vadeyya hitānukampī maṁ vadeyya no
 ahitānukampī sādhūti naṁ vadeyyaṁ na naṁ viheseyyaṁ passampissa
 paṭikareyyaṁ evaṁ kho bhikkhave santasannivāso hoti evañca
 santo sannivasantīti.
      [308] 62 Yasmiṁ bhikkhave adhikaraṇe < PTS. A I , 80 >ubhatovacīsaṁsāro diṭṭhipalāso
 cetaso āghāto appaccayo anabhiraddhi ajjhattaṁ avūpasantaṁ hoti
 tasmetaṁ bhikkhave adhikaraṇe pāṭikaṅkhaṁ dīghattāya kharattāya vāḷattāya
 saṁvattissati bhikkhū ca na phāsuṁ viharissanti. Yasmiṁ ca kho bhikkhave
 adhikaraṇe ubhatovacīsaṁsāro diṭṭhipalāso cetaso āghāto appaccayo
 anabhiraddhi ajjhattaṁ suvūpasantaṁ hoti tasmetaṁ bhikkhave adhikaraṇe
 pāṭikaṅkhaṁ na dīghattāya kharattāya vāḷattāya saṁvattissati bhikkhū ca
 phāsuṁ viharissantīti.
                     Puggalavaggo paṭhamo.
      [309] 63 Dvemāni bhikkhave sukhāni katamāni dve gihisukhañca
 pabbajjāsukhañca 1- imāni kho bhikkhave dve sukhāni etadaggaṁ bhikkhave
 imesaṁ dvinnaṁ sukhānaṁ yadidaṁ pabbajjāsukhanti 2-.
      [310] 64 Dvemāni bhikkhave sukhāni katamāni dve kāmasukhañca
 nekkhammasukhañca imāni kho bhikkhave dve sukhāni etadaggaṁ bhikkhave

  *  *  *  *  *  *
  Footnote:1-2 Ma. pabbajitasukhañca.
-------------------------------------------------
[page 101]
 Imesaṁ dvinnaṁ sukhānaṁ yadidaṁ nekkhammasukhanti.
      [311] 65 Dvemāni bhikkhave sukhāni katamāni dve upadhisukhañca
 nirupadhisukhañca imāni kho bhikkhave dve sukhāni etadaggaṁ bhikkhave
 imesaṁ dvinnaṁ sukhānaṁ yadidaṁ nirupadhisukhanti.
      [312] 66 Dvemāni bhikkhave sukhāni katamāni dve sāsavañca
 sukhaṁ anāsavañca sukhaṁ imāni kho bhikkhave dve sukhāni etadaggaṁ
 bhikkhave imesaṁ dvinnaṁ sukhānaṁ yadidaṁ anāsavasukhanti 1-.
      [313] 67 Dvemāni bhikkhave sukhāni katamāni dve sāmisañca
 sukhaṁ nirāmisañca sukhaṁ imāni kho bhikkhave dve sukhāni etadaggaṁ
 bhikkhave imesaṁ dvinnaṁ sukhānaṁ yadidaṁ nirāmisaṁ sukhanti.
      [314] 68 Dvemāni bhikkhave sukhāni katamāni dve ariyasukhañca
 anariyasukhañca imāni kho bhikkhave dve sukhāni etadaggaṁ bhikkhave
 imesaṁ dvinnaṁ sukhānaṁ yadidaṁ ariyasukhanti.
      [315] 69 Dvemāni bhikkhave sukhāni katamāni dve kāyikañca
 sukhaṁ cetasikañca sukhaṁ imāni kho bhikkhave dve sukhāni etadaggaṁ
 bhikkhave imesaṁ dvinnaṁ sukhānaṁ yadidaṁ cetasikaṁ sukhanti.
      [316] 70 Dvemāni bhikkhave sukhāni katamāni dve sappītikañca
 sukhaṁ nippītikañca sukhaṁ imāni kho bhikkhave dve sukhāni etadaggaṁ
 bhikkhave imesaṁ dvinnaṁ sukhānaṁ yadidaṁ nippītikaṁ sukhanti.
      [317] 71 Dvemāni bhikkhave sukhāni katamāni dve sātasukhañca

  *  *  *  *  *  *
  Footnote:1 anāsavaṁ sukhanti padena bhavitabbaṁ.
-------------------------------------------------
[page 102]
 Upekkhāsukhañca imāni kho bhikkhave dve sukhāni etadaggaṁ bhikkhave
 imesaṁ dvinnaṁ sukhānaṁ yadidaṁ upekkhāsukhanti.
      [318] 72 Dvemāni bhikkhave sukhāni katamāni dve samādhisukhañca
 asamādhisukhañca imāni kho bhikkhave dve sukhāni etadaggaṁ bhikkhave
 imesaṁ dvinnaṁ sukhānaṁ yadidaṁ samādhisukhanti.
      [319] 73 Dvemāni bhikkhave < PTS. A I , 82 >sukhāni katamāni dve
 sappītikārammaṇañca sukhaṁ nippītikārammaṇañca sukhaṁ imāni kho
 bhikkhave dve sukhāni etadaggaṁ bhikkhave imesaṁ dvinnaṁ sukhānaṁ yadidaṁ
 nippītikārammaṇaṁ sukhanti.
      [320] 74 Dvemāni bhikkhave sukhāni katamāni dve
 sātārammaṇañca sukhaṁ upekkhārammaṇañca sukhaṁ imāni kho bhikkhave
 dve sukhāni etadaggaṁ bhikkhave imesaṁ dvinnaṁ sukhānaṁ yadidaṁ
 upekkhārammaṇaṁ sukhanti.
      [321] 75 Dvemāni bhikkhave sukhāni katamāni dve
 rūpārammaṇañca sukhaṁ arūpārammaṇañca sukhaṁ imāni kho bhikkhave dve
 sukhāni etadaggaṁ bhikkhave imesaṁ dvinnaṁ sukhānaṁ yadidaṁ
 arūpārammaṇaṁ sukhanti.
                      Sukhavaggo dutiyo.
      [322] 76 Sanimittā bhikkhave uppajjanti pāpakā akusalā dhammā
 no animittā tasseva nimittassa pahānā evante pāpakā akusalā
-------------------------------------------------
[page 103]
 Dhammā na hontīti.
      [323] 77 Sanidānā bhikkhave uppajjanti pāpakā akusalā dhammā
 no anidānā tasseva nidānassa pahānā evante pāpakā akusalā
 dhammā na hontīti.
      [324] 78 Sahetukā bhikkhave uppajjanti pāpakā akusalā dhammā
 no ahetukā tasseva hetussa pahānā evante pāpakā akusalā
 dhammā na hontīti.
      [325] 79 Sasaṅkhārā bhikkhave uppajjanti pāpakā akusalā dhammā
 no asaṅkhārā tesaṁyeva saṅkhārānaṁ pahānā evante pāpakā akusalā
 dhammā na hontīti.
      [326] 80 Sappaccayā bhikkhave uppajjanti pāpakā akusalā
 dhammā no appaccayā tasseva paccayassa pahānā evante pāpakā
 akusalā dhammā < PTS. A I , 83 >na hontīti.
      [327] 81 Sarūpā bhikkhave uppajjanti pāpakā akusalā dhammā
 no arūpā tasseva rūpassa pahānā evante pāpakā akusalā
 dhammā na hontīti.
      [328] 82 Savedanā bhikkhave uppajjanti pāpakā akusalā dhammā
 no avedanā tassāyeva vedanāya pahānā evante pāpakā akusalā
 dhammā na hontīti.
      [329] 83 Sasaññā bhikkhave uppajjanti pāpakā akusalā dhammā
-------------------------------------------------
[page 104]
 No asaññā tassāyeva saññāya pahānā evante pāpakā akusalā
 dhammā na hontīti.
      [330] 84 Saviññāṇā bhikkhave uppajjanti pāpakā akusalā
 dhammā no aviññāṇā tasseva viññāṇassa pahānā evante
 pāpakā akusalā dhammā na hontīti.
      [331] 85 Saṅkhatārammaṇā bhikkhave uppajjanti pāpakā akusalā
 dhammā no asaṅkhatārammaṇā tasseva saṅkhatassa pahānā evante
 pāpakā akusalā dhammā na hontīti.
                    Sanimittavaggo tatiyo.
      [332] 86 Dveme bhikkhave dhammā katame dve cetovimutti
 ca paññāvimutti ca ime kho bhikkhave dve dhammāti.
      [333] 87 Dveme bhikkhave dhammā katame dve paggāho ca
 avikkhepo ca ime kho bhikkhave dve dhammāti.
      [334] 88 Dveme bhikkhave dhammā katame dve nāmañca
 rūpañca ime kho bhikkhave dve dhammāti.
      [335] 89 Dveme bhikkhave dhammā katame dve vijjā ca
 vimutti ca ime kho bhikkhave dve dhammāti.
      [336] 90 Dveme bhikkhave dhammā katame dve bhavadiṭṭhi
 ca vibhavadiṭṭhi ca ime kho bhikkhave dve dhammāti.
      [337] 91 Dveme bhikkhave dhammā katame dve ahirikañca
-------------------------------------------------
[page 105]
 Anottappañca ime kho bhikkhave dve dhammāti.
      [338] 92 Dveme bhikkhave dhammā katame dve hirī ca
 ottappañca ime kho bhikkhave dve dhammāti.
      [339] 93 Dveme bhikkhave dhammā katame dve dovacassatā
 ca pāpamittatā ca ime kho bhikkhave dve dhammāti.
      [340] 94 Dveme bhikkhave dhammā katame dve sovacassatā
 ca kalyāṇamittatā ca ime kho bhikkhave dve dhammāti
      [341] 95 Dveme bhikkhave dhammā katame dve dhātukusalatā
 ca manasikārakusalatā < PTS. A I , 84 >ca ime kho bhikkhave dve dhammāti.
      [342] 96 Dveme bhikkhave dhammā katame dve āpattikusalatā
 ca āpattivuṭṭhānakusalatā ca ime kho bhikkhave dve dhammāti.
                     Dhammavaggo catuttho.
      [343] 97 Dveme bhikkhave bālā katame dve yo ca anāgataṁ
 bhāraṁ vahati yo ca āgataṁ bhāraṁ na vahati ime kho bhikkhave
 dve bālāti.
      [344] 98 Dveme bhikkhave paṇḍitā katame dve yo ca
 āgataṁ bhāraṁ vahati yo ca anāgataṁ bhāraṁ na vahati ime kho
 bhikkhave dve paṇḍitāti.
      [345] 99 Dveme bhikkhave bālā katame dve yo ca
 akappiye kappiyasaññī yo ca kappiye akappiyasaññī ime kho
-------------------------------------------------
[page 106]
 Bhikkhave dve bālāti.
      [346] 100 Dveme bhikkhave paṇḍitā katame dve yo ca
 akappiye akappiyasaññī yo ca kappiye kappiyasaññī ime kho
 bhikkhave dve paṇḍitāti.
      [347] 101 Dveme bhikkhave bālā katame dve yo ca
 anāpattiyā āpattisaññī yo ca āpattiyā anāpattisaññī ime
 kho bhikkhave dve bālāti.
      [348] 102 Dveme bhikkhave paṇḍitā katame dve yo ca
 anāpattiyā anāpattisaññī yo ca āpattiyā āpattisaññī
 ime kho < PTS. A I , 85 >bhikkhave dve paṇḍitāti.
      [349] 103 Dveme bhikkhave bālā katame dve yo ca
 adhamme dhammasaññī yo ca dhamme adhammasaññī ime kho bhikkhave
 dve bālāti.
      [350] 104 Dveme bhikkhave paṇḍitā katame dve yo ca
 adhamme adhammasaññī yo ca dhamme dhammasaññī ime kho bhikkhave
 dve paṇḍitāti.
      [351] 105 Dveme bhikkhave bālā katame dve yo ca
 avinaye vinayasaññī yo ca vinaye avinayasaññī ime kho bhikkhave
 dve bālāti.
      [352] 106 Dveme bhikkhave paṇḍitā katame dve yo ca
-------------------------------------------------
[page 107]
 Avinaye avinayasaññī yo ca vinaye vinayasaññī ime kho bhikkhave
 dve paṇḍitāti.
      [353] 107 Dvinnaṁ bhikkhave āsavā vaḍḍhanti katamesaṁ dvinnaṁ
 yo ca nakukkuccāyitabbaṁ kukkuccāyati yo ca kukkuccāyitabbaṁ na
 kukkuccāyati imesaṁ kho bhikkhave dvinnaṁ āsavā vaḍḍhantīti.
      [354] 108 Dvinnaṁ bhikkhave āsavā na vaḍḍhanti katamesaṁ
 dvinnaṁ yo ca nakukkuccāyitabbaṁ na kukkuccāyati yo ca
 kukkuccāyitabbaṁ kukkuccāyati imesaṁ kho bhikkhave dvinnaṁ
 āsavā na vaḍḍhantīti.
      [355] 109 Dvinnaṁ bhikkhave āsavā vaḍḍhanti katamesaṁ dvinnaṁ
 yo ca akappiye kappiyasaññī yo ca kappiye akappiyasaññī imesaṁ
 kho bhikkhave dvinnaṁ āsavā vaḍḍhantīti.
      [356] 110 Dvinnaṁ bhikkhave āsavā na vaḍḍhanti katamesaṁ
 dvinnaṁ yo ca akappiye akappiyasaññī yo ca kappiye kappiyasaññī
 imesaṁ kho bhikkhave dvinnaṁ āsavā na vaḍḍhantīti.
      [357] 111 Dvinnaṁ bhikkhave āsavā vaḍḍhanti katamesaṁ dvinnaṁ
 yo ca anāpattiyā āpattisaññī yo ca āpattiyā anāpattisaññī
 imesaṁ kho bhikkhave dvinnaṁ āsavā vaḍḍhantīti.
      [358] 112 Dvinnaṁ bhikkhave āsavā na vaḍḍhanti katamesaṁ
 dvinnaṁ yo ca anāpattiyā anāpattisaññī yo ca āpattiyā
-------------------------------------------------
[page 108]
 Āpattisaññī imesaṁ kho bhikkhave dvinnaṁ āsavā na vaḍḍhantīti.
      [359] 113 Dvinnaṁ bhikkhave āsavā vaḍḍhanti katamesaṁ dvinnaṁ
 yo ca adhamme dhammasaññī yo ca dhamme adhammasaññī imesaṁ
 kho bhikkhave dvinnaṁ āsavā vaḍḍhantīti.
      [360] 114 Dvinnaṁ bhikkhave āsavā na vaḍḍhanti katamesaṁ
 dvinnaṁ yo ca adhamme adhammasaññī yo ca dhamme dhammasaññī
 imesaṁ kho bhikkhave dvinnaṁ āsavā na vaḍḍhantīti.
      [361] 115 Dvinnaṁ bhikkhave āsavā vaḍḍhanti katamesaṁ dvinnaṁ
 yo ca avinaye vinayasaññī yo ca vinaye avinayasaññī imesaṁ
 kho bhikkhave dvinnaṁ āsavā vaḍḍhantīti.
      [362] 116 Dvinnaṁ bhikkhave āsavā na vaḍḍhanti katamesaṁ
 dvinnaṁ yo ca avinaye avinayasaññī yo ca vinaye vinayasaññī
 imesaṁ kho bhikkhave dvinnaṁ āsavā na vaḍḍhantīti.
                     Bālavaggo pañcamo.
                  Dutiyo paṇṇāsako samatto.
                       -----------
                       Tatiyapaṇṇāsako
      [363] 117 Dvemā bhikkhave āsā duppajahā katamā dve
 lābhāsā ca < PTS. A I , 87 >jīvitāsā ca imā kho bhikkhave dve āsā duppajahāti.
      [364] 118 Dveme bhikkhave puggalā dullabhā lokasmiṁ katame
-------------------------------------------------
[page 109]
 Dve yo ca pubbakārī yo ca kataññū katavedī ime kho
 bhikkhave dve puggalā dullabhā lokasminti.
      [365] 119 Dveme bhikkhave puggalā dullabhā lokasmiṁ katame
 dve titto ca tappetā ca ime kho bhikkhave dve puggalā
 dullabhā lokasminti.
      [366] 120 Dveme bhikkhave puggalā duttappayā katame dve
 yo ca laddhaṁ laddhaṁ nikkhipati yo ca laddhaṁ laddhaṁ vissajjeti ime
 kho bhikkhave dve puggalā duttappayāti.
      [367] 121 Dveme bhikkhave puggalā sutappayā katame dve
 yo ca laddhaṁ laddhaṁ na nikkhipati yo ca laddhaṁ laddhaṁ na vissajjeti
 ime kho bhikkhave dve puggalā sutappayāti.
      [368] 122 Dveme bhikkhave paccayā rāgassa uppādāya katame
 dve subhanimittañca ayoniso ca manasikāro ime kho bhikkhave
 dve paccayā rāgassa uppādāyāti.
      [369] 123 Dveme bhikkhave paccayā dosassa uppādāya katame
 dve paṭighanimittañca ayoniso ca manasikāro ime kho bhikkhave
 dve paccayā dosassa uppādāyāti.
      [370] 124 Dveme bhikkhave paccayā micchādiṭṭhiyā uppādāya
 katame dve parato ca ghoso ayoniso ca manasikāro ime kho
 bhikkhave dve paccayā micchādiṭṭhiyā uppādāyāti.
-------------------------------------------------
[page 110]
      [371] 125 Dveme bhikkhave paccayā sammādiṭṭhiyā uppādāya
 katame dve parato ca ghoso yoniso ca manasikāro ime kho
 bhikkhave dve paccayā sammādiṭṭhiyā uppādāyāti.
      [372] 126 Dvemā bhikkhave āpattiyo katamā dve lahukā
 ca āpatti garukā ca āpatti imā kho bhikkhave dve āpattiyoti.
      [373] 127 Dvemā bhikkhave āpattiyo katamā dve
 duṭṭhullā ca āpatti aduṭṭhullā ca āpatti imā kho bhikkhave
 dve āpattiyoti.
      [374] 128 Dvemā bhikkhave āpattiyo katamā dve sāvasesā
 ca āpatti anavasesā ca āpatti imā kho bhikkhave dve
 āpattiyoti.
                   Āsāvaggo paṭhamo 1-.
      [375] 129 Saddho bhikkhave bhikkhu evaṁ sammā āyācamāno
 āyāceyya tādiso homi yādisā sārīputtamoggallānāti esā bhikkhave
 tulā etaṁ pamāṇaṁ mama sāvakānaṁ bhikkhūnaṁ yadidaṁ sārīputtamoggallānāti.
      [376] 130 Saddhā bhikkhave bhikkhunī evaṁ sammā āyācamānā
 āyāceyya tādisā 2- homi yādisā 3- khemā ca bhikkhunī uppalavaṇṇā
 cāti esā bhikkhave tulā etaṁ pamāṇaṁ mama sāvikānaṁ bhikkhunīnaṁ
 yadidaṁ khemā ca bhikkhunī uppalavaṇṇā cāti.
      [377] 131 Saddho bhikkhave upāsako evaṁ sammā āyācamāno

  *  *  *  *  *  *
  Footnote:1 Yu. ekādasamo. 2-3 Ma. tādisī yādisī. ito paraṁ īdisameva.
-------------------------------------------------
[page 111]
 Āyāceyya tādiso homi yādiso citto ca gahapati hatthako ca
 āḷavakoti esā bhikkhave tulā etaṁ pamāṇaṁ mama sāvakānaṁ
 upāsakānaṁ yadidaṁ citto ca gahapati hatthako ca āḷavakoti.
      [378] 132 Saddhā bhikkhave upāsikā evaṁ sammā āyācamānā
 āyāceyya tādisā homi < PTS. A I , 89 >yādisā khujjuttarā ca upāsikā
 veḷukaṇṭakiyā ca nandamātāti esā bhikkhave tulā etaṁ pamāṇaṁ
 mamasāvikānaṁ upāsikānaṁ yadidaṁ khujjuttarā ca upāsikā veḷukaṇṭakiyā
 ca nandamātāti.
      [379] 133 Dvīhi bhikkhave dhammehi samannāgato bālo abyatto
 asappuriso khataṁ upahataṁ attānaṁ pariharati sāvajjo ca hoti sānuvajjo 1-
 viññūnaṁ bahuñca apuññaṁ pasavati katamehi dvīhi ananuvicca
 apariyogāhetvā avaṇṇārahassa vaṇṇaṁ bhāsati ananuvicca apariyogāhetvā
 vaṇṇārahassa avaṇṇaṁ bhāsati imehi kho bhikkhave
 dvīhi dhammehi samannāgato bālo abyatto asappuriso khataṁ upahataṁ
 attānaṁ pariharati sāvajjo ca hoti sānuvajjo viññūnaṁ bahuñca
 apuññaṁ pasavati. Dvīhi bhikkhave dhammehi samannāgato paṇḍito byatto
 sappuriso akkhataṁ anupahataṁ attānaṁ pariharati anavajjo ca hoti
 ananuvajjo viññūnaṁ bahuñca puññaṁ pasavati katamehi dvīhi anuvicca
 pariyogāhetvā avaṇṇārahassa avaṇṇaṁ bhāsati anuvicca pariyogāhetvā
 vaṇṇārahassa vaṇṇaṁ bhāsati imehi kho bhikkhave dvīhi

  *  *  *  *  *  *
  Footnote:1 Ma. sabbattha casaddo atthi.
-------------------------------------------------
[page 112]
 Dhammehi samannāgato paṇḍito byatto sappuriso akkhataṁ anupahataṁ
 attānaṁ pariharati anavajjo ca hoti ananuvajjo viññūnaṁ bahuñca
 puññaṁ pasavatīti.
      [380] 134 Dvīhi bhikkhave dhammehi samannāgato bālo abyatto
 asappuriso khataṁ upahataṁ attānaṁ pariharati sāvajjo ca hoti sānuvajjo
 viññūnaṁ bahuñca apuññaṁ pasavati katamehi dvīhi ananuvicca
 apariyogāhetvā appasādanīye ṭhāne pasādaṁ upadaṁseti ananuvicca
 apariyogāhetvā pasādanīye ṭhāne appasādaṁ upadaṁseti imehi kho
 bhikkhave dvīhi dhammehi samannāgato bālo abyatto asappuriso khataṁ
 upahataṁ attānaṁ pariharati < PTS. A I , 90 >sāvajjo ca hoti sānuvajjo viññūnaṁ
 bahuñca apuññaṁ pasavati. Dvīhi bhikkhave dhammehi samannāgato paṇḍito
 byatto sappuriso akkhataṁ anupahataṁ attānaṁ pariharati anavajjo ca
 hoti ananuvajjo viññūnaṁ bahuñca puññaṁ pasavati katamehi dvīhi
 anuvicca pariyogāhetvā appasādanīye ṭhāne appasādaṁ upadaṁseti
 anuvicca pariyogāhetvā pasādanīye ṭhāne pasādaṁ upadaṁseti imehi
 kho bhikkhave dvīhi dhammehi samannāgato paṇḍito byatto sappuriso
 akkhataṁ anupahataṁ attānaṁ pariharati anavajjo ca hoti ananuvajjo
 viññūnaṁ bahuñca puññaṁ pasavatīti.
      [381] 135 Dvīsu bhikkhave micchāpaṭipajjamāno bālo abyatto
 asappuriso khataṁ upahataṁ attānaṁ pariharati sāvajjo ca hoti sānuvajjo
-------------------------------------------------
[page 113]
 Viññūnaṁ bahuñca apuññaṁ pasavati katamesu dvīsu mātari ca pitari ca
 imesu kho bhikkhave dvīsu micchāpaṭipajjamāno bālo abyatto
 asappuriso khataṁ upahataṁ attānaṁ pariharati sāvajjo ca hoti
 sānuvajjo viññūnaṁ bahuñca apuññaṁ pasavati. Dvīsu bhikkhave
 sammāpaṭipajjamāno paṇḍito byatto sappuriso akkhataṁ anupahataṁ
 attānaṁ pariharati anavajjo ca hoti ananuvajjo viññūnaṁ bahuñca
 puññaṁ pasavati katamesu dvīsu mātari ca pitari ca imesu kho 1-
 bhikkhave dvīsu sammāpaṭipajjamāno paṇḍito byatto sappuriso akkhataṁ
 anupahataṁ attānaṁ pariharati anavajjo ca hoti ananuvajjo viññūnaṁ
 bahuñca puññaṁ pasavatīti.
      [382] 136 Dvīsu bhikkhave micchāpaṭipajjamāno bālo abyatto
 asappuriso khataṁ upahataṁ attānaṁ pariharati sāvajjo ca hoti
 sānuvajjo viññūnaṁ bahuñca apuññaṁ pasavati katamesu dvīsu
 tathāgate ca tathāgatasāvake ca imesu kho bhikkhave dvīsu micchāpaṭipajjamāno
 bālo abyatto asappuriso khataṁ upahataṁ attānaṁ pariharati
 sāvajjo ca hoti sānuvajjo viññūnaṁ bahuñca apuññaṁ pasavati.
 Dvīsu bhikkhave sammāpaṭipajjamāno paṇḍito byatto sappuriso akkhataṁ
 anupahataṁ attānaṁ pariharati anavajjo ca hoti ananuvajjo viññūnaṁ

  *  *  *  *  *  *
  Footnote:1 Yu. khosaddo natthi.
-------------------------------------------------
[page 114]
 Bahuñca puññaṁ pasavati katamesu dvīsu tathāgate ca tathāgatasāvake
 ca imesu kho bhikkhave dvīsu sammāpaṭipajjamāno paṇḍito byatto
 sappuriso akkhataṁ anupahataṁ attānaṁ pariharati anavajjo ca hoti
 ananuvajjo viññūnaṁ bahuñca puññaṁ pasavatīti.
      [383] 137 Dveme bhikkhave dhammā katame dve sacittavodānañca
 na ca kiñci loke upādiyati ime kho bhikkhave dve
 dhammāti.
      [384] 138 Dveme bhikkhave dhammā katame dve kodho ca
 upanāho ca ime kho bhikkhave dve dhammāti.
      [385] 139 Dveme bhikkhave dhammā katame dve kodhavinayo
 ca upanāhavinayo ca ime kho bhikkhave dve dhammāti.
                  Āyācanavaggo dutiyo 1-.
      [386] 140 Dvemāni bhikkhave dānāni katamāni dve āmisadānañca
 dhammadānañca imāni kho bhikkhave dve dānāni etadaggaṁ
 bhikkhave imesaṁ dvinnaṁ dānānaṁ yadidaṁ dhammadānanti.
      [387] 141 Dveme bhikkhave yāgā katame dve āmisayāgo
 ca dhammayāgo ca ime kho bhikkhave dve yāgā etadaggaṁ bhikkhave
 imesaṁ dvinnaṁ < PTS. A I , 92 >yāgānaṁ yadidaṁ dhammayāgoti.
      [388] 142 Dveme bhikkhave cāgā katame dve āmisacāgo
 ca dhammacāgo ca ime kho bhikkhave dve cāgā etadaggaṁ bhikkhave

  *  *  *  *  *  *
  Footnote:1 Yu. davādasamo.
-------------------------------------------------
[page 115]
 Imesaṁ dvinnaṁ cāgānaṁ yadidaṁ dhammacāgoti.
      [389] 143 Dveme bhikkhave pariccāgā katame dve āmisapariccāgo
 ca dhammapariccāgo ca ime kho bhikkhave dve pariccāgā
 etadaggaṁ bhikkhave imesaṁ dvinnaṁ pariccāgānaṁ yadidaṁ dhammapariccāgoti.
      [390] 144 Dveme bhikkhave bhogā katame dve āmisabhogo
 ca dhammabhogo ca ime kho bhikkhave dve bhogā etadaggaṁ bhikkhave
 imesaṁ dvinnaṁ bhogānaṁ yadidaṁ dhammabhogoti.
      [391] 145 Dveme bhikkhave sambhogā katame dve āmisasambhogo
 ca dhammasambhogo ca ime kho bhikkhave dve sambhogā
 etadaggaṁ bhikkhave imesaṁ dvinnaṁ sambhogānaṁ yadidaṁ dhammasambhogoti.
      [392] 146 Dveme bhikkhave saṁvibhāgā katame dve āmisasaṁvibhāgo
 ca dhammasaṁvibhāgo ca ime kho bhikkhave dve saṁvibhāgā
 etadaggaṁ bhikkhave imesaṁ dvinnaṁ saṁvibhāgānaṁ yadidaṁ dhammasaṁvibhāgoti.
      [393] 147 Dveme bhikkhave saṅgahā katame dve
 āmisasaṅgaho ca dhammasaṅgaho ca ime kho bhikkhave dve saṅgahā etadaggaṁ
 bhikkhave imesaṁ dvinnaṁ saṅgahānaṁ yadidaṁ dhammasaṅgahoti.
      [394] 148 Dveme bhikkhave anuggahā katame dve
 āmisānuggaho ca dhammānuggaho ca ime kho bhikkhave dve anuggahā
 etadaggaṁ bhikkhave imesaṁ dvinnaṁ anuggahānaṁ yadidaṁ dhammānuggahoti.
      [395] 149 Dvemā bhikkhave anukampā katamā dve
-------------------------------------------------
[page 116]
 Āmisānukampā ca dhammānukampā ca imā kho bhikkhave dve anukampā
 etadaggaṁ bhikkhave imāsaṁ dvinnaṁ anukampānaṁ yadidaṁ dhammānukampāti.
                     Dānavaggo tatiyo < PTS. A I , 93 >1-
      [396] 150 Dveme bhikkhave santhārā katame dve āmisasanthāro
 ca dhammasanthāro ca ime kho bhikkhave dve santhārā
 etadaggaṁ bhikkhave imesaṁ dvinnaṁ santhārānaṁ yadidaṁ dhammasanthāroti.
      [397] 151 Dveme bhikkhave paṭisanthārā katame dve
 āmisapaṭisanthāro ca dhammapaṭisanthāro ca ime kho bhikkhave dve
 paṭisanthārā etadaggaṁ bhikkhave imesaṁ dvinnaṁ paṭisanthārānaṁ yadidaṁ
 dhammapaṭisanthāroti.
      [398] 152 Dvemā bhikkhave esanā katamā dve āmisesanā
 ca dhammesanā ca imā kho bhikkhave dve esanā etadaggaṁ bhikkhave
 imāsaṁ dvinnaṁ esanānaṁ yadidaṁ dhammesanāti.
      [399] 153 Dvemā bhikkhave pariyesanā katamā dve āmisapariyesanā
 ca dhammapariyesanā ca imā kho bhikkhave dve pariyesanā
 etadaggaṁ bhikkhave imāsaṁ dvinnaṁ pariyesanānaṁ yadidaṁ dhammapariyesanāti.
      [400] 154 Dvemā bhikkhave pariyeṭṭhiyo katamā dve āmisapariyeṭṭhi
 ca dhammapariyeṭṭhi ca imā kho bhikkhave dve
 pariyeṭṭhiyo etadaggaṁ bhikkhave imāsaṁ dvinnaṁ pariyeṭṭhīnaṁ yadidaṁ
 dhammapariyeṭṭhīti.

  *  *  *  *  *  *
  Footnote:1 Yu. terasamo.
-------------------------------------------------
[page 117]
      [401] 155 Dvemā bhikkhave pūjā katamā dve āmisapūjā
 ca dhammapūjā ca imā kho bhikkhave dve pūjā etadaggaṁ bhikkhave
 imāsaṁ dvinnaṁ pūjānaṁ yadidaṁ dhammapūjāti.
      [402] 156 Dvemāni bhikkhave atitheyyāni 1- katamāni dve
 āmisātitheyyañca dhammātitheyyañca imāni kho bhikkhave dve
 atitheyyāni 2- etadaggaṁ bhikkhave imesaṁ dvinnaṁ atitheyyānaṁ 3- yadidaṁ
 dhammātitheyyanti.
      [403] 157 Dvemā bhikkhave iddhiyo katamā dve āmisiddhi
 ca dhammiddhi ca imā kho bhikkhave dve iddhiyo etadaggaṁ bhikkhave
 imāsaṁ dvinnaṁ < PTS. A I , 94 >iddhīnaṁ yadidaṁ dhammiddhīti.
      [404] 158 Dvemā bhikkhave vuḍḍhiyo katamā dve āmisavuḍḍhi
 ca dhammavuḍḍhi ca imā kho bhikkhave dve vuḍḍhiyo etadaggaṁ
 bhikkhave imāsaṁ dvinnaṁ vuḍḍhīnaṁ yadidaṁ dhammavuḍḍhīti.
      [405] 159 Dvemāni bhikkhave ratanāni katamāni dve āmisaratanañca
 dhammaratanañca imāni kho bhikkhave dve ratanāni etadaggaṁ
 bhikkhave imesaṁ dvinnaṁ ratanānaṁ yadidaṁ dhammaratananti.
      [406] 160 Dveme bhikkhave sannicayā katame dve āmisasannicayo
 ca dhammasannicayo ca ime kho bhikkhave dve sannicayā
 etadaggaṁ bhikkhave imesaṁ dvinnaṁ sannicayānaṁ yadidaṁ dhammasannicayoti.
      [407] 161 Dvemāni bhikkhave vepullāni katamāni dve

  *  *  *  *  *  *
  Footnote:1-2 Ma. Yu. ātitheyyāni. 3 Ma. Yu. ātitheyyānaṁ.
-------------------------------------------------
[page 118]
 Āmisavepullañca dhammavepullañca imāni kho bhikkhave dve vepullāni
 etadaggaṁ bhikkhave imesaṁ dvinnaṁ vepullānaṁ yadidaṁ dhammavepullanti.
                  Santhāravaggo catuttho 1-.
      [408] 162 Dveme bhikkhave dhammā katame dve samāpattikusalatā
 ca samāpattivuṭṭhānakusalatā ca ime kho bhikkhave dve
 dhammāti.
      [409] 163 Dveme bhikkhave dhammā katame dve ājjavañca 2-
 maddavañca ime kho bhikkhave dve dhammāti.
      [410] 164 Dveme bhikkhave dhammā katame dve khanti ca
 soraccaṁ ca ime kho bhikkhave dve dhammāti.
      [411] 165 Dveme bhikkhave dhammā katame dve sākhalyañca
 paṭisanthāro ca ime kho bhikkhave dve dhammāti.
      [412] 166 Dveme bhikkhave dhammā katame dve avihiṁsā 3- ca
 soceyyañca ime kho bhikkhave dve dhammāti.
      [413] 167 Dveme bhikkhave dhammā katame dve indriyesu
 aguttadvāratā ca bhojane amattaññutā ca ime kho bhikkhave dve
 dhammāti.
      [414] 168 Dveme bhikkhave dhammā katame dve indriyesu
 guttadvāratā ca bhojane mattaññutā ca ime kho bhikkhave dve
 dhammāti.

  *  *  *  *  *  *
  Footnote:1 Yu. cuddasamo. 2 Ma. Yu. ajjavañca. 3 Ma. ahiṁsā ca.
-------------------------------------------------
[page 119]
      [415] 169 Dveme bhikkhave dhammā katame dve paṭisaṅkhānabalañca
 bhāvanābalañca ime kho bhikkhave dve dhammāti.
      [416] 170 Dveme bhikkhe dhammā katame dve satibalañca
 samādhibalañca ime < PTS. A I , 95 >kho bhikkhave dve dhammāti.
      [417] 171 Dveme bhikkhave dhammā katame dve samatho ca
 vipassanā ca ime kho bhikkhave dve dhammāti.
      [418] 172 Dveme bhikkhave dhammā katame dve sīlavipatti
 ca diṭṭhivipatti ca ime kho bhikkhave dve dhammāti.
      [419] 173 Dveme bhikkhave dhammā katame dve sīlasampadā
 ca diṭṭhisampadā ca ime kho bhikkhave dve dhammāti.
      [420] 174 Dveme bhikkhave dhammā katame dve sīlavisuddhi
 ca diṭṭhivisuddhi ca ime kho bhikkhave dve dhammāti.
      [421] 175 Dveme bhikkhave dhammā katame dve diṭṭhivisuddhi
 ca yathā diṭṭhissa ca padhānaṁ ime kho bhikkhave dve dhammāti.
      [422] 176 Dveme bhikkhave dhammā katame dve asantuṭṭhitā
 ca kusalesu dhammesu appaṭivāṇitā ca padhānasmiṁ ime kho bhikkhave
 dve dhammāti.
      [423] 177 Dveme bhikkhave dhammā katame dve muṭṭhasaccañca
 asampajaññañca ime kho bhikkhave dve dhammāti.
      [424] 178 Dveme bhikkhave dhammā katame dve sati ca
-------------------------------------------------
[page 120]
 Sampajaññañca ime kho bhikkhave dve dhammāti.
                  Samāpattivaggo pañcamo 1-.
                  Tatiyo paṇṇāsako samatto.
                 Paṇṇāsakāsaṅgahitā suttantā 2-
      [425] 179 Dveme bhikkhave dhammā katame dve kodho ca
 upanāho ... Makkho ca paḷāso ca ... Issā ca macchariyañca ...
 Māyā ca sātheyyañca ... Ahirikañca anottappañca ime kho bhikkhave
 dve dhammāti. 3-
      [426] 180 Dveme bhikkhave dhammā katame dve akkodho ca
 anupanāho ca ... Amakkho ca apaḷāso ca ... Anissā ca amacchariyañca
 ... Amāyā ca asātheyyañca ... Hirī ca ottappañca ime kho bhikkhave
 dve dhammāti.
      [427] 181 Dvīhi bhikkhave dhammehi samannāgato dukkhaṁ viharati
 katamehi dvīhi kodhena ca upanāhena ca ... Makkhena ca paḷāsena ca ...
 Issāya ca macchariyena < PTS. A I , 96 >ca ... Māyāya ca sātheyyena ca ... Ahirikena
 ca anottappena ca imehi kho bhikkhave dvīhi dhammehi samannāgato
 dukkhaṁ viharatīti.
      [428] 182 Dvīhi bhikkhave dhammehi samannāgato sukhaṁ viharati
 katamehi dvīhi akkodhena ca anupanāhena ca ... Amakkhena ca apaḷāsena
 ca ... Anissāya ca amacchariyena ca ... Amāyāya ca asātheyyena

  *  *  *  *  *  *
  Footnote:1 Yu. paṇṇarasamo. 2 Ma. kodhapeyyāla. 3 Ma. Yu. sabbattha itisaddo natthi
-------------------------------------------------
[page 121]
 Ca ... Hiriyā ca ottappena ca imehi kho bhikkhave dvīhi dhammehi
 samannāgato sukhaṁ viharatīti.
      [429] 183 Dveme bhikkhave dhammā sekhassa bhikkhuno parihānāya
 saṁvattanti katame dve kodho ca upanāho ca ... Makkho ca
 paḷāso ca ... Issā ca macchariyañca ... Māyā ca sātheyyañca ...
 Ahirikañca anottappañca ime kho bhikkhave dve dhammā sekhassa
 bhikkhuno parihānāya saṁvattantīti.
      [430] 184 Dveme bhikkhave dhammā sekhassa bhikkhuno aparihānāya
 saṁvattanti katame dve akkodho ca anupanāho ca ... Amakkho ca
 apaḷāso ca ... Anissā ca amacchariyañca ... Amāyā ca asātheyyañca
 ... Hiri ca ottappañca ime kho bhikkhave dve dhammā sekhassa
 bhikkhuno aparihānāya saṁvattantīti.
      [431] 185 Dvīhi bhikkhave dhammehi samannāgato yathābhataṁ nikkhitto
 evaṁ niraye katamehi dvīhi kodhena ca upanāhena ca ... Makkhena ca
 paḷāsena ca ... Issāya ca macchariyena ca ... Māyāya ca sātheyyena
 ca ... Ahirikena ca anottappena ca imehi kho bhikkhave dvīhi
 dhammehi samannāgato < PTS. A I , 97 >yathābhataṁ nikkhitto evaṁ nirayeti.
      [432] 186 Dvīhi bhikkhave dhammehi samannāgato yathābhataṁ nikkhitto
 evaṁ sagge katamehi dvīhi akkodhena ca anupanāhena ca ...
 Amakkhena ca apaḷāsena ca ... Anissāya ca amacchariyena ca ... Amāyāya
-------------------------------------------------
[page 122]
 Ca asātheyyena ca ... Hiriyā ca ottappena ca imehi kho
 bhikkhave dvīhi dhammehi samannāgato yathābhataṁ nikkhitto evaṁ
 saggeti.
      [433] 187 Dvīhi bhikkhave dhammehi samannāgato idhekacco kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjati katamehi
 dvīhi kodhena ca upanāhena ca ... Makkhena ca paḷāsena ca ...
 ... Issāya ca macchariyena ca ... Māyāya ca sātheyyena ca ...
 Ahirikena ca anottappena ca imehi kho bhikkhave dvīhi dhammehi
 samannāgato idhekacco kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjatīti.
      [434] 188 Dvīhi bhikkhave dhammehi samannāgato idhekacco kāyassa
 bhedā parammaraṇā sugatiṁ saggaṁ lokaṁ upapajjati katamehi dvīhi
 akkodhena ca anupanāhena ca ... Amakkhena ca apaḷāsena ca ...
 Anissāya ca amacchariyena ca ... Amāyāya ca asātheyyena ca ...
 Hiriyā ca ottappena ca imehi kho bhikkhave dvīhi dhammehi samannāgato
 idhekacco kāyassa bhedā parammaraṇā sugatiṁ saggaṁ lokaṁ upapajjatīti.
      [435] 189 Dveme bhikkhave dhammā akusalā ... Dveme bhikkhave
 dhammā kusalā ... Dveme bhikkhave dhammā sāvajjā ... Dveme bhikkhave
 dhammā anavajjā ... Dveme bhikkhave dhammā dukkhudrayā ... Dveme
 bhikkhave dhammā sukhudrayā ... Dveme bhikkhave dhammā dukkhavipākā ...
-------------------------------------------------
[page 123]
 Dveme bhikkhave dhammā sukhavipākā ... Dveme bhikkhave dhammā
 sabyāpajjhā ... Dveme bhikkhave dhammā abyāpajjhā katame dve akkodho
 ca anupanāho ca ... Amakkho ca apaḷāso ca ... Anissā ca amacchariyañca
 ... Amāyā ca asātheyyañca ... Hiri ca ottappañca ime
 kho bhikkhave dve dhammā abyāpajjhāti.
      [436] 190 Dveme bhikkhave atthavase paṭicca tathāgatena sāvakānaṁ
 sikkhāpadaṁ paññattaṁ katame dve saṅghasuṭṭhutāya saṅghaphāsutāya ...
 Dummaṅkūnaṁ puggalānaṁ niggahāya pesalānaṁ bhikkhūnaṁ phāsuvihārāya ...
 Diṭṭhadhammikānaṁ āsavānaṁ saṁvarāya samparāyikānaṁ āsavānaṁ paṭighātāya
 ... Diṭṭhadhammikānaṁ verānaṁ saṁvarāya samparāyikānaṁ verānaṁ paṭighātāya
 ... Diṭṭhadhammikānaṁ vajjānaṁ saṁvarāya samparāyikānaṁ vajjānaṁ paṭighātāya
 ... Diṭṭhadhammikānaṁ bhayānaṁ saṁvarāya samparāyikānaṁ bhayānaṁ paṭighātāya ...
 Diṭṭhadhammikānaṁ akusalānaṁ dhammānaṁ saṁvarāya samparāyikānaṁ akusalānaṁ
 dhammānaṁ paṭighātāya ... Gihīnaṁ anukampāya pāpicchānaṁ [1]- pakkhupacchedāya
 ... Appasannānaṁ pasādāya pasannānaṁ bhiyyobhāvāya ... Saddhammaṭṭhitiyā
 vinayānuggahāya ime kho bhikkhave dve atthavase paṭicca tathāgatena
 sāvakānaṁ sikkhāpadaṁ paññattanti.
      [437] 191 Dveme bhikkhave atthavase paṭicca < PTS. A I , 99 >tathāgatena sāvakānaṁ
 pātimokkhaṁ paññattaṁ ... Pātimokkhuddesā paññattā 2- ...
 Pātimokkhaṭṭhapanaṁ paññattaṁ ... Pavāraṇā paññattā ...
 Pavāraṇāṭṭhapanaṁ paññattaṁ

  *  *  *  *  *  *
  Footnote:1 Ma. bhikkhūnaṁ. 2 Ma. pātimokkhuddeso paññatto.
-------------------------------------------------
[page 124]
 ... Tajjanīyakammaṁ paññattaṁ ... Niyassakammaṁ paññattaṁ ... Pabbājanīyakammaṁ
 paññattaṁ ... Paṭisāraṇīyakammaṁ paññattaṁ ... Ukkhepanīyakammaṁ paññattaṁ
 ... Parivāsadānaṁ paññattaṁ ... Mūlāyapaṭikassanaṁ paññattaṁ ... Mānattadānaṁ
 paññattaṁ ... Abbhānaṁ paññattaṁ ... Osāraṇaṁ 1- paññattaṁ ... Nissāraṇaṁ 2-
 paññattaṁ ... Upasampadā paññattā ... Ñattikammaṁ paññattaṁ ...
 Ñattidutiyakammaṁ paññattaṁ ... Ñatticatutthakammaṁ paññattaṁ ... Appaññatte
 paññattaṁ ... Paññatte anuppaññattaṁ ... Sammukhāvinayo
 paññatto ... Sativinayo paññatto ... Amūḷhavinayo paññatto ...
 Paṭiññātakaraṇaṁ paññattaṁ ... Yebhuyyasikā paññattā ... Tassapāpiyasikā
 paññattā ... Tiṇavatthārako paññatto katame dve saṅghasuṭṭhutāya
 saṅghaphāsutāya ... Dummaṅkūnaṁ puggalānaṁ niggahāya pesalānaṁ bhikkhūnaṁ
 phāsuvihārāya ... Diṭṭhadhammikānaṁ āsavānaṁ saṁvarāya samparāyikānaṁ āsavānaṁ
 paṭighātāya ... Diṭṭhadhammikānaṁ verānaṁ saṁvarāya samparāyikānaṁ verānaṁ
 paṭighātāya ... Diṭṭhadhammikānaṁ vajjānaṁ saṁvarāya samparāyikānaṁ vajjānaṁ
 paṭighātāya ... Diṭṭhadhammikānaṁ < PTS. A I , 100 >bhayānaṁ saṁvarāya ... Samparāyikānaṁ bhayānaṁ
 paṭighātāya ... Diṭṭhadhammikānaṁ akusalānaṁ dhammānaṁ saṁvarāya samparāyikānaṁ
 akusalānaṁ dhammānaṁ paṭighātāya ... Gihīnaṁ anukampāya pāpicchānaṁ [3]-
 pakkhupacchedāya ... Appasannānaṁ pasādāya pasannānaṁ bhiyyobhāvāya ...
 Saddhammaṭṭhitiyā vinayānuggahāya ime kho bhikkhave dve atthavase
 paṭicca tathāgatena sāvakānaṁ tiṇavatthārako paññattoti.

  *  *  *  *  *  *
  Footnote:1 Ma. osāraṇīyaṁ. Yu. vosāraṇīyaṁ. 2 Ma. Yu. nissāraṇīyaṁ. 3 Ma. bhikkhūnaṁ.
-------------------------------------------------
[page 125]
      [438] 192 Rāgassa bhikkhave abhiññāya dve dhammā bhāvetabbā
 katame dve samatho ca vipassanā ca rāgassa bhikkhave abhiññāya
 ime dve dhammā bhāvetabbāti. Rāgassa bhikkhave pariññāya ...
 Parikkhayāya ... Pahānāya ... Khayāya ... Vayāya ... Virāgāya ...
 Nirodhāya ... Cāgāya ... Paṭinissaggāya ime dve dhammā bhāvetabbāti.
      [439] 193 Dosassa ... Mohassa ... Kodhassa ...
 Upanāhassa ... Makkhassa ... Paḷāsassa ... Issāya ... Macchariyassa ...
 Māyāya ... Sātheyyassa ... Thambhassa ... Sārambhassa ... Mānassa ...
 Atimānassa ... Madassa ... Pamādassa ... Abhiññāya ... Pariññāya ...
 Parikkhayāya ... Pahānāya ... Khayāya ... Vayāya ... Virāgāya ...
 Nirodhāya ... Cāgāya ... Paṭinissaggāya ime dve dhammā bhāvetabbāti.
                 [1]- Dukanipāto samatto 2-.
                      -------------

  *  *  *  *  *  *
  Footnote:1 Ma. idamavoca bhagavā attamanā te bhikkhū bhagavato bhāsitaṁ abhinandunti. rāgapeyyālaṁ
 niṭṭhitaṁ. 2 Ma. dukanipātapāli niṭṭhitā.
-------------------------------------------------
[page 126]

  *  *  *  *  *  *
  Footnote: **********************************
  * hanā 126 nīmmīkhamūla *
  **********************************
-------------------------------------------------
[page 127]
                 Suttantapiṭake aṅguttaranikāyassa
                         tikanipāto
                          -----
            namo tassa bhagavato arahato sammāsambuddhassa.
                       Paṭhamapaṇṇāsako
                      bālavaggo paṭhamo< PTS. A I , 101 >
      [440] 1 Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū āmantesi
 bhikkhavoti. Bhadanteti te bhikkhū bhagavato paccassosuṁ. Bhagavā etadavoca
 yānikānici bhikkhave bhayāni uppajjanti sabbāni tāni bālato uppajjanti
 no paṇḍitato yekeci upaddavā uppajjanti sabbe te bālato
 uppajjanti no paṇḍitato yekeci upasaggā uppajjanti sabbe
 te bālato uppajjanti no paṇḍitato. Seyyathāpi bhikkhave
 naḷāgārā vā tiṇāgārā vā aggi mukko 1- kūṭāgārānipi dahati
 ullittāvalittāni nivātāni phusitaggaḷāni pihitavātapānāni evameva kho
 bhikkhave yānikānici bhayāni uppajjanti sabbāni tāni bālato uppajjanti
 no paṇḍitato yekeci upaddavā uppajjanti sabbe te
 bālato uppajjanti no paṇḍitato yekeci upasaggā uppajjanti
 sabbe te bālato uppajjanti no paṇḍitato iti kho bhikkhave

  *  *  *  *  *  *
  Footnote:1 Po. Ma. mutto.
-------------------------------------------------
[page 128]
 Sappaṭibhayo bālo appaṭibhayo paṇḍito saupaddavo bālo anupaddavo
 paṇḍito saupasaggo bālo anupasaggo paṇḍito natthi bhikkhave
 paṇḍitato bhayaṁ natthi paṇḍitato upaddavo natthi paṇḍitato
 upasaggo. Tasmā tiha bhikkhave evaṁ sikkhitabbaṁ yehi tīhi dhammehi
 samannāgato bālo veditabbo te tayo dhamme abhinivajjetvā
 yehi tīhi dhammehi samannāgato paṇḍito veditabbo te tayo dhamme
 samādāya vattissāmāti < PTS. A I , 102 >evañhi vo bhikkhave sikkhitabbanti.
      [441] 2 Kammalakkhaṇo bhikkhave bālo kammalakkhaṇo paṇḍito
 apadāne sobhati 1- paññā 2-. Tīhi bhikkhave dhammehi samannāgato bālo
 veditabbo katamehi tīhi kāyaduccaritena vacīduccaritena manoduccaritena
 imehi kho bhikkhave tīhi dhammehi samannāgato bālo veditabbo.
 Tīhi bhikkhave dhammehi samannāgato paṇḍito veditabbo katamehi tīhi
 kāyasucaritena vacīsucaritena manosucaritena imehi kho bhikkhave tīhi
 dhammehi samannāgato paṇḍito veditabbo. Tasmā tiha bhikkhave
 evaṁ sikkhitabbaṁ yehi tīhi dhammehi samannāgato bālo veditabbo
 te tayo dhamme abhinivajjetvā yehi tīhi dhammehi samannāgato
 paṇḍito veditabbo te tayo dhamme samādāya vattissāmāti evañhi
 vo bhikkhave sikkhitabbanti.
      [442] 3 Tīṇīmāni bhikkhave bālassa bālalakkhaṇāni bālanimittāni

  *  *  *  *  *  *
  Footnote:1 Ma. apadānasobhanī. 2 Ma. Yu. paññāti.
-------------------------------------------------
[page 129]
 Bālāpadānāni katamāni tīṇi idha bhikkhave bālo duccintitacintī
 ca hoti dubbhāsitabhāsī [1]- dukkatakammakārī [2]- no cetaṁ 3- bhikkhave
 bālo duccintitacintī ca abhavissa dubbhāsitabhāsī dukkatakammakārī kena
 naṁ paṇḍitā jāneyyuṁ bālo ayaṁ bhavaṁ asappurisoti yasmā ca kho
 bhikkhave bālo duccintitacintī ca hoti dubbhāsitabhāsī dukkatakammakārī
 tasmā naṁ paṇḍitā jānanti bālo ayaṁ bhavaṁ asappurisoti imāni
 kho bhikkhave tīṇi bālassa bālalakkhaṇāni bālanimittāni bālāpadānāni.
 Tīṇīmāni bhikkhave paṇḍitassa paṇḍitalakkhaṇāni paṇḍitanimittāni
 paṇḍitāpadānāni katamāni tīṇi idha bhikkhave paṇḍito sucintitacintī
 ca hoti subhāsitabhāsī sukatakammakārī no cetaṁ 4- bhikkhave paṇḍito
 sucintitacintī ca abhavissa subhāsitabhāsī sukatakammakārī < PTS. A I , 103 >kena naṁ paṇḍitā
 jāneyyuṁ paṇḍito ayaṁ bhavaṁ sappurisoti yasmā ca kho bhikkhave
 paṇḍito sucintitacintī ca hoti subhāsitabhāsī sukatakammakārī tasmā
 naṁ paṇḍitā jānanti paṇḍito ayaṁ bhavaṁ sappurisoti imāni kho
 bhikkhave tīṇi paṇḍitassa paṇḍitalakkhaṇāni paṇḍitanimittāni
 paṇḍitāpadānāni. Tasmā tiha bhikkhave evaṁ sikkhitabbaṁ yehi tīhi
 dhammehi samannāgato bālo veditabbo te tayo dhamme abhinivajjetvā
 yehi tīhi dhammehi samannāgato paṇḍito veditabbo te tayo
 dhamme samādāya vattissāmāti evañhi vo bhikkhave sikkhitabbanti.

  *  *  *  *  *  *
  Footnote:1-2 Po. Ma. ca. ito paraṁ īdisameva. 3-4 Ma. Yu. no cedaṁ.
-------------------------------------------------
[page 130]
      [443] 4 Tīhi bhikkhave dhammehi samannāgato bālo veditabbo
 katamehi tīhi accayaṁ accayato na passati accayaṁ accayato disvā
 yathādhammaṁ na paṭikkaroti parassa kho pana accayaṁ desentassa yathādhammaṁ
 na paṭiggaṇhāti imehi kho bhikkhave tīhi dhammehi samannāgato
 bālo veditabbo. Tīhi bhikkhave dhammehi samannāgato paṇḍito
 veditabbo katamehi tīhi accayaṁ accayato passati accayaṁ accayato
 disvā yathādhammaṁ paṭikkaroti parassa kho pana accayaṁ desentassa
 yathādhammaṁ paṭiggaṇhāti imehi kho bhikkhave tīhi dhammehi
 samannāgato paṇḍito veditabboti.
      [444] 5 Tīhi bhikkhave dhammehi samannāgato bālo veditabbo
 katamehi tīhi ayoniso pañhaṁ kattā hoti ayoniso pañhaṁ
 vissajjetā hoti parassa kho pana yoniso pañhaṁ vissajjitaṁ
 parimaṇḍalehi padabyañjanehi siliṭṭhehi upagatehi nābbhānumoditā 1- hoti
 imehi kho bhikkhave tīhi dhammehi samannāgato bālo veditabbo.
 Tīhi bhikkhave dhammehi samannāgato paṇḍito veditabbo katamehi
 tīhi yoniso pañhaṁ kattā hoti yoniso pañhaṁ vissajjetā hoti
 parassa kho pana yoniso pañhaṁ vissajjitaṁ parimaṇḍalehi padabyañjanehi
 siliṭṭhehi upagatehi abbhānumoditā 2- hoti imehi kho bhikkhave tīhi
 dhammehi samannāgato paṇḍito veditabboti.
      [445] 6 Tīhi bhikkhave dhammehi samannāgato bālo veditabbo

  *  *  *  *  *  *
  Footnote:1 Ma. < PTS. A I , 104 >Yu. nābbhanumoditā. 2 Ma. Yu. abbhanumoditā.
-------------------------------------------------
[page 131]
 Katamehi tīhi akusalena kāyakammena akusalena vacīkammena akusalena
 manokammena imehi kho bhikkhave tīhi dhammehi samannāgato bālo
 veditabbo. Tīhi bhikkhave dhammehi samannāgato paṇḍito veditabbo
 katamehi tīhi kusalena kāyakammena kusalena vacīkammena kusalena
 manokammena imehi kho bhikkhave tīhi dhammehi samannāgato paṇḍito
 veditabboti.
      [446] 7 Tīhi bhikkhave dhammehi samannāgato bālo veditabbo
 katamehi tīhi sāvajjena kāyakammena sāvajjena vacīkammena sāvajjena
 manokammena imehi kho bhikkhave tīhi dhammehi samannāgato bālo
 veditabbo. Tīhi bhikkhave dhammehi samannāgato paṇḍito
 veditabbo katamehi tīhi anavajjena kāyakammena anavajjena
 vacīkammena anavajjena manokammena imehi kho bhikkhave tīhi dhammehi
 samannāgato paṇḍito veditabboti.
      [447] 8 Tīhi bhikkhave dhammehi samannāgato bālo veditabbo
 katamehi tīhi sabyāpajjhena 1- kāyakammena sabyāpajjhena vacīkammena
 sabyāpajjhena manokammena imehi kho bhikkhave tīhi dhammehi
 samannāgato bālo veditabbo. Tīhi bhikkhave dhammehi samannāgato
 paṇḍito veditabbo katamehi tīhi abyāpajjhena kāyakammena
 abyāpajjhena vacīkammena abyāpajjhena manokammena imehi kho bhikkhave
 tīhi dhammehi samannāgato paṇḍito veditabbo. Tasmā tiha bhikkhave

  *  *  *  *  *  *
  Footnote:1 Ma. sabyābajjhena.
-------------------------------------------------
[page 132]
 Evaṁ sikkhitabbaṁ yehi tīhi dhammehi samannāgato bālo veditabbo
 te tayo dhamme abhinivajjetvā yehi tīhi dhammehi samannāgato
 paṇḍito veditabbo te tayo dhamme samādāya vattissāmāti evañhi
 vo bhikkhave < PTS. A I , 105 >sikkhitabbanti.
      [448] 9 Tīhi bhikkhave dhammehi samannāgato bālo abyatto
 asappuriso khataṁ upahataṁ attānaṁ pariharati sāvajjo ca hoti
 sānuvajjo [1]- viññūnaṁ bahuñca apuññaṁ pasavati katamehi tīhi
 kāyaduccaritena vacīduccaritena manoduccaritena imehi kho bhikkhave tīhi
 dhammehi samannāgato bālo abyatto asappuriso khataṁ upahataṁ attānaṁ
 pariharati sāvajjo ca hoti sānuvajjo viññūnaṁ bahuñca apuññaṁ
 pasavati. Tīhi bhikkhave dhammehi samannāgato paṇḍito byatto sappuriso
 akkhataṁ anupahataṁ attānaṁ pariharati anavajjo ca hoti ananuvajjo [2]-
 viññūnaṁ bahuñca puññaṁ pasavati katamehi tīhi kāyasucaritena
 vacīsucaritena manosucaritena imehi kho bhikkhave tīhi dhammehi
 samannāgato paṇḍito byatto sappuriso akkhataṁ anupahataṁ attānaṁ
 pariharati anavajjo ca hoti ananuvajjo viññūnaṁ bahuñca puññaṁ
 pasavatīti.
      [449] 10 Tīhi bhikkhave dhammehi samannāgato tayo male
 appahāya yathābhataṁ nikkhitto evaṁ niraye katamehi tīhi dussīlo ca hoti
 dussīlyamalañcassa appahīnaṁ hoti issukī ca hoti issāmalañcassa

  *  *  *  *  *  *
  Footnote:1-2 Po. Ma. ca. ito paraṁ īdisameva.
-------------------------------------------------
[page 133]
 Appahīnaṁ hoti maccharī ca hoti maccheramalañcassa appahīnaṁ hoti
 imehi kho bhikkhave tīhi dhammehi samannāgato ime tayo male
 appahāya yathābhataṁ nikkhitto evaṁ niraye. Tīhi bhikkhave dhammehi
 samannāgato tayo male pahāya yathābhataṁ nikkhitto evaṁ sagge katamehi
 tīhi sīlavā ca hoti dussīlyamalañcassa pahīnaṁ hoti anissukī ca
 hoti issāmalañcassa pahīnaṁ hoti amaccharī ca hoti maccheramalañcassa
 pahīnaṁ hoti imehi kho bhikkhave tīhi dhammehi samannāgato
 ime tayo male pahāya yathābhataṁ nikkhitto evaṁ saggeti.
                     Bālavaggo paṭhamo.
                         Tassuddānaṁ
          bhayalakkhaṇā 1- cintā ca accayañca ayoniso
          akusalañca sāvajjaṁ sabyāpajjhaṁ 2- khataṁ malanti.
                       ----------
                     Rathakāravaggo dutiyo< PTS. A I , 106 >
      [450] 11 Tīhi bhikkhave dhammehi samannāgato ñātako 3- bhikkhu
 bahujanāhitāya paṭipanno hoti bahujanāsukhāya bahuno janassa anatthāya
 ahitāya dukkhāya devamanussānaṁ katamehi tīhi ananulomike
 kāyakamme samādapeti ananulomike vacīkamme samādapeti ananulomikesu
 dhammesu samādapeti imehi kho bhikkhave tīhi dhammehi samannāgato
 ñātako 4- bhikkhu bahujanāhitāya paṭipanno hoti bahujanāsukhāya bahuno

  *  *  *  *  *  *
  Footnote:1 Ma. bhayaṁ lakkhaṇacintī ca. 2 Ma. sabyābajjhaṁ. 3-4 Ma. ñāto.
-------------------------------------------------
[page 134]
 Janassa anatthāya ahitāya dukkhāya devamanussānaṁ. Tīhi bhikkhave
 dhammehi samannāgato ñātako bhikkhu bahujanahitāya paṭipanno hoti
 bahujanasukhāya bahuno janassa atthāya hitāya sukhāya devamanussānaṁ
 katamehi tīhi anulomike kāyakamme samādapeti anulomike vacīkamme
 samādapeti anulomikesu dhammesu samādapeti imehi kho bhikkhave
 tīhi dhammehi samannāgato ñātako bhikkhu bahujanahitāya paṭipanno hoti
 bahujanasukhāya bahuno janassa atthāya hitāya sukhāya devamanussānanti.
      [451] 12 Tīṇīmāni bhikkhave rañño khattiyassa muddhābhisittassa 1-
 yāvajīvaṁ saraṇīyāni 2- bhavanti katamāni tīṇi yasmiṁ bhikkhave padese
 rājā khattiyo muddhābhisitto jāto hoti idaṁ bhikkhave paṭhamaṁ rañño
 khattiyassa muddhābhisittassa yāvajīvaṁ saraṇīyaṁ 3- hoti. Puna ca paraṁ bhikkhave
 yasmiṁ padese rājā khattiyo muddhābhisitto hoti idaṁ bhikkhave
 dutiyaṁ rañño khattiyassa muddhābhisittassa yāvajīvaṁ saraṇīyaṁ hoti.
 Puna ca paraṁ bhikkhave yasmiṁ padese rājā khattiyo muddhābhisitto saṅgāmaṁ
 abhivijinitvā vijitasaṅgāmo tameva saṅgāmasīsaṁ ajjhāvasati idaṁ bhikkhave
 tatiyaṁ rañño khattiyassa muddhābhisittassa yāvajīvaṁ saraṇīyaṁ hoti.
 Imāni kho < PTS. A I , 107 >bhikkhave tīṇi rañño khattiyassa muddhābhisittassa yāvajīvaṁ
 saraṇīyāni bhavanti. Evameva kho bhikkhave tīṇimāni bhikkhussa yāvajīvaṁ
 saraṇīyāni bhavanti katamāni tīṇi yasmiṁ bhikkhave padese bhikkhu
 kesamassuṁ ohāretvā kāsāyāni vatthāni acchādetvā agārasmā

  *  *  *  *  *  *
  Footnote:1 Po. Ma. Yu. muddhāvasittassa. ito paraṁ īdisameva. 2-3 Ma. sāraṇīyāni
 sāraṇīyaṁ. ito paraṁ īdisameva.
-------------------------------------------------
[page 135]
 Anagāriyaṁ pabbajito hoti idaṁ bhikkhave paṭhamaṁ bhikkhussa yāvajīvaṁ
 saraṇīyaṁ hoti. Puna ca paraṁ bhikkhave yasmiṁ padese bhikkhu idaṁ
 dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
 ayaṁ dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
 yathābhūtaṁ pajānāti idaṁ bhikkhave dutiyaṁ bhikkhussa yāvajīvaṁ saraṇīyaṁ
 hoti. Puna ca paraṁ bhikkhave yasmiṁ padese bhikkhu āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharati idaṁ bhikkhave tatiyaṁ bhikkhussa yāvajīvaṁ
 saraṇīyaṁ hoti. Imāni kho bhikkhave tīṇi bhikkhussa yāvajīvaṁ saraṇīyāni
 bhavantīti.
      [452] 13 Tayome bhikkhave puggalā santo saṁvijjamānā lokasmiṁ
 katame tayo nirāso āsaṁso vigatāso. Katamo ca bhikkhave puggalo
 nirāso idha bhikkhave ekacco puggalo nīce kule paccājāto hoti
 caṇḍālakule vā veṇakule 1- vā nesādakule vā rathakārakule vā [2]-
 pukkusakule vā daḷidde appannapānabhojane kasiravuttike yattha kasirena
 ghāsacchādo labbhati so ca hoti dubbaṇṇo duddasiko okoṭimako
 bahvābādho kāṇo vā kuṇī vā khañjo vā pakkhahato vā na lābhī
 annassa pānassa vatthassa yānassa mālāgandhavilepanassa seyyāvasathapadīpeyyassa
 so suṇāti itthannāmo kira khattiyo khattiyehi
 khattiyābhisekena abhisittoti tassa na evaṁ hoti kadāssu 3- nāma

  *  *  *  *  *  *
  Footnote:1 Ma. venakule. 2 Po. kumbhakārakule vā. 3 Po. Ma. Yu. sabbattha kudāssu.
-------------------------------------------------
[page 136]
 Maṁpi khattiyā khattiyābhisekena abhisiñcissantīti ayaṁ vuccati bhikkhave< PTS. A I , 108 >
 puggalo nirāso. Katamo ca bhikkhave puggalo āsaṁso idha bhikkhave
 rañño khattiyassa muddhābhisittassa jeṭṭho putto hoti abhisekena 1-
 anabhisitto macalappatto so suṇāti itthannāmo kira khattiyo
 khattiyehi khattiyābhisekena abhisittoti tassa evaṁ hoti kadāssu nāma
 maṁpi khattiyā khattiyābhisekena abhisiñcissantīti ayaṁ vuccati bhikkhave
 puggalo āsaṁso. Katamo ca bhikkhave puggalo vigatāso idha
 bhikkhave rājā hoti khattiyo muddhābhisitto so suṇāti itthannāmo
 kira khattiyo khattiyehi khattiyābhisekena abhisittoti tassa na evaṁ
 hoti kadāssu nāma maṁpi khattiyā khattiyābhisekena abhisiñcissantīti
 taṁ kissa hetu yā hissa bhikkhave pubbe anabhisittassa abhisekāsā
 sāssa paṭippassaddhā ayaṁ vuccati bhikkhave puggalo vigatāso.
 Ime kho bhikkhave tayo puggalā santo saṁvijjamānā lokasmiṁ.
 Evameva kho bhikkhave tayo puggalā santo saṁvijjamānā bhikkhūsu
 katame tayo nirāso āsaṁso vigatāso katamo ca bhikkhave puggalo
 nirāso idha bhikkhave ekacco puggalo dussīlo hoti pāpadhammo
 asuci saṅkassarasamācāro paṭicchannakammanto assamaṇo samaṇapaṭiñño
 abrahmacārī brahmacāripaṭiñño antopūti avassuto kasambujāto so
 suṇāti itthannāmo kira bhikkhu āsavānaṁ khayā anāsavaṁ cetovimuttiṁ

  *  *  *  *  *  *
  Footnote:1 Ma. Yu. abhiseko.
-------------------------------------------------
[page 137]
 Paññāvimuttiṁ diṭṭheva dhamme sayaṁ abhiññā sacchikatvā upasampajja
 viharatīti tassa na evaṁ hoti kadāssu nāma ahampi āsavānaṁ
 khayā anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharissāmīti ayaṁ vuccati bhikkhave puggalo
 nirāso. Katamo ca bhikkhave < PTS. A I , 109 >puggalo āsaṁso idha bhikkhave bhikkhu
 sīlavā hoti kalyāṇadhammo so suṇāti itthannāmo kira bhikkhu
 āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
 abhiññā sacchikatvā upasampajja viharatīti tassa evaṁ hoti
 kadāssu nāma ahampi āsavānaṁ khayā anāsavaṁ cetovimuttiṁ paññāvimuttiṁ
 diṭṭheva dhamme sayaṁ abhiññā sacchikatvā upasampajja viharissāmīti
 ayaṁ vuccati bhikkhave puggalo āsaṁso. Katamo ca bhikkhave puggalo
 vigatāso idha bhikkhave bhikkhu arahaṁ hoti khīṇāsavo so suṇāti
 itthannāmo kira bhikkhu āsavānaṁ khayā anāsavaṁ cetovimuttiṁ paññāvimuttiṁ
 diṭṭheva dhamme sayaṁ abhiññā sacchikatvā upasampajja viharatīti tassa
 na evaṁ hoti kadāssu nāma ahampi āsavānaṁ khayā anāsavaṁ
 cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
 upasampajja viharissāmīti taṁ kissa hetu yā hissa bhikkhave pubbe
 avimuttassa vimuttāsā sāssa paṭippassaddhā ayaṁ vuccati bhikkhave
 puggalo vigatāso. Ime kho bhikkhave tayo puggalā santo saṁvijjamānā
 bhikkhūsūti.
-------------------------------------------------
[page 138]
      [453] 14 Yopi so bhikkhave rājā cakkavattī dhammiko dhammarājā
 sopi nāma 1- arājakaṁ cakkaṁ pavattetīti. Evaṁ vutte aññataro bhikkhu
 bhagavantaṁ etadavoca ko pana bhante rañño cakkavattissa dhammikassa
 dhammarañño rājāti. Dhammo bhikkhūti bhagavā avoca idha bhikkhu
 rājā cakkavattī dhammiko dhammarājā dhammaṁyeva nissāya dhammaṁ sakkaronto
 dhammaṁ garukaronto dhammaṁ apacāyamāno dhammaddhajo dhammaketu dhammādhipateyyo
 dhammikaṁ rakkhāvaraṇaguttiṁ saṁvidahati antojanasmiṁ. Puna ca paraṁ
 bhikkhu rājā cakkavattī dhammiko dhammarājā dhammaṁyeva nissāya dhammaṁ
 sakkaronto dhammaṁ garukaronto dhammaṁ apacāyamāno dhammaddhajo dhammaketu
 dhammādhipateyyo < PTS. A I , 110 >dhammikaṁ rakkhāvaraṇaguttiṁ saṁvidahati khattiyesu anuyantesu
 balakāyasmiṁ brāhmaṇagahapatikesu negamajānapadesu samaṇabrāhmaṇesu
 migapakkhīsu. Sa kho so bhikkhu rājā cakkavattī dhammiko dhammarājā
 dhammaṁyeva nissāya dhammaṁ sakkaronto dhammaṁ garukaronto dhammaṁ apacāyamāno
 dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahitvā
 antojanasmiṁ dhammikaṁ rakkhāvaraṇaguttiṁ saṁvidahitvā khattiyesu anuyantesu
 balakāyasmiṁ brāhmaṇagahapatikesu negamajānapadesu samaṇabrāhmaṇesu
 migapakkhīsu dhammeneva cakkaṁ pavatteti taṁ hoti cakkaṁ appaṭivattiyaṁ
 kenaci manussabhūtena paccatthikena pāṇinā. Evameva kho bhikkhu tathāgato
 arahaṁ sammāsambuddho dhammiko dhammarājā dhammaṁyeva nissāya dhammaṁ
 sakkaronto dhammaṁ garukaronto dhammaṁ apacāyamāno dhammaddhajo dhammaketu

  *  *  *  *  *  *
  Footnote:1 Po. sopi na rājakaṁ. Ma. sopi na arājakaṁ.
-------------------------------------------------
[page 139]
 Dhammādhipateyyo dhammikaṁ rakkhāvaraṇaguttiṁ saṁvidahati kāyakammasmiṁ evarūpaṁ
 kāyakammaṁ sevitabbaṁ evarūpaṁ kāyakammaṁ na sevitabbanti. Puna ca paraṁ
 bhikkhu tathāgato arahaṁ sammāsambuddho dhammiko dhammarājā dhammaṁyeva
 nissāya dhammaṁ sakkaronto dhammaṁ garukaronto dhammaṁ apacāyamāno
 dhammaddhajo dhammaketu dhammādhipateyyo dhammikaṁ rakkhāvaraṇaguttiṁ saṁvidahati
 vacīkammasmiṁ evarūpaṁ vacīkammaṁ sevitabbaṁ evarūpaṁ vacīkammaṁ na
 sevitabbanti. Puna ca paraṁ bhikkhu tathāgato arahaṁ sammāsambuddho dhammiko
 dhammarājā dhammaṁyeva nissāya dhammaṁ sakkaronto dhammaṁ garukaronto dhammaṁ
 apacāyamāno dhammaddhajo dhammaketu dhammādhipateyyo dhammikaṁ rakkhāvaraṇaguttiṁ
 saṁvidahati manokammasmiṁ evarūpaṁ manokammaṁ sevitabbaṁ evarūpaṁ
 manokammaṁ na sevitabbanti. Sa kho so bhikkhu tathāgato arahaṁ
 sammāsambuddho dhammiko dhammarājā dhammaṁyeva nissāya dhammaṁ sakkaronto
 dhammaṁ garukaronto dhammaṁ apacāyamāno dhammaddhajo dhammaketu
 dhammādhipateyyo dhammikaṁ rakkhāvaraṇaguttiṁ saṁvidahitvā kāyakammasmiṁ
 dhammikaṁ rakkhāvaraṇaguttiṁ saṁvidahitvā vacīkammasmiṁ dhammikaṁ rakkhāvaraṇaguttiṁ
 saṁvidahitvā manokammasmiṁ dhammeneva anuttaraṁ dhammacakkaṁ pavatteti
 taṁ hoti cakkaṁ appaṭivattiyaṁ samaṇena vā brāhmaṇena vā devena vā
 mārena vā brahmunā vā kenaci vā lokasminti.
      [454] 15 Ekaṁ samayaṁ bhagavā bārāṇasiyaṁ viharati < PTS. A I , 111 >isipatane
 migadāye. Tatra kho bhagavā bhikkhū āmantesi bhikkhavoti. Bhadanteti
-------------------------------------------------
[page 140]
 Te bhikkhū bhagavato paccassosuṁ. Bhagavā etadavoca bhūtapubbaṁ bhikkhave
 rājā ahosi pacetano 1- nāma athakho bhikkhave rājā pacetano rathakāraṁ
 āmantesi ito me samma rathakāra channaṁ māsānaṁ accayena saṅgāmo
 bhavissati sakkhasi 2- me samma rathakāra navaṁ cakkayugaṁ kātunti sakkomi
 devāti kho bhikkhave rathakāro rañño pacetanassa paccassosi athakho
 bhikkhave rathakāro chahi māsehi chārattūnehi ekaṁ cakkaṁ niṭṭhāpesi.
 Athakho bhikkhave rājā pacetano rathakāraṁ āmantesi ito me samma
 rathakāra channaṁ divasānaṁ accayena saṅgāmo bhavissati niṭṭhitaṁ navaṁ
 cakkayuganti imehi kho deva chahi māsehi chārattūnehi ekaṁ cakkaṁ
 niṭṭhitanti sakkhasi 3- pana me samma rathakāra imehi chahi divasehi dutiyaṁ
 cakkaṁ niṭṭhāpetunti sakkomi devāti kho bhikkhave rathakāro rañño
 pacetanassa paccassosi athakho bhikkhave rathakāro chahi divasehi dutiyaṁ
 cakkaṁ niṭṭhāpetvā navaṁ cakkayugaṁ ādāya yena rājā pacetano
 tenupasaṅkami upasaṅkamitvā rājānaṁ pacetanaṁ etadavoca idante
 deva navaṁ cakkayugaṁ niṭṭhitanti. Yañca te idaṁ samma rathakāra cakkaṁ
 chahi māsehi niṭṭhitaṁ chārattūnehi yañca te idaṁ cakkaṁ chahi divasehi
 niṭṭhitaṁ imesaṁ kiṁ nānākaraṇaṁ nesaṁ kiñci nānākaraṇaṁ passāmīti.
 Atthesaṁ deva nānākaraṇaṁ passatu devo nānākaraṇanti. Athakho
 bhikkhave rathakāro yaṁ taṁ cakkaṁ chahi divasehi niṭṭhitaṁ taṁ pavattesi
 taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā

  *  *  *  *  *  *
  Footnote:1 Ma. sabbattha sacetano nāma. 2-3 Po. Ma. sakkhissasi.< PTS. A I , 112 >
-------------------------------------------------
[page 141]
 Ciṅgulāyitvā bhūmiyaṁ papati yaṁ pana taṁ cakkaṁ chahi māsehi niṭṭhitaṁ
 chārattūnehi taṁ pavattesi taṁ pavattitaṁ samānaṁ yāvatikā abhisaṅkhārassa
 gati tāvatikaṁ gantvā akkhāhataṁ maññe aṭṭhāsi. Ko nu kho
 samma rathakāra hetu ko paccayo yamidaṁ cakkaṁ chahi divasehi niṭṭhitaṁ
 taṁ pavattitaṁ samānaṁ yāvatikā abhisaṅkhārassa gati tāvatikaṁ gantvā
 ciṅgulāyitvā bhūmiyaṁ papati ko pana samma rathakāra hetu ko paccayo
 yamidaṁ cakkaṁ chahi māsehi niṭṭhitaṁ chārattūnehi taṁ pavattitaṁ samānaṁ yāvatikā
 abhisaṅkhārassa gati tāvatikaṁ gantvā akkhāhataṁ maññe aṭṭhāsīti.
 Yamidaṁ deva cakkaṁ chahi divasehi niṭṭhitaṁ tassa nemipi savaṅkā sadosā
 sakasāvā ārāpi savaṅkā sadosā sakasāvā nābhipi savaṅkā sadosā
 sakasāvā taṁ nemiyāpi savaṅkattā sadosattā sakasāvattā ārānaṁpi
 savaṅkattā sadosattā sakasāvattā nābhiyāpi savaṅkattā sadosattā
 sakasāvattā pavattitaṁ samānaṁ yāvatikā abhisaṅkhārassa gati tāvatikaṁ
 gantvā ciṅgulāyitvā bhūmiyaṁ papati. Yaṁ pana [1]- deva cakkaṁ chahi māsehi
 niṭṭhitaṁ chārattūnehi tassa nemipi avaṅkā adosā akasāvā ārāpi
 avaṅkā adosā akasāvā nābhipi avaṅkā adosā akasāvā taṁ nemiyāpi
 avaṅkattā adosattā akasāvattā ārānaṁpi avaṅkattā adosattā
 akasāvattā nābhiyāpi avaṅkattā adosattā akasāvattā pavattitaṁ samānaṁ
 yāvatikā abhisaṅkhārassa gati tāvatikaṁ gantvā akkhāhataṁ maññe aṭṭhāsīti.
 Siyā kho pana bhikkhave tumhākaṁ evamassa añño nūna tena samayena

  *  *  *  *  *  *
  Footnote:1 Ma. Yu. taṁ.
-------------------------------------------------
[page 142]
 So rathakāro ahosīti na kho panetaṁ bhikkhave evaṁ daṭṭhabbaṁ ahaṁ
 tena samayena so rathakāro ahosiṁ tadāhaṁ bhikkhave kusalo dāruvaṅkānaṁ
 dārudosānaṁ dārukasāvānaṁ etarahi kho panāhaṁ bhikkhave arahaṁ
 sammāsambuddho kusalo kāyavaṅkānaṁ kāyadosānaṁ kāyakasāvānaṁ kusalo
 vacīvaṅkānaṁ vacīdosānaṁ vacīkasāvānaṁ kusalo manovaṅkānaṁ manodosānaṁ
 manokasāvānaṁ. Yassa kassaci bhikkhave bhikkhussa vā bhikkhuniyā vā kāyavaṅko
 appahīno kāyadoso kāyakasāvo vacīvaṅko < PTS. A I , 113 >appahīno vacīdoso
 vacīkasāvo manovaṅko appahīno manodoso manokasāvo evaṁ papatitā
 te bhikkhave imasmā dhammavinayā seyyathāpi taṁ cakkaṁ chahi divasehi
 niṭṭhitaṁ. Yassa kassaci bhikkhave bhikkhussa vā bhikkhuniyā vā kāyavaṅko
 pahīno kāyadoso kāyakasāvo vacīvaṅko pahīno vacīdoso vacīkasāvo
 manovaṅko pahīno manodoso manokasāvo evaṁ patiṭṭhitā te bhikkhave
 imasmiṁ dhammavinaye seyyathāpi taṁ cakkaṁ chahi māsehi niṭṭhitaṁ chārattūnehi.
 Tasmātiha bhikkhave evaṁ sikkhitabbaṁ kāyavaṅkaṁ pajahissāma kāyadosaṁ
 kāyakasāvaṁ vacīvaṅkaṁ pajahissāma vacīdosaṁ vacīkasāvaṁ manovaṅkaṁ pajahissāma
 manodosaṁ manokasāvanti evañhi vo bhikkhave sikkhitabbanti.
      [455] 16 Tīhi bhikkhave dhammehi samannāgato bhikkhu apaṇṇakapaṭipadaṁ 1-
 paṭipanno hoti yoni cassa āraddhā hoti āsavānaṁ khayāya
 katamehi tīhi idha bhikkhave bhikkhu indriyesu guttadvāro hoti
 bhojane mattaññū hoti jāgariyaṁ anuyutto hoti. Kathañca bhikkhave

  *  *  *  *  *  *
  Footnote:1 Yu. apaṇṇakataṁ ....
-------------------------------------------------
[page 143]
 Bhikkhu indriyesu guttadavāro hoti idha bhikkhave bhikkhu cakkhunā rūpaṁ
 disvā na nimittaggāhī hoti nānubyañjanaggāhī yatvādhikaraṇamenaṁ
 cakkhundriyaṁ asaṁvutaṁ viharantaṁ abhijjhādomanassā pāpakā akusalā dhammā
 anvāssaveyyuṁ tassa saṁvarāya paṭipajjati rakkhati cakkhundriyaṁ
 cakkhundriye saṁvaraṁ āpajjati sotena saddaṁ sutvā .pe. Ghānena
 gandhaṁ ghāyitvā .pe. Jivhāya rasaṁ sāyitvā .pe. Kāyena
 phoṭṭhabbaṁ phusitvā .pe. Manasā dhammaṁ viññāya na nimittaggāhī
 hoti nānubyañjanaggāhī yatvādhikaraṇamenaṁ manindriyaṁ asaṁvutaṁ viharantaṁ
 abhijjhādomanassā pāpakā akusalā dhammā anvāssaveyyuṁ tassa
 saṁvarāya paṭipajjati rakkhati manindriyaṁ manindriye saṁvaraṁ āpajjati< PTS. A I , 114 >
 evaṁ kho bhikkhave bhikkhu indriyesu guttadvāro hoti. Kathañca bhikkhave
 bhikkhu bhojane mattaññū hoti idha bhikkhave bhikkhu paṭisaṅkhā yoniso
 āhāraṁ āhāreti neva davāya na madāya na maṇḍanāya na vibhūsanāya
 yāvadeva amassa kāyassa ṭhitiyā yāpanāya vihiṁsuparatiyā brahmacariyānuggahāya
 iti purāṇañca vedanaṁ paṭihaṅkhāmi navañca vedanaṁ na
 uppādessāmi yātrā ca me bhavissati anavajjatā ca phāsuvihāro
 cāti evaṁ kho bhikkhave bhikkhu bhojane mattaññū hoti. Kathañca
 bhikkhave bhikkhu jāgariyaṁ anuyutto hoti idha bhikkhave bhikkhu divasaṁ
 caṅkamena nisajjāya āvaraṇiyehi dhammehi cittaṁ parisodheti rattiyā
 paṭhamaṁ yāmaṁ caṅkamena nisajjāya āvaraṇiyehi dhammehi cittaṁ parisodheti
-------------------------------------------------
[page 144]
 Rattiyā majjhimaṁ yāmaṁ dakkhiṇena passena sīhaseyyaṁ kappeti pādena 1-
 pādaṁ accādhāya sato sampajāno uṭṭhānasaññaṁ manasikaritvā rattiyā
 pacchimaṁ yāmaṁ paccuṭṭhāya caṅkamena nisajjāya āvaraṇiyehi dhammehi
 cittaṁ parisodheti evaṁ kho bhikkhave bhikkhu jāgariyaṁ anuyutto hoti.
 Imehi kho bhikkhave tīhi dhammehi samannāgato bhikkhu apaṇṇakapaṭipadaṁ
 paṭipanno hoti yoni cassa āraddhā hoti āsavānaṁ khayāyāti.
      [456] 17 Tayome bhikkhave dhammā attabyābādhāyapi saṁvattanti
 parabyābādhāyapi saṁvattanti ubhayabyābādhāyapi saṁvattanti katame
 tayo kāyaduccaritaṁ vacīduccaritaṁ manoduccaritaṁ ime kho bhikkhave
 tayo dhammā attabyābādhāyapi saṁvattanti parabyābādhāyapi saṁvattanti
 ubhayabyābādhāyapi saṁvattanti. Tayome bhikkhave dhammā neva
 attabyābādhāyapi saṁvattanti na parabyābādhāyapi saṁvattanti na
 ubhayabyābādhāyapi saṁvattanti katame tayo kāyasucaritaṁ vacīsucaritaṁ
 manosucaritaṁ ime kho bhikkhave tayo dhammā neva attabyābādhāyapi saṁvattanti
 na parabyābādhāyapi < PTS. A I , 115 >saṁvattanti na ubhayabyābādhāyapi saṁvattantīti.
      [457] 18 Sace vo bhikkhave aññatitthiyā paribbājakā evaṁ
 puccheyyuṁ devalokūpapattiyā āvuso samaṇo gotamo brahmacariyaṁ
 vussatīti 2- nanu tumhe bhikkhave evaṁ puṭṭhā aṭṭiyeyyātha harāyeyyātha
 jiguccheyyāthāti. Evaṁ bhante. Iti kira tumhe bhikkhave dibbena
 āyunā aṭṭiyatha harāyatha jigucchatha dibbena vaṇṇena dibbena

  *  *  *  *  *  *
  Footnote:1 Ma. Yu. pāde pādaṁ. 2 Ma. vussathāti.
-------------------------------------------------
[page 145]
 Sukhena dibbena yasena dibbena adhipateyyena aṭṭiyatha harāyatha
 jigucchatha. Pageva kho pana bhikkhave tumhehi kāyaduccaritena aṭṭiyitabbaṁ
 harāyitabbaṁ jigucchitabbaṁ vacīduccaritena ... Manoduccaritena aṭṭiyitabbaṁ
 harāyitabbaṁ jigucchitabbanti.
      [458] 19 Tīhi bhikkhave aṅgehi samannāgato pāpaṇiko abhabbo
 anadhigataṁ vā bhogaṁ adhigantuṁ adhigataṁ vā bhogaṁ phātikātuṁ 1- katamehi tīhi
 idha bhikkhave pāpaṇiko pubbaṇhasamayaṁ na sakkaccaṁ kammantaṁ adhiṭṭhāti
 majjhantikasamayaṁ na sakkaccaṁ kammantaṁ adhiṭṭhāti sāyaṇhasamayaṁ na
 sakkaccaṁ kammantaṁ adhiṭṭhāti imehi kho bhikkhave tīhi aṅgehi
 samannāgato pāpaṇiko abhabbo anadhigataṁ vā bhogaṁ adhigantuṁ adhigataṁ
 vā bhogaṁ phātikātuṁ. Evameva kho bhikkhave tīhi dhammehi samannāgato
 bhikkhu abhabbo anadhigataṁ vā kusalaṁ dhammaṁ adhigantuṁ adhigataṁ vā kusalaṁ
 dhammaṁ phātikātuṁ katamehi tīhi idha bhikkhave bhikkhu pubbaṇhasamayaṁ
 na sakkaccaṁ samādhinimittaṁ adhiṭṭhāti majjhantikasamayaṁ na sakkaccaṁ
 samādhinimittaṁ adhiṭṭhāti sāyaṇhasamayaṁ na sakkaccaṁ samādhinimittaṁ
 adhiṭṭhāti imehi kho bhikkhave tīhi dhammehi samannāgato bhikkhu
 abhabbo < PTS. A I , 116 >anadhigataṁ vā kusalaṁ dhammaṁ adhigantuṁ adhigataṁ vā kusalaṁ dhammaṁ
 phātikātuṁ. Tīhi bhikkhave aṅgehi samannāgato pāpaṇiko bhabbo anadhigataṁ
 vā bhogaṁ adhigantuṁ adhigataṁ vā bhogaṁ phātikātuṁ katamehi tīhi

  *  *  *  *  *  *
  Footnote:1 Po. Ma. phātiṁ kātuṁ. sabbattha īdisameva.
-------------------------------------------------
[page 146]
 Idha bhikkhave pāpaṇiko pubbaṇhasamayaṁ sakkaccaṁ kammantaṁ adhiṭṭhāti
 majjhantikasamayaṁ sakkaccaṁ kammantaṁ adhiṭṭhāti sāyaṇhasamayaṁ sakkaccaṁ
 kammantaṁ adhiṭṭhāti imehi kho bhikkhave tīhi aṅgehi samannāgato
 pāpaṇiko bhabbo anadhigataṁ vā bhogaṁ adhigantuṁ adhigataṁ vā bhogaṁ
 phātikātuṁ. Evameva kho bhikkhave tīhi dhammehi samannāgato bhikkhu
 bhabbo anadhigataṁ vā kusalaṁ dhammaṁ adhigantuṁ adhigataṁ vā kusalaṁ dhammaṁ
 phātikātuṁ katamehi tīhi idha bhikkhave bhikkhu pubbaṇhasamayaṁ sakkaccaṁ
 samādhinimittaṁ adhiṭṭhāti majjhantikasamayaṁ sakkaccaṁ samādhinimittaṁ
 adhiṭṭhāti sāyaṇhasamayaṁ sakkaccaṁ samādhinimittaṁ adhiṭṭhāti imehi
 kho bhikkhave tīhi dhammehi samannāgato bhikkhu bhabbo anadhigataṁ vā
 kusalaṁ dhammaṁ adhigantuṁ adhigataṁ vā kusalaṁ dhammaṁ phātikātunti.
      [459] 20 Tīhi bhikkhave aṅgehi samannāgato pāpaṇiko nacirasseva
 mahantattaṁ 1- vepullattaṁ pāpuṇāti bhogesu katamehi tīhi idha bhikkhave
 pāpaṇiko cakkhumā ca hoti vidhūro ca nissayasampanno ca. Kathañca
 bhikkhave pāpaṇiko cakkhumā hoti idha bhikkhave pāpaṇiko paṇiyaṁ
 jānāti idaṁ paṇiyaṁ evaṁ kītaṁ evaṁ vikkayamānaṁ ettakaṁ mūlaṁ bhavissati
 ettako udayoti evaṁ kho bhikkhave pāpaṇiko cakkhumā hoti.
 Kathañca bhikkhave pāpaṇiko vidhūro hoti idha bhikkhave pāpaṇiko
 kusalo hoti paṇiyaṁ ketuñca vikketuñca evaṁ kho < PTS. A I , 117 >bhikkhave pāpaṇiko
 vidhūro hoti. Kathañca bhikkhave pāpaṇiko nissayasampanno hoti idha

  *  *  *  *  *  *
  Footnote:1 Po. mahattaṁ vā vepullaṁ vā Ma. mahattaṁ vepullattaṁ Yu. mahantattaṁ vā vepullattaṁ
 vā. ito paraṁ īdisameva.
-------------------------------------------------
[page 147]
 Bhikkhave pāpaṇiko 1- ye te gahapatī vā gahapatiputtā vā aḍḍhā
 mahaddhanā mahābhogā te naṁ evaṁ jānanti ayaṁ kho bhavaṁ
 pāpaṇiko cakkhumā ca vidhūro ca paṭibalo puttadārañca posetuṁ
 amhākañca kālena kālaṁ anuppadātunti te naṁ bhogehi nipatanti 2-
 ito samma pāpaṇika bhoge haritvā 3- puttadārañca posehi amhākañca
 kālena kālaṁ anuppadehīti evaṁ kho bhikkhave pāpaṇiko
 nissayasampanno hoti. Imehi kho bhikkhave tīhi aṅgehi samannāgato
 pāpaṇiko nacirasseva mahantattaṁ vepullattaṁ pāpuṇāti bhogesu.
 Evameva kho bhikkhave tīhi dhammehi samannāgato bhikkhu nacirasseva
 mahantattaṁ vepullattaṁ pāpuṇāti kusalesu dhammesu katamehi tīhi idha
 bhikkhave bhikkhu cakkhumā ca hoti vidhūro ca nissayasampanno ca.
 Kathañca bhikkhave bhikkhu cakkhumā hoti idha bhikkhave bhikkhu idaṁ dukkhanti
 yathābhūtaṁ pajānāti ... Ayaṁ dukkhanirodhagāminī paṭipadāti yathābhūtaṁ
 pajānāti evaṁ kho bhikkhave bhikkhu cakkhumā hoti. Kathañca bhikkhave
 bhikkhu vidhūro hoti idha bhikkhave bhikkhu āraddhaviriyo viharati
 akusalānaṁ dhammānaṁ pahānāya kusalānaṁ dhammānaṁ upasampadāya thāmavā
 daḷhaparakkamo anikkhittadhuro kusalesu dhammesu evaṁ kho bhikkhave
 bhikkhu vidhūro hoti. Kathañca bhikkhave bhikkhu nissayasampanno hoti
 idha bhikkhave bhikkhu ye te bhikkhū bahussutā āgatāgamā dhammadharā
 vinayadharā mātikādharā so te kālena kālaṁ upasaṅkamitvā paripucchati

  *  *  *  *  *  *
  Footnote:1 Po. Ma. pāpaṇikaṁ. 2 Po. vikkīṇanti Yu. nimantanti. 3 Ma. Yu. karitvā.
-------------------------------------------------
[page 148]
 Paripañhati idaṁ bhante kathaṁ imassa ko atthoti tassa te
 āyasmanto avivaṭañceva vivaranti anuttānīkatañca uttānīkaronti
 anekavihitesu ca kaṅkhāṭhāniyesu dhammesu kaṅkhaṁ < PTS. A I , 118 >paṭivinodenti evaṁ
 kho bhikkhave bhikkhu nissayasampanno hoti. Imehi kho bhikkhave
 tīhi dhammehi samannāgato bhikkhu nacirasseva mahantattaṁ vepullattaṁ
 pāpuṇāti kusalesu dhammesūti.
                     Rathakāravaggo dutiyo.
                         Tassuddānaṁ
          ñātako saraṇīyo bhikkhu cakkavattī pacetano
          apaṇṇakattā devo ca dve pāpaṇikena cāti.
                    ----------------
                     Puggalavaggo tatiyo
      [460] 21 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho āyasmā ca saviṭṭho 1- āyasmā ca
 mahākoṭṭhito yenāyasmā sārīputto tenupasaṅkamiṁsu upasaṅkamitvā
 āyasmatā sārīputtena saddhiṁ sammodiṁsu sammodanīyaṁ kathaṁ
 sārāṇīyaṁ vītisāretvā ekamantaṁ nisīdiṁsu ekamantaṁ nisinnaṁ kho
 āyasmantaṁ saviṭṭhaṁ 2- āyasmā sārīputto etadavoca tayome āvuso
 saviṭṭha puggalā santo saṁvijjamānā lokasmiṁ katame tayo kāyasakkhi
 diṭṭhippatto 3- saddhāvimutto ime kho āvuso tayo puggalā

  *  *  *  *  *  *
  Footnote:1-2 Ma. samiddho-samiddhaṁ. itoparaṁ īdisameva. 3 diṭṭhappatto itipi.
-------------------------------------------------
[page 149]
 Santo saṁvijjamānā lokasmiṁ imesaṁ āvuso tiṇṇaṁ puggalānaṁ
 katamo te puggalo khamati abhikkantataro ca paṇītataro cāti. Tayome
 āvuso sārīputta puggalā santo saṁvijjamānā lokasmiṁ katame tayo
 kāyasakkhi diṭṭhippatto saddhāvimutto ime kho āvuso tayo puggalā
 santo saṁvijjamānā lokasmiṁ imesaṁ āvuso tiṇṇaṁ puggalānaṁ
 yvāyaṁ puggalo saddhāvimutto ayaṁ me puggalo khamati imesaṁ
 tiṇṇaṁ puggalānaṁ abhikkantataro ca paṇītataro ca taṁ kissa hetu
 imassāvuso puggalassa saddhindriyaṁ adhimattanti. Athakho āyasmā
 sārīputto āyasmantaṁ mahākoṭṭhitaṁ etadavoca tayome āvuso
 koṭṭhita puggalā santo saṁvijjamānā lokasmiṁ katame tayo kāyasakkhi
 diṭṭhippatto saddhāvimutto < PTS. A I , 119 >ime kho āvuso tayo puggalā santo
 saṁvijjamānā lokasmiṁ imesaṁ āvuso tiṇṇaṁ puggalānaṁ katamo te
 puggalo khamati abhikkantataro ca paṇītataro cāti. Tayome āvuso
 sārīputta puggalā santo saṁvijjamānā lokasmiṁ katame tayo
 kāyasakkhi diṭṭhippatto saddhāvimutto ime kho āvuso tayo
 puggalā santo saṁvijjamānā lokasmiṁ imesaṁ āvuso tiṇṇaṁ
 puggalānaṁ yvāyaṁ puggalo kāyasakkhi ayaṁ me puggalo khamati imesaṁ
 tiṇṇaṁ puggalānaṁ abhikkantataro ca paṇītataro ca taṁ kissa hetu
 imassāvuso puggalassa samādhindriyaṁ adhimattanti. Athakho āyasmā
 mahākoṭṭhito āyasmantaṁ sārīputtaṁ etadavoca tayome āvuso
 sārīputta puggalā santo saṁvijjamānā lokasmiṁ katame tayo
-------------------------------------------------
[page 150]
 Kāyasakkhi diṭṭhippatto saddhāvimutto ime kho āvuso tayo
 puggalā santo saṁvijjamānā lokasmiṁ imesaṁ āvuso tiṇṇaṁ
 puggalānaṁ katamo te puggalo khamati abhikkantataro ca paṇītataro
 cāti. Tayome āvuso koṭṭhita puggalā santo saṁvijjamānā
 lokasmiṁ katame tayo kāyasakkhi diṭṭhippatto saddhāvimutto
 ime kho āvuso tayo puggalā santo saṁvijjamānā lokasmiṁ
 imesaṁ āvuso tiṇṇaṁ puggalānaṁ yvāyaṁ puggalo diṭṭhippatto
 ayaṁ me puggalo khamati imesaṁ tiṇṇaṁ puggalānaṁ abhikkantataro
 ca paṇītataro ca taṁ kissa hetu imassāvuso puggalassa
 paññindriyaṁ adhimattanti. Athakho āyasmā sārīputto āyasmantaṁ ca
 saviṭṭhaṁ āyasmantaṁ ca mahākoṭṭhitaṁ etadavoca byākataṁ kho āvuso
 amhehi sabbeheva yathāsakaṁ paṭibhāṇaṁ āyāmāvuso yena bhagavā
 tenupasaṅkamissāma upasaṅkamitvā bhagavato etamatthaṁ ārocessāma
 yathā no bhagavā byākarissati tathā naṁ dhāressāmāti 1-. Evamāvusoti
 kho āyasmā ca saviṭṭho āyasmā ca mahākoṭṭhito āyasmato
 sārīputtassa paccassosuṁ. Athakho āyasmā ca sārīputto āyasmā ca
 saviṭṭho āyasmā ca mahākoṭṭhito yena bhagavā tenupasaṅkamiṁsu
 upasaṅkamitvā bhagavantaṁ abhivādetvā ekamantaṁ nisīdiṁsu ekamantaṁ
 nisinno kho āyasmā sārīputto yāvatako ahosi āyasmatā ca
 saviṭṭhena āyasmatā ca mahākoṭṭhitena saddhiṁ kathāsallāpo taṁ

  *  *  *  *  *  *
  Footnote:1 Po. jānissāmāti.
-------------------------------------------------
[page 151]
 Sabbaṁ bhagavato ārocesi. Nakhvettha sārīputta sukaraṁ ekaṁsena byākātuṁ
 ayaṁ imesaṁ tiṇṇaṁ puggalānaṁ abhikkantataro ca paṇītataro cāti
 ṭhānaṁ hetaṁ sārīputta vijjati yvāyaṁ puggalo saddhāvimutto svāyaṁ
 arahattāya paṭipanno yvāyaṁ puggalo kāyasakkhi svāyaṁ sakadāgāmī
 vā anāgāmī vā yocāyaṁ puggalo diṭṭhippatto sopassa sakadāgāmī
 vā anāgāmī vā. Nakhvettha sārīputta sukaraṁ ekaṁsena byākātuṁ ayaṁ
 imesaṁ tiṇṇaṁ puggalānaṁ abhikkantataro ca paṇītataro cāti ṭhānaṁ hetaṁ
 sārīputta vijjati yvāyaṁ puggalo kāyasakkhi svāyaṁ arahattāya
 paṭipanno yvāyaṁ puggalo saddhāvimutto svāyaṁ sakadāgāmī vā
 anāgāmī vā yocāyaṁ puggalo diṭṭhippatto sopassa sakadāgāmī
 vā anāgāmī vā. Nakhvettha sārīputta sukaraṁ ekaṁsena byākātuṁ
 ayaṁ imesaṁ tiṇṇaṁ puggalānaṁ abhikkantataro ca paṇītataro cāti
 ṭhānaṁ hetaṁ sārīputta vijjati yvāyaṁ puggalo diṭṭhippatto svāyaṁ
 arahattāya paṭipanno yvāyaṁ puggalo saddhāvimutto svāyaṁ sakadāgāmī
 vā anāgāmī vā yocāyaṁ puggalo kāyasakkhi sopassa sakadāgāmī
 vā anāgāmī vā. Nakhvettha sārīputta sukaraṁ ekaṁsena byākātuṁ
 ayaṁ imesaṁ tiṇṇaṁ puggalānaṁ abhikkantataro ca paṇītataro cāti.
      [461] 22 Tayome bhikkhave gilānā santo saṁvijjamānā lokasmiṁ
 katame tayo idha bhikkhave ekacco gilāno labhanto vā sappāyāni
 bhojanāni alabhanto vā sappāyāni bhojanāni labhanto < PTS. A I , 121 >vā sappāyāni
-------------------------------------------------
[page 152]
 Bhesajjāni alabhanto vā sappāyāni bhesajjāni labhanto vā
 paṭirūpaṁ upaṭṭhākaṁ alabhanto vā paṭirūpaṁ upaṭṭhākaṁ neva vuṭṭhāti
 tamhā ābādhā idha pana bhikkhave ekacco gilāno labhanto
 vā sappāyāni bhojanāni alabhanto vā sappāyāni bhojanāni labhanto
 vā sappāyāni bhesajjāni alabhanto vā sappāyāni bhesajjāni
 labhanto vā paṭirūpaṁ upaṭṭhākaṁ alabhanto vā paṭirūpaṁ upaṭṭhākaṁ
 vuṭṭhāti tamhā ābādhā idha pana bhikkhave ekacco gilāno
 labhanto sappāyāni bhojanāni no alabhanto labhanto sappāyāni
 bhesajjāni no alabhanto labhanto paṭirūpaṁ upaṭṭhākaṁ no alabhanto
 vuṭṭhāti tamhā ābādhā tatra bhikkhave yvāyaṁ gilāno labhanto
 sappāyāni bhojanāni no alabhanto labhanto sappāyāni bhesajjāni
 no alabhanto labhanto paṭirūpaṁ upaṭṭhākaṁ no alabhanto vuṭṭhāti
 tamhā ābādhā imaṁ kho bhikkhave gilānaṁ paṭicca gilānabhattaṁ
 anuññātaṁ gilānabhesajjaṁ anuññātaṁ gilānupaṭṭhāko anuññāto
 imañca pana bhikkhave gilānaṁ paṭicca aññepi gilānā upaṭṭhātabbā
 ime kho bhikkhave tayo gilānā santo saṁvijjamānā lokasmiṁ.
 Evameva kho bhikkhave tayome gilānūpamā puggalā santo saṁvijjamānā
 lokasmiṁ katame tayo idha bhikkhave ekacco puggalo labhanto
 vā tathāgataṁ dassanāya alabhanto vā tathāgataṁ dassanāya labhanto
 vā tathāgatappaveditaṁ dhammavinayaṁ savanāya alabhanto vā tathāgatappaveditaṁ
-------------------------------------------------
[page 153]
 Dhammavinayaṁ savanāya neva okkamati niyāmaṁ kusalesu dhammesu
 sammattaṁ idha pana bhikkhave ekacco puggalo labhanto vā tathāgataṁ
 dassanāya alabhanto vā tathāgataṁ dassanāya labhanto vā
 tathāgatappaveditaṁ dhammavinayaṁ savanāya alabhanto vā tathāgatappaveditaṁ
 dhammavinayaṁ savanāya okkamati niyāmaṁ kusalesu dhammesu sammattaṁ
 idha pana bhikkhave ekacco puggalo labhanto tathāgataṁ dassanāya no
 alabhanto labhanto tathāgatappaveditaṁ dhammavinayaṁ savanāya no< PTS. A I , 122 >
 alabhanto okkamati niyāmaṁ kusalesu dhammesu sammattaṁ tatra
 bhikkhave yvāyaṁ puggalo labhanto tathāgataṁ dassanāya no alabhanto
 labhanto tathāgatappaveditaṁ dhammavinayaṁ savanāya no alabhanto okkamati
 niyāmaṁ kusalesu dhammesu sammattaṁ imaṁ kho bhikkhave puggalaṁ paṭicca
 dhammadesanā anuññātā imañca pana bhikkhave puggalaṁ paṭicca
 aññesaṁpi dhammo desetabbo ime kho bhikkhave tayo gilānūpamā
 puggalā santo saṁvijjamānā lokasminti.
      [462] 23 Tayome bhikkhave puggalā santo saṁvijjamānā lokasmiṁ
 katame tayo idha bhikkhave ekacco puggalo sabyāpajjhaṁ kāyasaṅkhāraṁ
 abhisaṅkharoti sabyāpajjhaṁ vacīsaṅkhāraṁ abhisaṅkharoti sabyāpajjhaṁ
 manosaṅkhāraṁ abhisaṅkharoti so sabyāpajjhaṁ kāyasaṅkhāraṁ abhisaṅkharitvā
 sabyāpajjhaṁ vacīsaṅkhāraṁ abhisaṅkharitvā sabyāpajjhaṁ manosaṅkhāraṁ
 abhisaṅkharitvā sabyāpajjhaṁ lokaṁ upapajjati tamenaṁ sabyāpajjhaṁ
-------------------------------------------------
[page 154]
 Lokaṁ upapannaṁ samānaṁ sabyāpajjhā phassā phusanti so sabyāpajjhehi
 phassehi phuṭṭho samāno sabyāpajjhaṁ vedanaṁ vediyati ekantadukkhaṁ
 seyyathāpi sattā nerayikā idha pana bhikkhave ekacco puggalo
 abyāpajjhaṁ kāyasaṅkhāraṁ abhisaṅkharoti abyāpajjhaṁ vacīsaṅkhāraṁ
 abhisaṅkharoti abyāpajjhaṁ manosaṅkhāraṁ abhisaṅkharoti so abyāpajjhaṁ
 kāyasaṅkhāraṁ abhisaṅkharitvā abyāpajjhaṁ vacīsaṅkhāraṁ abhisaṅkharitvā
 abyāpajjhaṁ manosaṅkhāraṁ abhisaṅkharitvā abyāpajjhaṁ lokaṁ upapajjati
 tamenaṁ abyāpajjhaṁ lokaṁ upapannaṁ samānaṁ abyāpajjhā phassā
 phusanti so abyāpajjhehi phassehi phuṭṭho samāno abyāpajjhaṁ
 vedanaṁ vediyati ekantasukhaṁ seyyathāpi devā subhakiṇhā idha pana
 bhikkhave ekacco puggalo sabyāpajjhampi abyāpajjhampi kāyasaṅkhāraṁ
 abhisaṅkharoti sabyāpajjhampi abyāpajjhampi vacīsaṅkhāraṁ abhisaṅkharoti
 sabyāpajjhampi abyāpajjhampi manosaṅkhāraṁ abhisaṅkharoti so
 sabyāpajjhampi abyāpajjhampi kāyasaṅkhāraṁ abhisaṅkharitvā
 sabyāpajjhampi abyāpajjhampi < PTS. A I , 123 >vacīsaṅkhāraṁ abhisaṅkharitvā
 sabyāpajjhampi abyāpajjhampi manosaṅkhāraṁ abhisaṅkharitvā
 sabyāpajjhampi abyāpajjhampi lokaṁ upapajjati tamenaṁ sabyāpajjhampi
 abyāpajjhampi lokaṁ upapannaṁ samānaṁ sabyāpajjhāpi abyāpajjhāpi
 phassā phusanti so sabyāpajjhehipi abyāpajjhehipi phassehi phuṭṭho
 samāno sabyāpajjhampi abyāpajjhampi vedanaṁ vediyati vokiṇṇasukhadukkhaṁ
 seyyathāpi manussā ekacce ca devā ekacce ca vinipātikā
 ime kho bhikkhave tayo puggalā santo saṁvijjamānā lokasminti.
-------------------------------------------------
[page 155]
      [463] 24 Tayome bhikkhave puggalā puggalassa bahukārā katame
 tayo yaṁ bhikkhave puggalaṁ āgamma puggalo buddhaṁ saraṇaṁ gato hoti
 dhammaṁ saraṇaṁ gato hoti saṅghaṁ saraṇaṁ gato hoti ayaṁ bhikkhave
 puggalo imassa puggalassa bahukāro puna ca paraṁ bhikkhave yaṁ puggalaṁ
 āgamma puggalo idaṁ dukkhanti yathābhūtaṁ pajānāti ayaṁ dukkhasamudayoti
 yathābhūtaṁ pajānāti ayaṁ dukkhanirodhoti yathābhūtaṁ pajānāti ayaṁ
 dukkhanirodhagāminī paṭipadāti yathābhūtaṁ pajānāti ayaṁ bhikkhave
 puggalo imassa puggalassa bahukāro puna ca paraṁ bhikkhave yaṁ puggalaṁ
 āgamma puggalo āsavānaṁ khayā anāsavaṁ cetovimuttiṁ paññāvimuttiṁ
 diṭṭheva dhamme sayaṁ abhiññā sacchikatvā upasampajja viharati ayaṁ
 bhikkhave puggalo imassa puggalassa bahukāro ime kho bhikkhave tayo
 puggalā puggalassa bahukārā. Imehi ca pana bhikkhave tīhi puggalehi
 imassa puggalassa natthañño puggalo bahukārataroti vadāmi. Imesañca
 pana bhikkhave tiṇṇaṁ puggalānaṁ iminā puggalena na suppaṭikāraṁ
 vadāmīti 1- yadidaṁ abhivādanapaccuṭṭhānāñjalikammasāmīcikammacīvarapiṇḍapāta
 senāsanagilānapaccayabhesajjaparikkhārānuppadānenāti.
      [464] 25 Tayome bhikkhave puggalā santo saṁvijjamānā lokasmiṁ
 katame tayo arukūpamacitto puggalo vijjūpamacitto puggalo
 vajirūpamacitto puggalo. Katamo ca bhikkhave arukūpamacitto puggalo
 idha bhikkhave ekacco puggalo kodhano hoti upāyāsabahulo appampi

  *  *  *  *  *  *
  Footnote:1 Po. Ma. itisaddo natthi.
-------------------------------------------------
[page 156]
 Vutto samāno abhisajjati kuppati byāpajjati patitthīyati kopañca dosañca
 appaccayañca pātukaroti seyyathāpi 1- bhikkhave duṭṭhāruko kaṭṭhena vā
 kaṭhalāya vā ghaṭṭito bhiyyoso mattāya āsavaṁ deti evameva kho
 bhikkhave idhekacco puggalo kodhano hoti upāyāsabahulo appampi
 vutto samāno abhisajjati kuppati byāpajjati patitthīyati kopañca
 dosañca appaccayañca pātukaroti ayaṁ vuccati bhikkhave arukūpamacitto
 puggalo. Katamo ca bhikkhave vijjūpamacitto puggalo idha bhikkhave
 ekacco puggalo idaṁ dukkhanti yathābhūtaṁ pajānāti ayaṁ dukkhasamudayoti
 yathābhūtaṁ pajānāti ayaṁ dukkhanirodhoti yathābhūtaṁ pajānāti ayaṁ
 dukkhanirodhagāminī paṭipadāti yathābhūtaṁ pajānāti seyyathāpi bhikkhave
 cakkhumā puriso rattandhakāratimisāya vijjantarikāya rūpāni passeyya
 evameva kho bhikkhave idhekacco puggalo idaṁ dukkhanti yathābhūtaṁ
 pajānāta ... Ayaṁ dukkhanirodhagāminī paṭipadāti yathābhūtaṁ pajānāti
 ayaṁ vuccati bhikkhave vijjūpamacitto puggalo. Katamo ca bhikkhave
 vajirūpamacitto puggalo idha bhikkhave ekacco puggalo āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharati seyyathāpi bhikkhave vajirassa natthi
 kiñci abhejjaṁ maṇi vā pāsāṇo vā evameva kho bhikkhave idhekacco
 puggalo āsavānaṁ khayā ... Upasampajja viharati ayaṁ vuccati bhikkhave
 vajirūpamacitto puggalo. Ime kho bhikkhave tayo puggalā santo

  *  *  *  *  *  *
  Footnote:1 Yu. seyyathāpi nāma.
-------------------------------------------------
[page 157]
 Saṁvijjamānā lokasminti.
      [465] 26 Tayome bhikkhave puggalā santo saṁvijjamānā lokasmiṁ
 katame tayo atthi bhikkhave puggalo 1- na sevitabbo na bhajitabbo na
 payirupāsitabbo atthi bhikkhave < PTS. A I , 125 >puggalo sevitabbo bhajitabbo
 payirupāsitabbo atthi bhikkhave puggalo sakkatvā garukatvā sevitabbo
 bhajitabbo payirupāsitabbo. Katamo ca bhikkhave puggalo na sevitabbo
 na bhajitabbo na payirupāsitabbo idha bhikkhave ekacco puggalo
 hīno hoti sīlena samādhinā paññāya evarūpo bhikkhave puggalo na
 sevitabbo na bhajitabbo na payirupāsitabbo aññatra anudayā
 aññatra anukampā. Katamo ca bhikkhave puggalo sevitabbo bhajitabbo
 payirupāsitabbo idha bhikkhave ekacco puggalo sadiso hoti sīlena
 samādhinā paññāya evarūpo bhikkhave puggalo sevitabbo bhajitabbo
 payirupāsitabbo taṁ kissa hetu sīlasāmaññagatānaṁ sataṁ sīlakathā ca
 no bhavissati sā ca no pavattanī bhavissati sā ca no phāsu
 bhavissati samādhisāmaññagatānaṁ sataṁ samādhikathā ca no bhavissati
 sā ca no pavattanī bhavissati sā ca no phāsu bhavissati
 paññāsāmaññagatānaṁ sataṁ paññākathā ca no bhavissati sā ca no
 pavattanī bhavissati sā ca no phāsu bhavissatīti tasmā evarūpo
 puggalo sevitabbo bhajitabbo payirupāsitabbo. Katamo ca bhikkhave
 puggalo sakkatvā garukatvā sevitabbo bhajitabbo payirupāsitabbo idha

  *  *  *  *  *  *
  Footnote:1 Ma. sabbattha kattāpadañca kiriyāpadañca bahuvacanatthe vattanti.
-------------------------------------------------
[page 158]
 Bhikkhave ekacco puggalo adhiko hoti sīlena samādhinā paññāya
 evarūpo bhikkhave puggalo sakkatvā garukatvā sevitabbo bhajitabbo
 payirupāsitabbo taṁ kissa hetu iti aparipūraṁ vā sīlakkhandhaṁ
 paripūressāmi paripūraṁ vā sīlakkhandhaṁ tattha tattha paññāya anuggahessāmi
 aparipūraṁ vā samādhikkhandhaṁ paripūressāmi paripūraṁ vā samādhikkhandhaṁ
 tattha tattha paññāya anuggahessāmi aparipūraṁ vā paññākkhandhaṁ
 paripūressāmi paripūraṁ vā paññākkhandhaṁ tattha tattha paññāya
 anuggahessāmīti tasmā evarūpo puggalo sakkatvā garukatvā
 sevitabbo bhajitabbo payirupāsitabbo. Ime kho bhikkhave tayo
 puggalā santo saṁvijjamānā lokasminti.
                 Nihīyati puriso nihīnasevī
                 na ca hāyetha kadāci tulyasevī
                 seṭṭhamupanamaṁ udeti khippaṁ
                 tasmā attano uttariṁ bhajethāti.
      [466] 27 Tayome bhikkhave puggalā santo saṁvijjamānā lokasmiṁ
 katame tayo atthi bhikkhave puggalo jigucchitabbo na sevitabbo na
 bhajitabbo na payirupāsitabbo atthi bhikkhave puggalo ajjhupekkhitabbo
 na sevitabbo na bhajitabbo na payirupāsitabbo atthi bhikkhave
 puggalo sevitabbo bhajitabbo payirupāsitabbo. Katamo ca bhikkhave
 puggalo jigucchitabbo na sevitabbo na bhajitabbo na payirupāsitabbo
-------------------------------------------------
[page 159]
 Idha bhikkhave ekacco puggalo dussīlo hoti pāpadhammo asuci
 saṅkassarasamācāro paṭicchannakammanto assamaṇo samaṇapaṭiñño
 abrahmacārī brahmacāripaṭiñño antopūti avassuto kasambujāto
 evarūpo bhikkhave puggalo jigucchitabbo na sevitabbo na bhajitabbo
 na payirupāsitabbo taṁ kissa hetu kiñcāpi bhikkhave evarūpassa
 puggalassa na diṭṭhānugatiṁ āpajjati athakho naṁ pāpako kittisaddo
 abbhuggacchati pāpamitto purisapuggalo pāpasahāyo pāpasampavaṅkoti
 seyyathāpi bhikkhave ahi gūthagato kiñcāpi na ḍaṁsati 1- athakho naṁ
 makkheti evameva kho bhikkhave kiñcāpi evarūpassa puggalassa na
 diṭṭhānugatiṁ āpajjati athakho naṁ pāpako kittisaddo abbhuggacchati
 pāpamitto purisapuggalo pāpasahāyo pāpasampavaṅkoti tasmā
 evarūpo puggalo jigucchitabbo na sevitabbo na bhajitabbo na
 payirupāsitabbo. Katamo ca bhikkhave puggalo ajjhupekkhitabbo na
 sevitabbo na bhajitabbo na < PTS. A I , 127 >payirupāsitabbo idha bhikkhave ekacco
 puggalo kodhano hoti upāyāsabahulo appampi vutto samāno
 abhisajjati kuppati byāpajjati patitthīyati kopañca dosañca appaccayañca
 pātukaroti seyyathāpi bhikkhave duṭṭhāruko kaṭṭhena vā kaṭhalāya
 vā ghaṭṭito bhiyyoso mattāya āsavaṁ deti evameva kho bhikkhave
 idhekacco puggalo kodhano hoti upāyāsabahulo appampi vutto
 samāno abhisajjati kuppati byāpajjati patitthīyati kopañca dosañca
 appaccayañca pātukaroti seyyathāpi bhikkhave tiṇḍukālātaṁ

  *  *  *  *  *  *
  Footnote:1 Yu. ḍassati.
-------------------------------------------------
[page 160]
 Kaṭṭhena vā kaṭhalāya vā ghaṭṭitaṁ bhiyyoso mattāya ciciṭāyati 1-
 ciṭiciṭāyati evameva kho bhikkhave idhekacco puggalo kodhano hoti
 upāyāsabahulo appampi vutto samāno abhisajjati kuppati byāpajjati
 patitthīyati kopañca dosañca appaccayañca pātukaroti seyyathāpi
 bhikkhave gūthakūpo kaṭṭhena vā kaṭhalāya vā ghaṭṭito bhiyyoso mattāya
 duggandho hoti evameva kho bhikkhave idhekacco puggalo kodhano
 hoti upāyāsabahulo appampi vutto samāno abhisajjati kuppati
 byāpajjati patitthīyati kopañca dosañca appaccayañca pātukaroti
 evarūpo bhikkhave puggalo ajjhupekkhitabbo na sevitabbo na bhajitabbo
 na payirupāsitabbo taṁ kissa hetu akkoseyyapi maṁ paribhāseyyapi
 maṁ anatthampi maṁ kareyyāti tasmā evarūpo puggalo
 ajjhupekkhitabbo na sevitabbo na bhajitabbo na payirupāsitabbo.
 Katamo ca bhikkhave puggalo sevitabbo bhajitabbo payirupāsitabbo idha
 bhikkhave ekacco puggalo sīlavā hoti kalyāṇadhammo evarūpo bhikkhave
 puggalo sevitabbo bhajitabbo payirupāsitabbo taṁ kissa hetu kiñcāpi
 bhikkhave evarūpassa puggalassa na diṭṭhānugatiṁ āpajjati athakho naṁ
 kalyāṇo kittisaddo abbhuggacchati kalyāṇamitto purisapuggalo
 kalyāṇasahāyo kalyāṇasampavaṅkoti tasmā evarūpo puggalo
 sevitabbo bhajitabbo payirupāsitabbo. Ime kho bhikkhave tayo
 puggalā santo saṁvijjamānā lokasminti.

  *  *  *  *  *  *
  Footnote:1 Ma. Yu. cicciṭāyati.
-------------------------------------------------
[page 161]
                 Nihīyati puriso nihīnasevī
                 na ca hāyetha kadāci tulyasevī
                 seṭṭhamupanamaṁ udeti khippaṁ
                 tasmā attano uttariṁ bhajethāti.
      [467] 28 Tayome bhikkhave puggalā santo saṁvijjamānā lokasmiṁ
 katame tayo gūthabhāṇī pupphabhāṇī madhubhāṇī. Katamo ca bhikkhave
 puggalo gūthabhāṇī idha bhikkhave ekacco puggalo sabhāgato 1- vā
 parisagato 2- vā ñātimajjhagato vā pūgamajjhagato vā rājakulamajjhagato
 vā abhinīto sakkhi puṭṭho ehambho purisa yaṁ jānāsi taṁ vadehīti
 so ajānaṁ vā āha jānāmīti jānaṁ vā āha na jānāmīti apassaṁ
 vā āha passāmīti passaṁ vā āha na passāmīti iti attahetu
 vā parahetu vā āmisakiñcikkhahetu vā sampajānamusābhāsitā hoti
 ayaṁ vuccati bhikkhave puggalo gūthabhāṇī. Katamo ca bhikkhave puggalo
 pupphabhāṇī idha bhikkhave ekacco puggalo sabhāgato vā parisagato
 vā ñātimajjhagato vā pūgamajjhagato vā rājakulamajjhagato vā abhinīto
 sakkhi puṭṭho ehambho purisa yaṁ jānāsi taṁ vadehīti so ajānaṁ vā āha
 na jānāmīti jānaṁ vā āha jānāmīti apassaṁ vā āha na passāmīti
 passaṁ vā āha passāmīti iti attahetu vā parahetu vā āmisakiñcikkhahetu
 vā na sampajānamusābhāsitā hoti ayaṁ vuccati bhikkhave

  *  *  *  *  *  *
  Footnote:1 Po. Ma. Yu. sabhaggato. 2 Po. Ma. Yu. parisaggato.
-------------------------------------------------
[page 162]
 Puggalo pupphabhāṇī. Katamo ca bhikkhave puggalo madhubhāṇī idha
 bhikkhave ekacco puggalo pharusaṁ vācaṁ pahāya pharusāya vācāya paṭivirato
 hoti yā sā vācā neḷā kaṇṇasukhā pemaniyā hadayaṅgamā porī
 bahujanakantā bahujanamanāpā tathārūpiṁ vācaṁ bhāsitā hoti ayaṁ vuccati
 bhikkhave puggalo madhubhāṇī. Ime kho bhikkhave tayo puggalā santo
 saṁvijjamānā lokasminti.
      [468] 29 Tayome bhikkhave puggalā santo saṁvijjamānā lokasmiṁ
 katame tayo andho ekacakkhu dvicakkhu.
      Katamo ca bhikkhave < PTS. A I , 129 >puggalo andho idha bhikkhave ekaccassa
 puggalassa tathārūpaṁ cakkhu na hoti yathārūpena cakkhunā anadhigataṁ
 vā bhogaṁ adhigaccheyya adhigataṁ vā bhogaṁ phātiṁ kareyya tathārūpampissa 1-
 cakkhu na hoti yathārūpena cakkhunā kusalākusale dhamme
 jāneyya sāvajjānavajje dhamme jāneyya hīnappaṇīte dhamme
 jāneyya kaṇhasukkasappaṭibhāge dhamme jāneyya ayaṁ vuccati
 bhikkhave puggalo andho.
      Katamo ca bhikkhave puggalo ekacakkhu idha bhikkhave ekaccassa
 puggalassa tathārūpaṁ cakkhu hoti yathārūpena cakkhunā anadhigataṁ vā
 bhogaṁ adhigaccheyya adhigataṁ vā bhogaṁ phātiṁ kareyya tathārūpampissa cakkhu na
 hoti yathārūpena cakkhunā kusalākusale dhamme jāneyya sāvajjānavajje
 dhamme jāneyya hīnappaṇīte dhammena jāneyya kaṇhasukkasappaṭibhāge

  *  *  *  *  *  *
  Footnote:1 tathārūpaṁ panāssa itipi.
-------------------------------------------------
[page 163]
 Dhamme jāneyya ayaṁ vuccati bhikkhave puggalo ekacakkhu.
      Katamo ca bhikkhave puggalo dvicakkhu idha bhikkhave ekaccassa
 puggalassa tathārūpaṁ cakkhu hoti yathārūpena cakkhunā anadhigataṁ vā bhogaṁ
 adhigaccheyya adhigataṁ vā bhogaṁ phātiṁ kareyya tathārūpampissa cakkhu hoti
 yathārūpena cakkhunā kusalākusale dhamme jāneyya sāvajjānavajje dhamme
 jāneyya hīnappaṇīte dhamme jāneyya kaṇhasukkasappaṭibhāge dhamme
 jāneyya ayaṁ vuccati bhikkhave puggalo dvicakkhu.
      Ime kho bhikkhave tayo puggalā santo saṁvijjamānā lokasminti.
          Na ceva bhogā tathārūpā na ca puññāni kubbati
          ubhayattha kaliggaho 1- andhassa hatacakkhuno.
          Athāparāyamakkhāto ekacakkhu ca puggalo
          dhammādhammena saṁsaṭṭho 2- bhogāni pariyesati
          theyyena kūṭakammena musāvādena cūbhayaṁ
          kusalo hoti saṁhātuṁ 3- kāmabhogī ca māṇavo
          ito so nirayaṁ gantvā ekacakkhu vihaññati.
          Dvicakkhu pana akkhāto seṭṭho purisapuggalo
          dhammaladdhehi bhogehi uṭṭhānādhigataṁ dhanaṁ
          dadāti seṭṭhasaṅkappo abyaggamanaso 4- naro
          upeti bhaddakaṁ ṭhānaṁ yattha gantvā na socati.
          Andhañca ekacakkhuñca ārakā parivajjaye

  *  *  *  *  *  *
  Footnote:1 Po. Ma. kaliggāho. 2 Ma. saṭṭho so. 3 Ma. Yu. saṁghātuṁ. 4 Ma. abyaggamānaso.
-------------------------------------------------
[page 164]
          Dvicakkhuṁ pana sevetha seṭṭhaṁ purisapuggalanti.
      [469] 30 Tayome bhikkhave puggalā santo saṁvijjamānā lokasmiṁ
 katame tayo avakujjapañño puggalo ucchaṅgapañño puggalo
 puthupañño puggalo. Katamo ca bhikkhave avakujjapañño puggalo
 idha bhikkhave ekacco puggalo ārāmaṁ gantā hoti abhikkhaṇaṁ
 bhikkhūnaṁ santike dhammassavanāya tassa bhikkhū dhammaṁ desenti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāsenti so tasmiṁ āsane
 nisinno tassā kathāya nevādiṁ manasikaroti na majjhaṁ manasikaroti
 na pariyosānaṁ manasikaroti vuṭṭhitopi tamhā āsanā tassā kathāya
 nevādiṁ manasikaroti na majjhaṁ manasikaroti na pariyosānaṁ
 manasikaroti seyyathāpi bhikkhave kumbho nikkujjo tatra udakaṁ
 āsittaṁ vivaṭṭati no saṇṭhāti evameva kho bhikkhave idhekacco
 puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya
 tassa bhikkhū dhammaṁ desenti ādikalyāṇaṁ majjhekalyāṇaṁ
 pariyosānakalyāṇaṁ sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 pakāsenti so tasmiṁ āsane nisinno tassā kathāya nevādiṁ
 manasikaroti na majjhaṁ manasikaroti na pariyosānaṁ manasikaroti
 vuṭṭhitopi tamhā āsanā tassā kathāya nevādiṁ manasikaroti na
 majjhaṁ manasikaroti na pariyosānaṁ manasikaroti ayaṁ vuccati bhikkhave
-------------------------------------------------
[page 165]
 Avakujjapañño puggalo. Katamo ca bhikkhave ucchaṅgapañño puggalo
 idha bhikkhave ekacco puggalo ārāmaṁ gantā hoti abhikkhaṇaṁ
 bhikkhūnaṁ santike dhammassavanāya tassa bhikkhū dhammaṁ desenti
 ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ pakāsenti so tasmiṁ āsane
 nisinno tassā kathāya ādimpi manasikaroti majjhampi manasikaroti
 pariyosānampi manasikaroti vuṭṭhito 1- tamhā āsanā tassā kathāya
 nevādiṁ manasikaroti na majjhaṁ manasikaroti na pariyosānaṁ
 manasikaroti seyyathāpi bhikkhave purisassa ucchaṅge nānākhajjakāni
 ākiṇṇāni < PTS. A I , 131 >tilā taṇḍulā modakā badarā so tamhā āsanā
 vuṭṭhahanto satisammosā pakireyya evameva kho bhikkhave idhekacco
 puggalo ārāmaṁ gantā hoti abhikkhaṇaṁ bhikkhūnaṁ santike dhammassavanāya
 tassa bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 pakāsenti so tasmiṁ āsane nisinno tassā kathāya ādimpi
 manasikaroti majjhampi manasikaroti pariyosānampi manasikaroti
 vuṭṭhito tamhā āsanā tassā kathāya nevādiṁ manasikaroti na
 majjhaṁ manasikaroti na pariyosānaṁ manasikaroti ayaṁ vuccati bhikkhave
 ucchaṅgapañño puggalo. Katamo ca bhikkhave puthupañño puggalo
 idha bhikkhave ekacco puggalo ārāmaṁ gantā hoti abhikkhaṇaṁ

  *  *  *  *  *  *
  Footnote:1 Po. Ma. Yu. sabbattha vuṭṭhito ca kho.
-------------------------------------------------
[page 166]
 Bhikkhūnaṁ santike dhammassavanāya tassa bhikkhū dhammaṁ desenti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāsenti so tasmiṁ āsane
 nisinno tassā kathāya ādimpi manasikaroti majjhampi manasikaroti
 pariyosānampi manasikaroti vuṭṭhitopi tamhā āsanā tassā kathāya
 ādimpi manasikaroti majjhampi manasikaroti pariyosānampi manasikaroti
 seyyathāpi bhikkhave kumbho ukkujjo tatra udakaṁ āsittaṁ saṇṭhāti
 no vivaṭṭati evameva kho bhikkhave idhekacco puggalo ārāmaṁ
 gantā hoti abhikkhaṇaṁ bhikkhūnaṁ santike dhammassavanāya tassa
 bhikkhū dhammaṁ desenti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāsenti
 so tasmiṁ āsane nisinno tassā kathāya ādimpi manasikaroti
 majjhampi manasikaroti pariyosānampi manasikaroti vuṭṭhitopi tamhā
 āsanā tassā kathāya ādimpi manasikaroti majjhampi manasikaroti
 pariyosānampi manasikaroti ayaṁ vuccati bhikkhave puthupañño puggalo.
 Ime kho bhikkhave tayo puggalā santo saṁvijjamānā lokasminti.
          Avakujjapañño puriso dummedho avicakkhaṇo
          abhikkhaṇaṁpi ce hoti gantā bhikkhūna 1- santike
          ādiṁ kathāya majjhañca pariyosānañca tādiso
          uggahetuṁ na sakkoti paññā hissa na vijjati.

  *  *  *  *  *  *
  Footnote:1 Po. Yu. bhikkhūnaṁ.
-------------------------------------------------
[page 167]
          Ucchaṅgapañño puriso seyyo etena vuccati
          abhikkhaṇaṁpi ce hoti gantā bhikkhūna santike
          ādiṁ kathāya majjhañca pariyosānañca tādiso
          nisinno āsane tasmiṁ uggahetvāna byañjanaṁ
          vuṭṭhito nappajānāti gahitaṁ hissa 1- mussati.
          Puthupañño ca puriso seyyo etena 2- vuccati
          abhikkhaṇaṁpi ce hoti gantā bhikkhūna santike
          ādiṁ kathāya majjhañca pariyosānañca tādiso
          nisinno āsane tasmiṁ uggahetvāna byañjanaṁ
          dhāreti seṭṭhasaṅkappo abyaggamanaso naro
          dhammānudhammapaṭipanno dukkhassantakaro siyāti.
                     Puggalavaggo tatiyo.
                         Tassuddānaṁ
          saviṭṭhagilānasaṅkhārā bahukārā vajirena ca
          sevijīgucchagūthabhāṇī andho ca avakujjitāti.
                     ---------------
                     Devadūtavaggo catuttho< PTS. A I , 132 >
      [470] 31 Sabrahmakāni bhikkhave tāni kulāni yesaṁ puttānaṁ
 mātāpitaro ajjhāgāre pūjitā honti sapubbācariyakāni bhikkhave
 tāni kulāni yesaṁ puttānaṁ mātāpitaro ajjhāgāre pūjitā honti

  *  *  *  *  *  *
  Footnote:1 Ma. Yu. pissa. 2 Yu. etehi.
-------------------------------------------------
[page 168]
 Sāhuneyyakāni bhikkhave tāni kulāni yesaṁ puttānaṁ mātāpitaro ajjhāgāre
 pūjitā honti brahmāti bhikkhave mātāpitunnaṁ 1- etaṁ adhivacanaṁ pubbācariyāti
 bhikkhave mātāpitunnaṁ 2- etaṁ adhivacanaṁ āhuneyyāti bhikkhave
 mātāpitunnaṁ 3- etaṁ adhivacanaṁ taṁ kissa hetu bahukārā bhikkhave
 mātāpitaro puttānaṁ āpādakā posakā imassa lokassa dassetāroti.
          Brahmāti mātāpitaro pubbācariyāti vuccare
          āhuneyyā ca puttānaṁ pajāya anukampakā.
          Tasmā hi ne namasseyya sakkareyyātha paṇḍito
          annena atha pānena vatthena sayanena ca
          ucchādanena nhāpanena pādānaṁ dhovanena ca
          tāya [4]- paricariyāya mātāpitūsu paṇḍitā
          idheva naṁ pasaṁsanti pecca sagge pamodatīti.
      [471] 32 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā ānando bhagavantaṁ etadavoca siyā nu kho bhante
 bhikkhuno tathārūpo samādhipaṭilābho yathā imasmiñca saviññāṇake
 kāye ahaṅkāramamaṅkāramānānusayā nāssu bahiddhā ca sabbanimittesu 5-
 ahaṅkāramamaṅkāramānānusayā nāssu yañca cetovimuttiṁ paññāvimuttiṁ
 upasampajja viharato ahaṅkāramamaṅkāramānānusayā na honti tañca
 cetovimuttiṁ paññāvimuttiṁ upasampajja vihareyyāti. Siyā ānanda

  *  *  *  *  *  *
  Footnote:1-2-3 Po. Ma. mātāpitūnaṁ. 4 Po. Ma. Yu. naṁ. 5 Po. sabbattha subhanimittesu.
-------------------------------------------------
[page 169]
 Bhikkhuno tathārūpo samādhipaṭilābho yathā imasmiñca saviññāṇake
 kāye ahaṅkāramamaṅkāramānānusayā nāssu bahiddhā ca sabbanimittesu
 ahaṅkāramamaṅkāramānānusayā nāssu yañca cetovimuttiṁ paññāvimuttiṁ
 upasampajja viharato ahaṅkāramamaṅkāramānānusayā na honti tañca
 cetovimuttiṁ paññāvimuttiṁ upasampajja vihareyyāti. Yathākathaṁ pana
 bhante siyā bhikkhuno tathārūpo samādhipaṭilābho yathā imasmiñca
 saviññāṇake kāye ahaṅkāramamaṅkāramānānusayā nāssu bahiddhā ca
 sabbanimittesu ahaṅkāramamaṅkāramānānusayā nāssu yañca cetovimuttiṁ
 paññāvimuttiṁ upasampajja viharato ahaṅkāramamaṅkāramānānusayā na
 honti tañca cetovimuttiṁ paññāvimuttiṁ upasampajja vihareyyāti.
 Idhānanda bhikkhuno evaṁ hoti etaṁ santaṁ etaṁ paṇītaṁ yadidaṁ sabbasaṅkhārasamatho
 sabbūpadhipaṭinissaggo gaṇhakkhayo virāgo nirodho nibbānanti
 evaṁ kho ānanda siyā bhikkhuno tathārūpo samādhipaṭilābho yathā
 imasmiñca saviññāṇake kāye ahaṅkāramamaṅkāramānānusayā nāssu
 bahiddhā ca sabbanimittesu ahaṅkāramamaṅkāramānānusayā nāssu yañca
 cetovimuttiṁ paññāvimuttiṁ upasampajja viharato ahaṅkāramamaṅkāramānānusayā
 na honti tañca cetovimuttiṁ paññāvimuttiṁ upasampajja vihareyya
 idañca pana metaṁ ānanda sandhāya bhāsitaṁ pārāyane puṇṇakapañhe
                 saṅkhāya lokasmi paroparāni
                 yassiñjitaṁ natthi kuhiñci loke
-------------------------------------------------
[page 170]
                 Santo vidhūmo anigho 1- nirāso
                 atāri so jātijaranti brūmīti.
      [472] 33 Athakho āyasmā sārīputto yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinnaṁ kho āyasmantaṁ sārīputtaṁ bhagavā etadavoca saṅkhittenapi
 kho ahaṁ sārīputtaṁ dhammaṁ deseyyaṁ vitthārenapi kho ahaṁ sārīputta
 dhammaṁ deseyyaṁ saṅkhittavitthārenapi kho ehaṁ sārīputta dhammaṁ deseyyaṁ
 dhammassa aññātāro ca dullabhāti. Etassa bhagavā kālo etassa
 sugata kālo yaṁ bhagavā saṅkhittenapi dhammaṁ deseyya vitthārenapi
 dhammaṁ deseyya saṅkhittavitthārenapi dhammaṁ deseyya bhavissanti
 dhammassa aññātāroti. Tasmā tiha sārīputta evaṁ sikkhitabbaṁ
 imasmiñca saviññāṇake kāye ahaṅkāramamaṅkāramānānusayā na bhavissanti
 bahiddhā ca sabbanimittesu ahaṅkāramamaṅkāramānānusayā na bhavissanti
 yañca cetovimuttiṁ paññāvimuttiṁ upasampajja viharato ahaṅkāramamaṅkāra-
 mānānusayā na honti tañca cetovimuttiṁ paññāvimuttiṁ upasampajja
 viharissāmāti evañhi vo < PTS. A I , 134 >sārīputta sikkhitabbaṁ yato kho sārīputta
 bhikkhuno imasmiñca saviññāṇake kāye ahaṅkāramamaṅkāramānānusayā na
 honti bahiddhā ca sabbanimittesu ahaṅkāramamaṅkāramānānusayā na
 honti yañca cetovimuttiṁ paññāvimuttiṁ upasampajja viharato
 ahaṅkāramamaṅkāramānānusayā na honti tañca cetovimuttiṁ paññāvimuttiṁ

  *  *  *  *  *  *
  Footnote:1 Ma. anīgho.
-------------------------------------------------
[page 171]
 Upasampajja viharati ayaṁ vuccati sārīputta bhikkhu acchejji taṇhaṁ
 vivaṭṭayi 1- saññojanaṁ sammāmānābhisamayā antamakāsi dukkhassa idañca
 pana metaṁ sārīputta sandhāya bhāsitaṁ pārāyane udayapañhe
          pahānaṁ kāmasaññānaṁ 2- domanassāna cūbhayaṁ
          thīnassa ca panūdanaṁ kukkuccānaṁ nivāraṇaṁ
          upekkhāsatisaṁsuddhaṁ dhammatakkapurejavaṁ
          aññāvimokkhaṁ pabrūmi avijjāyappabhedananti.
      [473] 34 Tīṇīmāni bhikkhave nidānāni kammānaṁ samudayāya
 katamāni tīṇi lobho nidānaṁ kammānaṁ samudayāya doso nidānaṁ
 kammānaṁ samudayāya moho nidānaṁ kammānaṁ samudayāya yaṁ bhikkhave
 lobhapakataṁ kammaṁ lobhajaṁ lobhanidānaṁ lobhasamudayaṁ yatthassa attabhāvo
 nibbattati tattha taṁ kammaṁ vipaccati yattha taṁ kammaṁ vipaccati
 tattha tassa kammassa vipākaṁ paṭisaṁvedeti diṭṭheva dhamme upapajje 3-
 vā apare vā pariyāye yaṁ bhikkhave dosapakataṁ kammaṁ dosajaṁ
 dosanidānaṁ dosasamudayaṁ yatthassa attabhāvo nibbattati tattha taṁ kammaṁ
 vipaccati yattha taṁ kammaṁ vipaccati tattha tassa kammassa vipākaṁ
 paṭisaṁvedeti diṭṭheva dhamme upapajje vā apare vā pariyāye yaṁ
 bhikkhave mohapakataṁ kammaṁ mohajaṁ mohanidānaṁ mohasamudayaṁ yatthassa
 attabhāvo < PTS. A I , 135 >nibbattati tattha taṁ kammaṁ vipaccati yattha taṁ kammaṁ
 vipaccati tattha tassa kammassa vipākaṁ paṭisaṁvedeti diṭṭheva dhamme

  *  *  *  *  *  *
  Footnote:1 Yu. vāvaṭṭayi. 2 Yu. kāmacchandānaṁ. 3 Ma. upapajja. ito paraṁ īdisameva.
-------------------------------------------------
[page 172]
 Upapajje vā apare vā pariyāye seyyathāpi bhikkhave bījāni
 akhaṇḍāni apūtīni avātātapahatāni sāradāni 1- sukhasayitāni sukhette
 suparikammakatāya bhūmiyā nikkhittāni devo ca sammādhāraṁ
 anuppaveccheyya evassu tāni bhikkhave bījāni vuḍḍhiṁ virūḷhiṁ vepullaṁ
 āpajjeyyuṁ evameva kho bhikkhave yaṁ lobhapakataṁ kammaṁ lobhajaṁ lobhanidānaṁ
 lobhasamudayaṁ yatthassa attabhāvo nibbattati tattha taṁ kammaṁ vipaccati
 yattha taṁ kammaṁ vipaccati tattha tassa kammassa vipākaṁ paṭisaṁvedeti
 diṭṭheva dhamme upapajje vā apare vā pariyāye yaṁ dosapakataṁ
 kammaṁ .pe. Yaṁ mohapakataṁ kammaṁ .pe. Apare vā pariyāye
 imāni kho bhikkhave tīṇi nidānāni kammānaṁ samudayāya. Tīṇīmāni
 bhikkhave nidānāni kammānaṁ samudayāya katamāni tīṇi alobho
 nidānaṁ kammānaṁ samudayāya adoso nidānaṁ kammānaṁ samudayāya amoho
 nidānaṁ kammānaṁ samudayāya yaṁ bhikkhave alobhapakataṁ kammaṁ alobhajaṁ
 alobhanidānaṁ alobhasamudayaṁ lobhe vigate evaṁ taṁ kammaṁ pahīnaṁ hoti
 ucchinnamūlaṁ tālāvatthukataṁ anabhāvaṁ kataṁ āyatiṁanuppādadhammaṁ yaṁ
 bhikkhave adosapakataṁ kammaṁ adosajaṁ adosanidānaṁ adosasamudayaṁ dose
 vigate evaṁ taṁ kammaṁ pahīnaṁ hoti ucchinnamūlaṁ tālāvatthukataṁ anabhāvaṁ
 kataṁ āyatiṁanuppādadhammaṁ yaṁ bhikkhave amohapakataṁ kammaṁ amohajaṁ
 amohanidānaṁ amohasamudayaṁ mohe vigate evaṁ taṁ kammaṁ pahīnaṁ hoti
 ucchinnamūlaṁ tālāvatthukataṁ anabhāvaṁ kataṁ āyatiṁanuppādadhammaṁ

  *  *  *  *  *  *
  Footnote:1 Ma. sārādāni. ito paraṁ īdisameva.< PTS. A I , 136 >
-------------------------------------------------
[page 173]
 Seyyathāpi bhikkhave bījāni akhaṇḍāni apūtīni avātātapahatāni sāradāni
 sukhasayitāni tāni puriso agginā ḍaheyya agginā ḍahitvā
 masiṁ kareyya masiṁ katvā mahāvāte vā ophuneyya nadiyā vā
 sīghasotāya pavāheyya evassu tāni bhikkhave bījāni ucchinnamūlāni
 tālāvatthukatāni anabhāvaṁ katāni āyatiṁanuppādadhammāni
 evameva kho bhikkhave yaṁ alobhapakataṁ kammaṁ alobhajaṁ alobhanidānaṁ alobhasamudayaṁ
 lobhe vigate evaṁ taṁ kammaṁ pahīnaṁ hoti ucchinnamūlaṁ
 tālāvatthukataṁ anabhāvaṁ kataṁ āyatiṁanuppādadhammaṁ yaṁ adosapakataṁ
 kammaṁ .pe. Yaṁ amohapakataṁ kammaṁ .pe. Anabhāvaṁ kataṁ
 āyatiṁanuppādadhammaṁ imāni kho bhikkhave tīṇi nidānāni kammānaṁ
 samudayāyāti.
          Lobhajaṁ dosajañceva mohajañcāpi 1- viddasu
          yantena pakataṁ kammaṁ appaṁ vā yadi vā bahuṁ
          idheva taṁ vedanīyaṁ vatthuṁ aññaṁ na vijjati
          tasmā lobhañca dosañca mohañcāpi 2- viddasu
          vijjaṁ uppādayaṁ bhikkhu sabbā duggatiyo jaheti.
      [474] 35 Ekaṁ samayaṁ bhagavā āḷaviyaṁ viharati gomagge
 siṁsapāvane paṇṇasanthare 3-. Athakho hatthako āḷavako jaṅghāvihāraṁ
 anucaṅkamamāno anuvicaramāno addasa bhagavantaṁ gomagge siṁsapāvane
 paṇṇasanthare 4- nisinnaṁ disvāna yena bhagavā tenupasaṅkami

  *  *  *  *  *  *
  Footnote:1-2 Ma. mohajañcāpaviddasu. 3-4 Yu. paṇṇasanthāre. ito paraṁ īdisameva.
-------------------------------------------------
[page 174]
 Upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
 kho hatthako āḷavako bhagavantaṁ etadavoca kacci bhante bhagavā
 sukhamasayitthāti. Evaṁ kumāra sukhamasayitthaṁ ye ca pana loke sukhaṁ
 senti ahaṁ tesaṁ aññataroti. Sītā bhante hemantikā ratti
 antaraṭṭhako himapātasamayo < PTS. A I , 137 >kharā gokaṇṭakahatā bhūmi tanuko
 paṇṇasantharo viraḷāni rukkhassa pattāni sītāni kāsāyāni
 vatthāni sīto ca verambavāto vātīti 1-. Atha ca pana bhagavā
 evamāha evaṁ kumāra sukhamasayitthaṁ ye ca pana loke sukhaṁ senti
 ahaṁ tesaṁ aññataroti. Tenahi kumāra taṁyevettha paṭipucchissāmi yathā
 te khameyya tathā naṁ byākareyyāsi taṁ kiṁ maññasi kumāra idhassa
 gahapatissa vā gahapatiputtassa vā kūṭāgāraṁ ullittāvalittaṁ nivātaṁ
 phusitaggaḷaṁ pihitavātapānaṁ tatrassa pallaṅko goṇakatthato paṭikatthato
 paṭalikatthato kadalimigapavarapaccattharaṇo sauttaracchado ubhatolohitakupadhāno
 telappadīpo cettha jhāyeyya catasso [2]- pajāpatiyo [3]-
 manāpamanāpena paccupaṭṭhitā assu taṁ kiṁ maññasi kumāra sukhaṁ
 vā so sayeyya no vā kathaṁ vā te ettha hotīti. Sukhaṁ so
 bhante sayeyya ye ca [4]- loke sukhaṁ senti so tesaṁ aññataroti.
 Taṁ kiṁ maññasi kumāra apinu tassa gahapatissa vā gahapatiputtassa
 vā uppajjeyyuṁ rāgajā pariḷāhā kāyikā vā cetasikā vā yehi
 so rāgajehi pariḷāhehi pariḍayhamāno dukkhaṁ sayeyyāti. Evaṁ bhante.

  *  *  *  *  *  *
  Footnote:1 Ma. vāyati. Yu. vāti. 2-3 Yu. casaddo atthi. 4 Ma. Yu. ca pana.
-------------------------------------------------
[page 175]
 Yehi kho so kumāra gahapati vā gahapatiputto vā rāgajehi pariḷāhehi
 pariḍayhamāno dukkhaṁ sayeyya so rāgo tathāgatassa pahīno ucchinnamūlo
 tālāvatthukato anabhāvaṁ kato āyatiṁanuppādadhammo tasmāhaṁ
 sukhamasayitthaṁ. Taṁ kiṁ maññasi kumāra apinu tassa gahapatissa vā
 gahapatiputtassa vā uppajjeyyuṁ dosajā pariḷāhā .pe. Mohajā
 pariḷāhā kāyikā vā cetasikā vā yehi so mohajehi pariḷāhehi
 pariḍayhamāno dukkhaṁ sayeyyāti. Evaṁ bhante. Yehi kho so
 kumāra gahapati vā gahapatiputto vā mohajehi pariḷāhehi pariḍayhamāno
 dukkhaṁ sayeyya < PTS. A I , 138 >so moho tathāgatassa pahīno ucchinnamūlo tālāvatthukato
 anabhāvaṁ kato āyatiṁanuppādadhammo tasmāhaṁ sukhamasayitthanti.
          Sabbadā ve sukhaṁ seti brāhmaṇo parinibbuto
          yo na lippati kāmesu sītibhūto nirūpadhi
          sabbā āsattiyo chetvā vineyya hadaye daraṁ
          upasanto sukhaṁ seti santiṁ pappuyya cetasoti.
      [475] 36 Tīṇīmāni bhikkhave devadūtāni katamāni tīṇi idha
 bhikkhave ekacco kāyena duccaritaṁ carati vācāya duccaritaṁ carati
 manasā duccaritaṁ carati. So kāye duccaritaṁ caritvā vācāya duccaritaṁ
 caritvā manasā duccaritaṁ caritvā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjati tamenaṁ bhikkhave nirayapālā
 nānābāhāsu gahetvā yamassa rañño dassenti ayaṁ deva puriso
-------------------------------------------------
[page 176]
 Ametteyyo apetteyyo asāmañño abrahmañño na kulejeṭṭhāpacāyī
 imassa devo daṇḍaṁ paṇetūti tamenaṁ bhikkhave yamo rājā paṭhamaṁ
 devadūtaṁ samanuyuñjati samanuggāhati samanubhāsati ambho purisa na tvaṁ
 addasa manussesu paṭhamaṁ devadūtaṁ pātubhūtanti. So evamāha nāddasaṁ
 bhanteti. Tamenaṁ bhikkhave yamo rājā evamāha ambho purisa na
 tvaṁ addasa manussesu itthiṁ vā purisaṁ vā asītikaṁ vā navutikaṁ 1- vā
 vassasatikaṁ vā jātiyā jiṇṇaṁ gopānasivaṅkaṁ bhoggaṁ daṇḍaparāyanaṁ
 pavedhamānaṁ gacchantaṁ āturaṁ gatayobbanaṁ khaṇḍadantaṁ palitakesaṁ vilūnaṁ
 khalitasiraṁ 2- valitaṁ tilakāhatagattanti. So evamāha addasaṁ bhanteti
 tamenaṁ bhikkhave yamo rājā evamāha ambho purisa tassa te
 viññussa sato mahallakassa na etadahosi ahaṁpi khomhi jarādhammo
 jaraṁ anatīto handāhaṁ kalyāṇaṁ karomi kāyena vācāya manasāti.
 So evamāha nāsakkhissaṁ bhante pamādassaṁ bhanteti. Tamenaṁ
 bhikkhave yamo rājā evamāha ambho purisa pamādavatāya na kalyāṇamakāsi
 kāyena vācāya manasā taggha taṁ 4- ambho purisa tathā
 karissanti yathātaṁ pamattaṁ taṁ kho panetaṁ pāpakammaṁ neva mātarā
 kataṁ na pitarā kataṁ na bhātarā kataṁ na bhaginiyā kataṁ na
 mittāmaccehi kataṁ na ñātisālohitehi kataṁ na devatāhi kataṁ na
 samaṇabrāhmaṇehi kataṁ athakho tayāvetaṁ pāpakammaṁ kataṁ tvaññeva
 tassa vipākaṁ paṭisaṁvedissasīti. Tamenaṁ bhikkhave yamo rājā paṭhamaṁ

  *  *  *  *  *  *
  Footnote:1 Ma. nāvutikaṁ. 2 Ma. khallitasiraṁ. Yu. khalitaṁ sirovalitaṁ. 3 Ma. pamādatāya.
 4 Ma. Yu. tvaṁ.
-------------------------------------------------
[page 177]
 Devadūtaṁ samanuyuñjitvā samanuggāhitvā samanubhāsitvā dutiyaṁ devadūtaṁ
 samanuyuñjati samanuggāhati samanubhāsati ambho purisa na tvaṁ addasa
 manussesu dutiyaṁ devadūtaṁ pātubhūtanti. So evamāha nāddasaṁ
 bhanteti. Tamenaṁ bhikkhave yamo rājā evamāha ambho purisa na
 tvaṁ addasa manussesu itthiṁ vā purisaṁ vā ābādhikaṁ dukkhitaṁ bāḷhagilānaṁ
 sake muttakarīse palipannaṁ semānaṁ aññehi vuṭṭhāpiyamānaṁ
 aññehi saṁvesiyamānanti. So evamāha addasaṁ bhanteti.
 Tamenaṁ bhikkhave yamo rājā evamāha ambho purisa tassa te viññussa
 sato mahallakassa na etadahosi ahaṁpi khomhi byādhidhammo
 byādhiṁ anatīto handāhaṁ kalyāṇaṁ karomi kāyena vācāya manasāti.
 So evamāha nāsakkhissaṁ bhante pamādassaṁ < PTS. A I , 140 >bhanteti. Tamenaṁ
 bhikkhave yamo rājā evamāha ambho purisa pamādavatāya na kalyāṇamakāsi
 kāyena vācāya manasā taggha taṁ ambho purisa tathā
 karissanti yathātaṁ pamattaṁ taṁ kho panetaṁ pāpakammaṁ neva mātarā
 kataṁ na pitarā kataṁ na bhātarā kataṁ na bhaginiyā kataṁ na
 mittāmaccehi kataṁ na ñātisālohitehi kataṁ na devatāhi kataṁ
 na samaṇabrāhmaṇehi kataṁ athakho tayāvetaṁ pāpakammaṁ kataṁ tvaññeva
 tassa vipākaṁ paṭisaṁvedissasīti. Tamenaṁ bhikkhave yamo rājā dutiyaṁ
 devadūtaṁ samanuyuñjitvā samanuggāhitvā samanubhāsitvā tatiyaṁ devadūtaṁ
 samanuyuñjati samanuggāhati samanubhāsati ambho purisa na tvaṁ addasa
-------------------------------------------------
[page 178]
 Manussesu tatiyaṁ devadūtaṁ pātubhūtanti. So evamāha nāddasaṁ
 bhanteti. Tamenaṁ bhikkhave yamo rājā evamāha ambho purisa na
 tvaṁ addasa manussesu itthiṁ vā purisaṁ vā ekāhamataṁ vā dvīhamataṁ
 vā tīhamataṁ vā uddhumātakaṁ vinīlakaṁ vipubbakajātanti. So evamāha
 addasaṁ bhanteti. Tamenaṁ bhikkhave yamo rājā evamāha ambho purisa
 tassa te viññussa sato mahallakassa na etadahosi ahaṁpi khomhi
 maraṇadhammo maraṇaṁ anatīto handāhaṁ kalyāṇaṁ karomi kāyena vācāya
 manasāti. So evamāha nāsakkhissaṁ bhante pamādassaṁ bhanteti.
 Tamenaṁ bhikkhave yamo rājā evamāha ambho purisa pamādavatāya na
 kalyāṇamakāsi kāyena vācāya manasā taggha taṁ ambho purisa tathā
 karissanti yathātaṁ pamattaṁ taṁ kho panetaṁ pāpakammaṁ neva mātarā
 kataṁ na pitarā kataṁ na bhātarā kataṁ na bhaginiyā kataṁ na
 mittāmaccehi kataṁ na ñātisālohitehi kataṁ na devatāhi kataṁ
 na samaṇabrāhmaṇehi kataṁ athakho tayāvetaṁ pāpakammaṁ kataṁ tvaññeva
 tassa vipākaṁ paṭisaṁvedissasīti. Tamenaṁ bhikkhave yamo rājā tatiyaṁ
 devadūtaṁ samanuyuñjitvā samanuggāhitvā samanubhāsitvā tuṇhī hoti.
      Tamenaṁ bhikkhave nirayapālā pañcavidhabandhanaṁ nāma kammakaraṇaṁ karonti
 tattaṁ ayokhīlaṁ hatthe gamenti tattaṁ ayokhīlaṁ dutiyasmiṁ hatthe
 gamenti tattaṁ ayokhīlaṁ pāde gamenti tattaṁ ayokhīlaṁ dutiyasmiṁ
 pāde gamenti tattaṁ ayokhīlaṁ majjheurasmiṁ gamenti. So tattha
-------------------------------------------------
[page 179]
 Dukkhā tibbā kharā kaṭukā vedanā vediyati na ca tāva kālaṁ karoti
 yāva na taṁ pāpakammaṁ byantīhoti. Tamenaṁ bhikkhave nirayapālā
 saṁvesitvā kuṭhārīhi tacchanti. So tattha dukkhā tibbā kharā kaṭukā
 vedanā vediyati na ca tāva kālaṁ karoti yāva na taṁ pāpakammaṁ
 byantīhoti. Tamenaṁ bhikkhave nirayapālā uddhaṁpādaṁ adhosiraṁ ṭhapetvā 1-
 vāsīhi tacchanti ... Tamenaṁ bhikkhave nirayapālā rathe yojetvā
 ādittāya bhūmiyā sampajjalitāya sañjotibhūtāya 2- sārentipi
 paccāsārentipi ... Tamenaṁ bhikkhave nirayapālā mahantaṁ aṅgārapabbataṁ
 ādittaṁ sampajjalitaṁ sañjotibhūtaṁ āropentipi oropentipi ...
 Tamenaṁ bhikkhave nirayapālā uddhaṁpādaṁ adhosiraṁ gahetvā tattāya lohakumbhiyā
 pakkhipanti ādittāya sampajjalitāya sañjotibhūtāya. So
 tattha phenuddehakaṁ paccati. So tattha phenuddehakaṁ paccamāno sakiṁpi
 uddhaṁ gacchati sakiṁpi adho gacchati sakiṁpi tiriyaṁ gacchati. So
 tattha dukkhā tibbā kharā kaṭukā vedanā vediyati na ca tāva kālaṁ
 karoti yāva na taṁ pāpakammaṁ byantīhoti. Tamenaṁ bhikkhave nirayapālā
 mahāniraye pakkhipanti. So kho pana bhikkhave mahānirayo
          catukkaṇṇo catudvāro vibhatto bhāgaso mito
          ayopākārapariyanto ayasā paṭikujjito
          tassa ayomayā bhūmi jalitā tejasā yutā

  *  *  *  *  *  *
  Footnote:1 Po. Ma. gahetvā. 2 Ma. Yu. saṁjotibhūtāya. ito paraṁ īdisameva.
-------------------------------------------------
[page 180]
          Samantā yojanasataṁ pharitvā tiṭṭhati sabbadāti.
 Bhūtapubbaṁ bhikkhave yamassa rañño etadahosi ye kira bho loke
 pāpakāni kammāni karonti te evarūpā vividhā kammakaraṇā kariyanti
 aho vatāhaṁ manussattaṁ labheyyaṁ tathāgato ca loke uppajjeyya
 arahaṁ sammāsambuddho tañcāhaṁ bhagavantaṁ payirupāseyyaṁ so ca me
 bhagavā dhammaṁ deseyya tassa cāhaṁ bhagavato dhammaṁ ājāneyyanti.
 Taṁ kho panāhaṁ bhikkhave na aññassa samaṇassa vā brāhmaṇassa vā
 sutvā evaṁ vadāmi apica kho bhikkhave yadeva me sāmaṁ ñātaṁ
 sāmaṁ diṭṭhaṁ sāmaṁ viditaṁ tadevāhaṁ vadāmīti.
          Coditā devadūtehi ye pamajjanti māṇavā
          te dīgharattaṁ socanti hīnakāyūpagā narā.
          Ye ca kho devadūtehi santo sappurisā idha
          coditā nappamajjanti ariyadhamme kudācanaṁ
          upādāne bhayaṁ disvā jātimaraṇasambhave
          anupādā vimuccanti jātimaraṇasaṅkhaye
          te 1- khemappattā sukhitā diṭṭhadhammābhinibbutā
          sabbaverabhayātītā sabbadukkhaṁ upaccagunti.
      [476] 37 Aṭṭhamiyaṁ bhikkhave pakkhassa catunnaṁ mahārājānaṁ amaccā
 pārisajjā imaṁ lokaṁ anuvicaranti kacci bahū manussā manussesu
 metteyyā petteyyā sāmaññā brahmaññā kulejeṭṭhāpacāyino

  *  *  *  *  *  *
  Footnote:1 Ma. te appamattā sukhino.
-------------------------------------------------
[page 181]
 Uposathaṁ upavasanti paṭijāgaronti puññāni karontīti. Cātuddasiyaṁ
 bhikkhave pakkhassa catunnaṁ mahārājānaṁ puttā imaṁ lokaṁ anuvicaranti
 kacci bahū < PTS. A I , 143 >manussā manussesu metteyyā petteyyā sāmaññā
 brahmaññā kulejeṭṭhāpacāyino uposathaṁ upavasanti paṭijāgaronti
 puññāni karontīti. Tadahu bhikkhave uposathe paṇṇarase cattāro mahārājāno
 sāmaññeva imaṁ lokaṁ anuvicaranti kacci bahū manussā manussesu
 metteyyā petteyyā sāmaññā brahmaññā kulejeṭṭhāpacāyino
 uposathaṁ upavasanti paṭijāgaronti puññāni karontīti. Sace bhikkhave
 appakā honti manussā manussesu metteyyā petteyyā sāmaññā
 brahmaññā kulejeṭṭhāpacāyino uposathaṁ upavasanti paṭijāgaronti puññāni
 karontīti. Tamenaṁ bhikkhave cattāro mahārājāno devānaṁ tāvatiṁsānaṁ
 sudhammāyaṁ sabhāyaṁ sannisinnānaṁ sannipatitānaṁ ārocenti appakā kho
 mārisā manussā manussesu metteyyā petteyyā sāmaññā brahmaññā
 kulejeṭṭhāpacāyino uposathaṁ upavasanti paṭijāgaronti puññāni karontīti.
 Tena 1- bhikkhave devā tāvatiṁsā anattamanā honti dibbā vata bho
 kāyā parihāyissanti paripūressanti asurakāyāti. Sace pana bhikkhave
 bahū honti manussā manussesu metteyyā petteyyā sāmaññā
 brahmaññā kulejeṭṭhāpacāyino uposathaṁ upavasanti paṭijāgaronti
 puññāni karontīti. Tamenaṁ bhikkhave cattāro mahārājāno devānaṁ
 tāvatiṁsānaṁ sudhammāyaṁ sabhāyaṁ sannisinnānaṁ sannipatitānaṁ ārocenti bahū

  *  *  *  *  *  *
  Footnote:1 Ma. tena kho. Yu. tenahi.
-------------------------------------------------
[page 182]
 Kho mārisā manussā manussesu metteyyā petteyyā sāmaññā
 brahmaññā kulejeṭṭhāpacāyino uposathaṁ upavasanti paṭijāgaronti
 puññāni karontīti. Tena bhikkhave devā tāvatiṁsā attamanā honti
 dibbā vata bho kāyā paripūressanti parihāyissanti asurakāyāti.
      [477] 38 Bhūtapubbaṁ bhikkhave sakko devānamindo deve tāvatiṁse
 anunayamāno tāyaṁ velāyaṁ imaṁ gāthaṁ abhāsi
          cātuddasiṁ 1- pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāgataṁ
          uposathaṁ upavaseyya yopassa 2- mādiso naroti.
 Sā kho panesā bhikkhave sakkena devānamindena gāthā duggītā na
 sugītā dubbhāsitā na subhāsitā taṁ kissa hetu sakko hi bhikkhave
 devānamindo avītarāgo avītadoso avītamoho. Yo ca kho so
 bhikkhave bhikkhu arahaṁ khīṇāsavo vusitavā [3]- katakaraṇīyo ohitabhāro
 anuppattasadattho parikkhīṇabhavasaṁyojano sammadaññāvimutto tassa kho
 etaṁ 4- bhikkhuno kallaṁ vacanāya
          cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāgataṁ
          uposathaṁ upavaseyya yopassa mādiso naroti.
 Taṁ kissa hetu so hi bhikkhave bhikkhu vītarāgo vītadoso vītamohoti.
        Bhūtapubbaṁ bhikkhave sakko devānamindo deve tāvatiṁse anunayamāno

  *  *  *  *  *  *
  Footnote:1 Yu. cātuddasī pañcadasī. ito paraṁ īdisameva. 2 Ma. yopissa. 3 Ma.
 brahmacariyo. 4 Po. evaṁ bhikkhave. Ma. Yu. etaṁ bhikkhave.
-------------------------------------------------
[page 183]
  Tāyaṁ velāyaṁ imaṁ gāthaṁ abhāsi
          cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāgataṁ
          uposathaṁ upavaseyya yopassa mādiso naroti.
 Sā kho panesā bhikkhave sakkena devānamindena gāthā duggītā na
 sugītā dubbhāsitā na subhāsitā taṁ kissa hetu sakko hi
 bhikkhave devānamindo aparimutto jātiyā jarāmaraṇena sokehi paridevehi
 dukkhehi domanassehi upāyāsehi aparimutto dukkhasmāti vadāmi.
 Yo ca kho so bhikkhave bhikkhu arahaṁ khīṇāsavo vusitavā katakaraṇīyo
 ohitabhāro anuppattasadattho parikkhīṇabhavasaṁyojano sammadaññāvimutto
 tassa kho etaṁ bhikkhuno kallaṁ vacanāya
          cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāgataṁ
          uposathaṁ upavaseyya yopassa mādiso naroti.
 Taṁ kissa hetu so hi bhikkhave bhikkhu parimutto jātiyā jarāmaraṇena
 sokehi paridevehi dukkhehi domanassehi upāyāsehi parimutto
 dukkhasmāti vadāmīti.
      [478] 39 Sukhumālo ahaṁ bhikkhave paramasukhumālo accantasukhumālo
 mama sudaṁ bhikkhave pitu nivesane pokkharaṇiyo kāritā honti ekattha
 sudaṁ bhikkhave uppalaṁ vappati ekattha padumaṁ ekattha puṇḍarīkaṁ yāvadeva
-------------------------------------------------
[page 184]
 Mamatthāya. Na kho panassāhaṁ bhikkhave kāsikaṁ 1- candanaṁ dhāremi kāsikaṁ
 su me taṁ bhikkhave veṭhanaṁ hoti kāsikā kañcukā kāsikaṁ nivāsanaṁ
 kāsiko uttarāsaṅgo. Rattindivaṁ kho pana su me taṁ bhikkhave
 setacchattaṁ dhāriyati mā naṁ 2- sītaṁ vā uṇhaṁ vā rajo vā tiṇaṁ
 vā ussāvo vāti. Tassa mayhaṁ bhikkhave tayo pāsādā ahesuṁ
 eko hemantiko eko gimhiko eko vassiko. So kho
 ahaṁ bhikkhave vassike pāsāde vassike cattāro māse nippurisehi
 turiyehi paricāriyamāno 3- na heṭṭhāpāsādaṁ orohāmi. Yathā kho pana
 bhikkhave aññesaṁ nivesanesu dāsakammakaraporisassa kaṇājakaṁ bhojanaṁ
 dīyati bilaṅgadutiyaṁ evamevassu me bhikkhave pitu nivesane dāsakammakaraporisassa
 sālimaṁsodano dīyati. Tassa mayhaṁ bhikkhave evarūpāya
 iddhiyā samannāgatassa evarūpena ca accantasukhumālena etadahosi
 assutavā kho puthujjano attanā jarādhammo samāno jaraṁ anatīto paraṁ
 jiṇṇaṁ disvā aṭṭiyati harāyati jigucchati attānaṁyeva atisitvā ahaṁpi
 khomhi jarādhammo jaraṁ anatīto ahañceva kho pana < PTS. A I , 146 >jarādhammo samāno
 jaraṁ anatīto paraṁ jiṇṇaṁ disvā aṭṭiyeyyaṁ harāyeyyaṁ jiguccheyyaṁ
 na metaṁ assa paṭirūpanti tassa mayhaṁ bhikkhave iti paṭisañcikkhato
 yo yobbane yobbanamado so sabbaso pahīyi. Assutavā kho
 puthujjano attanā byādhidhammo samāno byādhiṁ anatīto paraṁ byādhitaṁ

  *  *  *  *  *  *
  Footnote:1 Ma. Yu. akāsikaṁ. 2 Ma. mā naṁ phusi. Yu. mā naṁ phussi. 3 Ma. paricārayamā no.
 Yu. parivāriyamāno.
-------------------------------------------------
[page 185]
 Disvā aṭṭiyati harāyati jigucchati attānaṁyeva atisitvā ahaṁpi
 khomhi byādhidhammo byādhiṁ anatīto ahañceva kho pana byādhidhammo
 samāno byādhiṁ anatīto paraṁ byādhitaṁ disvā aṭṭiyeyyaṁ harāyeyyaṁ
 jiguccheyyaṁ na metaṁ assa paṭirūpanti tassa mayhaṁ bhikkhave iti
 paṭisañcikkhato yo ārogye ārogyamado so sabbaso pahīyi.
 Assutavā kho puthujjano attanā maraṇadhammo samāno maraṇaṁ anatīto
 paraṁ mataṁ disvā aṭṭiyati harāyati jigucchati attānaṁyeva atisitvā
 ahaṁpi khomhi maraṇadhammo maraṇaṁ anatīto ahañceva kho pana
 maraṇadhammo samāno maraṇaṁ anatīto paraṁ mataṁ disvā aṭṭiyeyyaṁ
 harāyeyyaṁ jiguccheyyaṁ na metaṁ assa paṭirūpanti tassa mayhaṁ
 bhikkhave iti paṭisañcikkhato yo jīvite jīvitamado so sabbaso
 pahīyīti.
      Tayome bhikkhave madā katame tayo yobbanamado ārogyamado
 jīvitamado. Yobbanamadamatto vā bhikkhave assutavā puthujjano kāyena
 duccaritaṁ carati vācāya duccaritaṁ carati manasā duccaritaṁ carati. So
 kāyena duccaritaṁ caritvā vācāya duccaritaṁ caritvā manasā duccaritaṁ
 caritvā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjati. Ārogyamadamatto vā bhikkhave assutavā puthujjano .pe.< PTS. A I , 147 >
 Jīvitamadamatto vā bhikkhave assutavā puthujjano kāyena duccaritaṁ carati
 vācāya duccaritaṁ carati manasā duccaritaṁ carati. So kāyena duccaritaṁ
-------------------------------------------------
[page 186]
 Caritvā vācāya duccaritaṁ caritvā manasā duccaritaṁ caritvā
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjati.
 Yobbanamadamatto vā bhikkhave bhikkhu sikkhaṁ paccakkhāya hīnāyāvattati
 āgyomadamatto vā bhikkhave bhikkhu sikkhaṁ paccakkhāya hīnāyāvattati
 jīvitamadamatto vā bhikkhave bhikkhu sikkhaṁ paccakkhāya hīnāyāvattatīti.
          Byādhidhammā jarādhammā atho maraṇadhammino
          yathā dhammā tathā santā jigucchanti puthujjanā.
          Ahañcetaṁ jiguccheyyaṁ evaṁ dhammesu pāṇisu
          na metaṁ paṭirūpassa mama evaṁvihārino.
          Sohaṁ evaṁ viharanto ñatvā dhammaṁ nirūpadhiṁ
          ārogye yobbanasmiṁ jīvitasmiñca yo 1- mado
          sabbe made abhibhosmi nekkhammaṁ daṭṭhu khemato 2-.
          Tassa me ahu ussāho nibbānaṁ abhipassato
          nāhaṁ bhabbo etarahi kāmāni paṭisevituṁ
          anivatti bhavissāmi brahmacariyaparāyanoti.
      [479] 40 Tīṇīmāni bhikkhave ādhipateyyāni katamāni tīṇi
 attādhipateyyaṁ lokādhipateyyaṁ dhammādhipateyyaṁ. Katamañca bhikkhave
 attādhipateyyaṁ idha bhikkhave bhikkhu araññagato vā rukkhamūlagato vā
 suññāgāragato vā iti paṭisañcikkhati na kho panāhaṁ cīvarahetu
 agārasmā anagāriyaṁ pabbajito na piṇḍapātahetu na senāsanahetu

  *  *  *  *  *  *
  Footnote:1 Ma. ye madā. 2 Po. Ma. khemataṁ.
-------------------------------------------------
[page 187]
 Na itibhavābhavahetu agārasmā anagāriyaṁ pabbajito apica khomhi
 otiṇṇo jātiyā jarāmaraṇena sokehi paridevehi dukkhehi domanassehi
 upāyāsehi dukkhotiṇṇo dukkhapareto appevanāma imassa < PTS. A I , 148 >kevalassa
 dukkhakkhandhassa antakiriyā paññāyethāti ahañceva kho pana yādisake
 kāme ohāya agārasmā anagāriyaṁ pabbajito tādisake vā kāme
 pariyeseyyaṁ tato vā pāpiṭṭhataraṁ 1- na metaṁ assa paṭirūpanti so
 iti paṭisañcikkhati āraddhaṁ kho pana me viriyaṁ bhavissati asallīnaṁ
 upaṭṭhitā sati appamuṭṭhā 2- passaddho kāyo asāraddho samāhitaṁ
 cittaṁ ekagganti so attānaṁyeva ādhipateyyaṁ 3- karitvā akusalaṁ
 pajahati kusalaṁ bhāveti sāvajjaṁ pajahati anavajjaṁ bhāveti suddhaṁ
 attānaṁ pariharati idaṁ vuccati bhikkhave attādhipateyyaṁ. Katamañca
 bhikkhave lokādhipateyyaṁ idha bhikkhave bhikkhu araññagato vā rukkhamūlagato
 vā suññāgāragato vā iti paṭisañcikkhati na kho panāhaṁ
 cīvarahetu agārasmā anagāriyaṁ pabbajito na piṇḍapātahetu na
 senāsanahetu na itibhavābhavahetu āgārasmā anagāriyaṁ pabbajito
 apica khomhi otiṇṇo jātiyā jarāmaraṇena sokehi paridevehi
 dukkhehi domanassehi upāyāsehi dukkhotiṇṇo dukkhapareto appevanāma
 imassa kevalassa dukkhakkhandhassa antakiriyā paññāyethāti ahañceva
 kho pana evaṁ pabbajito samāno kāmavitakkaṁ vā vitakkeyyaṁ
 byāpādavitakkaṁ vā vitakkeyyaṁ vihiṁsāvitakkaṁ vā vitakkeyyaṁ mahā kho

  *  *  *  *  *  *
  Footnote:1 Ma. pāpiṭṭhatare. 2 Ma. Yu. asamumaṭṭhā. 3 Po. Ma. adhipatiṁ.
-------------------------------------------------
[page 188]
 Panāyaṁ lokasannivāso mahantasmiṁ kho pana lokasannivāse santi
 samaṇabrāhmaṇā iddhimanto dibbacakkhukā paracittaviduno te dūratopi
 passanti āsannāpi na dissanti cetasāpi cittaṁ pajānanti 1- tepi
 maṁ evaṁ jāneyyuṁ passatha bho imaṁ kulaputtaṁ saddhā agārasmā
 anagāriyaṁ pabbajito samāno vokiṇṇo viharati pāpakehi akusalehi
 dhammehīti devatāpi kho santi iddhimantiniyo dibbacakkhukā paricittaviduniyo
 tā dūratopi passanti āsannāpi na dissanti cetasāpi
 cittaṁ pajānanti tāpi maṁ evaṁ jāneyyuṁ passatha bho imaṁ kulaputtaṁ
 saddhā agārasmā anagāriyaṁ pabbajito samāno vokiṇṇo viharati
 pāpakehi akusalehi dhammehīti < PTS. A I , 149 >so iti paṭisañcikkhati āraddhaṁ kho
 pana me viriyaṁ bhavissati asallīnaṁ upaṭṭhitā sati appamuṭṭhā
 passaddho kāyo asāraddho samāhitaṁ cittaṁ ekagganti so lokaṁyeva
 ādhipateyyaṁ karitvā akusalaṁ pajahati kusalaṁ bhāveti sāvajjaṁ pajahati
 anavajjaṁ bhāveti suddhaṁ attānaṁ pariharati idaṁ vuccati bhikkhave
 lokādhipateyyaṁ. Katamañca bhikkhave dhammādhipateyyaṁ idha bhikkhave
 bhikkhu araññagato vā rukkhamūlagato vā suññāgāragato vā iti
 paṭisañcikkhati na kho panāhaṁ cīvarahetu agārasmā anagāriyaṁ
 pabbajito na piṇḍapātahetu na senāsanahetu na itibhavābhavahetu
 agārasmā anagāriyaṁ pabbajito apica khomhi otiṇṇo jātiyā
 jarāmaraṇena sokehi paridevehi dukkhehi domanassehi upāyāsehi

  *  *  *  *  *  *
  Footnote:1 Po. Ma. Yu. jānanti. ito paraṁ īdisameva.
-------------------------------------------------
[page 189]
 Dukkhotiṇṇo dukkhapareto appevanāma imassa kevalassa dukkhakkhandhassa
 antakiriyā paññāyethāti svākkhāto bhagavatā dhammo sandiṭṭhiko
 akāliko ehipassiko opanayiko paccattaṁ veditabbo viññūhīti santi
 kho pana [1]- sabrahmacārī jānaṁ passaṁ viharanti ahañceva kho pana
 evaṁ svākkhāte dhammavinaye pabbajito samāno kusīto vihareyyaṁ pamatto
 na metaṁ assa paṭirūpanti so iti paṭisañcikkhati āraddhaṁ kho
 pana me viriyaṁ bhavissati asallīnaṁ upaṭṭhitā sati appamuṭṭhā passaddho
 kāyo asāraddho samāhitaṁ cittaṁ ekagganti so dhammaṁyeva
 ādhipateyyaṁ karitvā akusalaṁ pajahati kusalaṁ bhāveti sāvajjaṁ pajahati
 anavajjaṁ bhāveti suddhaṁ attānaṁ pariharati idaṁ vuccati bhikkhave
 dhammādhipateyyaṁ. Imāni kho bhikkhave tīṇi ādhipateyyānīti.
         Natthi loke raho nāma pāpakammaṁ pakubbato
         attā te purisa jānāti saccaṁ vā yadi vā musā
         kalyāṇaṁ vata bho sakkhi attānaṁ atimaññasi 2-
         yo santaṁ attanī pāpaṁ atha naṁ parigūhasi
                 passanti devā ca tathāgatā ca
                 lokasmi bālaṁ visamaṁ carantaṁ
                 tasmā 3- hi attādhipako sato care
                 lokādhipo ca nipako ca jhāyī
                 dhammādhipo ca anudhammacārī

  *  *  *  *  *  *
  Footnote:1 Ma. Yu. me. 2 Yu. atimaññesi. 3 Ma. tasmā hi attādhipateyyako ca.
-------------------------------------------------
[page 190]
                 Na hīyati saccaparakkamo muni
                 pasayha māraṁ abhibhuyya antakaṁ
                 yo ca phusī jātikhayaṁ padhānavā
                 so tādiso lokavidū sumedho
                 sabbesu dhammesu atammayo munīti.
                    Devadūtavaggo catuttho.
                         Tassuddānaṁ
         brahmā ānandasārīputto nidānaṁ hatthakena ca
         dūtā duve ca rājāno sukhumālā adhipateyyena cāti.
                  --------------------
                      Cūḷavaggo pañcamo
      [480] 41 Tiṇṇaṁ bhikkhave sammukhībhāvā saddho kulaputto bahuṁ
 puññaṁ pasavati katamesaṁ tiṇṇaṁ saddhāya bhikkhave sammukhībhāvā
 saddho kulaputto bahuṁ puññaṁ pasavati deyyadhammassa bhikkhave
 sammukhībhāvā saddho kulaputto bahuṁ puññaṁ pasavati dakkhiṇeyyānaṁ
 bhikkhave sammukhībhāvā saddho kulaputto bahuṁ puññaṁ pasavati imesaṁ
 kho bhikkhave tiṇṇaṁ sammukhībhāvā saddho kulaputto bahuṁ puññaṁ
 pasavatīti.
      [481] 42 Tīhi bhikkhave ṭhānehi saddho pasanno veditabbo
 katamehi tīhi sīlavantānaṁ 1- dassanakāmo hoti saddhammaṁ sotukāmo

  *  *  *  *  *  *
  Footnote:1 Yu. sīlavataṁ.
-------------------------------------------------
[page 191]
 Hoti vigatamalamaccherena cetasā agāraṁ ajjhāvasati muttacāgo
 payatapāṇi vossaggarato yācayogo dānasaṁvibhāgarato imehi kho
 bhikkhave tīhi ṭhānehi saddho pasanno veditabboti.
           Dassanakāmo sīlavataṁ saddhammaṁ sotumicchati
           vineyya maccheramalaṁ < PTS. A I , 151 >sa ve saddhoti vuccatīti.
      [482] 43 Tayo bhikkhave atthavase sampassamānena alameva
 paresaṁ dhammaṁ desetuṁ katame tayo yo dhammaṁ deseti so atthapaṭisaṁvedī
 ca hoti dhammapaṭisaṁvedī ca yo dhammaṁ suṇāti so
 atthapaṭisaṁvedī ca hoti dhammapaṭisaṁvedī ca yo ceva dhammaṁ deseti
 yo ca dhammaṁ suṇāti ubho atthapaṭisaṁvedino ca honti dhammapaṭisaṁvedino
 ca ime kho bhikkhave tayo atthavase sampassamānena
 alameva paresaṁ dhammaṁ desetunti.
      [483] 44 Tīhi bhikkhave ṭhānehi kathā pavattanī hoti katamehi
 tīhi yo dhammaṁ deseti so atthapaṭisaṁvedī ca hoti dhammapaṭisaṁvedī
 ca yo dhammaṁ suṇāti so atthapaṭisaṁvedī ca hoti dhammapaṭisaṁvedī
 ca yo ceva dhammaṁ deseti yo ca dhammaṁ suṇāti ubho atthapaṭisaṁvedino
 ca honti dhammapaṭisaṁvedino ca imehi kho 1- bhikkhave tīhi
 ṭhānehi kathā pavattanī hotīti.
      [484] 45 Tīṇīmāni bhikkhave paṇḍitapaññattāni sappurisapaññattāni
 katamāni tīṇi dānaṁ bhikkhave paṇḍitapaññattaṁ sappurisapaññattaṁ

  *  *  *  *  *  *
  Footnote:1 Yu. khosaddo natthi.
-------------------------------------------------
[page 192]
 Pabbajjā bhikkhave paṇḍitapaññattā sappurisapaññattā
 mātāpitunnaṁ bhikkhave upaṭṭhānaṁ paṇḍitapaññattaṁ sappurisapaññattaṁ
 imāni kho bhikkhave tīṇi paṇḍitapaññattāni sappurisapaññattānīti.
           Sabbhi dānaṁ upaññattaṁ ahiṁsā saññamo damo
           mātāpitūpaṭṭhānaṁ santānaṁ brahmacārinaṁ
           sataṁ etāni ṭhānāni yāni sevetha paṇḍito
           ariyo dassanasampanno sa lokaṁ bhajate sivanti.
      [485] 46 Yaṁ bhikkhave sīlavanto pabbajitā gāmaṁ vā nigamaṁ vā
 upanissāya viharanti tattha < PTS. A I , 152 >manussā tīhi ṭhānehi bahuṁ puññaṁ
 pasavanti katamehi tīhi kāyena vācāya manasā yaṁ bhikkhave
 sīlavanto pabbajitā gāmaṁ vā nigamaṁ vā upanissāya viharanti tattha
 manussā imehi tīhi ṭhānehi bahuṁ puññaṁ pasavantīti.
      [486] 47 Tīṇīmāni bhikkhave saṅkhatassa saṅkhatalakkhaṇāni katamāni
 tīṇi uppādo paññāyati vayo paññāyati ṭhitassa aññathattaṁ
 paññāyati imāni kho bhikkhave tīṇi saṅkhatassa saṅkhatalakkhaṇānīti.
      [487] 48 Tīṇīmāni bhikkhave asaṅkhatassa asaṅkhatalakkhaṇāni katamāni
 tīṇi na uppādo paññāyati na vayo paññāyati na ṭhitassa
 aññathattaṁ paññāyati imāni kho bhikkhave tīṇi asaṅkhatassa
 asaṅkhatalakkhaṇānīti.
      [488] 49 Himavantaṁ bhikkhave pabbatarājaṁ nissāya mahāsālā
-------------------------------------------------
[page 193]
 Tīhi vaḍḍhīhi vaḍḍhanti katamāhi 1- tīhi sākhāpattapalāsena vaḍḍhanti
 tacapappaṭikāya vaḍḍhanti pheggusārena vaḍḍhanti himavantaṁ bhikkhave
 pabbatarājaṁ nissāya mahāsālā imāhi tīhi vaḍḍhīhi vaḍḍhanti. Evameva
 kho bhikkhave saddhaṁ kulapatiṁ nissāya antojano tīhi vaḍḍhīhi vaḍḍhati
 katamāhi 2- tīhi saddhāya vaḍḍhati sīlena vaḍḍhati paññāya
 vaḍḍhati saddhaṁ bhikkhave kulapatiṁ nissāya antojano imāhi tīhi
 vaḍḍhīhi vaḍḍhatīti.
           Yathāpi pabbato selo araññasmiṁ brahāvane
           taṁ rukkhaṁ 3- upanissāya vaḍḍhantete vanappatī
           tatheva sīlasampannaṁ saddhaṁ kulapatiṁ idha
           upanissāya vaḍḍhanti puttadārā ca bandhavā
           amaccā ñātisaṅghā ca yecassa anujīvino.
           Tyāssa sīlavato sīlaṁ cāgaṁ sucaritāni ca
           passamānānukubbanti ye 4- bhavanti vicakkhaṇā
           idha dhammaṁ caritvāna maggaṁ sugatigāminaṁ
           nandino devalokasmiṁ modanti kāmakāminoti.
      [489] 50 Tīhi bhikkhave ṭhānehi ātappaṁ karaṇīyaṁ katamehi tīhi
 anuppannānaṁ pāpakānaṁ akusalānaṁ dhammānaṁ anuppādāya ātappaṁ

  *  *  *  *  *  *
  Footnote:1-2 Ma. Yu. katamehi. 3 Ma. rukkhā. 4 Ma. attamatthaṁ vicakkhaṇā.
-------------------------------------------------
[page 194]
 Karaṇīyaṁ anuppannānaṁ kusalānaṁ dhammānaṁ uppādāya ātappaṁ karaṇīyaṁ
 uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ
 asātānaṁ amanāpānaṁ pāṇaharānaṁ adhivāsanāya ātappaṁ karaṇīyaṁ 1- yato
 kho bhikkhave bhikkhu anuppannānaṁ pāpakānaṁ akusalānaṁ dhammānaṁ
 anuppādāya ātappaṁ karoti anuppannānaṁ kusalānaṁ dhammānaṁ uppādāya
 ātappaṁ karoti uppannānaṁ sārīrikānaṁ vedanānaṁ dukkhānaṁ tibbānaṁ
 kharānaṁ kaṭukānaṁ asātānaṁ amanāpānaṁ pāṇaharānaṁ adhivāsanāya ātappaṁ
 karoti ayaṁ vuccati bhikkhave bhikkhu ātāpī nipako sato sammā
 dukkhassa antakiriyāyāti.
      [490] 51 Tīhi bhikkhave aṅgehi samannāgato mahācoro sandhimpi
 chindati nillopampi harati ekāgārikampi karoti paripanthepi tiṭṭhati
 katamehi tīhi idha bhikkhave mahācoro visamanissito ca hoti
 gahananissito ca hoti balavanissito ca hoti. Kathañca bhikkhave
 mahācoro visamanissito hoti idha bhikkhave mahācoro nadīviduggaṁ vā
 nissito hoti pabbatavisamaṁ vā evaṁ kho bhikkhave mahācoro
 visamanissito hoti. Kathañca bhikkhave mahācoro gahananissito hoti< PTS. A I , 154 >
 idha bhikkhave mahācoro tiṇagahanaṁ vā nissito hoti rukkhagahanaṁ vā
 rodhaṁ 2- vā mahāvanasaṇḍaṁ vā evaṁ kho bhikkhave mahācoro
 gahananissito hoti. Kathañca bhikkhave mahācoro balavanissito hoti

  *  *  *  *  *  *
  Footnote:1 Ma. Yu. ito paraṁ imehi tīhi bhikkhave ṭhānehi ātappaṁ karaṇīyanti dissati.
 2 Po. gehaṁ. Yu. gedhaṁ.
-------------------------------------------------
[page 195]
 Idha bhikkhave mahācoro rājānaṁ vā rājamahāmattānaṁ vā nissito hoti
 tassa evaṁ hoti sace maṁ koci kiñci vakkhati ime me
 rājāno vā rājamahāmattā vā pariyodhāya atthaṁ bhaṇissantīti sace
 naṁ koci kiñci āha tyāssa rājāno vā rājamahāmattā vā
 pariyodhāya atthaṁ bhaṇanti evaṁ kho bhikkhave mahācoro balavanissito
 hoti. Imehi kho bhikkhave tīhi aṅgehi samannāgato mahācoro
 sandhimpi chindati nillopampi harati ekāgārikampi karoti paripanthepi
 tiṭṭhati. Evameva kho bhikkhave tīhi dhammehi 1- samannāgato pāpabhikkhu
 khataṁ upahataṁ attānaṁ pariharati sāvajjo ca hoti sānuvajjo
 viññūnaṁ bahuñca apuññaṁ pasavati katamehi tīhi idha bhikkhave
 pāpabhikkhu visamanissito ca hoti gahananissito ca balavanissito
 ca. Kathañca bhikkhave pāpabhikkhu visamanissito hoti idha bhikkhave
 pāpabhikkhu visamena kāyakammena samannāgato hoti visamena vacīkammena
 samannāgato hoti visamena manokammena samannāgato hoti evaṁ
 kho bhikkhave pāpabhikkhu visamanissito hoti. Kathañca bhikkhave pāpabhikkhu
 gahananissito hoti idha bhikkhave pāpabhikkhu micchādiṭṭhiko hoti
 antaggāhikāya diṭṭhiyā samannāgato hoti evaṁ kho bhikkhave pāpabhikkhu
 gahananissito hoti. Kathañca bhikkhave pāpabhikkhu balavanissito hoti
 idha bhikkhave pāpabhikkhu rājānaṁ vā rājamahāmattānaṁ vā nissito
 hoti tassa evaṁ hoti sace maṁ koci kiñci vakkhati ime me

  *  *  *  *  *  *
  Footnote:1 Ma. aṅgehi.
-------------------------------------------------
[page 196]
 Rājāno vā rājamahāmattā vā pariyodhāya atthaṁ bhaṇissantīti sace
 naṁ koci kiñci āha tyāssa rājāno vā rājamahāmattā vā
 pariyodhāya atthaṁ bhaṇanti < PTS. A I , 155 >evaṁ kho bhikkhave pāpabhikkhu
 balavanissito hoti. Imehi kho bhikkhave tīhi dhammehi samannāgato
 pāpabhikkhu khataṁ upahataṁ attānaṁ pariharati sāvajjo ca hoti
 sānuvajjo viññūnaṁ bahuñca apuññaṁ pasavatīti.
                      Cūḷavaggo pañcamo.
                         Tassuddānaṁ
          sammukhiṭṭhānapaccayavattaṁ paresaṁ paṇḍitasīlañca
          saṅkhataṁ pabbatātappaṁ mahācorenekārasāti.
                  Paṭhamo paṇṇāsako samatto.
                       ----------
-------------------------------------------------
[page 197]
                       Dutiyapaṇṇāsako
                     brāhmaṇavaggo paṭhamo
      [491] 52 Ekaṁ samayaṁ bhagavā sāvatthiyaṁ viharati anāthapiṇḍikassa
 ārāme. Athakho dve brāhmaṇā jiṇṇā vuḍḍhā mahallakā addhagatā
 vayoanuppattā vīsavassasatikā jātiyā yena bhagavā tenupasaṅkamiṁsu
 upasaṅkamitvā bhagavatā saddhiṁ sammodiṁsu sammodanīyaṁ kathaṁ sārāṇīyaṁ
 vītisāretvā ekamantaṁ nisīdiṁsu ekamantaṁ nisinnā kho te brāhmaṇā
 bhagavantaṁ etadavocuṁ mayamassu bho gotama brāhmaṇā jiṇṇā vuḍḍhā
 mahallakā addhagatā vayoanuppattā vīsavassasatikā jātiyā te camha 1-
 akatakalyāṇā akatakusalā akatabhīruttāṇā ovadatu no bhavaṁ gotamo
 anusāsatu no bhavaṁ gotamo yaṁ amhākaṁ assa dīgharattaṁ hitāya
 sukhāyāti. Taggha tumhe brāhmaṇā jiṇṇā vuḍḍhā mahallakā
 addhagatā vayoanuppattā vīsavassasatikā jātiyā te cattha akatakalyāṇā
 akatakusalā akatabhīruttāṇā upanīyati kho ayaṁ brāhmaṇā
 loko jarāya byādhinā maraṇena evaṁ upanīyamāne kho brāhmaṇā
 loke jarāya byādhinā maraṇena yo idha kāyena saññamo vācāya
 saññamo manasā saññamo taṁ tassa petassa tāṇañca lenañca
 dīpañca saraṇañca parāyanañcāti.

  *  *  *  *  *  *
  Footnote:1 Po. Ma. Yu. camhā.
-------------------------------------------------
[page 198]
                 Upanīyati jīvitamappamāyuṁ 1-
                 jarūpanītassa na santi tāṇā
                 etaṁ bhayaṁ maraṇe pekkhamāno
                 puññāni kayirātha sukhāvahāni.
          Yodha kāyena saññamo vācāya uda cetasā
                 taṁ tassa petassa sukhāya hoti
                 yaṁ jīvamāno < PTS. A I , 156 >pakaroti puññanti.
      [492] 53 Athakho dve brāhmaṇā jiṇṇā vuḍḍhā mahallakā
 addhagatā vayoanuppattā vīsavassasatikā jātiyā yena bhagavā
 tenupasaṅkamiṁsu upasaṅkamitvā bhagavantaṁ abhivādetvā ekamantaṁ nisīdiṁsu
 ekamantaṁ nisinnā kho te brāhmaṇā bhagavantaṁ etadavocuṁ mayamassu
 bho gotama brāhmaṇā jiṇṇā vuḍḍhā mahallakā addhagatā
 vayoanuppattā vīsavassasatikā jātiyā te camha akatakalyāṇā akatakusalā
 akatabhīruttāṇā ovadatu no bhavaṁ gotamo anusāsatu no bhavaṁ
 gotamo yaṁ amhākaṁ assa dīgharattaṁ hitāya sukhāyāti. Taggha tumhe
 brāhmaṇā jiṇṇā vuḍḍhā mahallakā addhagatā vayoanuppattā
 vīsavassasatikā jātiyā te cattha akatakalyāṇā akatakusalā
 akatabhīruttāṇā āditto kho ayaṁ brāhmaṇā loko jarāya byādhinā
 maraṇena evaṁ āditte kho 2- brāhmaṇā loke jarāya byādhinā
 maraṇena yo idha kāyena saññamo vācāya saññamo manasā saññamo

  *  *  *  *  *  *
  Footnote:1 Ma. Yu. jīvitamappamāyu. 2 Yu. khosaddo natthi.
-------------------------------------------------
[page 199]
 Taṁ tassa petassa tāṇañca lenañca dīpañca saraṇañca parāyanañcāti.
          Ādittasmiṁ agārasmiṁ yaṁ nīharati bhājanaṁ
          taṁ tassa hoti atthāya no ca yaṁ tattha ḍayhati
          evaṁ ādittake 1- loke jarāya maraṇena ca
          nīharetheva dānena dinnaṁ hoti sunīhataṁ.
          Yodha kāyena saññamo vācāya uda cetasā
                 taṁ tassa petassa sukhāya hoti
                 yaṁ jīvamāno pakaroti puññanti.
      [493] 54 Athakho aññataro brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi .pe. Ekamantaṁ
 nisinno kho so brāhmaṇo bhagavantaṁ etadavoca sandiṭṭhiko dhammo
 sandiṭṭhiko dhammoti bho gotama vuccati kittāvatā nu kho bho gotama
 sandiṭṭhiko dhammo hoti akāliko ehipassiko opanayiko paccattaṁ
 veditabbo viññūhīti. Ratto kho brāhmaṇa rāgena abhibhūto pariyādinnacitto
 attabyābādhāyapi ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti rāge pahīne neva
 attabyābādhāyapi ceteti na parabyābādhāyapi ceteti na
 ubhayabyābādhāyapi ceteti na cetasikaṁ dukkhaṁ domanassaṁ paṭisaṁvedeti
 evaṁpi kho brāhmaṇa sandiṭṭhiko dhammo hoti ... Duṭṭho kho brāhmaṇa
 dosena abhibhūto pariyādinnacitto attabyābādhāyapi ceteti

  *  *  *  *  *  *
  Footnote:1 Po. Yu. ādīpito loko. Ma. āditto kho loko.
-------------------------------------------------
[page 200]
 Parabyābādhāyapi ceteti ubhayabyābādhāyapi ceteti cetasikaṁpi dukkhaṁ
 domanassaṁ paṭisaṁvedeti dose pahīne neva attabyābādhāyapi ceteti
 na parabyābādhāyapi ceteti na ubhayabyābādhāyapi ceteti na cetasikaṁ
 dukkhaṁ domanassaṁ paṭisaṁvedeti evaṁpi kho brāhmaṇa sandiṭṭhiko
 dhammo hoti ... Mūḷho kho brāhmaṇa mohena abhibhūto pariyādinnacitto
 attabyābādhāyapi ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti mohe pahīne neva
 attabyābādhāyapi ceteti na parabyābādhāyapi ceteti na
 ubhayabyābādhāyapi ceteti na cetasikaṁ dukkhaṁ domanassaṁ paṭisaṁvedeti evaṁpi
 kho brāhmaṇa sandiṭṭhiko dhammo hoti akāliko ehipassiko opanayiko
 paccattaṁ veditabbo viññūhīti. Abhikkantaṁ bho gotama .pe.
 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.
      [494] 55 Athakho aññataro brāhmaṇaparibbājako yena bhagavā
 tenupasaṅkami .pe. Ekamantaṁ nisinno kho so brāhmaṇaparibbājako
 bhagavantaṁ etadavoca sandiṭṭhiko dhammo sandiṭṭhiko dhammoti bho
 gotama vuccati kittāvatā nu kho bho gotama sandiṭṭhiko dhammo
 hoti akāliko ehipassiko opanayiko paccattaṁ veditabbo viññūhīti.
 Ratto kho brāhmaṇa rāgena abhibhūto pariyādinnacitto attabyābādhāyapi
 ceteti parabyābādhāyapi ceteti ubhayabyābādhāyapi ceteti
 cetasikaṁpi dukkhaṁ domanassaṁ paṭisaṁvedeti rāge pahīne neva
-------------------------------------------------
[page 201]
 Attabyābādhāyapi ceteti na parabyābādhāyapi ceteti na < PTS. A I , 158 >ubhayabyābādhāyapi
 ceteti na cetasikaṁ dukkhaṁ domanassaṁ paṭisaṁvedeti ratto kho
 brāhmaṇa rāgena abhibhūto pariyādinnacitto kāyena duccaritaṁ carati
 vācāya duccaritaṁ carati manasā duccaritaṁ carati rāge pahīne neva
 kāyena duccaritaṁ carati na vācāya duccaritaṁ carati na manasā
 duccaritaṁ carati ratto kho brāhmaṇa rāgena abhibhūto pariyādinnacitto
 attatthaṁpi yathābhūtaṁ nappajānāti paratthaṁpi yathābhūtaṁ nappajānāti
 ubhayatthaṁpi yathābhūtaṁ nappajānāti rāge pahīne attatthaṁpi yathābhūtaṁ
 pajānāti paratthaṁpi yathābhūtaṁ pajānāti ubhayatthaṁpi yathābhūtaṁ pajānāti
 evaṁpi kho brāhmaṇa sandiṭṭhiko dhammo hoti ... Duṭṭho kho
 brāhmaṇa .pe. Mūḷho kho brāhmaṇa mohena abhibhūto pariyādinnacitto
 attabyābādhāyapi ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti mohe pahīne
 neva attabyābādhāyapi ceteti na parabyābādhāyapi ceteti na
 ubhayabyābādhāyapi ceteti na cetasikaṁ dukkhaṁ domanassaṁ paṭisaṁvedeti
 mūḷho kho brāhmaṇa mohena abhibhūto pariyādinnacitto kāyena
 duccaritaṁ carati vācāya duccaritaṁ carati manasā duccaritaṁ carati
 mohe pahīne neva kāyena duccaritaṁ carati na vācāya duccaritaṁ carati
 na manasā duccaritaṁ carati mūḷho kho brāhmaṇa mohena abhibhūto
 pariyādinnacitto attatthaṁpi yathābhūtaṁ nappajānāti paratthaṁpi yathābhūtaṁ
-------------------------------------------------
[page 202]
 Nappajānāti ubhayatthaṁpi yathābhūtaṁ nappajānāti mohe pahīne attatthaṁpi
 yathābhūtaṁ pajānāti paratthaṁpi yathābhūtaṁ pajānāti ubhayatthaṁpi yathābhūtaṁ
 pajānāti evaṁpi kho brāhmaṇa sandiṭṭhiko dhammo hoti akāliko
 ehipassiko opanayiko paccattaṁ veditabbo viññūhīti. Abhikkantaṁ
 bho gotama .pe. Upāsakaṁ maṁ bhavaṁ gotamo dhāretu ajjatagge
 pāṇupetaṁ saraṇaṁ gatanti.
      [495] 56 Athakho jānussoṇī brāhmaṇo yena bhagavā
 tenupasaṅkami .pe. Ekamantaṁ nisinno kho jānussoṇī brāhmaṇo
 bhagavantaṁ etadavoca sandiṭṭhikaṁ nibbānaṁ sandiṭṭhikaṁ nibbānanti bho
 gotama vuccati kittāvatā nu kho bho gotama sandiṭṭhikaṁ nibbānaṁ
 hoti akālikaṁ ehipassikaṁ opanayikaṁ 1- paccattaṁ veditabbaṁ viññūhīti.
 Ratto kho brāhmaṇa rāgena abhibhūto pariyādinnacitto attabyābādhāyapi
 ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti rāge pahīne neva
 attabyābādhāyapi ceteti na parabyābādhāyapi ceteti na ubhayabyābādhāyapi
 ceteti na cetasikaṁ dukkhaṁ domanassaṁ paṭisaṁvedeti evaṁpi kho
 brāhmaṇa sandiṭṭhikaṁ nibbānaṁ hoti ... Duṭṭho kho brāhmaṇa .pe.
 Mūḷho kho brāhmaṇa mohena abhibhūto pariyādinnacitto attabyābādhāyapi
 ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti mohe pahīne neva

  *  *  *  *  *  *
  Footnote:1 Ma. opaneyyikaṁ. ito paraṁ īdisameva.
-------------------------------------------------
[page 203]
 Attabyābādhāyapi ceteti na parabyābādhāyapi ceteti na ubhayabyābādhāyapi
 ceteti na cetasikaṁ dukkhaṁ domanassaṁ paṭisaṁvedeti
 evaṁpi kho brāhmaṇa sandiṭṭhikaṁ nibbānaṁ hoti ... Yato kho ayaṁ brāhmaṇa
 anavasesaṁ rāgakkhayaṁ paṭisaṁvedeti anavasesaṁ dosakkhayaṁ paṭisaṁvedeti
 anavasesaṁ mohakkhayaṁ paṭisaṁvedeti evaṁ kho brāhmaṇa sandiṭṭhikaṁ
 nibbānaṁ hoti akālikaṁ ehipassikaṁ opanayikaṁ paccattaṁ veditabbaṁ
 viññūhīti. Abhikkantaṁ bho gotama .pe. Upāsakaṁ maṁ bhavaṁ gotamo
 dhāretu ajjatagge pāṇupetaṁ saraṇaṁ gatanti.
      [496] 57 Athakho aññataro brāhmaṇamahāsālo yena bhagavā
 tenupasaṅkami .pe. Ekamantaṁ nisinno kho so brāhmaṇamahāsālo
 bhagavantaṁ etadavoca sutammetaṁ bho gotama pubbakānaṁ brāhmaṇānaṁ
 vuḍḍhānaṁ mahallakānaṁ ācariyapācariyānaṁ bhāsamānānaṁ pubbassudaṁ ayaṁ
 loko avīci maññe phuṭo hoti 1- manussehi kukkuṭasampātikā
 gāmanigamajanapadarājadhāniyoti ko nu kho bho gotama hetu ko paccayo
 yenetarahi manussānaṁ khayo hoti tanuttaṁ paññāyati gāmāpi agāmā
 honti nigamāpi anigamā honti nagarāpi anagarā honti janapadāpi
 ajanapadā hontīti. Etarahi brāhmaṇa manussā adhammarāgarattā
 visamalobhābhibhūtā micchādhammaparetā te adhammarāgarattā visamalobhābhibhūtā
 micchādhammaparetā tiṇhāni satthāni gahetvā aññamaññassa 2-
 jīvitā voropenti tena bahū manussā kālaṁ karonti ayaṁpi

  *  *  *  *  *  *
  Footnote:1 Po. Ma. Yu. ahosi. 2 Ma. aññamaññaṁ.
-------------------------------------------------
[page 204]
 Kho brāhmaṇa hetu ayaṁ paccayo yenetarahi manussānaṁ khayo
 hoti tanuttaṁ paññāyati gāmāpi agāmā honti nigamāpi
 anigamā honti nagarāpi anagarā honti janapadāpi ajanapadā
 honti. Puna ca paraṁ brāhmaṇa etarahi manussā adhammarāgarattā
 visamalobhābhibhūtā micchādhammaparetā tesaṁ adhammarāgarattānaṁ visamalobhābhibhūtānaṁ
 micchādhammaparetānaṁ devo na sammā dhāraṁ anuppavecchati
 tena dubbhikkhaṁ hoti dussassaṁ setaṭṭhikaṁ salākāvuttaṁ tena bahū
 manussā kālaṁ karonti ayaṁpi kho brāhmaṇa hetu ayaṁ paccayo
 yenetarahi manussānaṁ khayo hoti tanuttaṁ paññāyati gāmāpi
 agāmā honti nigamāpi anigamā honti nagarāpi anagarā honti
 janapadāpi ajanapadā honti. Puna ca paraṁ brāhmaṇa etarahi manussā
 adhammarāgarattā visamalobhābhibhūtā micchādhammaparetā tesaṁ adhammarāgarattānaṁ
 visamalobhābhibhūtānaṁ micchādhammaparetānaṁ yakkhā vāḷe amanusse
 ossajjanti tena bahū manussā kālaṁ karonti ayaṁpi kho
 brāhmaṇa hetu ayaṁ paccayo yenetarahi manussānaṁ khayo hoti
 tanuttaṁ paññāyati gāmāpi agamā honti nigamāpi anigamā
 honti nagarāpi anagarā honti janapadāpi ajanapadā hontīti.
 Abhikkantaṁ bho gotama .pe. Upāsakaṁ maṁ bhavaṁ gotamo dhāretu
 ajjatagge pāṇupetaṁ saraṇaṁ gatanti.
      [497] 58 Athakho vacchagotto paribbājako yena bhagavā
-------------------------------------------------
[page 205]
 Tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho
 vacchagotto paribbājako bhagavantaṁ etadavoca sutammetaṁ < PTS. A I , 161 >bho gotama
 samaṇo gotamo evamāha mayhameva dānaṁ dātabbaṁ nāññesaṁ
 dānaṁ dātabbaṁ mayhameva sāvakānaṁ dānaṁ dātabbaṁ nāññesaṁ sāvakānaṁ
 dānaṁ dātabbaṁ mayhameva dinnaṁ mahapphalaṁ nāññesaṁ dinnaṁ mahapphalaṁ
 mayhameva sāvakānaṁ dinnaṁ mahapphalaṁ nāññesaṁ sāvakānaṁ dinnaṁ
 mahapphalanti ye te bho gotama evamāhaṁsu samaṇo gotamo evamāha
 mayhameva dānaṁ dātabbaṁ nāññesaṁ dānaṁ dātabbaṁ mayhameva sāvakānaṁ
 dānaṁ dātabbaṁ nāññesaṁ sāvakānaṁ dānaṁ dātabbaṁ mayhameva dinnaṁ
 mahapphalaṁ nāññesaṁ dinnaṁ mahapphalaṁ mayhameva sāvakānaṁ dinnaṁ
 mahapphalaṁ nāññesaṁ sāvakānaṁ dinnaṁ mahapphalanti kacci te bhoto
 gotamassa vuttavādino na ca bhavantaṁ gotamaṁ abhūtena abbhācikkhanti
 dhammassa cānudhammaṁ byākaronti na ca koci sahadhammiko vādānupāto
 gārayhaṁ ṭhānaṁ āgacchati anabbhakkhātukāmā hi mayaṁ bhavantaṁ gotamanti.
 Ye te vaccha evamāhaṁsu samaṇo gotamo evamāha mayhameva
 dānaṁ dātabbaṁ .pe. Nāññesaṁ sāvakānaṁ dinnaṁ mahapphalanti
 na me te vuttavādino abbhācikkhanti ca pana maṁ te asatā
 abhūtena yo kho vaccha paraṁ dānaṁ dadantaṁ vāreti so tiṇṇaṁ
 anutarāyakaro hoti tiṇṇaṁ pāripanthiko katamesaṁ tiṇṇaṁ dāyakasusa
-------------------------------------------------
[page 206]
 Puññantarāyakaro hoti paṭiggāhakānaṁ lābhantarāyakaro hoti pubbeva
 kho panassa attā khato ca hoti upahato ca yo kho vaccha
 paraṁ dānaṁ dadantaṁ vāreti so imesaṁ tiṇṇaṁ antarāyakaro hoti
 tiṇṇaṁ pāripanthiko. Ahaṁ kho pana vaccha evaṁ vadāmi yepi te
 candanikāya vā oliggalle vā pāṇā tatrapi yo thālidhovanaṁ vā
 sarāvadhovanaṁ vā chaḍḍeti ye tattha pāṇā te tena 1- yāpentūti
 tatonidānaṁ ahaṁ vaccha puññassa āgamaṁ vadāmi ko pana vādo
 manussabhūte. Apicāhaṁ vaccha sīlavato dinnaṁ mahapphalaṁ vadāmi no tathā
 dussīle 2- so ca hoti pañcaṅgavippahīno pañcaṅgasamannāgato
 katamāni pañcaṅgāni pahīnāni honti < PTS. A I , 162 >kāmacchando pahīno hoti
 byāpādo pahīno hoti thīnamiddhaṁ pahīnaṁ hoti uddhaccakukkuccaṁ
 pahīnaṁ hoti vicikicchā pahīnā hoti imāni pañcaṅgāni pahīnāni
 honti katamehi pañcaṅgehi samannāgato hoti asekhena
 sīlakkhandhena samannāgato hoti asekhena samādhikkhandhena samannāgato
 hoti asekhena paññākkhandhena samannāgato hoti asekhena
 vimuttikkhandhena samannāgato hoti asekhena vimuttiñāṇadassanakkhandhena
 samannāgato hoti imehi paccaṅgehi samannāgato hoti iti
 pañcaṅgavippahīne pañcaṅgasamannāgate dinnaṁ mahapphalanti vadāmīti.
          Iti kaṇhāsu setāsu rohiṇīsu harīsu vā
          kammāsāsu sarūpāsu gosu pārevatāsu vā

  *  *  *  *  *  *
  Footnote:1 Yu. yena. 2 Ma. dussīlassa.
-------------------------------------------------
[page 207]
          Yāsukāsuci 1- etāsu danto jāyati puṅgavo
          dhorayho balasampanno kalyāṇajavanikkamo
          tameva bhāre yuñjanti nāssa vaṇṇaṁ parikkhare
          evameva manussesu yasmiṁkasmiñci jātiyaṁ 2-
          khattiye brāhmaṇe vesse sudde caṇḍālapukkuse
          yāsukāsuci etāsu danto jāyati subbato
          dhammaṭṭho sīlasampanno saccavādī hirīmano
          pahīnajātimaraṇo brahmacariyassa kevalī
          pannabhāro visaṁyutto katakicco anāsavo
          pāragū sabbadhammānaṁ anupādāya nibbuto
          tasmiṁ ve 3- viraje khette vipulā hoti dakkhiṇā.
          Bālā ca avijānantā dummedhā assutāvino
          bahiddhā dadanti dānāni 4- nahi sante upāsare.
          Ye ca sante upāsenti sappaññe dhīrasammate
          saddhā ca nesaṁ sugate mūlajātā patiṭṭhitā
          devalokañca te yanti kule vā idha jāyare
          anupubbena nibbānaṁ < PTS. A I , 163 >adhigacchanti paṇḍitāti.
      [498] 59 Athakho tikaṇṇo brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho

  *  *  *  *  *  *
  Footnote:1 Po. Yu. yāsukāsu ca. ito paraṁ īdisameva. 2 Po. Ma. jātiye. 3 Ma. Yu.
 tasmiṁyeva. 4 Yu. dānā.
-------------------------------------------------
[page 208]
 Tikaṇṇo brāhmaṇo bhagavato sammukhā tevijjānaṁ sudaṁ brāhmaṇānaṁ
 vaṇṇaṁ bhāsati evampi tevijjā brāhmaṇā itipi tevijjā
 brāhmaṇāti. Yathākathaṁ pana brāhmaṇa brāhmaṇā brāhmaṇaṁ tevijjaṁ
 paññāpentīti. Idha bho gotama brāhmaṇo ubhato sujāto hoti
 mātito ca pitito ca saṁsuddhagahaṇiko yāva sattamā pitāmahayugā
 akkhitto anupakkuṭṭho jātivādena ajjhāyako mantadharo tiṇṇaṁ vedānaṁ
 pāragū sanighaṇḍukeṭubhānaṁ sākkharappabhedānaṁ itihāsapañcamānaṁ padako
 veyyākaraṇo lokāyatamahāpurisalakkhaṇesu anavayoti evaṁ kho bho
 gotama brāhmaṇā brāhmaṇaṁ tevijjaṁ paññāpentīti. Aññathā
 kho brāhmaṇa brāhmaṇā brāhmaṇaṁ tevijjaṁ paññāpenti aññathā
 ca pana ariyassa vinaye tevijjo hotīti. Yathākathaṁ pana bho gotama
 ariyassa vinaye tevijjo hoti sādhu me bhavaṁ gotamo tathā dhammaṁ
 desetu yathā ariyassa vinaye tevijjo hotīti. Tenahi brāhmaṇa
 suṇāhi sādhukaṁ manasikarohi bhāsissāmīti. Evaṁ bhoti kho tikaṇṇo
 brāhmaṇo bhagavato paccassosi. Bhagavā etadavoca idha brāhmaṇa
 bhikkhu vivicceva kāmehi vivicca akusalehi dhammehi savitakkaṁ savicāraṁ
 vivekajaṁ pītisukhaṁ paṭhamaṁ jhānaṁ upasampajja viharati vitakkavicārānaṁ vūpasamā
 ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
 pītisukhaṁ dutiyaṁ jhānaṁ upasampajja viharati pītiyā ca virāgā upekkhako
 ca viharati sato ca sampajāno sukhañca kāyena paṭisaṁvedeti yantaṁ
-------------------------------------------------
[page 209]
 Ariyā ācikkhanti upekkhako satimā sukhavihārīti tatiyaṁ jhānaṁ upasampajja
 viharati sukhassa < PTS. A I , 164 >ca pahānā dukkhassa ca pahānā pubbeva
 somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
 catutthaṁ jhānaṁ upasampajja viharati so evaṁ samāhite citte parisuddhe
 pariyodāte anaṅgaṇe vigatūpakkilese mudubhūte kammaniye ṭhite
 āneñjappatte pubbenivāsānussatiñāṇāya cittaṁ abhininnāmeti so
 anekavihitaṁ pubbenivāsaṁ anussarati seyyathīdaṁ ekampi jātiṁ dvepi
 jātiyo tissopi jātiyo catassopi jātiyo pañcapi jātiyo dasapi
 jātiyo vīsampi jātiyo tiṁsampi jātiyo cattāḷīsampi jātiyo
 paññāsampi jātiyo jātisatampi jātisahassampi jātisatasahassampi
 anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
 amutrāsiṁ evaṁnāmo evaṁgotto evaṁvaṇṇo evamāhāro
 evaṁsukhadukkhapaṭisaṁvedī evamāyupariyanto so tato cuto amutra udapādiṁ
 tatrāpāsiṁ evaṁnāmo evaṁgotto evaṁgotto evaṁvaṇṇo evamāhāro
 evaṁsukhadukkhapaṭisaṁvedī evamāyupariyanto so tato cuto idhūpapannoti
 iti sākāraṁ sauddesaṁ anekavihitaṁ pubbenivāsaṁ anussarati ayamassa
 paṭhamā vijjā adhigatā hoti avijjā vihatā vijjā uppannā tamo
 vihato āloko uppanno yathātaṁ appamattassa ātāpino
 pahitattassa viharato. So evaṁ samāhite citte parisuddhe pariyodāte
 anaṅgaṇe vigatūpakkilese mudubhūte kammaniye ṭhite āneñjappatte
-------------------------------------------------
[page 210]
 Sattānaṁ cutūpapātañāṇāya cittaṁ abhininnāmeti so dibbena cakkhunā
 visuddhena atikkantamānusakena satte passati cavamāne upapajjamāne
 hīne paṇīte suvaṇṇe dubbaṇṇe sugate duggate yathākammūpage
 satte pajānāti ime 1- vata bhonto sattā kāyaduccaritena
 samannāgatā vacīduccaritena samannāgatā manoduccaritena samannāgatā
 ariyānaṁ upavādakā micchādiṭṭhikā micchādiṭṭhikammasamādānā te
 kāyassa bhedā parammaraṇā apāyaṁ duggatiṁ vinipātaṁ nirayaṁ upapannā
 ime vā pana bhonto sattā kāyasucaritena samannāgatā vacīsucaritena
 samannāgatā manosucaritena samannāgatā ariyānaṁ anupavādakā sammādiṭṭhikā
 sammādiṭṭhikammasamādānā te kāyassa bhedā parammaraṇā sugatiṁ saggaṁ
 lokaṁ upapannāti [2]- iti dibbena cakkhunā visuddhena atikkantamānusakena
 satte passati cavamāne upapajjamāne hīne paṇīte suvaṇṇe dubbaṇṇe
 sugate duggate yathākammūpage satte pajānāti ayamassa dutiyā vijjā
 adhigatā hoti avijjā vihatā vijjā uppannā tamo vihato
 āloko uppanno yathātaṁ appamattassa ātāpino pahitattassa
 viharato. So evaṁ samāhite citte parisuddhe pariyodāte anaṅgaṇe
 vigatūpakkilese mudubhūte kammaniye ṭhite āneñjappatte āsavānaṁ
 khayañāṇāya cittaṁ abhininnāmeti so idaṁ dukkhanti yathābhūtaṁ pajānāti
 ayaṁ dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
 pajānāti ayaṁ dukkhanirodhagāminī paṭipadāti yathābhūtaṁ pajānāti ime

  *  *  *  *  *  *
  Footnote:1 Yu. ime vā pana. 2 Yu. so.
-------------------------------------------------
[page 211]
 Āsavāti yathābhūtaṁ pajānāti ayaṁ āsavasamudayoti yathābhūtaṁ pajānāti
 ayaṁ āsavanirodhoti yathābhūtaṁ pajānāti ayaṁ āsavanirodhagāminī paṭipadāti
 yathābhūtaṁ pajānāti. Tassa evaṁ jānato evaṁ passato kāmāsavāpi
 cittaṁ vimuccati bhavāsavāpi cittaṁ vimuccati avijjāsavāpi cittaṁ
 vimuccati vimuttasmiṁ vimuttamiti ñāṇaṁ hoti khīṇā jāti vusitaṁ
 brahmacariyaṁ kataṁ karaṇīyaṁ nāparaṁ itthattāyāti pajānāti ayamassa
 tatiyā vijjā adhigatā hoti avijjā vihatā vijjā uppannā
 tamo vihato āloko uppanno yathātaṁ appamattassa
 ātāpino pahitattassa viharatoti.
           Anuccāvacasīlassa nipakassa ca jhāyino
           cittaṁ yassa vasībhūtaṁ ekaggaṁ susamāhitaṁ
           taṁ ve tamonudaṁ dhīraṁ tevijjaṁ maccuhāyinaṁ
           hitaṁ devamanussānaṁ āhu saccappahāyinaṁ 1-
           tīhi vijjāhi sampannaṁ asammūḷhavihārinaṁ
           buddhaṁ antimasārīraṁ 2- taṁ namassanti gotamaṁ.
           Pubbenivāsaṁ yo vedī saggāpāyañca passati
           atho jātikkhayaṁ patto abhiññāvosito muni
           etāhi tīhi vijjāhi tevijjo hoti brāhmaṇo
           tamahaṁ vadāmi tevijjaṁ nāññaṁ lapitalāpananti.

  *  *  *  *  *  *
  Footnote:1 Po. Ma. sabbappahāyinaṁ 2 Po. antimadehadhāraṁ Ma. antimadehinaṁ Yu. antimasarīraṁ.
-------------------------------------------------
[page 212]
      Evaṁ kho brāhmaṇa ariyassa vinaye tevijjo hotīti. Aññathā
 bho gotama brāhmaṇānaṁ tevijjo aññathā ca pana ariyassa vinaye
 tevijjo hoti imassa ca bho gotama ariyassa vinaye tevijjassa
 brāhmaṇānaṁ tevijjo kalaṁ nāgghati soḷasiṁ abhikkantaṁ bho gotama .pe.
 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ gatanti.
      [499] 60 Athakho jānussoṇī brāhmaṇo yena bhagavā
 tenupasaṅkami .pe. Ekamantaṁ nisinno kho jānussoṇī brāhmaṇo
 bhagavantaṁ etadavoca yassassu bho gotama yañño vā saddhaṁ vā
 thālipāko vā deyyadhammaṁ vā tevijjesu brāhmaṇesu dānaṁ
 dadeyyāti. Yathā kathaṁ pana brāhmaṇa brāhmaṇā brāhmaṇaṁ tevijjaṁ
 paññāpentīti. Idha bho gotama brāhmaṇo ubhato sujāto hoti
 mātito ca pitito ca saṁsuddhagahaṇiko yāva sattamā pitāmahayugā
 akkhitto anupakkuṭṭho jātivādena ajjhāyako mantadharo tiṇṇaṁ vedānaṁ
 pāragū sanighaṇḍukeṭubhānaṁ sākkharappabhedānaṁ itihāsapañcamānaṁ padako
 veyyākaraṇo lokāyatamahāpurisalakkhaṇesu anavayoti evaṁ kho bho
 gotama brāhmaṇā brāhmaṇaṁ tevijjaṁ paññāpentīti. Aññathā
 kho brāhmaṇa brāhmaṇā brāhmaṇaṁ tevijjaṁ paññāpenti aññathā
 ca pana ariyassa vinaye tevijjo hotīti. Yathākathaṁ pana bho gotama
 ariyassa vinaye tevijjo hoti sādhu me bhavaṁ gotamo tathā dhammaṁ
 desetu yathā ariyassa vinaye tevijjo hotīti. Tenahi brāhmaṇa
-------------------------------------------------
[page 213]
 Suṇāhi sādhukaṁ manasikarohi bhāsissāmīti. Evaṁ bhoti kho
 jānussoṇī brāhmaṇo bhagavato paccassosi. Bhagavā etadavoca idha
 brāhmaṇa bhikkhu vivicceva kāmehi .pe. Catutthaṁ jhānaṁ upasampajja
 viharati so evaṁ samāhite citte parisuddhe pariyodāte anaṅgaṇe
 vigatūpakkilese mudubhūte kammaniye ṭhite āneñjappatte pubbenivāsānussati-
 ñāṇāya cittaṁ abhininnāmeti so anekavihitaṁ pubbenivāsaṁ
 anussarati .pe. Ayamassa paṭhamā vijjā adhigatā hoti avijjā
 vihatā vijjā uppannā tamo vihato āloko uppanno
 yathātaṁ appamattassa ātāpino pahitattassa viharato. So evaṁ
 samāhite citte parisuddhe pariyodāte anaṅgaṇe vigatūpakkilese mudubhūte
 kammaniye ṭhite āneñjappatte sattānaṁ cutūpapātañāṇāya cittaṁ
 abhininnāmeti so dibbena cakkhunā visuddhena atikkantamānusakena
 satte passati .pe. Ayamassa dutiyā vijjā adhigatā hoti
 avijjā vihatā vijjā uppannā tamo vihato āloko uppanno
 yathātaṁ appamattassa ātāpino pahitattassa viharato. So evaṁ
 samāhite citte parisuddhe pariyodāte anaṅgaṇe vigatūpakkilese mudubhūte
 kammaniye ṭhite āneñjappatte āsavā naṁ khayañāṇāya cittaṁ abhininnāmeti
 so idaṁ dukkhanti yathābhūtaṁ pajānāti .pe. Ayaṁ dukkhanirodhagāminī
 paṭipadāti yathābhūtaṁ pajānāti ime āsavāti yathābhūtaṁ pajānāti .pe.
 Ayaṁ āsavanirodhagāminī paṭipadāti yathābhūtaṁ pajānāti tassa evaṁ
-------------------------------------------------
[page 214]
 Jānato evaṁ passato kāmāsavāpi cittaṁ vimuccati bhavāsavāpi
 cittaṁ vimuccati avijjāsavāpi cittaṁ vimuccati vimuttasmiṁ vimuttamiti
 ñāṇaṁ hoti khīṇā jāti vusitaṁ brahmacariyaṁ kataṁ karaṇīyaṁ
 nāparaṁ itthattāyāti pajānāti ayamassa tatiyā vijjā adhigatā
 hoti avijjā vihatā vijjā uppannā tamo vihato āloko
 uppanno yathātaṁ appamattassa ātāpino pahitattassa viharatoti.
          Yo 1- sīlabbatasampanno pahitatto samāhito
          cittaṁ yassa vasībhūtaṁ ekaggaṁ susamāhitaṁ
          pubbenivāsaṁ yo vedī saggāpāyañca passati
          atho jātikkhayaṁ patto abhiññāvosito muni
          etāhi tīhi vijjāhi tevijjo hoti brāhmaṇo
          tamahaṁ vadāmi tevijjaṁ nāññaṁ lapitalāpananti.
      Evaṁ kho brāhmaṇa ariyassa vinaye tevijjo hotīti. Aññathā
 bho gotama brāhmaṇānaṁ tevijjo aññathā ca pana ariyassa vinaye
 tevijjo hoti imassa ca bho gotama ariyassa vinaye tevijjassa
 brāhmaṇānaṁ tevijjo kalaṁ nāgghati soḷsiṁ abhikkantaṁ bho gotama .pe.
 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ
 gatanti.
      [500] 61 Athakho saṅgāravo brāhmaṇo yena bhagavā tenupasaṅkami
 upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ

  *  *  *  *  *  *
  Footnote:1 Yu. so.
-------------------------------------------------
[page 215]
 Vītisāretvā ekamantaṁ nisīdi ekamantaṁ nisinno kho saṅgāravo
 brāhmaṇo bhagavantaṁ etadavoca mayamassu bho gotama brāhmaṇā
 nāma yaññaṁ yajāmapi yajāpemapi tatra bho gotama yo ceva
 yaññaṁ 1- yajati yo ca yajāpeti sabbe te anekasārīrikaṁ puññapaṭipadaṁ
 paṭipannā honti yadidaṁ yaññādhikaraṇaṁ yo panāyaṁ bho gotama
 yassa vā tassa vā kulā agārasmā anagāriyaṁ pabbajito
 ekamattānaṁ dameti ekamattānaṁ sameti ekamattānaṁ parinibbāpeti
 evamassāyaṁ ekasārīrikā 2- puññapaṭipadā hoti yadidaṁ pabbajjādhikaraṇanti.
 Tenahi brāhmaṇa taññevettha paṭipucchissāmi yathā te
 khameyya tathā naṁ byākareyyāsi taṁ kiṁ maññasi brāhmaṇa idha
 tathāgato loke uppajjati arahaṁ sammāsambuddho vijjācaraṇasampanno
 sugato lokavidū anuttaro purisadammasārathi satthā devamanussānaṁ buddho
 bhagavā so evamāha etthāyaṁ maggo ayaṁ paṭipadā yathā
 paṭipanno ahaṁ anuttaraṁ brahmacariyogadhaṁ sayaṁ abhiññā sacchikatvā
 pavedemi etha tumhepi tathā paṭipajjatha yathā paṭipannā tumhepi anuttaraṁ
 brahmacariyogadhaṁ sayaṁ abhiññā sacchikatvā upasampajja viharissathāti
 iti ayaṁ ceva satthā dhammaṁ deseti pare ca tathattāya paṭipajjanti
 tāni kho pana honti anekānipi satāni anekānipi sahassāni anekānipi
 satasahassāni taṁ kiṁ maññasi brāhmaṇa iccāyaṁ evaṁ sante ekasārīrikā
 vā puññapaṭipadā hoti anekasārīrikā vā yadidaṁ pabbajjādhikaraṇanti.

  *  *  *  *  *  *
  Footnote:1 Ma. Yu. ayaṁ pāṭho natthi 2 Ma. Yu. ekasārīrikaṁ puññapaṭipadaṁ paṭipanno hoti.
-------------------------------------------------
[page 216]
 Iccāyaṁpi bho gotama evaṁ sante anekasārīrikā puññapaṭipadā hoti
 yadidaṁ pabbajjādhikaraṇanti. Evaṁ vutte āyasmā ānando saṅgāravaṁ
 brāhmaṇaṁ etadavoca imāsaṁ te brāhmaṇa dvinnaṁ paṭipadānaṁ katamā
 paṭipadā khamati appaṭṭhatarā ca appasamārambhatarā ca mahapphalatarā ca
 mahānisaṁsatarā cāti. Evaṁ vutte saṅgāravo brāhmaṇo āyasmantaṁ
 ānandaṁ etadavoca seyyathāpi bhavaṁ gotamo bhavañcānando ete
 me pujjā ete me pāsaṁsāti. Dutiyampi kho āyasmā ānando
 saṅgāravaṁ brāhmaṇaṁ etadavoca na kho tyāhaṁ brāhmaṇa evaṁ pucchāmi
 ke vā te pujjā ke vā te pāsaṁsāti evañca kho tyāhaṁ brāhmaṇa
 pucchāmi imāsaṁ te brāhmaṇa dvinnaṁ paṭipadānaṁ katamā paṭipadā khamati
 appaṭṭhatarā ca appasamārambhatarā ca mahapphalatarā ca mahānisaṁsatarā cāti.
 Dutiyampi kho saṅgāravo brāhmaṇo āyasmantaṁ ānandaṁ etadavoca
 seyyathāpi bhavaṁ gotamo bhavañcānando ete me pujjā ete
 me pāsaṁsāti. Tatiyampi kho āyasmā ānando saṅgāravaṁ brāhmaṇaṁ
 etadavoca na kho tyāhaṁ brāhmaṇa pucchāmi ke vā te pujjā
 ke vā te pāsaṁsāti evañca kho tyāhaṁ brāhmaṇa pucchāmi
 imāsaṁ te brāhmaṇa dvinnaṁ paṭipadānaṁ katamā paṭipadā khamati
 appaṭṭhatarā ca appasamārambhatarā ca mahapphalatarā ca mahānisaṁsatarā cāti.
 Tatiyampi kho saṅgāravo brāhmaṇo āyasmantaṁ ānandaṁ etadavoca
 seyyathāpi bhavaṁ < PTS. A I , 170 >gotamo bhavañcānando ete me pujjā ete
-------------------------------------------------
[page 217]
 Me pāsaṁsāti. Athakho bhagavato etadahosi yāvatatiyampi kho saṅgāravo
 brāhmaṇo ānandena sahadhammikaṁ pañhaṁ puṭṭho saṁsādeti no vissajjeti
 yannūnāhaṁ parimoceyyanti. Athakho bhagavā saṅgāravaṁ brāhmaṇaṁ
 etadavoca kānujja brāhmaṇa rājantepure rājaparisāyaṁ sannisinnānaṁ
 sannipatitānaṁ antarākathā udapādīti. Ayaṁ khvajja bho gotama rājantepure
 rājaparisāyaṁ sannisinnānaṁ sannipatitānaṁ antarākathā udapādi pubbassudaṁ
 appatarā ceva bhikkhū ahesuṁ bahutarā ca uttarimanussadhammā
 iddhipāṭihāriyaṁ dassesuṁ etarahi kho bahutarā ceva bhikkhū appatarā
 ca uttarimanussadhammā iddhipāṭihāriyaṁ dassentīti ayaṁ khvajja bho
 gotama rājantepure rājaparisāyaṁ sannisinnānaṁ sannipatitānaṁ antarākathā
 udapādīti. Tīṇi kho imāni brāhmaṇa pāṭihāriyāni katamāni
 tīṇi iddhipāṭihāriyaṁ ādesanāpāṭihāriyaṁ anusāsanīpāṭihāriyaṁ.
 Katamañca brāhmaṇa iddhipāṭihāriyaṁ idha brāhmaṇa ekacco anekavihitaṁ
 iddhividhaṁ paccanubhoti ekopi hutvā bahudhā hoti bahudhāpi hutvā
 eko hoti āvibhāvaṁ tirobhāvaṁ tirokuḍḍaṁ tiropākāraṁ tiropabbataṁ
 asajjamāno gacchati seyyathāpi ākāse paṭhaviyāpi ummujjanimujjaṁ
 karoti seyyathāpi udake udakepi abhijjamāne gacchati seyyathāpi
 paṭhaviyā ākāsepi pallaṅkena kamati seyyathāpi pakkhisakuṇo imepi
 candimasuriye evaṁmahiddhike evaṁmahānubhāve pāṇinā parimasati parimajjati
 yāvabrahmalokāpi kāyena vasaṁ vatteti idaṁ vuccati brāhmaṇa
-------------------------------------------------
[page 218]
 Iddhipāṭihāriyaṁ. Katamañca brāhmaṇa ādesanāpāṭihāriyaṁ idha
 brāhmaṇa ekacco nimittena ādisati evampi te mano itthampi
 te mano itipi te cittanti so bahuñcepi ādisati tatheva taṁ
 hoti < PTS. A I , 171 >no aññathā idha pana brāhmaṇa ekacco na heva kho
 nimittena ādisati apica kho manussānaṁ vā amanussānaṁ vā devatānaṁ
 vā saddaṁ sutvā ādisati evampi te mano itthampi te mano
 itipi te cittanti so bahuñcepi ādisati tatheva taṁ hoti no
 aññathā idha pana brāhmaṇa ekacco na heva kho nimittena
 ādisati napi manussānaṁ vā amanussānaṁ vā devatānaṁ vā saddaṁ
 sutvā ādisati apica kho vitakkayato vicārayato vitakkavicārasaddaṁ
 sutvā ādisati evampi te mano itthampi te mano itipi
 te cittanti so bahuñcepi ādisati tatheva taṁ hoti no aññathā
 idha pana brāhmaṇa ekacco na heva kho nimittena ādisati napi
 manussānaṁ vā amanussānaṁ vā devatānaṁ vā saddaṁ sutvā ādisati
 napi vitakkayato vicārayato vitakkavicārasaddaṁ sutvā ādisati apica
 kho avitakkaṁ avicāraṁ samādhiṁ samāpannassa cetasā ceto paricca
 pajānāti yathā imassa bhoto manosaṅkhārā paṇihitā imassa
 cittassa anantarā amunnāma vitakkaṁ vitakkissatīti so bahuñcepi
 ādisati tatheva taṁ hoti no aññathā idaṁ vuccati brāhmaṇa
 ādesanāpāṭihāriyaṁ. Katamañca brāhmaṇa anusāsanīpāṭihāriyaṁ idha
-------------------------------------------------
[page 219]
 Brāhmaṇa ekacco evaṁ anusāsati evaṁ vitakketha mā evaṁ
 vitakkayittha evaṁ manasikarotha mā evaṁ manasākattha idaṁ pajahatha idaṁ
 upasampajja viharathāti idaṁ vuccati brāhmaṇa anusāsanīpāṭihāriyaṁ.
 Imāni kho brāhmaṇa tīṇi pāṭihāriyāni. Imesaṁ te brāhmaṇa
 tiṇṇaṁ pāṭihāriyānaṁ katamaṁ pāṭihāriyaṁ khamati abhikkantatarañca
 paṇītatarañcāti. Tatra bho gotama yamidaṁ 1- pāṭihāriyaṁ idhekacco
 anekavihitaṁ iddhividhaṁ paccanubhoti .pe. Yāvabrahmalokāpi kāyena vasaṁ
 vattetīti idaṁ bho gotama pāṭihāriyaṁ yo ca 2- naṁ karoti so ca 3-
 naṁ paṭisaṁvedeti yo ca naṁ karoti tassa 4- ceva taṁ hoti idaṁ me
 bho gotama pāṭihāriyaṁ māyāsahadhammarūpaṁ viya khāyati yampidaṁ bho
 gotama pāṭihāriyaṁ idhekacco nimittena ādisati evampi te mano
 itthampi te mano itipi te cittanti so bahuñcepi ādisati
 tatheva taṁ hoti no aññathā idha pana bho gotama ekacco na
 heva kho nimittena ādisati apica kho manussānaṁ vā amanussānaṁ
 vā devatānaṁ vā saddaṁ sutvā ādisati ... Napi manusasānaṁ vā amanussānaṁ
 vā devatānaṁ vā saddaṁ sutvā ādisati apica kho vitakkayato vicārayato
 vitakkavicārasaddaṁ sutvā ādisati ... Napi vitakkayato vicārayato
 vitakkavicārasaddaṁ sutvā ādisati apica kho avitakkaṁ avicāraṁ
 samādhiṁ samāpannassa cetasā ceto paricca pajānāti yathā imassa
 bhoto manosaṅkhārā paṇihitā imassa cittassa anantarā amunnāma

  *  *  *  *  *  *
  Footnote:1 Po. Ma. yadidaṁ 2-3 Ma. va.. ito paraṁ īdisameva. 4 Ma. tasseva.
-------------------------------------------------
[page 220]
 Vitakkaṁ < PTS. A I , 172 >vitakkissatīti so bahuñcepi ādisati tatheva taṁ hoti no
 aññathāti idampi bho gotama pāṭihāriyaṁ yo ca naṁ karoti
 so ca naṁ paṭisaṁvedeti yo ca naṁ karoti tassa ceva taṁ hoti
 idampi me bho gotama pāṭihāriyaṁ māyāsahadhammarūpaṁ viya khāyati yañca
 kho idaṁ bho gotama pāṭihāriyaṁ idhekacco evaṁ anusāsati evaṁ
 vitakketha mā evaṁ vitakkayittha evaṁ manasikarotha mā evaṁ
 manasākattha idaṁ pajahatha idaṁ upasampajja viharathāti idaṁ me bho
 gotama pāṭihāriyaṁ khamati imesaṁ tiṇṇaṁ pāṭihāriyānaṁ abhikkantatarañca
 paṇītatarañca. Acchariyaṁ bho gotama abbhutaṁ bho gotama yāva
 subhāsitañcidaṁ bhotā gotamena imehi ca mayaṁ tīhi pāṭihāriyehi
 samannāgataṁ bhavantaṁ gotamaṁ dhārema bhavañhi gotamo anekavihitaṁ
 iddhividhaṁ paccanubhoti .pe. Yāvabrahmalokāpi kāyena vasaṁ vatteti
 bhavañhi gotamo avitakkaṁ avicāraṁ samādhiṁ samāpannassa cetasā ceto
 paricca pajānāti yathā imassa bhoto manosaṅkhārā paṇihitā
 imassa cittassa anantarā amunnāma vitakkaṁ vitakkissatīti bhavañhi
 gotamo evaṁ anusāsati evaṁ vitakketha mā evaṁ vitakkayittha
 evaṁ manasikarotha mā evaṁ manasākattha idaṁ pajahatha idaṁ upasampajja
 viharathāti. Addhā kho tyāhaṁ brāhmaṇa āsajja upanīyavācā bhāsitā
 apica tyāhaṁ byākarissāmi ahañhi brāhmaṇa anekavihitaṁ iddhividhaṁ
 paccanubhomi .pe. Yāvabrahmalokāpi kāyena vasaṁ vattemi
-------------------------------------------------
[page 221]
 Ahañhi brāhmaṇa avitakkaṁ avicāraṁ samādhiṁ samāpannassa cetasā
 ceto paricca pajānāmi yathā imassa bhoto manosaṅkhārā paṇihitā
 imassa cittassa anantarā amunnāma vitakkaṁ vitakkissatīti ahañhi
 brāhmaṇa evaṁ anusāsāmi evaṁ vitakketha mā evaṁ vitakkayittha
 evaṁ manasikarotha mā evaṁ manasākattha idaṁ pajahatha idaṁ upasampajja
 viharathāti. Atthi pana bho gotama añño ekabhikkhupi yo imehi
 tīhi pāṭihāriyehi samannāgato aññatra bhotā gotamenāti. Na
 kho brāhmaṇa ekaṁyeva sataṁ na dve satāni na tīṇiṁ satāni
 na cattāri satāni na pañca satāni athakho bhiyyova ye bhikkhū
 imehi tīhi pāṭihāriyehi samannāgatāti. < PTS. A I , 173 >Kahaṁ pana bho gotama
 etarahi te bhikkhū viharantīti. Imasmiṁyeva kho brāhmaṇa bhikkhusaṅgheti.
 Abhikkantaṁ bho gotama abhikkantaṁ bho gotama seyyathāpi bho
 gotama nikkujjitaṁ vā ukkujjeyya paṭicchannaṁ vā vivareyya mūḷhassa
 vā maggaṁ ācikkheyya andhakāre vā telappajjotaṁ dhāreyya
 cakkhumanto rūpāni dakkhantīti evamevaṁ bhotā gotamena anekapariyāyena
 dhammo pakāsito esāhaṁ bhavantaṁ gotamaṁ saraṇaṁ gacchāmi dhammañca
 bhikkhusaṅghañca upāsakaṁ maṁ bhavaṁ gotamo dhāretu ajjatagge pāṇupetaṁ
 saraṇaṁ gatanti.
                    Brāhmaṇavaggo paṭhamo.
-------------------------------------------------
[page 222]
                         Tassuddānaṁ
         dve janā brāhmaṇā ceva paribbājakena nibbutaṁ
         palobhajappo tikaṇṇo soṇi saṅgāravena cāti.
                      -------------
                      Mahāvaggo dutiyo
      [501] 62 Tīṇīmāni bhikkhave titthāyatanāni yāni paṇḍitehi
 samanuyuñjiyamānāni samanuggāhiyamānāni samanubhāsiyamānāni parampi
 gantvā akiriyāya saṇṭhahanti katamāni tīṇi santi bhikkhave eke
 samaṇabrāhmaṇā evaṁvādino evaṁdiṭṭhino yaṅkiñcāyaṁ purisapuggalo
 paṭisaṁvedeti sukhaṁ vā dukkhaṁ vā adukkhamasukhaṁ vā sabbantaṁ pubbe
 katahetūti santi bhikkhave eke samaṇabrāhmaṇā evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
 vā sabbantaṁ issaranimmānahetūti santi bhikkhave eke samaṇabrāhmaṇā
 evaṁvādino evaṁdiṭṭhino yaṅkiñcāyaṁ purisapuggalo paṭisaṁvedeti
 sukhaṁ vā dukkhaṁ vā adukkhamasukhaṁ vā sabbantaṁ ahetuappaccayāti.
 Tatra bhikkhave ye te samaṇabrāhmaṇā evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
 vā sabbantaṁ pubbe katahetūti tyāhaṁ upasaṅkamitvā evaṁ vadāmi
 saccaṁ kira tumhe āyasmanto evaṁvādino evaṁdiṭṭhino yaṅkiñcāyaṁ
 purisapuggalo paṭisaṁvedeti sukhaṁ vā dukkhaṁ vā adukkhamasukhaṁ vā sabbantaṁ
-------------------------------------------------
[page 223]
 Pubbe katahetūti. Te ce 1- me evaṁ puṭṭhā āmāti paṭijānanti
 tyāhaṁ evaṁ vadāmi tenahāyasmanto pāṇātipātino bhavissanti pubbe
 katahetu adinnādāyino bhavissanti pubbe katahetu abrahmacārino
 bhavissanti pubbe katahetu musāvādino bhavissanti pubbe katahetu
 pisuṇavācā bhavissanti pubbe katahetu pharusavācā bhavissanti pubbe
 katahetu samphappalāpino bhavissanti pubbe katahetu abhijjhāluno
 bhavissanti pubbe katahetu byāpannacittā bhavissanti pubbe katahetu
 micchādiṭṭhikā bhavissanti pubbe katahetu. Pubbe kataṁ kho pana bhikkhave
 sārato paccāgacchataṁ na hoti chando vā vāyāmo vā idaṁ vā
 karaṇīyaṁ idaṁ vā akaraṇīyanti iti karaṇīyākaraṇīye kho pana saccato
 thetato anupalabbhiyamāne muṭṭhassatīnaṁ anārakkhānaṁ viharataṁ na hoti
 paccattaṁ sahadhammiko samaṇavādo ayaṁ kho me bhikkhave tesu
 samaṇabrāhmaṇesu evaṁvādīsu evaṁdiṭṭhīsu paṭhamo sahadhammiko niggaho
 hoti. Tatra bhikkhave ye te samaṇabrāhmaṇā evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
 vā sabbantaṁ issaranimmānahetūti tyāhaṁ upasaṅkamitvā evaṁ
 vadāmi saccaṁ kira tumhe āyasmanto evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
 vā sabbantaṁ issaranimmānahetūti. Te ce 2- me evaṁ puṭṭhā āmāti
 paṭijānanti tyāhaṁ evaṁ vadāmi tenahāyasmanto pāṇātipātino

  *  *  *  *  *  *
  Footnote:1-2 Po. Ma. ca.
-------------------------------------------------
[page 224]
 Bhavissanti issaranimmānahetu .pe. Micchādiṭṭhikā bhavissanti
 issaranimmānahetu. Issaranimmānānaṁ kho pana bhikkhave sārato
 paccāgacchataṁ na hoti chando vā vāyāmo vā idaṁ vā
 karaṇīyaṁ idaṁ vā akaraṇīyanti iti karaṇīyākaraṇīye kho pana saccato
 thetato anupalabbhiyamāne muṭṭhassatīnaṁ anārakkhānaṁ viharataṁ na hoti
 paccattaṁ sahadhammiko samaṇavādo ayaṁ kho me bhikkhave tesu
 samaṇabrāhmaṇesu < PTS. A I , 175 >evaṁvādīsu evaṁdiṭṭhīsu dutiyo sahadhammiko niggaho
 hoti. Tatra bhikkhave ye te samaṇabrāhmaṇā evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā
 adukkhamasukhaṁ vā sabbantaṁ ahetuappaccayāti tyāhaṁ upasaṅkamitvā
 evaṁ vadāmi saccaṁ kira tumhe āyasmanto evaṁvādino evaṁdiṭṭhino
 yaṅkiñcāyaṁ purisapuggalo paṭisaṁvedeti sukhaṁ vā dukkhaṁ vā adukkhamasukhaṁ
 vā sabbantaṁ ahetuappaccayāti. Te ce me evaṁ puṭṭhā āmāti
 paṭijānanti tyāhaṁ evaṁ vadāmi tenahāyasmanto pāṇātipātino
 bhavissanti ahetuappaccayā .pe. Micchādiṭṭhikā bhavissanti
 ahetuappaccayā. Ahetu 1- kho pana bhikkhave sārato paccāgacchataṁ na hoti
 chando vā vāyāmo vā idaṁ vā karaṇīyaṁ idaṁ vā akaraṇīyanti
 iti karaṇīyākaraṇīye kho pana saccato thetato anupalabbhiyamāne
 muṭṭhassatīnaṁ anārakkhānaṁ viharataṁ na hoti paccattaṁ sahadhammiko samaṇavādo
 ayaṁ kho me bhikkhave tesu samaṇabrāhmaṇesu evaṁvādīsu evaṁdiṭṭhīsu

  *  *  *  *  *  *
  Footnote:1 Ma. ahetuappaccayaṁ. Yu. ahetuappaccayā.
-------------------------------------------------
[page 225]
 Tatiyo sahadhammiko niggaho hoti. Imāni kho bhikkhave tīṇi
 titthāyatanāni yāni paṇḍitehi samanuyuñjiyamānāni samanuggāhiyamānāni
 samanubhāsiyamānāni parampi gantvā akiriyāya saṇṭhahanti. Ayaṁ kho
 pana bhikkhave mayā dhammo desito aniggahito asaṅkiliṭṭho anupavajjo
 appaṭikkuṭṭho samaṇehi brāhmaṇehi viññūhi katamo ca bhikkhave
 mayā dhammo desito aniggahito asaṅkiliṭṭho anupavajjo appaṭikkuṭṭho
 samaṇehi brāhmaṇehi viññūhi imā cha dhātuyoti bhikkhave mayā
 dhammo desito aniggahito asaṅkiliṭṭho anupavajjo appaṭikkuṭṭho
 samaṇehi brāhmaṇehi viññūhi. Imāni cha phassāyatanānīti bhikkhave
 mayā dhammo desito aniggahito asaṅkiliṭṭho anupavajjo appaṭikkuṭṭho
 samaṇehi brāhmaṇehi viññūhi. Ime aṭṭhārasa manopavicārāti
 bhikkhave mayā dhammo desito aniggahito asaṅkiliṭṭho anupavajjo
 appaṭikkuṭṭho samaṇehi brāhmaṇehi viññūhi. Imāni cattāri
 ariyasaccānīti bhikkhave mayā dhammo desito aniggahito asaṅkiliṭṭho
 anupavajjo appaṭikkuṭṭho samaṇehi brāhmaṇehi viññūhi. Imā
 cha dhātuyoti bhikkhave mayā dhammo desito aniggahito asaṅkiliṭṭho
 anupavajjo appaṭikkuṭṭho samaṇehi brāhmaṇehi viññūhīti iti < PTS. A I , 176 >kho
 panetaṁ vuttaṁ kiñcetaṁ paṭicca vuttaṁ chayimā bhikkhave dhātuyo
 paṭhavīdhātu āpodhātu tejodhātu vāyodhātu ākāsadhātu viññāṇadhātu
-------------------------------------------------
[page 226]
 Imā cha dhātuyoti bhikkhave mayā dhammo desito aniggahito asaṅkiliṭṭho
 anupavajjo appaṭikkuṭṭho samaṇehi brāhmaṇehi viññūhīti iti yantaṁ
 vuttaṁ idametaṁ paṭicca vuttaṁ. Imāni cha phassāyatanānīti bhikkhave
 mayā dhammo desito aniggahito asaṅkiliṭṭho anupavajjo appaṭikkuṭṭho
 samaṇehi brāhmaṇehi viññūhīti iti kho panetaṁ vuttaṁ kiñcetaṁ
 paṭicca vuttaṁ chayimāni bhikkhave phassāyatanāni cakkhuṁ phassāyatanaṁ
 sotaṁ phassāyatanaṁ ghānaṁ phassāyatanaṁ jivhā phassāyatanaṁ kāyo phassāyatanaṁ
 mano phassāyatanaṁ imāni cha phassāyatanānīti bhikkhave mayā dhammo
 desito aniggahito asaṅkiliṭṭho anupavajjo appaṭikkuṭṭho samaṇehi
 brāhmaṇehi viññūhīti iti yantaṁ vuttaṁ idametaṁ paṭicca vuttaṁ.
 Ime aṭṭhārasa manopavicārāti bhikkhave mayā dhammo desito aniggahito
 asaṅkiliṭṭho anupavajjo appaṭikkuṭṭho samaṇehi brāhmaṇehi viññūhīti
 iti kho panetaṁ vuttaṁ kiñcetaṁ paṭicca vuttaṁ cakkhunā rūpaṁ
 disvā somanassaṭṭhāniyaṁ rūpaṁ upavicarati domanassaṭṭhāniyaṁ rūpaṁ upavicarati
 upekkhāṭṭhāniyaṁ rūpaṁ upavicarati sotena saddaṁ sutvā ... Ghānena
 gandhaṁ ghāyitvā ... Jivhāya rasaṁ sāyitvā ... Kāyena phoṭṭhabbaṁ phusitvā
 ... Manasā dhammaṁ viññāya somanassaṭṭhāniyaṁ dhammaṁ upavicarati
 domanassaṭṭhāniyaṁ dhammaṁ upavicarati upekkhāṭṭhāniyaṁ dhammaṁ upavicarati
 ime aṭṭhārasa manopavicārāti bhikkhave mayā dhammo desito aniggahito
 asaṅkiliṭṭho anupavajjo appaṭikkuṭṭho samaṇehi brāhmaṇehi viññūhīti
-------------------------------------------------
[page 227]
 Iti yantaṁ vuttaṁ idametaṁ paṭicca vuttaṁ. Imāni cattāri
 ariyasaccānīti bhikkhave mayā dhammo desito aniggahito asaṅkiliṭṭho
 anupavajjo appaṭikkuṭṭho samaṇehi brāhmaṇehi viññūhīti iti kho
 panetaṁ vuttaṁ kiñcetaṁ paṭicca vuttaṁ channaṁ bhikkhave dhātūnaṁ upādāya
 gabbhassāvakkanti hoti okkantiyā sati nāmarūpaṁ nāmarūpapaccayā
 saḷāyatanaṁ saḷāyatanapaccayā phasso phassapaccayā vedanā vediyamānassa
 kho panāhaṁ bhikkhave idaṁ dukkhanti paññāpemi ayaṁ dukkhasamudayoti
 paññāpemi ayaṁ dukkhanirodhoti paññāpemi ayaṁ dukkhanirodhagāminī
 paṭipadāti paññāpemi katamañca bhikkhave dukkhaṁ ariyasaccaṁ< PTS. A I , 177 >
 jātipi dukkhā jarāpi dukkhā [1]- maraṇampi dukkhaṁ sokaparidevadukkhadomanas-
 supāyāsāpi dukkhā appiyehi 2- sampayogo dukkho piyehi vippayogo
 dukkho yampicchaṁ na labhati tampi dukkhaṁ saṅkhittena pañcupādānakkhandhā dukkhā
 idaṁ vuccati bhikkhave dukkhaṁ ariyasaccaṁ katamañca bhikkhave dukkhasamudayo 3-
 ariyasaccaṁ avijjāpaccayā saṅkhārā saṅkhārapaccayā viññāṇaṁ
 viññāṇapaccayā nāmarūpaṁ nāmarūpapaccayā saḷāyatanaṁ saḷāyatanapaccayā
 phasso phassapaccayā vedanā vedanāpaccayā taṇhā taṇhāpaccayā
 upādānaṁ upādānapaccayā bhavo bhavapaccayā jāti jātipaccayā
 jarāmaraṇaṁ sokaparidevadukkhadomanassupāyāsā sambhavanti evametassa
 kevalassa dukkhakkhandhassa samudayo hoti idaṁ vuccati bhikkhave dukkhasamudayo 4-
 ariyasaccaṁ katamañca bhikkhave dukkhanirodho 5- ariyasaccaṁ avijjāya

  *  *  *  *  *  *
  Footnote:1 Po. Yu. byādhipi dukkhā. 2 Po. Ma. Yu. appiyehi ... dukkhoti ime pāṭhā
 natthi. 3-4 Po. Ma. Yu. dukkhasamudayaṁ. 5 Po. Ma. Yu. dukkhanirodhaṁ.
-------------------------------------------------
[page 228]
 Tveva asesavirāganirodhā saṅkhāranirodho saṅkhāranirodhā viññāṇanirodho
 viññāṇanirodhā nāmarūpanirodho nāmarūpanirodhā saḷāyatananirodho
 saḷāyatananirodhā phassanirodho phassanirodhā vedanānirodho vedanānirodhā
 taṇhānirodho taṇhānirodhā upādānanirodho upādānanirodhā
 bhavanirodho bhavanirodhā jātinirodho jātinirodhā jarāmaraṇaṁ
 sokaparidevadukkhadomanassupāyāsā nirujjhanti evametassa kevalassa
 dukkhakkhandhassa nirodho hoti idaṁ vuccati bhikkhave dukkhanirodho ariyasaccaṁ
 katamañca bhikkhave dukkhanirodhagāminī paṭipadā ariyasaccaṁ ayameva
 ariyo aṭṭhaṅgiko maggo seyyathīdaṁ sammādiṭṭhi sammāsaṅkappo
 sammāvācā sammākammanto sammāājīvo sammāvāyāmo sammāsati
 sammāsamādhi idaṁ vuccati bhikkhave dukkhanirodhagāminī paṭipadā
 ariyasaccaṁ imāni cattāri ariyasaccānīti bhikkhave mayā dhammo desito
 aniggahito asaṅkiliṭṭho anupavajjo appaṭikkuṭṭho samaṇehi
 brāhmaṇehi viññūhīti < PTS. A I , 178 >iti yantaṁ vuttaṁ idametaṁ paṭicca vuttanti.
      [502] 63 Tīṇīmāni bhikkhave amātāputtikāni bhayānīti assutavā
 puthujjano bhāsati katamāni tīṇi hoti so bhikkhave samayo
 yaṁ mahāaggiḍāho vuṭṭhāti mahāaggiḍāhe kho pana bhikkhave
 vuṭṭhite tena gāmāpi ḍayhanti nigamāpi ḍayhanti nagarāpi
 ḍayhanti gāmesupi ḍayhamānesu nigamesupi ḍayhamānesu nagaresupi
 ḍayhamānesu tattha mātāpi puttaṁ na paṭilabhati puttopi mātaraṁ
-------------------------------------------------
[page 229]
 Na paṭilabhati idaṁ bhikkhave paṭhamaṁ amātāputtikaṁ bhayanti assutavā
 puthujjano bhāsati. Puna ca paraṁ bhikkhave hoti so samayo yaṁ
 mahāmegho vuṭṭhāti mahāmeghe kho pana bhikkhave vuṭṭhite mahāudakavāhako
 sañjāyati mahāudakavāhake [1]- sañjāte tena gāmāpi
 vuyhanti nigamāpi vuyhanti nagarāpi vuyhanti gāmesupi
 vuyhamānesu nigamesupi vuyhamānesu nagaresupi vuyhamānesu tattha
 mātāpi puttaṁ na paṭilabhati puttopi mātaraṁ na paṭilabhati idaṁ
 bhikkhave dutiyaṁ amātāputtikaṁ bhayanti assutavā puthujjano bhāsati. Puna
 ca paraṁ bhikkhave hoti so samayo yaṁ bhayaṁ hoti aṭavīsaṅkopo
 cakkasamārūḷhā jānapadā pariyāyanti bhaye kho pana bhikkhave sati
 aṭavīsaṅkope cakkasamārūḷhesu jānapadesu pariyāyantesu tattha mātāpi
 puttaṁ na paṭilabhati puttopi mātaraṁ na paṭilabhati idaṁ bhikkhave
 tatiyaṁ amātāputtikaṁ bhayanti assutavā puthujjano bhāsati. Imāni kho
 bhikkhave tīṇi amātāputtikāni bhayānīti assutavā puthujjano bhāsati.
 Tāni kho panimāni bhikkhave tīṇi samātāputtikāniyeva bhayāni
 amātāputtikāni 2- bhayānīti assutavā puthujjano bhāsati katamāni tīṇi
 hoti so bhikkhave samayo yaṁ mahāaggiḍāho vuṭṭhāti mahāaggiḍāhe
 kho pana bhikkhave vuṭṭhite tena gāmāpi ḍayhanti nigamāpi ḍayhanti
 nagarāpi ḍayhanti gāmesupi ḍayhamānesu nigamesupi ḍayhamānesu
 nagaresupi ḍayhamānesu hoti so samayo yaṁ kadāci karahaci mātāpi

  *  *  *  *  *  *
  Footnote:1 Ma. kho pana bhikkhave sañjāyante. 2 Po. Yu. amātāputtikāniyeva.
-------------------------------------------------
[page 230]
 Puttaṁ paṭilabhati puttopi mātaraṁ paṭilabhati idaṁ bhikkhave paṭhamaṁ
 samātāputtikaññeva bhayaṁ amātāputtikaṁ bhayanti assutavā puthujjano
 bhāsati. Puna ca paraṁ bhikkhave hoti so samayo yaṁ mahāmegho
 vuṭṭhāti mahāmeghe kho pana bhikkhave vuṭṭhite mahāudakavāhako
 sañjāyati mahāudakavāhake sañjāte tena gāmāpi vuyhanti nigamāpi
 vuyhanti nagarāpi vuyhanti gāmesupi vuyhamānesu nigamesupi
 vuyhamānesu nagaresupi vuyhamānesu hoti so samayo yaṁ kadāci
 karahaci mātāpi puttaṁ paṭilabhati puttopi mātaraṁ paṭilabhati idaṁ
 bhikkhave dutiyaṁ samātāputtikaññeva bhayaṁ amātāputtikaṁ bhayanti assutavā
 puthujjano bhāsati. Puna ca paraṁ bhikkhave hoti so samayo yaṁ bhayaṁ
 hoti aṭavīsaṅkopo cakkasamārūḷhā jānapadā pariyāyanti bhaye kho
 pana bhikkhave sati aṭavīsaṅkope cakkasamārūḷhesu jānapadesu pariyāyantesu
 hoti so samayo yaṁ kadāci karahaci mātāpi puttaṁ paṭilabhati
 puttopi mātaraṁ paṭilabhati idaṁ bhikkhave tatiyaṁ samātāputtikaññeva
 bhayaṁ amātāputtikaṁ bhayanti assutavā puthujjano bhāsati. Imāni kho
 bhikkhave tīṇi samātāputtikāniyeva bhayāni amātāputtikāni bhayānīti
 assutavā puthujjano bhāsati. Tīṇīmāni bhikkhave amātāputtikāni bhayāni
 katamāni tīṇi jarābhayaṁ byādhibhayaṁ maraṇabhayaṁ 1- na bhikkhave mātā
 puttaṁ jīramānaṁ evaṁ labhati ahaṁ jīrāmi mā me putto jīrīti
 putto vā pana mātaraṁ jīramānaṁ na evaṁ labhati ahaṁ jīrāmi mā

  *  *  *  *  *  *
  Footnote:1 Po. Ma. maraṇabhayanti.
-------------------------------------------------
[page 231]
 Me mātā jīrīti. Na bhikkhave mātā puttaṁ byādhiyamānaṁ evaṁ labhati
 ahaṁ byādhiyāmi mā me putto byādhiyīti putto vā pana mātaraṁ
 byādhiyamānaṁ na evaṁ labhati ahaṁ byādhiyāmi mā me mātā
 byādhiyīti. Na bhikkhave mātā puttaṁ miyyamānaṁ evaṁ labhati ahaṁ
 miyyāmi mā me putto miyyīti putto vā pana mātaraṁ
 miyyamānaṁ na evaṁ labhati ahaṁ miyyāmi mā < PTS. A I , 180 >me mātā miyyīti.
 Imāni kho bhikkhave tīṇi amātāputtikāni bhayāni 1-. Atthi bhikkhave
 maggo atthi paṭipadā imesañca tiṇṇaṁ samātāputtikānaṁ bhayānaṁ
 imesañca tiṇṇaṁ amātāputtikānaṁ bhayānaṁ pahānāya samatikkamāya
 saṁvattati katamo ca bhikkhave maggo katamā [2]- paṭipadā imesañca
 tiṇṇaṁ samātāputtikānaṁ bhayānaṁ imesañca tiṇṇaṁ amātāputtikānaṁ
 bhayānaṁ pahānāya samatikkamāya saṁvattati ayameva ariyo aṭṭhaṅgiko
 maggo seyyathīdaṁ sammādiṭṭhi sammāsaṅkappo sammāvācā
 sammākammanto sammāājīvo sammāvāyāmo sammāsati
 sammāsamādhi ayaṁ kho bhikkhave maggo ayaṁ paṭipadā imesañca tiṇṇaṁ
 samātāputtikānaṁ bhayānaṁ imesañca tiṇṇaṁ amātāputtikānaṁ bhayānaṁ
 pahānāya samatikkamāya saṁvattatīti.
      [503] 64 Ekaṁ samayaṁ bhagavā kosalesu cārikaṁ caramāno mahatā
 bhikkhusaṅghena saddhiṁ yena venāgapuraṁ nāma kosalānaṁ brāhmaṇagāmo
 tadavasari. Assosuṁ kho venāgapurikā brāhmaṇagahapatikā samaṇo

  *  *  *  *  *  *
  Footnote:1 Ma. Yu. bhayānīti. 2 Po. Ma. ca.
-------------------------------------------------
[page 232]
 Khalu bho gotamo sakyaputto sakyakulā pabbajito venāgapuraṁ
 anuppatto taṁ kho pana bhavantaṁ gotamaṁ evaṁ kalyāṇo kittisaddo
 abbhuggato itipi so bhagavā arahaṁ sammāsambuddho vijjācaraṇasampanno
 sugato lokavidū anuttaro purisadammasārathi satthā devamanussānaṁ
 buddho bhagavā 1- so imaṁ lokaṁ sadevakaṁ samārakaṁ sabrahmakaṁ
 sassamaṇabrāhmaṇiṁ pajaṁ sadevamanussaṁ sayaṁ abhiññā sacchikatvā pavedeti
 so dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
 sādhu kho pana tathārūpānaṁ arahataṁ dassanaṁ hotīti. Athakho
 venāgapurikā brāhmaṇagahapatikā yena bhagavā tenupasaṅkamiṁsu
 upasaṅkamitvā appekacce bhagavantaṁ abhivādetvā ekamantaṁ < PTS. A I , 181 >nisīdiṁsu
 appekacce bhagavatā saddhiṁ sammodiṁsu sammodanīyaṁ kathaṁ sārāṇīyaṁ
 vītisāretvā ekamantaṁ nisīdiṁsu appekacce yena bhagavā
 tenañjalimpaṇāmetvā ekamantaṁ nisīdiṁsu appekacce nāmagottaṁ
 sāvetvā ekamantaṁ nisīdiṁsu appekacce tuṇhībhūtā ekamantaṁ nisīdiṁsu
 ekamantaṁ nisinno kho venāgapuriko vacchagotto brāhmaṇo bhagavantaṁ
 etadavoca acchariyaṁ bho gotama abbhutaṁ bho gotama yāvañcidaṁ
 bhoto gotamassa vippasannāni indriyāni parisuddho chavivaṇṇo
 pariyodāto seyyathāpi bho gotama sāradaṁ badarapaṇḍuṁ parisuddhaṁ
 hoti pariyodātaṁ evameva bhoto gotamassa vippasannāni indriyāni

  *  *  *  *  *  *
  Footnote:1 Po. Ma. bhagavāti.
-------------------------------------------------
[page 233]
 Parisuddho chavivaṇṇo pariyodāto seyyathāpi bho gotama tālapakkaṁ
 sampati bandhanā pamuttaṁ parisuddhaṁ hoti pariyodātaṁ evameva bhoto
 gotamassa vippasannāni indriyāni parisuddho chavivaṇṇo pariyodāto
 seyyathāpi bho gotama nekkhaṁ jambonadaṁ dakkhakammāraputtasuparikammakataṁ
 kusalasampahaṭṭhaṁ 1- paṇḍukambale nikkhittaṁ bhāsate ca tapate ca virocati
 ca evameva bhoto gotamassa vippasannāni indriyāni parisuddho
 chavivaṇṇo pariyodāto yāni nūna 2- tāni bho gotama uccāsayanamahāsayanāni
 seyyathīdaṁ āsandi pallaṅko goṇako cittikā 3- paṭikā
 paṭalikā tūlikā vikatikā uddhalomī ekantalomī kaṭṭhissaṁ koseyyaṁ kuttakaṁ
 hatthattharaṁ assattharaṁ rathattharaṁ ajinappaveṇi kādasimigapavarapaccattharaṇaṁ
 sauttaracchadaṁ ubhatolohitakupadhānaṁ evarūpānaṁ nūna bhavaṁ gotamo
 uccāsayanamahāsayanānaṁ nikāmalābhī akicchalābhī akasiralābhīti. Yāni kho
 pana tāni brāhmaṇa uccāsayanamahāsayanāni seyyathīdaṁ āsandi
 ... Ubhatolohitakupadhānaṁ dullabhāni tāni pabbajitānaṁ laddhāni ca 4-
 na kappanti tīṇi kho imāni brāhmaṇa uccāsayanamahāsayanāni
 yesāhaṁ etarahi nikāmalābhī akicchalābhī akasiralābhī katamāni tīṇi
 dibbaṁ uccāsayanamahāsayanaṁ brahmaṁ uccāsayanamahāsayanaṁ ariyaṁ
 uccāsayanamahāsayanaṁ imāni kho brāhmaṇa tīṇi uccāsayanamahāsayanāni
 yesāhaṁ etarahi nikāmalābhī akicchalābhī akasiralābhīti.

  *  *  *  *  *  *
  Footnote:1 Ma. ukkāmukhe sukusalasampahaṭṭhaṁ. 2 Ma. ayaṁ pāṭho natthi. 3 Po. Yu.
 cittakā. Ma. cittako. 4 Po. Ma. ca pana.
-------------------------------------------------
[page 234]
 Katamaṁ pana taṁ bho gotama dibbaṁ uccāsayanamahāsayanaṁ yassa bhavaṁ
 gotamo etarahi nikāmalābhī akicchalābhī akasiralābhīti. Idhāhaṁ brāhmaṇa
 yaṁ gāmaṁ vā nigamaṁ vā upanissāya viharāmi so pubbaṇhasamayaṁ
 nivāsetvā pattacīvaramādāya tameva gāmaṁ vā nigamaṁ vā piṇḍāya
 pavisāmi so pacchābhattaṁ piṇḍapātapaṭikkanto vanantaṁyeva 1- pacārayāmi 2-
 so yadeva tattha honti tiṇāni vā paṇṇāni vā tāni ekajjhaṁ
 saṅgharitvā nisīdāmi pallaṅkaṁ ābhujitvā ujuṁ kāyaṁ paṇidhāya parimukhaṁ
 satiṁ upaṭṭhapetvā so vivicceva kāmehi vivicca akusalehi dhammehi
 savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi
 vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ pītisukhaṁ dutiyaṁ jhānaṁ upasampajja viharāmi pītiyā
 ca virāgā upekkhako ca viharāmi sato ca sampajāno sukhañca kāyena
 paṭisaṁvedemi yantaṁ ariyā ācikkhanti upekkhako satimā sukhavihārīti
 tatiyaṁ jhānaṁ upasampajja viharāmi sukhassa ca pahānā dukkhassa
 ca pahānā pubbeva somanassadomanassānaṁ atthaṅgamā adukkhamasukhaṁ
 upekkhāsatipārisuddhiṁ catutthaṁ jhānaṁ upasampajja viharāmi so ce
 ahaṁ brāhmaṇa evambhūto caṅkamāmi dibbo me eso tasmiṁ
 samaye caṅkamo hoti so ce ahaṁ brāhmaṇa evambhūto
 tiṭṭhāmi dibbaṁ me etaṁ tasmiṁ samaye ṭhānaṁ hoti so ce
 ahaṁ brāhmaṇa evambhūto nisīdāmi dibbaṁ me etaṁ tasmiṁ

  *  *  *  *  *  *
  Footnote:1 Ma. vanantayeva pavisāmi. ito paraṁ īdisameva. 2 Po. patārayāmi. ito paraṁ
  īdisameva.
-------------------------------------------------
[page 235]
 Samaye āsanaṁ hoti so ce ahaṁ brāhmaṇa evambhūto seyyaṁ
 kappemi dibbaṁ me etaṁ tasmiṁ samaye < PTS. A I , 183 >uccāsayanamahāsayanaṁ
 hoti idaṁ kho taṁ 1- brāhmaṇa dibbaṁ uccāsayanamahāsayanaṁ yassāhaṁ
 etarahi nikāmalābhī akicchalābhī akasiralābhīti. Acchariyaṁ bho gotama
 abbhutaṁ bho gotama ko cañño evarūpassa dibbassa
 uccāsayanamahāsayanassa nikāmalābhī bhavissati akicchalābhī akasiralābhī
 aññatra bhotā gotamena katamaṁ pana taṁ bho gotama brahmaṁ
 uccāsayanamahāsayanaṁ yassa bhavaṁ gotamo etarahi nikāmalābhī akicchalābhī
 akasiralābhīti. Idhāhaṁ brāhmaṇa yaṁ gāmaṁ vā nigamaṁ vā upanissāya
 viharāmi so pubbaṇhasamayaṁ nivāsetvā pattacīvaramādāya tameva gāmaṁ
 vā nigamaṁ vā piṇḍāya pavisāmi so pacchābhattaṁ piṇḍapātapaṭikkanto
 vanantaṁyeva pacārayāmi so yadeva tattha honti tiṇāni vā paṇṇāni
 vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ
 paṇidhāya parimukhaṁ satiṁ upaṭṭhapetvā so mettāsahagatena cetasā
 ekaṁ disaṁ pharitvā viharāmi tathā dutiyaṁ tathā tatiyaṁ tathā catutthaṁ
 iti uddhamadho tiriyaṁ sabbadhi sabbattatāya sabbāvantaṁ lokaṁ
 mettāsahagatena cetasā vipulena mahaggatena appamāṇena averena
 abyāpajjhena pharitvā viharāmi karuṇāsahagatena cetasā ... Muditāsahagatena
 cetasā ... Upekkhāsahagatena cetasā ekaṁ disaṁ pharitvā viharāmi tathā
 dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 236]
 Sabbattatāya sabbāvantaṁ lokaṁ upekkhāsahagatena cetasā vipulena
 mahaggatena appamāṇena averena abyāpajjhena pharitvā viharāmi so
 ce ahaṁ brāhmaṇa evambhūto caṅkamāmi brahmā me eso tasmiṁ
 samaye caṅkamo hoti so ce ahaṁ brāhmaṇa evambhūto tiṭṭhāmi
 ... Nisīdāmi ... Seyyaṁ kappemi brahmaṁ me etaṁ tasmiṁ samaye
 uccāsayanamahāsayanaṁ hoti idaṁ kho taṁ brāhmaṇa brahmaṁ uccāsayanamahāsayanaṁ
 yassāhaṁ etarahi nikāmalābhī akicchalābhī akasiralābhīti.
 Acchariyaṁ bho gotama abbhutaṁ bho gotama ko cañño evarūpassa
 brahmassa uccāsayanamahāsayanassa nikāmalābhī bhavissati akicchalābhī
 akasiralābhī aññatra bhotā gotamena katamaṁ pana taṁ bho gotama ariyaṁ
 uccāsayanamahāsayanaṁ yassa bhavaṁ gotamo etarahi nikāmalābhī akicchalābhī
 akasiralābhīti. Idhāhaṁ brāhmaṇa yaṁ gāmaṁ vā nigamaṁ vā upanissāya
 viharāmi so pubbaṇhasamayaṁ nivāsetvā pattacīvaramādāya tameva gāmaṁ
 vā nigamaṁ vā piṇḍāya pavisāmi so pacchābhattaṁ piṇḍapātapaṭikkanto
 vanantaṁyeva pacārayāmi so yadeva tattha honti tiṇāni vā paṇṇāni
 vā tāni ekajjhaṁ saṅgharitvā nisīdāmi pallaṅkaṁ ābhujitvā ujuṁ kāyaṁ
 paṇidhāya parimukhaṁ satiṁ upaṭṭhapetvā so evaṁ pajānāmi rāgo
 me pahīno ucchinnamūlo tālāvatthukato anabhāvaṅgato āyatiṁ anuppādadhammo
 doso me pahīno ucchinnamūlo tālāvatthukato anabhāvaṅgato
 āyatiṁ anuppādadhammo moho me pahīno ucchinnamūlo tālāvatthukato
-------------------------------------------------
[page 237]
 Anabhāvaṅgato āyatiṁ anuppādadhammo so ce ahaṁ brāhmaṇa evambhūto
 caṅkamāmi ariyo me eso tasmiṁ samaye caṅkamo hoti so ce
 ahaṁ brāhmaṇa evambhūto tiṭṭhāmi ... Nisīdāmi ... Seyyaṁ kappemi
 ariyaṁ me etaṁ tasmiṁ samaye uccāsayanamahāsayanaṁ hoti idaṁ kho taṁ
 brāhmaṇa ariyaṁ uccāsayanamahāsayanaṁ yassāhaṁ etarahi nikāmalābhī
 akicchalābhī akasiralābhīti. Acchariyaṁ bho gotama abbhutaṁ bho gotama
 ko cañño evarūpassa ariyassa uccāsayanamahāsayanassa nikāmalābhī
 bhavissati akicchalābhī akasiralābhī aññatra bhotā gotamena abhikkantaṁ
 bho gotama abhikkantaṁ bho gotama seyyathāpi bho gotama nikkujjitaṁ
 vā ukkujjeyya paṭicchannaṁ vā vivareyya mūḷhassa vā maggaṁ
 ācikkheyya andhakāre vā telappajjotaṁ dhāreyya cakkhumanto rūpāni
 dakkhantīti evamevaṁ [1]- bhotā gotamena < PTS. A I , 185 >anekapariyāyena dhammo pakāsito
 ete mayaṁ bhavantaṁ gotamaṁ saraṇaṁ gacchāma dhammañca bhikkhusaṅghañca
 upāsake no bhavaṁ gotamo dhāretu ajjatagge pāṇupete saraṇaṁ gateti.
      [504] 65 Ekaṁ samayaṁ bhagavā rājagahe viharati gijjhakūṭe pabbate.
 Tena kho pana samayena sarabho nāma paribbājako acirapakkanto hoti
 imasmā dhammavinayā so rājagahe parisati evaṁ vācaṁ bhāsati aññāto
 mayā samaṇānaṁ sakyaputtiyānaṁ 2- dhammo aññāya ca panāhaṁ samaṇānaṁ
 sakyaputtiyānaṁ dhammaṁ evāhaṁ tasmā dhammavinayā apakkantoti.
 Athakho sambahulā bhikkhū pubbaṇhasamayaṁ nivāsetvā pattacīvaramādāya

  *  *  *  *  *  *
  Footnote:1 Ma. kho. 2 Po. Ma. sakyaputtikānaṁ. ito paraṁ īdisameva.
-------------------------------------------------
[page 238]
 Rājagahaṁ piṇḍāya pavisiṁsu. Assosuṁ kho te bhikkhū sarabhassa paribbājakassa
 rājagahe parisati evaṁ vācaṁ bhāsamānassa aññāto mayā samaṇānaṁ
 sakyaputtiyānaṁ dhammo aññāya ca panāhaṁ samaṇānaṁ sakyaputtiyānaṁ
 dhammaṁ evāhaṁ tasmā dhammavinayā apakkantoti. Athakho te bhikkhū
 rājagahe piṇḍāya caritvā pacchābhattaṁ piṇḍapātapaṭikkantā yena
 bhagavā tenupasaṅkamiṁsu upasaṅkamitvā bhagavantaṁ abhivādetvā ekamantaṁ
 nisīdiṁsu ekamantaṁ nisinnā kho te bhikkhū bhagavantaṁ etadavocuṁ sarabho
 nāma bhante paribbājako acirapakkanto imasmā dhammavinayā so
 rājagahe parisati evaṁ vācaṁ bhāsati aññāto mayā samaṇānaṁ
 sakyaputtiyānaṁ dhammo aññāya ca panāhaṁ samaṇānaṁ sakyaputtiyānaṁ
 dhammaṁ evāhaṁ tasmā dhammavinayā apakkantoti sādhu bhante bhagavā
 yena sappiniyā 1- tīraṁ paribbājakārāmo yena sarabho paribbājako
 tenupasaṅkamatu anukampaṁ upādāyāti. Adhivāsesi bhagavā tuṇhībhāvena.
 Athakho bhagavā sāyaṇhasamayaṁ paṭisallānā vuṭṭhito yena sappiniyā 2-
 tīraṁ paribbājakārāmo yena < PTS. A I , 186 >sarabho paribbājako tenupasaṅkami
 upasaṅkamitvā paññatte āsane nisīdi nisajja kho bhagavā sarabhaṁ
 paribbājakaṁ etadavoca saccaṁ kira tvaṁ sarabha evaṁ vadesi aññāto
 mayā samaṇānaṁ sakyaputtiyānaṁ dhammo aññāya ca panāhaṁ samaṇānaṁ
 sakyaputtiyānaṁ dhammaṁ evāhaṁ tasmā dhammavinayā apakkantoti.
 Evaṁ vutte sarabho paribbājako tuṇhī ahosi. Dutiyampi kho bhagavā

  *  *  *  *  *  *
  Footnote:1-2 Ma. Yu. sappinikā. ito paraṁ īdisameva.
-------------------------------------------------
[page 239]
 Sarabhaṁ paribbājakaṁ etadavoca vadehi sarabha kinti te aññāto
 samaṇānaṁ sakyaputtiyānaṁ dhammo sace te aparipūraṁ bhavissati ahaṁ
 paripūressāmi sace pana te paripūraṁ bhavissati ahaṁ anumodissāmīti.
 Dutiyampi kho sarabho paribbājako tuṇhī ahosi. Tatiyampi kho
 bhagavā sarabhaṁ paribbājakaṁ etadavoca mayā 1- kho sarabha paññāyati
 samaṇānaṁ sakyaputtiyānaṁ dhammo vadehi sarabha kinti te aññāto
 samaṇānaṁ sakyaputtiyānaṁ dhammo sace te aparipūraṁ bhavissati ahaṁ
 paripūressāmi sace pana te paripūraṁ bhavissati ahaṁ anumodissāmīti.
 Tatiyampi kho sarabho paribbājako tuṇhī ahosi. Athakho te paribbājakā 2-
 sarabhaṁ paribbājakaṁ etadavocuṁ yadeva kho tvaṁ āvuso sarabha samaṇaṁ
 gotamaṁ yāceyyāsi tadeva te samaṇo gotamo pavāreti vadehi
 āvuso sarabha kinti te aññāto samaṇānaṁ sakyaputtiyānaṁ dhammo
 sace te aparipūraṁ bhavissati samaṇo gotamo paripūressati sace
 pana te paripūraṁ bhavissati samaṇo gotamo anumodissatīti. Evaṁ
 vutte sarabho paribbājako tuṇhībhūto maṅkubhūto pattakkhandho adhomukho
 pajjhāyanto appaṭibhāṇo nisīdi. Athakho bhagavā sarabhaṁ paribbājakaṁ
 tuṇhībhūtaṁ maṅkubhūtaṁ pattakkhandhaṁ adhomukhaṁ pajjhāyantaṁ appaṭibhāṇaṁ viditvā
 te paribbājake etadavoca yo kho maṁ < PTS. A I , 187 >paribbājakā 3- evaṁ vadeyya
 sammāsambuddhassa te paṭijānato ime dhammā anabhisambuddhāti tamahaṁ

  *  *  *  *  *  *
  Footnote:1 Ma. yo kho. 2 Yu. paribbājakā rājagahakā. 3 Po. Yu. paribbājako.
 ito paraṁ īdisameva.
-------------------------------------------------
[page 240]
 Tattha sādhukaṁ samanuyuñjeyyaṁ samanuggāheyyaṁ samanubhāseyyaṁ so vata mayā
 sādhukaṁ samanuyuñjiyamāno samanuggāhiyamāno samanubhāsiyamāno aṭṭhānametaṁ
 anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya
 aññena vā aññaṁ paṭicarissati bahiddhā kathaṁ apanāmessati kopañca
 dosañca appaccayañca pātukarissati tuṇhībhūto vā maṅkubhūto
 pattakkhandho adhomukho pajjhāyanto appaṭibhāṇo nisīdissati seyyathāpi
 sarabho paribbājako yo kho maṁ paribbājakā evaṁ vadeyya khīṇāsavassa
 te paṭijānato ime āsavā aparikkhīṇāti tamahaṁ tattha sādhukaṁ
 samanuyuñjeyyaṁ samanuggāheyyaṁ samanubhāseyyaṁ so vata mayā sādhukaṁ
 samanuyuñjiyamāno samanuggāhiyamāno samanubhāsiyamāno aṭṭhānametaṁ
 anavakāso yaṁ so tiṇṇaṁ ṭhānānaṁ nāññataraṁ ṭhānaṁ nigaccheyya
 aññena vā aññaṁ paṭicarissati bahiddhā kathaṁ apanāmessati kopañca
 dosañca appaccayañca pātukarissati tuṇhībhūto vā maṅkubhūto
 pattakkhandho adhomukho pajjhāyanto appaṭibhāṇo nisīdissati seyyathāpi
 sarabho paribbājako yo kho maṁ paribbājakā evaṁ vadeyya yassa kho
 pana te atthāya dhammo desito so na niyyāti takkarassa
 sammādukkhakkhayāyāti tamahaṁ tattha sādhukaṁ samanuyuñjeyyaṁ samanuggāheyyaṁ
 samanubhāseyyaṁ so vata mayā sādhukaṁ samanuyuñjiyamāno samanuggāhiyamāno
 samanubhāsiyamāno aṭṭhānametaṁ anavakāso yaṁ so tiṇṇaṁ ṭhānānaṁ
 nāññataraṁ ṭhānaṁ nigaccheyya aññena vā aññaṁ paṭicarissati bahiddhā
-------------------------------------------------
[page 241]
 Kathaṁ apanāmessati kopañca dosañca appaccayañca pātukarissati
 tuṇhībhūto vā maṅkubhūto pattakkhandho adhomukho pajjhāyanto appaṭibhāṇo
 nisīdissati seyyathāpi sarabho paribbājakoti. Athakho bhagavā sappiniyā tīre
 paribbājakārāme tikkhattuṁ sīhanādaṁ naditvā vehāsaṁ pakkāmi. Athakho
 te paribbājakā acirapakkantassa bhagavato sarabhaṁ paribbājakaṁ samantato
 vācāya sannitodakena sañjambhariṁ akaṁsu seyyathāpi āvuso sarabha
 brahāraññe jarasigālo sīhanādaṁ nadissāmīti segālakaṁyeva 1- nadati
 bheraṇḍakaṁyeva nadati evameva < PTS. A I , 188 >kho tvaṁ āvuso sarabha aññatreva
 samaṇena gotamena sīhanādaṁ nadissāmīti segālakaṁyeva 2- nadasi bheraṇḍakaṁyeva
 nadasi seyyathāpi āvuso sarabha ambakamaddarī 3- pussakaravitaṁ 4- ravissāmīti
 ambakamaddarīravitaṁyeva 5- ravati evameva kho tvaṁ āvuso sarabha aññatreva
 samaṇena gotamena pussakaravitaṁ ravissāmīti ambakamaddarīravitaṁyeva ravasi
 seyyathāpi āvuso sarabha usabho suññāya gosālāya gambhīraṁ naditabbaṁ
 maññati evameva kho tvaṁ āvuso sarabha aññatreva samaṇena
 gotamena gambhīraṁ naditabbaṁ maññasīti. Athakho te paribbājakā sarabhaṁ
 paribbājakaṁ samantato vācāya sannitodakena sañjambhariṁ akaṁsūti.
      [505] 66 Ekaṁ samayaṁ bhagavā kosalesu cārikaṁ caramāno mahatā
 bhikkhusaṅghena saddhiṁ yena kesaputtaṁ nāma kālāmānaṁ nigamo tadavasari.
 Assosuṁ kho kesaputtiyā kālāmā samaṇo khalu bho gotamo sakyaputto

  *  *  *  *  *  *
  Footnote:1-2 Ma. siṅgālakaṁyeva. ito paraṁ īdisameva. 3 Ma. ambukasañcarī.
 4 Ma. purisakaravitaṁ. 5 Ma. ambukasañcariravitaṁyeva. 6 Ma. kesamuttaṁ.
-------------------------------------------------
[page 242]
 Sakyakulā pabbajito kesaputtaṁ anuppatto taṁ kho pana bhagavantaṁ
 gotamaṁ evaṁ kalyāṇo kittisaddo abbhuggato itipi so bhagavā
 arahaṁ sammāsambuddho vijjācaraṇasampanno sugato lokavidū anuttaro
 purisadammasārathi satthā devamanussānaṁ buddho bhagavā so imaṁ lokaṁ
 sadevakaṁ samārakaṁ sabrahmakaṁ sassamaṇabrāhmaṇiṁ pajaṁ sadevamanussaṁ sayaṁ
 abhiññā sacchikatvā pavedeti so dhammaṁ deseti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāseti sādhu kho pana tathārūpānaṁ arahataṁ
 dassanaṁ hotīti. Athakho kesaputtiyā kālāmā yena bhagavā tenupasaṅkamiṁsu
 upasaṅkamitvā appekacce bhagavantaṁ abhivādetvā ekamantaṁ
 nisīdiṁsu appekacce bhagavatā saddhiṁ sammodiṁsu sammodanīyaṁ kathaṁ
 sārāṇīyaṁ vītisāretvā ekamantaṁ nisīdiṁsu appekacce yena bhagavā
 tenañjalimpaṇāmetvā ekamantaṁ nisīdiṁsu appekacce nāmagottaṁ
 sāvetvā ekamantaṁ nisīdiṁsu appekacce tuṇhībhūtā ekamantaṁ nisīdiṁsu
 ekamantaṁ nisinnā kho 1- kesaputtiyā kālāmā bhagavantaṁ etadavocuṁ
 santi bhante eke samaṇabrāhmaṇā kesaputtaṁ āgacchanti te
 sakaṁyeva vādaṁ dīpenti jotenti paravādaṁ 2- pana khuṁsenti vambhenti
 paribhavanti < PTS. A I , 189 >opapakkhiṁ 3- karonti aparepi bhante eke samaṇabrāhmaṇā
 kesaputtaṁ āgacchanti tepi sakaṁyeva vādaṁ dīpenti jotenti paravādaṁ 4-
 pana khuṁsenti vambhenti paribhavanti opapakkhiṁ 5- karonti tesaṁ no

  *  *  *  *  *  *
  Footnote:1 Ma. te. 2-4 Po. Ma. parappavādaṁ. 3-5 Ma. omakkhiṁ.
-------------------------------------------------
[page 243]
 Bhante amhākaṁ hoteva kaṅkhā hoti vicikicchā kosunāma imesaṁ
 bhavantānaṁ samaṇabrāhmaṇānaṁ saccaṁ āha ko musāti. Alaṁ hi vo
 kālāmā kaṅkhituṁ alaṁ vicikicchituṁ kaṅkhāniyeva 1- pana vo ṭhāne vicikicchā
 uppannā etha tumhe kālāmā mā anussavena mā paramparāya
 mā itikirāya mā piṭakasampadānena mā takkahetu mā nayahetu mā
 ākāraparivitakkena mā diṭṭhinijjhānakkhantiyā mā bhabbarūpatāya mā
 samaṇo no garūti yadā tumhe kālāmā attanāva jāneyyātha
 ime dhammā akusalā ime dhammā sāvajjā ime dhammā viññugarahitā
 ime dhammā samattā samādinnā ahitāya dukkhāya saṁvattantīti atha
 tumhe kālāmā pajaheyyātha taṁ kiṁ maññatha kālāmā lobho
 purisassa ajjhattaṁ uppajjamāno uppajjati hitāya vā ahitāya vāti.
 Ahitāya bhante. Luddho panāyaṁ kālāmā purisapuggalo lobhena abhibhūto
 pariyādinnacitto pāṇampi hanati adinnampi ādiyati paradārampi gacchati
 musāpi bhaṇati parampi tathattāya samādapeti yaṁsa 2- hoti dīgharattaṁ
 ahitāya dukkhāyāti. Evaṁ bhante. Taṁ kiṁ maññatha kālāmā doso
 purisassa ajjhattaṁ uppajjamāno uppajjati hitāya vā ahitāya vāti.
 Ahitāya bhante. Duṭṭho panāyaṁ kālāmā purisapuggalo dosena abhibhūto
 pariyādinnacitto pāṇampi hanati adinnampi ādiyati paradārampi gacchati
 musāpi bhaṇati parampi tathattāya samādapeti yaṁsa hoti dīgharattaṁ
 ahitāya dukkhāyāti. Evaṁ bhante. Taṁ kiṁ maññatha kālāmā

  *  *  *  *  *  *
  Footnote:1 Ma. kaṅkhanīyeva. 2 Po. yaṁ tassa.
-------------------------------------------------
[page 244]
 Moho purisassa ajjhattaṁ < PTS. A I , 190 >uppajjamāno uppajjati hitāya vā ahitāya
 vāti. Ahitāya bhante. Mūḷho panāyaṁ kālāmā purisapuggalo
 mohena abhibhūto parayādinnacitto pāṇampi hanati adinnampi ādiyati
 paradārampi gacchati musāpi bhaṇati parampi tathattāya samādapeti yaṁsa
 hoti dīgharattaṁ ahitāya dukkhāyāti. Evaṁ bhante. Taṁ kiṁ maññatha
 kālāmā ime dhammā kusalā vā akusalā vāti. Akusalā bhante.
 Sāvajjā vā anavajjā vāti. Sāvajjā bhante. Viññugarahitā vā
 viññuppasatthā vāti. Viññugarahitā bhante. Samattā samādinnā
 ahitāya dukkhāya saṁvattanti no vā kathaṁ vā ettha hotīti.
 Samattā bhante samādinnā ahitāya dukkhāya saṁvattanti evaṁ no ettha
 hotīti. Iti kho kālāmā yantaṁ avocumha 1- etha tumhe kālāmā
 mā anussavena mā paramparāya mā itikirāya mā piṭakasampadānena mā
 takkahetu mā nayahetu mā ākāraparivitakkena mā diṭṭhinajjhānakkhantiyā
 mā bhabbarūpatāya mā samaṇo no garūti yadā tumhe kālāmā attanāva
 jāneyyātha ime dhammā akusalā ime dhammā sāvajjā ime
 dhammā viññugarahitā ime dhammā samattā samādinnā ahitāya
 dukkhāya saṁvattantīti atha tumhe kālāmā pajaheyyāthāti iti
 yantaṁ vuttaṁ idametaṁ paṭicca vuttaṁ. Etha tumhe kālāmā mā
 anussavena mā paramparāya mā itikirāya mā piṭakasampadānena mā
 takkahetu mā nayahetu mā ākāraparivitakkena mā diṭṭhinijjhānakkhantiyā

  *  *  *  *  *  *
  Footnote:1 Ma. avocumhā.
-------------------------------------------------
[page 245]
 Mā bhabbarūpatāya mā samaṇo no garūti yadā tumhe kālāmā
 attanāva jāneyyātha ime dhammā kusalā ime dhammā anavajjā
 ime dhammā viññuppasatthā ime dhammā samattā samādinnā
 hitāya sukhāya saṁvattantīti atha tumhe kālāmā upasampajja
 vihareyyātha. Taṁ kiṁ maññatha kālāmā alobho purisassa ajjhattaṁ
 uppajjamāno uppajjati hitāya vā ahitāya vāti. Hitāya bhante.
 Aluddho panāyaṁ kālāmā purisapuggalo lobhena anabhibhūto apariyādinnacitto
 neva pāṇaṁ hanati na < PTS. A I , 191 >adinnaṁ ādiyati na paradāraṁ gacchati na
 musā bhaṇati parampi tathattāya samādapeti yaṁsa hoti dīgharattaṁ
 hitāya sukhāyāti. Evaṁ bhante. Taṁ kiṁ maññatha kālāmā adoso
 purisassa ajjhattaṁ uppajjamāno uppajjati hitāya vā ahitāya
 vāti. Hitāya bhante. Aduṭṭho panāyaṁ kālāmā purisapuggalo dosena
 anabhibhūto apariyādinnacitto neva pāṇaṁ hanati na adinnaṁ ādiyati
 na paradāraṁ gacchati na musā bhaṇati parampi tathattāya samādapeti
 yaṁsa hoti dīgharattaṁ hitāya sukhāyāti. Evaṁ bhante. Taṁ kiṁ maññatha
 kālāmā amoho purisassa ajjhattaṁ uppajjamāno uppajjati hitāya
 vā ahitāya vāti. Hitāya bhante. Amūḷho panāyaṁ kālāmā purisapuggalo
 mohena anabhibhūto apariyādinnacitto neva pāṇaṁ hanati na
 adinnaṁ ādiyati na paradāraṁ gacchati na musā bhaṇati parampi
 tathattāya samādapeti yaṁsa hoti dīgharattaṁ hitāya sukhāyāti. Evaṁ
-------------------------------------------------
[page 246]
 Bhante. Taṁ kiṁ maññatha kālāmā ime dhammā kusalā vā akusalā
 vāti. Kusalā bhante. Sāvajjā vā anavajjā vāti. Anavajjā bhante.
 Viññugarahitā vā viññuppasatthā vāti. Viññuppasatthā bhante.
 Samattā samādinnā hitāya sukhāya saṁvattanti no vā kathaṁ vā
 ettha hotīti. Samattā bhante samādinnā hitāya sukhāya saṁvattanti
 evaṁ no ettha hotīti. Iti kho kālāmā yantaṁ avocumha etha
 tumhe kālāmā mā anussavena mā paramparāya mā itikirāya mā
 piṭakasampadānena mā takkahetu mā nayahetu mā ākāraparivitakkena
 mā diṭṭhinijjhānakkhantiyā mā bhabbarūpatāya mā samaṇo no garūti
 yadā tumhe kālāmā attanāva jāneyyātha ime dhammā kusalā
 ime dhammā anavajjā ime dhammā viññuppasatthā ime dhammā
 samattā < PTS. A I , 192 >samādinnā hitāya sukhāya saṁvattantīti atha tumhe kālāmā
 upasampajja vihareyyāthāti iti yantaṁ vuttaṁ idametaṁ paṭicca
 vuttaṁ. Sa kho so kālāmā ariyasāvako evaṁ vigatābhijjho vigatabyāpādo
 asammūḷho sampajāno patissato mettāsahagatena cetasā
 ekaṁ disaṁ pharitvā viharati tathā dutiyaṁ tathā tatiyaṁ tathā catutthaṁ
 iti uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
 cetasā vipulena mahaggatena appamāṇena averena
 abyāpajjhena pharitvā viharati karuṇāsahagatena cetasā ... Muditāsahagatena
 cetasā ... Upekkhāsahagatena cetasā ekaṁ disaṁ pharitvā viharati tathā
-------------------------------------------------
[page 247]
 Dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi
 sabbattatāya sabbāvantaṁ lokaṁ upekkhāsahagatena cetasā vipulena mahaggatena
 appamāṇena averena abyāpajjhena pharitvā viharati. Sa kho
 so kālāmā ariyasāvako evaṁ averacitto evaṁ abyāpajjhacitto
 evaṁ asaṅkiliṭṭhacitto evaṁ visuddhacitto tassa diṭṭheva dhamme
 cattāro assāsā adhigatā honti sace kho pana atthi paro
 loko atthi sukaṭadukkaṭānaṁ kammānaṁ phalavipāko ṭhānametaṁ 1-
 yenāhaṁ kāyassa bhedā parammaraṇā sugatiṁ saggaṁ lokaṁ upapajjissāmīti
 ayamassa paṭhamo assāso adhigato hoti. Sace kho pana natthi
 paro loko natthi sukaṭadukkaṭānaṁ kammānaṁ phalavipāko idhāhaṁ
 diṭṭheva dhamme averaṁ abyāpajjhaṁ anīghaṁ sukhī 2- attānaṁ pariharāmīti
 ayamassa dutiyo assāso adhigato hoti. Sace kho pana karoto
 karīyati pāpaṁ na kho panāhaṁ kassaci pāpaṁ cetemi akarontaṁ kho
 pana maṁ pāpakammaṁ kuto dukkhaṁ phusissatīti ayamassa tatiyo assāso
 adhigato hoti. Sace kho pana karoto na karīyati pāpaṁ idhāhaṁ
 ubhayeneva visuddhaṁ attānaṁ samanupassāmīti ayamassa catuttho assāso
 adhigato hoti. Sa kho so kālāmā ariyasāvako evaṁ averacitto
 evaṁ abyāpajjhacitto evaṁ asaṅkiliṭṭhacitto evaṁ visuddhacitto
 tassa diṭṭheva dhamme ime cattāro assāsā adhigatā hontīti.
 Evametaṁ bhagavā evametaṁ sugata sa kho so bhante ariyasāvako

  *  *  *  *  *  *
  Footnote:1 Ma. athāhaṁ. ito paraṁ īdisameva. Yu. ṭhānamahaṁ. 2 Ma. Yu. sukhiṁ.
-------------------------------------------------
[page 248]
 Evaṁ averacitto evaṁ < PTS. A I , 193 >abyāpajjhacitto evaṁ asaṅkiliṭṭhacitto evaṁ
 visuddhacitto tassa diṭṭheva dhamme cattāro assāsā adhigatā
 honti sace kho pana atthi paro loko atthi sukaṭadukkaṭānaṁ
 kammānaṁ phalavipāko ṭhānametaṁ yenāhaṁ kāyassa bhedā parammaraṇā
 sugatiṁ saggaṁ lokaṁ upapajjissāmīti ayamassa paṭhamo assāso
 adhigato hoti. Sace kho pana natthi paro loko natthi sukaṭadukkaṭānaṁ
 kammānaṁ phalavipāko idhāhaṁ diṭṭheva dhamme averaṁ abyāpajjhaṁ
 anīghaṁ sukhī attānaṁ pariharāmīti ayamassa dutiyo assāso adhigato
 hoti. Sace kho pana karoto karīyati pāpaṁ na kho panāhaṁ kassaci
 pāpaṁ cetemi akarontaṁ kho pana maṁ pāpakammaṁ kuto dukkhaṁ
 phusissatīti ayamassa tatiyo assāso adhigato hoti. Sace kho pana
 karoto na karīyati pāpaṁ idhāhaṁ ubhayeneva visuddhaṁ attānaṁ samanupassāmīti
 ayamassa catuttho assāso adhigato hoti. Sa kho so
 bhante ariyasāvako evaṁ averacitto evaṁ abyāpajjhacitto evaṁ
 asaṅkiliṭṭhacitto evaṁ visuddhacitto tassa diṭṭheva dhamme ime
 cattāro assāsā adhigatā honti abhikkantaṁ bhante .pe.
 Ete mayaṁ bhante bhagavantaṁ saraṇaṁ gacchāma dhammañca bhikkhusaṅghañca
 upāsake no bhante bhagavā dhāretu ajjatagge pāṇupete saraṇaṁ gateti.
      [506] Ekaṁ samayaṁ āyasmā nandako sāvatthiyaṁ viharati
 pubbārāme migāramātupāsāde. Athakho sāḷho ca migāranattā rohano 1-

  *  *  *  *  *  *
  Footnote:1 Ma. sāno.
-------------------------------------------------
[page 249]
 Ca pekhuṇiyanattā 1- yenāyasmā nandako tenupasaṅkamiṁsu upasaṅkamitvā
 āyasmantaṁ nandakaṁ abhivādetvā ekamantaṁ nisīdiṁsu ekamantaṁ nisinnaṁ
 kho sāḷhaṁ migāranattāraṁ āyasmā nandako etadavoca etha tumhe
 sāḷhā mā anussavena mā paramparāya mā itikirāya mā piṭakasampadānena
 mā takkahetu mā nayahetu mā ākāraparivitakkena mā diṭṭhinijjhānakkhantiyā
 mā < PTS. A I , 194 >bhabbarūpatāya mā samaṇo no garūti yadā
 tumhe sāḷhā attanāva jāneyyātha ime dhammā akusalā ime
 dhammā sāvajjā ime dhammā viññugarahitā ime dhammā samattā
 samādinnā ahitāya dukkhāya saṁvattantīti atha tumhe sāḷhā
 pajaheyyātha taṁ kiṁ maññatha sāḷhā atthi lobhoti. Evaṁ bhante.
 Abhijjhāti kho ahaṁ sāḷhā etamatthaṁ vadāmi luddho kho ayaṁ
 sāḷhā abhijjhālu pāṇampi hanati adinnampi ādiyati paradārampi
 gacchati musāpi bhaṇati parampi tathattāya samādapeti yaṁsa hoti
 dīgharattaṁ ahitāya dukkhāyāti. Evaṁ bhante. Taṁ kiṁ maññatha sāḷhā
 atthi dosoti. Evaṁ bhante. Byāpādoti kho ahaṁ sāḷhā etamatthaṁ
 vadāmi duṭṭho kho ayaṁ sāḷhā byāpannacitto pāṇampi hanati
 adinnampi ādiyati paradārampi gacchati musāpi bhaṇati parampi
 tathattāya samādapeti yaṁsa hoti dīgharattaṁ ahitāya dukkhāyāti. Evaṁ
 bhante. Taṁ kiṁ maññatha sāḷhā atthi mohoti. Evaṁ bhante.
 Avijjāti kho ahaṁ sāḷhā etamatthaṁ vadāmi mūḷho kho ayaṁ

  *  *  *  *  *  *
  Footnote:1 Ma. sekhuṇiyanattā.
-------------------------------------------------
[page 250]
 Sāḷhā avijjāgato pāṇampi hanati adinnampi ādiyati paradārampi
 gacchati musāpi bhaṇati parampi tathattāya samādapeti yaṁsa hoti
 dīgharattaṁ ahitāya dukkhāyāti. Evaṁ bhante. Taṁ kiṁ maññatha sāḷhā
 ime dhammā kusalā vā akusalā vāti. Akusalā bhante. Sāvajjā vā
 anavajjā vāti. Sāvajjā bhante. Viññugarahitā vā viññuppasatthā
 vāti. Viññugarahitā bhante. Samattā samādinnā ahitāya dukkhāya< PTS. A I , 195 >
 saṁvattanti no vā kathaṁ vā ettha hotīti. Samattā bhante
 samādinnā ahitāya dukkhāya saṁvattanti 1- evaṁ no ettha hotīti. Iti
 kho sāḷhā yantaṁ avocumha etha tumhe sāḷhā mā anussavena
 mā paramparāya mā itikirāya mā piṭakasampadānena mā takkahetu 2- mā
 nayahetu mā ākāraparivitakkena mā diṭṭhinijjhānakkhantiyā mā bhabbarūpatāya
 mā samaṇo no garūti yadā tumhe sāḷhā attanāva jāneyyātha
 ime dhammā akusalā ime dhammā sāvajjā ime dhammā viññugarahitā
 ime dhammā samattā samādinnā ahitāya dukkhāya
 saṁvattantīti atha tumhe sāḷhā pajaheyyāthāti iti yantaṁ vuttaṁ
 idametaṁ paṭicca vuttaṁ. Etha 3- tumhe sāḷhā mā anussavena mā
 paramparāya mā itikirāya mā piṭakasampadānena mā takkahetu mā
 nayahetu mā ākāraparivitakkena mā diṭṭhinijjhānakkhantiyā mā bhabbarūpatāya
 mā samaṇo no garūti yadā tumhe sāḷhā attanāva
 jāneyyātha ime dhammā kusalā ime dhammā anavajjā ime

  *  *  *  *  *  *
  Footnote:1 Ma. Yu. saṁvattantīti. 2 Yu. vitakkahetu. 3 Yu. evaṁ.
-------------------------------------------------
[page 251]
 Dhammā viññuppasatthā ime dhammā samattā samādinnā hitāya
 sukhāya saṁvattantīti atha tumhe sāḷhā upasampajja vihareyyātha
 taṁ kiṁ maññatha sāḷhā atthi alobhoti. Evaṁ bhante. Anabhijjhāti
 kho ahaṁ sāḷhā etamatthaṁ vadāmi aluddho kho ayaṁ sāḷhā
 anabhijjhālu neva pāṇaṁ hanati na adinnaṁ ādiyati na paradāraṁ gacchati
 na musā bhaṇati parampi tathattāya samādapeti yaṁsa hoti dīgharattaṁ
 hitāya sukhāyāti. Evaṁ bhante. Taṁ kiṁ maññatha sāḷhā atthi
 adosoti. Evaṁ bhante. Abyāpādoti kho ahaṁ sāḷhā etamatthaṁ
 vadāmi aduṭṭho kho ayaṁ sāḷhā abyāpannacitto neva pāṇaṁ
 hanati na adinnaṁ ādiyati na paradāraṁ gacchati na musā bhaṇati parampi
 tathattāya samādapeti yaṁsa hoti dīgharattaṁ hitāya sukhāyāti. Evaṁ
 bhante. Taṁ kiṁ maññatha sāḷhā atthi amohoti. < PTS. A I , 196 >Evaṁ bhante.
 Vijjāti kho ahaṁ sāḷhā etamatthaṁ vadāmi amūḷho kho ayaṁ
 sāḷhā vijjāgato neva pāṇaṁ hanati na adinnaṁ ādiyati na paradāraṁ
 gacchati na musā bhaṇati parampi tathattāya samādapeti yaṁsa hoti
 dīgharattaṁ hitāya sukhāyāti. Evaṁ bhante. Taṁ kiṁ maññatha sāḷhā
 ime dhammā kusalā vā akusalā vāti. Kusalā bhante. Sāvajjā vā
 anavajjā vāti. Anavajjā bhante. Viññugarahitā vā viññuppasatthā
 vāti. Viññuppasatthā bhante. Samattā samādinnā hitāya sukhāya
 saṁvattanti no vā kathaṁ vā ettha hotīti. Samattā bhante
-------------------------------------------------
[page 252]
 Samādinnā hitāya sukhāya saṁvattanti 1- evaṁ no ettha hotīti. Iti kho
 sāḷhā yantaṁ avocumha etha tumhe sāḷhā mā anussavena mā
 paramparāya mā itikirāya mā piṭakasampadānena mā takkahetu mā
 nayahetu mā ākāraparivitakkena mā diṭṭhinijjhānakkhantiyā mā bhabbarūpatāya
 mā samaṇo no garūti yadā tumhe sāḷhā attanāva
 jāneyyātha ime dhammā kusalā ime dhammā anavajjā ime
 dhammā viññuppasatthā ime dhammā samattā samādinnā [2]- hitāya
 sukhāya saṁvattantīti atha tumhe sāḷhā upasampajja vihareyyāthāti
 iti yantaṁ vuttaṁ idametaṁ paṭicca vuttaṁ. Sa kho so sāḷhā
 ariyasāvako evaṁ vigatābhijjho vigatabyāpādo asammūḷho sampajāno
 patissato mettāsahagatena cetasā ekaṁ disaṁ pharitvā viharati tathā
 dutiyaṁ tathā tatiyaṁ tathā catutthaṁ iti uddhamadho tiriyaṁ sabbadhi sabbattatāya
 sabbāvantaṁ lokaṁ ... Karuṇāsahagatena cetasā .pe. Muditāsahagatena
 cetasā .pe. Upekkhāsahagatena cetasā ekaṁ disaṁ pharitvā
 viharati tathā dutiyaṁ tathā tatiyaṁ tathā catutthaṁ iti uddhamadho tiriyaṁ
 sabbadhi sabbattatāya sabbāvantaṁ lokaṁ upekkhāsahagatena cetasā vipulena
 mahaggatena appamāṇena averena abyāpajjhena pharitvā viharati so
 evaṁ pajānāti atthi idaṁ atthi hīnaṁ atthi paṇītaṁ atthi
 imassa saññāgatassa uttariṁ 3- nissaraṇanti tassa evaṁ jānato evaṁ
 passato kāmāsavāpi cittaṁ vimuccati bhavāsavāpi cittaṁ vimuccati

  *  *  *  *  *  *
  Footnote:1 < PTS. A I , 197 >Po. Ma. saṁvattantīti. 2 Ma. ḍīgharattaṁ. 3 Po. Ma. uttari.
-------------------------------------------------
[page 253]
 Avijjāsavāpi cittaṁ vimuccati vimuttasmiṁ vimuttamiti ñāṇaṁ hoti
 khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
 pajānāti so evaṁ pajānāti ahu pubbe lobho tadahu
 akusalaṁ so etarahi natthi iccetaṁ kusalaṁ ahu pubbe doso
 ... Ahu pubbe moho tadahu akusalaṁ so etarahi natthi
 iccetaṁ kusalanti iti 1- so diṭṭheva dhamme nicchāto nibbuto sītibhūto
 sukhapaṭisaṁvedī brahmabhūtena attanā viharatīti.
      [507] 68 Tīṇīmāni bhikkhave kathāvatthūni katamāni tīṇi atītaṁ
 vā bhikkhave addhānaṁ ārabbha kathaṁ katheyya evaṁ ahosi atītamaddhānanti
 anāgataṁ vā bhikkhave addhānaṁ ārabbha kathaṁ katheyya evaṁ
 bhavissati anāgatamaddhānanti etarahi vā bhikkhave paccuppannaṁ
 addhānaṁ ārabbha kathaṁ katheyya evaṁ hoti etarahi paccuppannanti 2-.
 Kathāsampayogena bhikkhave puggalo veditabbo yadi vā kaccho yadi
 vā akacchoti sacāyaṁ bhikkhave puggalo pañhaṁ puṭṭho samāno
 ekaṁsabyākaraṇīyaṁ pañhaṁ na ekaṁsena byākaroti vibhajjabyākaraṇīyaṁ
 pañhaṁ na vibhajjabyākaroti paṭipucchābyākaraṇīyaṁ pañhaṁ na paṭipucchābyākaroti
 ṭhapanīyaṁ pañhaṁ na ṭhapeti evaṁ santāyaṁ bhikkhave
 puggalo akaccho hoti sace panāyaṁ bhikkhave puggalo pañhaṁ puṭṭho
 samāno ekaṁsabyākaraṇīyaṁ pañhaṁ ekaṁsena byākaroti vibhajjabyākaraṇīyaṁ
 pañhaṁ vibhajjabyākaroti paṭipucchābyākaraṇīyaṁ pañhaṁ paṭipucchābyākaroti

  *  *  *  *  *  *
  Footnote:1 Ma. itisaddo natthi. 2 Ma. paccuppannamaddhānanti.
-------------------------------------------------
[page 254]
 Ṭhapanīyaṁ pañhaṁ ṭhapeti evaṁ santāyaṁ bhikkhave puggalo
 kaccho hoti. Kathāsampayogena bhikkhave puggalo veditabbo yadi vā
 kaccho yadi vā akacchoti sacāyaṁ bhikkhave puggalo pañhaṁ puṭṭho
 samāno < PTS. A I , 198 >ṭhānaṭṭhāne na saṇṭhāti parikappe na saṇṭhāti aññavāde 1-
 na saṇṭhāti paṭipadāya na saṇṭhāti evaṁ santāyaṁ bhikkhave
 puggalo akaccho hoti sace panāyaṁ bhikkhave puggalo pañhaṁ puṭṭho
 samāno ṭhānaṭṭhāne saṇṭhāti parikappe saṇṭhāti aññavāde 2-
 saṇṭhāti paṭipadāya saṇṭhāti evaṁ santāyaṁ bhikkhave puggalo
 kaccho hoti. Kathāsampayogena bhikkhave puggalo veditabbo yadi
 vā kaccho yadi vā akacchoti sacāyaṁ bhikkhave puggalo pañhaṁ
 puṭṭho samāno aññenāññaṁ paṭicarati bahiddhā kathaṁ apanāmeti
 kopañca dosañca appaccayañca pātukaroti evaṁ santāyaṁ bhikkhave
 puggalo akaccho hoti sace panāyaṁ bhikkhave puggalo pañhaṁ puṭṭho
 samāno nāññenāññaṁ paṭicarati na bahiddhā kathaṁ apanāmeti na
 kopañca dosañca appaccayañca pātukaroti evaṁ santāyaṁ bhikkhave
 puggalo kaccho hoti. Kathāsampayogena bhikkhave puggalo veditabbo
 yadi vā kaccho yadi vā akacchoti sacāyaṁ bhikkhave puggalo pañhaṁ
 puṭṭho samāno abhiharati abhimaddati anupajagghati khalitaṁ gaṇhāti
 evaṁ santāyaṁ bhikkhave puggalo akaccho hoti sace panāyaṁ
 bhikkhave puggalo pañhaṁ puṭṭho samāno na abhiharati na abhimaddati

  *  *  *  *  *  *
  Footnote:1-2 Ma. aññātavāde.
-------------------------------------------------
[page 255]
 Na anupajagghati na khalitaṁ gaṇhāti evaṁ santāyaṁ bhikkhave
 puggalo kaccho hoti. Kathāsampayogena bhikkhave puggalo veditabbo
 yadi vā saupaniso yadi vā anupanisoti anohitasoto bhikkhave
 anupaniso hoti ohitasoto saupaniso hoti so saupaniso samāno
 abhijānāti ekaṁ dhammaṁ parijānāti ekaṁ dhammaṁ pajahati ekaṁ dhammaṁ
 sacchikaroti ekaṁ dhammaṁ so abhijānanto ekaṁ dhammaṁ parijānanto
 ekaṁ dhammaṁ pajahanto ekaṁ dhammaṁ sacchikaronto ekaṁ dhammaṁ sammā
 vimuttiṁ phusati. Etadatthā bhikkhave kathā etadatthā mantanā etadatthā
 upanisā etadatthaṁ sotāvadhānaṁ yadidaṁ anupādā cittassa vimokkhoti.
          Ye viruddhā sallapanti viniviṭṭhā samussitā
          anariyaguṇamāsajja aññoññavivaresino 1-
          dubbhāsitaṁ vikkhalitaṁ sampamohaṁ parājayaṁ
          aññamaññābhinandanti 2- tadariyo kathanācare.
          Sace cassa kathākāmo kālamaññāya paṇḍito
          dhammaṭṭhapaṭisaṁyuttā yā ariyacaritā kathā
          taṁ kathaṁ kathaye dhīro aviruddho anussito
          anuttiṇṇena 3- manasā apaḷāso asāhaso
          anusuyyamāno 4- so sammadaññāya bhāsati
          subhāsitaṁ anumodeyya dubbhaṭṭhe nāpasādaye 5-
          upārambhaṁ na sikkheyya khalitañca na gāhaye

  *  *  *  *  *  *
  Footnote:1 Ma. aññamaññaṁ vivaresino. 2 Po. Ma. aññoññassābhinandanti.
 3 Ma. anunnatena Yu. anupādinnena. 4 Po. Ma. anusūyāyamāno. 5 Yu. nāvasādaye.
-------------------------------------------------
[page 256]
          Nābhihare nābhimadde na vācaṁ payutaṁ bhaṇe.
          Aññānatthaṁ pasādatthaṁ sataṁ ve hoti mantanā
          evaṁ kho ariyā mantenti esā ariyānamantanā
          etadaññāya medhāvī na samusseyya mantayeti.
      [508] 69 Sace bhikkhave aññatitthiyā paribbājakā evaṁ puccheyyuṁ
 tayome āvuso dhammā katame tayo rāgo doso moho ime
 kho āvuso tayo dhammā imesaṁ āvuso tiṇṇaṁ dhammānaṁ ko
 viseso ko adhippāyaso 1- kiṁ nānākaraṇanti evaṁ puṭṭhā tumhe
 bhikkhave tesaṁ aññatitthiyānaṁ paribbājakānaṁ kinti byākareyyāthāti.
 Bhagavaṁmūlakā no bhante dhammā bhagavaṁnettikā bhagavaṁpaṭisaraṇā sādhu
 vata bhante bhagavantaṁyeva paṭibhātu etassa bhāsitassa attho bhagavato
 sutvā bhikkhū dhāressantīti. Tenahi bhikkhave suṇātha sādhukaṁ manasikarotha
 bhāsissāmīti. Evaṁ bhanteti kho te bhikkhū bhagavato paccassosuṁ.
 Bhagavā etadavoca sace bhikkhave aññatitthiyā paribbājakā evaṁ
 puccheyyuṁ tayome āvuso dhammā katame tayo rāgo doso< PTS. A I , 200 >
 moho ime kho āvuso tayo dhammā imesaṁ āvuso tiṇṇaṁ
 dhammānaṁ ko viseso ko adhippāyaso kiṁ nānākaraṇanti evaṁ puṭṭhā
 tumhe bhikkhave tesaṁ aññatitthiyānaṁ paribbājakānaṁ evaṁ byākareyyātha
 rāgo kho āvuso appasāvajjo dandhavirāgī doso mahāsāvajjo
 khippavirāgī moho mahāsāvajjo dandhavirāgīti. Ko panāvuso hetu

  *  *  *  *  *  *
  Footnote:1 Po. adhippāyo. Ma. Yu. adhippāyāso.
-------------------------------------------------
[page 257]
 Ko paccayo yena anuppanno vā rāgo uppajjati uppanno vā
 rāgo bhiyyobhāvāya vepullāya saṁvattatīti. Subhanimittantissa vacanīyaṁ
 tassa subhanimittaṁ ayoniso manasikaroto anuppanno ceva 1- rāgo uppajjati
 uppanno ca 2- rāgo bhiyyobhāvāya vepullāya saṁvattati ayaṁ kho āvuso
 hetu ayaṁ paccayo yena anuppanno vā rāgo uppajjati uppanno
 vā rāgo bhiyyobhāvāya vepullāya saṁvattatīti. Ko panāvuso hetu
 ko paccayo yena anuppanno vā doso uppajjati uppanno vā
 doso bhiyyobhāvāya vepullāya saṁvattatīti. Paṭighanimittantissa vacanīyaṁ
 tassa paṭighanimittaṁ ayoniso manasikaroto anuppanno ceva 3- doso
 uppajjati uppanno ca 4- doso bhiyyobhāvāya vepullāya saṁvattati ayaṁ
 kho āvuso hetu ayaṁ paccayo yena anuppanno vā doso uppajjati
 uppanno vā doso bhiyyobhāvāya vepullāya saṁvattatīti. Ko panāvuso
 hetu ko paccayo yena anuppanno vā moho uppajjati uppanno
 vā moho bhiyyobhāvāya vepullāya saṁvattatīti. Ayoniso manasikārotissa
 vacanīyaṁ tassa ayoniso manasikaroto anuppanno ceva 5- moho uppajjati
 uppanno ca 6- moho bhiyyobhāvāya vepullāya saṁvattati ayaṁ kho
 āvuso hetu ayaṁ paccayo yena anuppanno vā moho uppajjati
 uppanno vā moho bhiyyobhāvāya vepullāya saṁvattatīti. Ko panāvuso
 hetu ko paccayo yena anuppanno vā 7- rāgo nuppajjati uppanno

  *  *  *  *  *  *
  Footnote:1-2-3-4-5-6 Po. Ma. vā. 7 Ma. ceva. ito paraṁ īdisameva.
-------------------------------------------------
[page 258]
 Vā rāgo pahīyatīti. Asubhanimittantissa vacanīyaṁ tassa < PTS. A I , 201 >asubhanimittaṁ
 yoniso manasikaroto anuppanno ceva rāgo nuppajjati uppanno ca
 rāgo pahīyati ayaṁ kho āvuso hetu ayaṁ paccayo yena anuppanno
 vā rāgo nuppajjati uppanno vā rāgo pahīyatīti. Ko panāvuso
 hetu ko paccayo yena anuppanno vā doso nuppajjati uppanno
 vā doso pahīyatīti. Mettā cetovimuttītissa vacanīyaṁ tassa
 mettaṁ cetovimuttiṁ yoniso manasikaroto anuppanno ceva doso
 nuppajjati uppanno ca doso pahīyati 1- ayaṁ kho āvuso hetu ayaṁ
 paccayo yena anuppanno vā doso nuppajjati uppanno vā
 doso pahīyatīti. Ko panāvuso hetu ko paccayo yena anuppanno
 vā moho nuppajjati uppanno vā moho pahīyatīti. Yoniso
 manasikārotissa vacanīyaṁ tassa yoniso manasikaroto anuppanno ceva
 moho nuppajjati uppanno ca moho pahīyati ayaṁ kho āvuso
 hetu ayaṁ paccayo yena anuppanno vā moho nuppajjati uppanno
 vā moho pahīyatīti.
      [509] 70 Tīṇīmāni bhikkhave akusalamūlāni katamāni tīṇi lobho
 akusalamūlaṁ doso akusalamūlaṁ moho akusalamūlaṁ. Yadapi bhikkhave
 lobho tadapi akusalaṁ 2- yadapi luddho abhisaṅkharoti kāyena vācāya
 manasā tadapi akusalaṁ yadapi luddho lobhena abhibhūto pariyādinnacitto
 parassa asatā dukkhaṁ upadahati 3- vadhena vā bandhena vā jāniyā vā

  *  *  *  *  *  *
  Footnote:1 Yu. pahīyatīti. 2 Po. Ma. akusalamūlaṁ. ito paraṁ īdisameva. 3 Ma. uppādayati.
 ito paraṁ īdisameva.
-------------------------------------------------
[page 259]
 Garahāya vā pabbājanāya vā balavamhi balattho itipi tadapi akusalaṁ
 itissame lobhajā lobhanidānā lobhasamudayā lobhapaccayā aneke pāpakā
 akusalā dhammā sambhavanti. Yadapi bhikkhave doso tadapi akusalaṁ
 yadapi duṭṭho abhisaṅkharoti kāyena vācāya manasā tadapi akusalaṁ yadapi
 duṭṭho dosena abhibhūto pariyādinnacitto parassa asatā dukkhaṁ upadahati
 vadhena < PTS. A I , 202 >vā bandhena vā jāniyā vā garahāya vā pabbājanāya vā
 balavamhi balattho itipi tadapi akusalaṁ itissame dosajā dosanidānā
 dosasamudayā dosapaccayā aneke pāpakā akusalā dhammā sambhavanti.
 Yadapi bhikkhave moho tadapi akusalaṁ yadapi mūḷho abhisaṅkharoti kāyena
 vācāya manasā tadapi akusalaṁ yadapi mūḷho mohena abhibhūto
 pariyādinnacitto parassa asatā dukkhaṁ upadahati vadhena vā bandhena vā
 jāniyā vā garahāya vā pabbājanāya vā balavamhi balattho itipi
 tadapi akusalaṁ itissame mohajā mohanidānā mohasamudayā mohapaccayā
 aneke pāpakā akusalā dhammā sambhavanti. Evarūpo cāyaṁ bhikkhave
 puggalo vuccati akālavādītipi abhūtavādītipi anatthavādītipi adhammavādītipi
 avinayavādītipi kasmā cāyaṁ bhikkhave evarūpo puggalo vuccati akālavādītipi
 abhūtavādītipi anatthavādītipi adhammavādītipi avinayavādītipi
 tathāhayaṁ bhikkhave puggalo parassa asatā dukkhaṁ upadahati vadhena vā bandhena
 vā jāniyā vā garahāya vā pabbājanāya vā balavamhi balattho itipi
 bhūtena kho pana vuccamāno avajānāti no paṭijānāti abhūtena
-------------------------------------------------
[page 260]
 Vuccamāno na ātappaṁ karoti tassa nibbeṭhanāya itipetaṁ atacchaṁ
 itipetaṁ abhūtanti tasmā evarūpo puggalo vuccati akālavādītipi
 abhūtavādītipi anatthavādītipi adhammavādītipi avinayavādītipi. Evarūpo
 bhikkhave puggalo lobhajehi pāpakehi akusalehi dhammehi abhibhūto
 pariyādinnacitto diṭṭheva 1- dhamme dukkhaṁ viharati savighātaṁ saupāyāsaṁ sapariḷāhaṁ
 kāyassa [2]- bhedā parammaraṇā duggati pāṭikaṅkhā. Dosajehi .pe.
 Mohajehi pāpakehi akusalehi dhammehi abhibhūto pariyādinnacitto diṭṭheva
 dhamme dukkhaṁ viharati savighātaṁ saupāyāsaṁ sapariḷāhaṁ kāyassa bhedā
 parammaraṇā duggati pāṭikaṅkhā. Seyyathāpi bhikkhave sālo vā dhavo
 vā phandano vā tīhi māluvālatāhi uddhaseto 3- pariyonaddho anayaṁ
 āpajjati byasanaṁ āpajjati anayabyasanaṁ āpajjati evameva < PTS. A I , 203 >kho
 bhikkhave evarūpo puggalo lobhajehi pāpakehi akusalehi dhammehi abhibhūto
 pariyādinnacitto diṭṭheva dhamme dukkhaṁ viharati savighātaṁ saupāyāsaṁ
 sapariḷāhaṁ kāyassa bhedā parammaraṇā duggati pāṭikaṅkhā dosajehi .pe.
 Mohajehi pāpakehi akusalehi dhammehi abhibhūto pariyādinnacitto
 diṭṭheva dhamme dukkhaṁ viharati savighātaṁ saupāyāsaṁ sapariḷāhaṁ kāyassa
 bhedā parammaraṇā duggati pāṭikaṅkhā. Imāni kho bhikkhave tīṇi
 akusalamūlāni 4-. Tīṇīmāni bhikkhave kusalamūlāni katamāni tīṇi alobho
 kusalamūlaṁ adoso kusalamūlaṁ amoho kusalamūlaṁ. Yadapi bhikkhave
 alobho tadapi kusalaṁ yadapi aluddho abhisaṅkharoti kāyena vācāya

  *  *  *  *  *  *
  Footnote:1 Ma. diṭṭhe ceva. ito paraṁ īdisameva. 2 Ma. ca. ito paraṁ īdisameva.
 3 Ma. uddhasto. ito paraṁ īdisameva. 4 Ma. Yu. akusalamūlānīti.
-------------------------------------------------
[page 261]
 Manasā tadapi kusalaṁ yadapi aluddho lobhena anabhibhūto apariyādinnacitto
 na parassa asatā dukkhaṁ upadahati vadhena vā bandhena vā jāniyā vā
 garahāya vā pabbājanāya vā balavamhi balattho itipi tadapi kusalaṁ
 itissame alobhajā alobhanidānā alobhasamudayā alobhapaccayā aneke
 kusalā dhammā sambhavanti. Yadapi bhikkhave adoso tadapi kusalaṁ
 yadapi aduṭṭho abhisaṅkharoti kāyena vācāya manasā tadapi kusalaṁ yadapi
 aduṭṭho dosena anabhibhūto apariyādinnacitto na parassa asatā dukkhaṁ
 upadahati vadhena vā bandhena vā jāniyā vā garahāya vā pabbājanāya
 vā balavamhi balattho itipi tadapi kusalaṁ itissame adosajā adosanidānā
 adosasamudayā adosapaccayā aneke kusalā dhammā sambhavanti.
 Yadapi bhikkhave amoho tadapi kusalaṁ yadapi amūḷho abhisaṅkharoti
 kāyena vācāya manasā tadapi kusalaṁ yadapi amūḷho mohena anabhibhūto
 apariyādinnacitto na parassa asatā dukkhaṁ upadahati vadhena vā bandhena
 vā jāniyā vā garahāya < PTS. A I , 204 >vā pabbājanāya vā balavamhi balattho itipi
 tadapi kusalaṁ itissame amohajā amohanidānā amohasamudayā amohapaccayā
 aneke kusalā dhammā sambhavanti. Evarūpo cāyaṁ bhikkhave
 puggalo vuccati kālavādītipi bhūtavādītipi atthavādītipi dhammavādītipi
 vinayavādītipi kasmā cāyaṁ bhikkhave evarūpo puggalo vuccati kālavādītipi
 bhūtavādītipi atthavādītipi dhammavādītipi vinayavādītipi tathāhayaṁ bhikkhave
 puggalo na parassa asatā dukkhaṁ upadahati vadhena vā bandhena vā
-------------------------------------------------
[page 262]
 Jāniyā vā garahāya vā pabbājanāya vā balavamhi balattho itipi
 bhūtena kho pana vuccamāno paṭijānāti no avajānāti abhūtena
 vuccamāno ātappaṁ karoti tassa nibbeṭhanāya itipetaṁ atacchaṁ itipetaṁ
 abhūtanti tasmā evarūpo puggalo vuccati kālavādītipi bhūtavādītipi
 atthavādītipi dhammavādītipi vinayavādītipi. Evarūpassa bhikkhave puggalassa
 lobhajā pāpakā akusalā dhammā pahīnā ucchinnamūlā tālāvatthukatā
 anabhāvaṁ gatā āyatiṁ anuppādadhammā diṭṭheva dhamme sukhaṁ viharati
 avighātaṁ anupāyāsaṁ apariḷāhaṁ diṭṭheva dhamme parinibbāyati dosajā .pe.
 Mohajā pāpakā akusalā dhammā pahīnā ucchinnamūlā tālāvatthukatā
 anabhāvaṁ gatā āyatiṁ anuppādadhammā diṭṭheva dhamme sukhaṁ
 viharati avighātaṁ anupāyāsaṁ apariḷāhaṁ diṭṭheva dhamme parinibbāyati.
 Seyyathāpi bhikkhave sālo vā dhavo vā phandano vā tīhi māluvālatāhi
 uddhaseto pariyonaddho atha 1- puriso āgaccheyya kuddālapiṭakaṁ 2- ādāya
 so taṁ māluvālataṁ mūle chindeyya mūle chetvā palikhaṇeyya
 palikhaṇitvā mūlāni uddhareyya antamaso usīranāḷamattānipi 3- so taṁ
 māluvālataṁ khaṇḍākhaṇḍikaṁ chindeyya khaṇḍākhaṇḍikaṁ chetvā phāleyya
 phāletvā sakalikaṁ 4- kareyya sakalikaṁ 5- < PTS. A I , 205 >karitvā vātātape visoseyya
 vātātape visosetvā agginā ḍaheyya agginā ḍahitvā masiṁ
 kareyya masiṁ karitvā mahāvāte vā ophuneyya nadiyā vā sīghasotāya
 pavāheyya evamassa tā bhikkhave māluvālatā ucchinnamūlā tālāvatthukatā

  *  *  *  *  *  *
  Footnote:1 Yu. atho. 2 Ma. kudālapiṭakaṁ. Yu. kuddālapiṭakaṁva. 3 Ma. usīranāḷi....
 4-5 Ma. Yu. āmeṇḍitaṁ.
-------------------------------------------------
[page 263]
 Anabhāvaṁ gatā āyatiṁ anuppādadhammā evameva kho bhikkhave
 evarūpassa puggalassa lobhajā pāpakā akusalā dhammā pahīnā ucchinnamūlā
 tālāvatthukatā anabhāvaṁ gatā āyatiṁ anuppādadhammā diṭṭheva
 dhamme sukhaṁ viharati avighātaṁ anupāyāsaṁ apariḷāhaṁ diṭṭheva dhamme
 parinibbāyati dosajā .pe. Mohajā pāpakā akusalā dhammā
 pahīnā ucchinnamūlā tālāvatthukatā anabhāvaṁ gatā āyatiṁ anuppādadhammā
 diṭṭheva dhamme sukhaṁ viharati avighātaṁ anupāyāsaṁ apariḷāhaṁ diṭṭheva
 dhamme parinibbāyati. Imāni kho bhikkhave tīṇi kusalamūlānīti.
     [510] 71 Ekaṁ samayaṁ bhagavā sāvatthiyaṁ viharati pubbārāme
 migāramātupāsāde. Athakho visākhā migāramātā tadahuposathe yena
 bhagavā tenupasaṅkami upasaṅkamitvā bhagavantaṁ abhivādetvā ekamantaṁ
 nisīdi ekamantaṁ nisinnaṁ kho visākhaṁ migāramātaraṁ bhagavā etadavoca
 handa kuto nu tvaṁ visākhe āgacchasi divā divassāti. Uposathāhaṁ
 bhante ajja upavasāmīti. Tayome 1- visākhe uposathā katame tayo
 gopālakūposatho nigaṇṭhūposatho ariyūposatho. Kathañca visākhe
 gopālakūposatho hoti seyyathāpi visākhe gopālako sāyaṇhasamaye
 sāmikānaṁ gāvo niyyādetvā iti paṭisañcikkhati ajja kho gāvo
 amusmiñca amusmiñca padese cariṁsu amusmiñca amusmiñca padese
 pāniyāni piviṁsu 2- svedāni gāvo amusmiñca amusmiñca padese
 carissanti amusmiñca amusmiñca padese pāniyāni pivissantīti

  *  *  *  *  *  *
  Footnote:1 Po. Ma. Yu. tayo kho me. 2 Yu. apaṁsu.
-------------------------------------------------
[page 264]
 Evameva kho visākhe idhekacco uposathiko iti < PTS. A I , 206 >paṭisañcikkhati ahaṁ
 khvajja idañcidañca khādanīyaṁ khādiṁ idañcidañca bhojanīyaṁ bhuñjiṁ
 svedānāhaṁ idañcidañca khādanīyaṁ khādissāmi idañcidañca bhojanīyaṁ
 bhuñjissāmīti so tena lobhena 1- abhijjhāsahagatena cetasā divasaṁ
 atināmeti evaṁ kho visākhe gopālakūposatho hoti evaṁ upavuttho
 kho visākhe gopālakūposatho na mahapphalo hoti na mahānisaṁso
 na mahājutiko na mahāvipphāro. Kathañca visākhe nigaṇṭhūposatho hoti
 atthi visākhe nigaṇṭhā nāma samaṇajātikā te sāvakaṁ evaṁ
 samādapenti ehi tvaṁ ambho purisa ye puratthimāya disāya pāṇā
 paraṁyojanasataṁ tesu daṇḍaṁ nikkhipāhi ye pacchimāya disāya pāṇā
 paraṁyojanasataṁ tesu daṇḍaṁ nikkhipāhi ye uttarāya disāya pāṇā
 paraṁyojanasataṁ tesu daṇḍaṁ nikkhipāhi ye dakkhiṇāya disāya pāṇā
 paraṁyojanasataṁ tesu daṇḍaṁ nikkhipāhīti iti ekaccānaṁ pāṇānaṁ
 anuddayāya anukampāya samādapenti ekaccānaṁ pāṇānaṁ nānuddayāya
 nānukampāya samādapenti te tadahuposathe sāvakaṁ evaṁ samādapenti
 ehi tvaṁ ambho purisa sabbacelāni nikkhipitvā evaṁ vadehi nāhaṁ
 kvacini 2- kassaci kiñcanaṁ 3- tasmiṁ na ca mama kvacini kismiñci 4-
 kiñcanatthīti 5- jānanti kho panassa mātāpitaro ayaṁ amhākaṁ puttoti sopi
 jānāti ime mayhaṁ mātāpitaroti jānāti kho panassa

  *  *  *  *  *  *
  Footnote:1 Po. Ma. ayaṁ pāṭho natthi. 2 Ma. kvacani. Yu. kuvaci. 3 Ma. kiñcanatasmiṁ.
 4 Ma. kvacani katthaci kiñcanatatthīti. 5 Yu. mama kvaci kassaci kiñcanaṁ natthīti.
-------------------------------------------------
[page 265]
 Puttadāro ayaṁ mayhaṁ bhattāti sopi jānāti ayaṁ mayhaṁ puttadāroti
 jānanti kho panassa dāsakammakaraporisā ayaṁ amhākaṁ
 ayyoti sopi jānāti ime mayhaṁ dāsakammakaraporisāti iti
 yasmiṁ samaye sacce 1- samādapetabbā musāvāde tasmiṁ samaye samādapeti 2-
 idamassa musāvādasmiṁ vadāmi so tassā rattiyā accayena te
 bhoge adinnaṁyeva paribhuñjati idamassa adinnādānasmiṁ vadāmi evaṁ
 kho visākhe nigaṇṭhūposatho hoti evaṁ upavuttho kho visākhe
 nigaṇṭhūposatho na mahapphalo hoti na < PTS. A I , 207 >mahānisaṁso na mahājutiko na
 mahāvipphāro. Kathañca visākhe ariyūposatho hoti upakkiliṭṭhassa
 visākhe cittassa upakkamena pariyodapanā hoti kathañca visākhe
 upakkiliṭṭhassa cittassa upakkamena pariyodapanā hoti idha visākhe
 ariyasāvako tathāgataṁ anussarati itipi so bhagavā arahaṁ sammāsambuddho
 vijjācaraṇasampanno sugato lokavidū anuttaro purisadammasārathi
 satthā devamanussānaṁ buddho bhagavāti tassa tathāgataṁ anussarato
 cittaṁ pasīdati pāmujjaṁ uppajjati ye cittassa upakkilesā te
 pahīyanti seyyathāpi visākhe upakkiliṭṭhassa sīsassa upakkamena
 pariyodapanā hoti kathañca visākhe upakkiliṭṭhassa sīsassa
 upakkamena pariyodapanā hoti kakkañca paṭicca mattikañca paṭicca
 udakañca paṭicca purisassa ca tajjaṁ vāyāmaṁ paṭicca evaṁ kho
 visākhe upakkiliṭṭhassa sīsassa upakkamena pariyodapanā hoti evameva

  *  *  *  *  *  *
  Footnote:1 Yu. sabbe. 2 Ma. Yu. samādapenti.
-------------------------------------------------
[page 266]
 Kho visākhe upakkiliṭṭhassa cittassa upakkamena pariyodapanā hoti
 kathañca visākhe upakkiliṭṭhassa cittassa upakkamena pariyodapanā
 hoti idha visākhe ariyasāvako tathāgataṁ anussarati itipi so
 bhagavā .pe. Buddho bhagavāti tassa tathāgataṁ anussarato cittaṁ
 pasīdati pāmujjaṁ 1- uppajjati ye cittassa upakkilesā te
 pahīyanti ayaṁ vuccati visākhe ariyasāvako brahmūposathaṁ upavasati
 brahmunā saddhiṁ saṁvasati brahmañcassa ārabbha cittaṁ pasīdati
 pāmujjaṁ uppajjati 1- ye cittassa upakkilesā te pahīyanti evaṁ
 kho visākhe upakkiliṭṭhassa cittassa upakkamena pariyodapanā hoti.
 Upakkiliṭṭhassa visākhe cittassa upakkamena pariyodapanā hoti
 kathañca visākhe upakkiliṭṭhassa cittassa upakkamena pariyodapanā hoti
 idha visākhe ariyasāvako dhammaṁ anussarati svākkhāto bhagavatā dhammo
 sandiṭṭhiko akāliko ehipassiko opanayiko 2- paccattaṁ veditabbo
 viññūhīti tassa dhammaṁ anussarato < PTS. A I , 208 >cittaṁ pasīdati pāmujjaṁ
 uppajjati ye cittassa upakkilesā te pahīyanti seyyathāpi
 visākhe upakkiliṭṭhassa kāyassa upakkamena pariyodapanā hoti kathañca
 visākhe upakkiliṭṭhassa kāyassa upakkamena pariyodapanā hoti
 sottiñca paṭicca cuṇṇañca paṭicca udakañca paṭicca purisassa ca
 tajjaṁ vāyāmaṁ paṭicca evaṁ kho visākhe upakkiliṭṭhassa kāyassa
 upakkamena pariyodapanā hoti evameva kho visākhe upakkiliṭṭhassa

  *  *  *  *  *  *
  Footnote:1 Po. Ma. pāmojjaṁ. ito paraṁ īdisameva. 2 Ma. opaneyyiko.
-------------------------------------------------
[page 267]
 Cittassa upakkamena pariyodapanā hoti kathañca visākhe upakkiliṭṭhassa
 cittassa upakkamena pariyodapanā hoti idha visākhe ariyasāvako
 dhammaṁ anussarati svākkhāto bhagavatā dhammo .pe. Veditabbo viññūhīti
 tassa dhammaṁ anussarato cittaṁ pasīdati pāmujjaṁ uppajjati ye
 cittassa upakkilesā te pahīyanti ayaṁ vuccati visākhe ariyasāvako
 dhammūposathaṁ upavasati dhammena saddhiṁ saṁvasati dhammañcassa ārabbha
 cittaṁ pasīdati pāmujjaṁ uppajjati ye cittassa upakkilesā te
 pahīyanti evaṁ kho visākhe upakkiliṭṭhassa cittassa upakkamena
 pariyodapanā hoti. Upakkiliṭṭhassa visākhe cittassa upakkamena
 pariyodapanā hoti kathañca visākhe upakkiliṭṭhassa cittassa
 upakkamena pariyodapanā hoti idha visākhe ariyasāvako saṅghaṁ anussarati
 supaṭipanno bhagavato sāvakasaṅgho ujupaṭipanno bhagavato sāvakasaṅgho
 ñāyapaṭipanno bhagavato sāvakasaṅgho sāmīcipaṭipanno bhagavato sāvakasaṅgho
 yadidaṁ cattāri purisayugāni aṭṭha purisapuggalā esa
 bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo
 anuttaraṁ puññakkhettaṁ lokassāti tassa saṅghaṁ anussarato
 cittaṁ pasīdati pāmujjaṁ uppajjati ye cittassa upakkilesā te
 pahīyanti seyyathāpi visākhe upakkiliṭṭhassa vatthassa upakkamena
 pariyodapanā hoti kathañca < PTS. A I , 209 >visākhe upakkiliṭṭhassa vatthassa
 upakkamena pariyodapanā hoti ūsañca 1- paṭicca khārañca paṭicca

  *  *  *  *  *  *
  Footnote:1 Po. osañca. Ma. usamañca.
-------------------------------------------------
[page 268]
 Gomayañca paṭicca udakañca paṭicca purisassa ca tajjaṁ vāyāmaṁ
 paṭicca evaṁ kho visākhe upakkiliṭṭhassa vatthassa upakkamena
 pariyodapanā hoti evameva kho visākhe upakkiliṭṭhassa cittassa
 upakkamena pariyodapanā hoti kathañca visākhe upakkiliṭṭhassa
 cittassa upakkamena pariyodapanā hoti idha visākhe ariyasāvako
 saṅghaṁ anussarati supaṭipanno bhagavato sāvakasaṅgho ... Anuttaraṁ puññakkhettaṁ
 lokassāti tassa saṅghaṁ anussarato cittaṁ pasīdati pāmujjaṁ
 uppajjati ye cittassa upakkilesā te pahīyanti ayaṁ vuccati
 visākhe ariyasāvako saṅghūposathaṁ upavasati saṅghena saddhiṁ saṁvasati saṅghañcassa
 ārabbha cittaṁ pasīdati pāmujjaṁ uppajjati ye cittassa upakkilesā
 te pahīyanti evaṁ kho visākhe upakkiliṭṭhassa cittassa upakkamena
 pariyodapanā hoti. Upakkiliṭṭhassa visākhe cittassa upakkamena
 pariyodapanā hoti kathañca visākhe upakkiliṭṭhassa cittassa
 upakkamena pariyodapanā hoti idha visākhe ariyasāvako attano
 sīlāni anussarati akhaṇḍāni acchiddāni asabalāni akammāsāni
 bhujissāni viññuppasatthāni aparāmatthāni samādhisaṁvattanikāni tassa
 sīlaṁ anussarato cittaṁ pasīdati pāmujjaṁ uppajjati ye cittassa
 upakkilesā te pahīyanti seyyathāpi visākhe upakkiliṭṭhassa
 ādāsassa upakkamena pariyodapanā hoti kathañca visākhe upakkiliṭṭhassa
 ādāsassa upakkamena pariyodapanā hoti telañca
-------------------------------------------------
[page 269]
 Paṭicca chārikañca paṭicca vālaṇḍukañca paṭicca purisassa ca tajjaṁ
 vāyāmaṁ paṭicca evaṁ kho visākhe upakkiliṭṭhassa ādāsassa
 upakkamena pariyodapanā hoti evameva kho visākhe upakkiliṭṭhassa
 cittassa upakkamena pariyodapanā hoti < PTS. A I , 210 >kathañca visākhe upakkiliṭṭhassa
 cittassa upakkamena pariyodapanā hoti idha visākhe ariyasāvako
 attano sīlāni anussarati akhaṇḍāni acchiddāni ... Samādhisaṁvattanikāni
 tassa sīlaṁ anussarato cittaṁ pasīdati pāmujjaṁ uppajjati ye
 cittassa upakkilesā te pahīyanti ayaṁ vuccati visākhe ariyasāvako
 sīlūposathaṁ upavasati sīlena saddhiṁ saṁvasati sīlañcassa ārabbha cittaṁ
 pasīdati pāmujjaṁ uppajjati ye cittassa upakkilesā te pahīyanti
 evaṁ kho visākhe upakkiliṭṭhassa cittassa upakkamena pariyodapanā
 hoti. Upakkiliṭṭhassa visākhe cittassa upakkamena pariyodapanā hoti
 kathañca visākhe upakkiliṭṭhassa cittassa upakkamena pariyodapanā
 hoti idha visākhe ariyasāvako devatā anussarati santi devā
 cātummahārājikā santi devā tāvatiṁsā santi devā
 yāmā santi devā tusitā santi devā nimmānaratino santi
 devā paranimmitavasavattino santi devā brahmakāyikā santi devā
 taduttari 1- yathārūpāya saddhāya samannāgatā tā devatā ito cutā
 tatthūpapannā mayhaṁpi tathārūpā saddhā saṁvijjati yathārūpena sīlena
 samannāgatā tā devatā ito cutā tatthūpapannā mayhaṁpi tathārūpaṁ

  *  *  *  *  *  *
  Footnote:1 Ma. tatuttari. Yu. tatuttariṁ.
-------------------------------------------------
[page 270]
 Sīlaṁ saṁvijjati yathārūpena sutena samannāgatā tā devatā ito
 cutā tatthūpapannā mayhaṁpi tathārūpaṁ sutaṁ saṁvijjati yathārūpena cāgena
 samannāgatā tā devatā ito cutā tatthūpapannā mayhaṁpi tathārūpo
 cāgo saṁvijjati yathārūpāya paññāya samannāgatā tā devatā
 ito cutā tatthūpapannā mayhaṁpi tathārūpā paññā saṁvijjatīti
 tassa attano ca tāsañca devatānaṁ saddhañca sīlañca sutañca cāgañca
 paññañca anussarato cittaṁ pasīdati pāmujjaṁ uppajjati ye
 cittassa upakkilesā te pahīyanti seyyathāpi visākhe upakkiliṭṭhassa
 jātarūpassa upakkamena pariyodapanā hoti kathañca visākhe upakkiliṭṭhassa
 jātarūpassa upakkamena pariyodapanā hoti ukkañca
 paṭicca loṇañca paṭicca geruñca paṭicca nāḷisaṇḍāsañca paṭicca
 purisassa ca tajjaṁ vāyāmaṁ paṭicca evaṁ kho visākhe upakkiliṭṭhassa
 jātarūpassa upakkamena pariyodapanā hoti evameva < PTS. A I , 211 >kho visākhe
 upakkiliṭṭhassa cittassa upakkamena pariyodapanā hoti kathañca
 visākhe upakkiliṭṭhassa cittassa upakkamena pariyodapanā hoti idha
 visākhe ariyasāvako devatā anussarati santi devā cātummahārājikā
 santi devā tāvatiṁsā .pe. Santi devā brahmakāyikā santi
 devā taduttari yathārūpāya saddhāya samannāgatā tā devatā ito
 cutā tatthūpapannā mayhaṁpi tathārūpā saddhā saṁvijjati yathārūpena
 sīlena ... Sutena ... Cāgena ... Paññāya samannāgatā tā devatā ito
-------------------------------------------------
[page 271]
 Cutā tatthūpapannā mayhaṁpi tathārūpā paññā saṁvijjatīti tassa
 attano ca tāsañca devatānaṁ saddhañca sīlañca sutañca cāgañca
 paññañca anussarato cittaṁ pasīdati pāmujjaṁ uppajjati ye
 cittassa upakkilesā te pahīyanti ayaṁ vuccati visākhe ariyasāvako
 devatūposathaṁ upavasati devatāhi saddhiṁ saṁvasati devatā cassa ārabbha
 cittaṁ pasīdati pāmujjaṁ uppajjati ye cittassa upakkilesā te
 pahīyanti evaṁ kho visākhe upakkiliṭṭhassa cittassa upakkamena
 pariyodapanā hoti. Sa kho so visākhe ariyasāvako iti paṭisañcikkhati
 yāvajīvaṁ arahanto pāṇātipātaṁ pahāya pāṇātipātā paṭiviratā
 nihitadaṇḍā nihitasatthā lajjī dayāpannā sabbapāṇabhūtahitānukampī
 viharanti ahampajja imañca rattiṁ imañca divasaṁ pāṇātipātaṁ
 pahāya pāṇātipātā paṭivirato nihitadaṇḍo nihitasattho lajjī
 dayāpanno sabbapāṇabhūtahitānukampī viharāmi imināpi aṅgena arahataṁ
 anukaromi uposatho ca me upavuttho bhavissati. Yāvajīvaṁ arahanto
 adinnādānaṁ pahāya adinnādānā paṭiviratā dinnādāyī dinnapāṭikaṅkhī
 athenena sucibhūtena attanā viharanti ahampajja imañca rattiṁ
 imañca divasaṁ adinnādānaṁ pahāya adinnādānā paṭivirato dinnādāyī
 dinnapāṭikaṅkhī athenena sucibhūtena attanā viharāmi imināpi aṅgena
 arahataṁ anukaromi uposatho ca me upavuttho bhavissati. Yājīvaṁ arahanto
 abrahmacariyaṁ pahāya brahmacārī ārācārī 1- viratā methunā gāmadhammā

  *  *  *  *  *  *
  Footnote:1 Yu. anācārī.
-------------------------------------------------
[page 272]
 Ahampajja imañca rattiṁ imañca divasaṁ abrahmacariyaṁ pahāya brahmacārī
 ārācārī virato methunā gāmadhammā imināpi < PTS. A I , 212 >aṅgena arahataṁ anukaromi
 uposatho ca me upavuttho bhavissati. Yāvajīvaṁ arahanto musāvādaṁ
 pahāya musāvādā paṭiviratā saccavādī saccasandhā thetā paccayikā
 avisaṁvādakā lokassa ahampajja imañca rattiṁ imañca divasaṁ musāvādaṁ
 pahāya musāvādā paṭivirato saccavādī saccasandho theto paccayiko
 avisaṁvādako lokassa imināpi aṅgena arahataṁ anukaromi uposatho
 ca me upavuttho bhavissati. Yāvajīvaṁ arahanto surāmerayamajjapamādaṭṭhānaṁ
 pahāya surāmerayamajjapamādaṭṭhānā paṭiviratā ahampajja imañca rattiṁ
 imañca divasaṁ surāmerayamajjapamādaṭṭhānaṁ pahāya surāmerayamajjapamādaṭṭhānā
 paṭivirato imināpi aṅgena arahataṁ anukaromi uposatho ca me
 upavuttho bhavissati. Yāvajīvaṁ arahanto ekabhattikā rattūparatā viratā
 vikālabhojanā ahampajja imañca rattiṁ imañca divasaṁ ekabhattiko
 rattūparato virato vikālabhojanā imināpi aṅgena arahataṁ anukaromi
 uposatho ca me upavuttho bhavissati. Yāvajīvaṁ arahanto
 naccagītavāditavisūkadassanā mālāgandhavilepanadhāraṇamaṇḍanavibhūsanaṭṭhānā
 paṭiviratā ahampajja imañca rattiṁ imañca divasaṁ naccagītavāditavisūkadassanā
 mālāgandhavilepanadhāraṇamaṇḍanavibhūsanaṭṭhānā paṭivirato imināpi aṅgena
 arahataṁ anukaromi uposatho ca me upavuttho bhavissati. Yāvajīvaṁ
 arahanto uccāsayanamahāsayanaṁ pahāya uccāsayanamahāsayanā paṭiviratā
-------------------------------------------------
[page 273]
 Nīcaseyyaṁ kappenti mañcake vā tiṇasanthārake vā ahampajja
 imañca rattiṁ imañca divasaṁ uccāsayanamahāsayanaṁ pahāya uccāsayanamahāsayanā
 paṭivirato nīcaseyyaṁ kappemi mañcake vā tiṇasanthārake vā
 imināpi aṅgena arahataṁ anukaromi uposatho ca me upavuttho
 bhavissatīti. Evaṁ kho visākhe ariyūposatho hoti evaṁ upavuttho
 kho visākhe ariyūposatho mahapphalo hoti mahānisaṁso mahājutiko
 mahāvipphāro kīvamahapphalo hoti kīvamahānisaṁso kīvamahājutiko
 kīvamahāvipphāro seyyathāpi visākhe yo imesaṁ < PTS. A I , 213 >soḷasannaṁ mahājanapadānaṁ
 pahūtasattaratanānaṁ 1- issariyādhipaccaṁ 2- rajjaṁ kāreyya seyyathīdaṁ aṅgānaṁ
 magadhānaṁ kāsīnaṁ kosalānaṁ vajjīnaṁ mallānaṁ cetīnaṁ vaṁsānaṁ kurūnaṁ pañcālānaṁ
 macchānaṁ surasenānaṁ assakānaṁ avantīnaṁ gandhārānaṁ kambojānaṁ
 aṭṭhaṅgasamannāgatassa uposathassa etaṁ 3- kalaṁ nāgghati soḷasiṁ taṁ kissa
 hetu kapaṇaṁ visākhe mānusakaṁ rajjaṁ dibbaṁ sukhaṁ upanidhāya yāni
 visākhe mānusakāni paññāsa vassāni cātummahārājikānaṁ devānaṁ
 eso eko rattindivo tāya rattiyā tiṁsarattiyo māso tena
 māsena dvādasamāsiyo saṁvaccharo tena saṁvaccharena dibbāni pañca
 vassasatāni cātummahārājikānaṁ devānaṁ āyuppamāṇaṁ ṭhānaṁ kho panetaṁ
 visākhe vijjati yaṁ idhekacco itthī vā puriso vā aṭṭhaṅgasamannāgataṁ
 uposathaṁ upavasitvā kāyassa bhedā parammaraṇā cātummahārājikānaṁ

  *  *  *  *  *  *
  Footnote:1 Yu. pahūtamahāsattaratanānaṁ. 2 Yu. issarādhipaccaṁ. 3 Yu. ekaṁ kalaṁ.
-------------------------------------------------
[page 274]
 Devānaṁ sahabyataṁ upapajjeyya idaṁ kho panetaṁ visākhe sandhāya
 bhāsitaṁ kapaṇaṁ mānusakaṁ rajjaṁ dibbaṁ sukhaṁ upanidhāya. Yaṁ visākhe
 mānusakaṁ vassasataṁ tāvatiṁsānaṁ devānaṁ eso eko rattindivo tāya
 rattiyā tiṁsarattiyo māso tena māsena dvādasamāsiyo saṁvaccharo
 tena saṁvaccharena dibbaṁ vassasahassaṁ tāvatiṁsānaṁ devānaṁ āyuppamāṇaṁ
 ṭhānaṁ kho panetaṁ visākhe vijjati yaṁ idhekacco itthī vā puriso
 vā aṭṭhaṅgasamannāgataṁ uposathaṁ upavasitvā kāyassa bhedā parammaraṇā
 tāvatiṁsānaṁ devānaṁ sahabyataṁ upapajjeyya idaṁ kho panetaṁ visākhe
 sandhāya bhāsitaṁ kapaṇaṁ mānusakaṁ rajjaṁ dibbaṁ sukhaṁ upanidhāya. Yāni
 visākhe mānusakāni dve vassasatāni yāmānaṁ devānaṁ eso eko
 rattindivo tāya rattiyā tiṁsarattiyo māso tena māsena dvādasamāsiyo
 saṁvaccharo tena saṁvaccharena dibbāni dve vassasahassāni
 yāmānaṁ devānaṁ āyuppamāṇaṁ ṭhānaṁ kho panetaṁ visākhe vijjati
 yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā yāmānaṁ devānaṁ < PTS. A I , 214 >sahabyataṁ
 upapajjeyya idaṁ kho panetaṁ visākhe sandhāya bhāsitaṁ kapaṇaṁ mānusakaṁ
 rajjaṁ dibbaṁ sukhaṁ upanidhāya. Yāni visākhe mānusakāni cattāri vassasatāni
 tusitānaṁ devānaṁ eso eko rattindivo tāya rattiyā tiṁsarattiyo
 māso tena māsena dvādasamāsiyo saṁvaccharo tena saṁvaccharena
 dibbāni cattāri vassasahassāni tusitānaṁ devānaṁ āyuppamāṇaṁ ṭhānaṁ
-------------------------------------------------
[page 275]
 Kho panetaṁ visākhe vijjati yaṁ idhekacco itthī vā puriso vā
 aṭṭhaṅgasamannāgataṁ uposathaṁ upavasitvā kāyassa bhedā parammaraṇā
 tusitānaṁ devānaṁ sahabyataṁ upapajjeyya idaṁ kho panetaṁ visākhe
 sandhāya bhāsitaṁ kapaṇaṁ mānusakaṁ rajjaṁ dibbaṁ sukhaṁ upanidhāya. Yāni
 visākhe mānusakāni aṭṭha vassasatāni nimmānaratīnaṁ devānaṁ eso
 eko rattindivo tāya rattiyā tiṁsarattiyo māso tena māsena
 dvādasamāsiyo saṁvaccharo tena saṁvaccharena dibbāni aṭṭha vassasahassāni
 nimmānaratīnaṁ devānaṁ āyuppamāṇaṁ ṭhānaṁ kho panetaṁ visākhe vijjati
 yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā nimmānaratīnaṁ devānaṁ sahabyataṁ
 upapajjeyya idaṁ kho panetaṁ visākhe sandhāya bhāsitaṁ kapaṇaṁ
 mānusakaṁ rajjaṁ dibbaṁ sukhaṁ upanidhāya. Yāni visākhe mānusakāni soḷasa
 vassasatāni paranimmitavasavattīnaṁ devānaṁ eso eko rattindivo
 tāya rattiyā tiṁsarattiyo māso tena māsena dvādasamāsiyo
 saṁvaccharo tena saṁvaccharena dibbāni soḷasa vassasahassāni paranimmitavasavattīnaṁ
 devānaṁ āyuppamāṇaṁ ṭhānaṁ kho panetaṁ visākhe vijjati
 yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā paranimmitavasavattīnaṁ devānaṁ
 sahabyataṁ upapajjeyya idaṁ kho panetaṁ visākhe sandhāya bhāsitaṁ
 kapaṇaṁ mānusakaṁ rajjaṁ dibbaṁ sukhaṁ upanidhāyāti.
-------------------------------------------------
[page 276]
                 Pāṇaṁ na haññe 1- na cādinnamādiye
                 musā na bhāse na ca majjapo siyā
                 abrahmacārā 2- virameyya methunā
                 rattiṁ na bhuñjeyya vikālabhojanaṁ
                 mālaṁ na dhāre 3- na ca gandhamācare
                 mañce chamāyaṁva sayetha santhate
                 etañhi aṭṭhaṅgikamāhuposathaṁ
                 buddhena dukkhantagunā pakāsitaṁ.
                 Cando ca sūro 4- ca ubho sudassanā
                 obhāsayantā 5- anuyanti yāvatā
                 tamonudā te pana antalikkhagā
                 nabhe pabhāsanti disāvirocanā
                 etamhi yaṁ vijjati antare dhanaṁ
                 muttā 6- maṇi veḷuriyañca bhaddakaṁ
                 siṅgisuvaṇṇaṁ athavāpi kāñcanaṁ 7-
                 yaṁ jātarūpaṁ haṭakanti vuccati
                 aṭṭhaṅgupetassa uposathassa
                 kallampi te nānubhavanti soḷasiṁ
                 candappabhā tāragaṇā ca sabbe
                 tasmā hi nārī ca naro ca sīlavā

  *  *  *  *  *  *
  Footnote:1 Po. hane. Yu. hāne. 2 Po. Ma. Yu. abrahmacariyā. 3 Yu. dhāraye.
 4 Po. Ma. Yu. suriyo. 5 Po. Ma. Yu. obhāsayaṁ anupariyante. 6 Yu. muttaṁ maṇiṁ ...
 7 Po. Ma. Yu. kañcanaṁ.
-------------------------------------------------
[page 277]
                 Aṭṭhaṅgupetaṁ upavassuposathaṁ
                 puññāni katvāna sukhudrayāni
                 aninditā saggamupenti ṭhānanti.
                      Mahāvaggo dutiyo.
                         Tassuddānaṁ
          titthabhayañca venāgo sarabho kesaputtiyo
          sāḷho cāpi kathāvatthu titthiyā mūluposathoti.
                        ---------
                     Ānandavaggo tatiyo
      [511] 72 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho channo paribbājako yenāyasmā
 ānando tenupasaṅkami upasaṅkamitvā āyasmatā ānandena saddhiṁ
 sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi
 ekamantaṁ nisinno kho channo paribbājako āyasmantaṁ ānandaṁ etadavoca
 tumhepi āvuso ānanda rāgassa pahānaṁ paññāpetha dosassa
 pahānaṁ paññāpetha mohassa pahānaṁ paññāpethāti. Mayaṁ kho
 āvuso rāgassa pahānaṁ paññāpema dosassa pahānaṁ paññāpema
 mohassa pahānaṁ paññāpemāti. Kiṁ pana tumhe āvuso rāge
 ādīnavaṁ disvā rāgassa pahānaṁ paññāpetha kiṁ dose ādīnavaṁ
 disvā dosassa pahānaṁ paññāpetha kiṁ mohe ādīnavaṁ disvā mohassa
-------------------------------------------------
[page 278]
 Pahānaṁ paññāpethāti. Ratto kho āvuso rāgena abhibhūto
 pariyādinnacitto attabyābādhāyapi ceteti parabyābādhāyapi ceteti
 ubhayabyābādhāyapi ceteti cetasikaṁpi dukkhaṁ domanassaṁ paṭisaṁvedeti rāge
 pahīne neva attabyābādhāya ceteti na parabyābādhāya ceteti na
 ubhayabyābādhāya ceteti na cetasikaṁ dukkhaṁ domanassaṁ paṭisaṁvedeti
 ratto kho āvuso rāgena abhibhūto pariyādinnacitto kāyena duccaritaṁ
 carati vācāya duccaritaṁ carati manasā duccaritaṁ carati rāge
 pahīne neva kāyena duccaritaṁ carati na vācāya duccaritaṁ carati na
 manasā duccaritaṁ carati ratto kho āvuso rāgena abhibhūto
 pariyādinnacitto attatthaṁpi yathābhūtaṁ nappajānāti paratthaṁpi yathābhūtaṁ
 nappajānāti ubhayatthaṁpi yathābhūtaṁ nappajānāti rāge pahīne attatthaṁpi
 yathābhūtaṁ pajānāti paratthaṁpi yathābhūtaṁ pajānāti ubhayatthaṁpi yathābhūtaṁ
 pajānāti rāgo kho āvuso andhakaraṇo acakkhukaraṇo aññāṇakaraṇo
 paññānirodhiko vighātapakkhiko anibbānasaṁvattaniko duṭṭho kho
 āvuso .pe. Mūḷho kho āvuso mohena abhibhūto pariyādinnacitto
 attabyābādhāyapi ceteti parabyābādhāyapi ceteti ubhayabyābādhāyapi
 ceteti cetasikaṁpi dukkhaṁ domanassaṁ paṭisaṁvedeti mohe pahīne neva
 attabyābādhāya ceteti na parabyābādhāya ceteti na ubhayabyābādhāya
 ceteti na cetasikaṁ dukkhaṁ domanassaṁ paṭisaṁvedeti mūḷho kho āvuso
 mohena abhibhūto pariyādinnacitto kāyena duccaritaṁ carati vācāya
-------------------------------------------------
[page 279]
 Duccaritaṁ carati manasā duccaritaṁ carati mohe pahīne neva kāyena
 duccaritaṁ carati na vācāya duccaritaṁ carati na manasā duccaritaṁ carati
 mūḷho kho āvuso mohena abhibhūto pariyādinnacitto attatthaṁpi yathābhūtaṁ
 nappajānāti paratthaṁpi < PTS. A I , 217 >yathābhūtaṁ nappajānāti ubhayatthaṁpi yathābhūtaṁ
 nappajānāti mohe pahīne attatthaṁpi yathābhūtaṁ pajānāti paratthaṁpi
 yathābhūtaṁ pajānāti ubhayatthaṁpi yathābhūtaṁ pajānāti moho kho āvuso
 andhakaraṇo acakkhukaraṇo aññāṇakaraṇo paññānirodhiko vighātapakkhiko
 anibbānasaṁvattaniko idaṁ kho mayaṁ āvuso rāge ādīnavaṁ disvā
 rāgassa pahānaṁ paññāpema idaṁ dose ādīnavaṁ disvā dosassa
 pahānaṁ paññāpema idaṁ mohe ādīnavaṁ disvā mohassa pahānaṁ
 paññāpemāti. Atthi panāvuso maggo atthi paṭipadā etassa
 rāgassa dosassa mohassa pahānāyāti. Atthāvuso maggo atthi
 paṭipadā etassa rāgassa dosassa mohassa pahānāyāti. Katamo
 panāvuso maggo katamā paṭipadā etassa rāgassa dosassa mohassa
 pahānāyāti. Ayameva ariyo aṭṭhaṅgiko maggo seyyathīdaṁ
 sammādiṭṭhi sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi ayaṁ kho āvuso maggo ayaṁ
 paṭipadā etassa rāgassa dosassa mohassa pahānāyāti. Bhaddako
 [1]- Āvuso maggo bhaddikā paṭipadā etassa rāgassa dosassa mohassa
 pahānāya alañca panāvuso ānanda appamādāyāti.

  *  *  *  *  *  *
  Footnote:1 Po. Ma. kho.
-------------------------------------------------
[page 280]
      [512] 73 Ekaṁ samayaṁ āyasmā ānando kosambiyaṁ viharati
 ghositārāme. Athakho aññataro ājīvakasāvako gahapati yenāyasmā
 ānando tenupasaṅkami upasaṅkamitvā āyasmantaṁ ānandaṁ abhivādetvā
 ekamantaṁ nisīdi ekamantaṁ nisinno kho so ājīvakasāvako gahapati
 āyasmantaṁ ānandaṁ etadavoca kesanno bhante ānanda dhammo
 svākkhāto ke loke supaṭipannā ke loke sugatāti 1-.
 Tenahi gahapati taññevettha paṭipucchissāmi yathā te khameyya tathā
 naṁ byākareyyāsi taṁ kiṁ maññasi gahapati ye rāgassa pahānāya
 dhammaṁ desenti dosassa pahānāya dhammaṁ desenti mohassa pahānāya
 dhammaṁ desenti < PTS. A I , 218 >tesaṁ dhammo svākkhāto no vā kathaṁ vā te
 ettha hotīti. Ye bhante rāgassa pahānāya dhammaṁ desenti
 dosassa pahānāya dhammaṁ desenti mohassa pahānāya dhammaṁ desenti
 tesaṁ dhammo svākkhāto evaṁ me ettha hotīti. Taṁ kiṁ maññasi
 gahapati ye rāgassa pahānāya paṭipannā dosassa pahānāya paṭipannā
 mohassa pahānāya paṭipannā te loke supaṭipannā no vā kathaṁ
 vā te ettha hotīti. Ye bhante rāgassa pahānāya paṭipannā
 dosassa pahānāya paṭipannā mohassa pahānāya paṭipannā te
 loke supaṭipannā evaṁ me ettha hotīti. Taṁ kiṁ maññasi
 gahapati yesaṁ rāgo pahīno ucchinnamūlo tālāvatthukato anabhāvaṁ
 gato āyatiṁ anuppādadhammo yesaṁ doso pahīno .pe. Yesaṁ moho

  *  *  *  *  *  *
  Footnote:1 Ma. sukatāti. ito paraṁ īdisameva.
-------------------------------------------------
[page 281]
 Pahīno ucchinnamūlo tālāvatthukato anabhāvaṁ kato āyatiṁ anuppādadhammo
 te loke sugatā no vā kathaṁ vā te ettha hotīti. Yesaṁ
 bhante rāgo pahīno ucchinnamūlo tālāvatthukato anabhāvaṁ gato
 āyatiṁ anuppādadhammo yesaṁ doso pahīno .pe. Yesaṁ moho pahīno
 ucchinnamūlo tālāvatthukato anabhāvaṁ gato āyatiṁ anuppādadhammo te
 loke sugatā evaṁ me ettha hotīti. Iti kho gahapati tayāvetaṁ 1-
 byākataṁ ye bhante rāgassa pahānāya dhammaṁ desenti dosassa
 pahānāya dhammaṁ desenti mohassa pahānāya dhammaṁ desenti tesaṁ
 dhammo svākkhātoti tayāvetaṁ byākataṁ ye bhante rāgassa pahānāya
 paṭipannā dosassa pahānāya paṭipannā mohassa pahānāya paṭipannā
 te loke supaṭipannāti tayāvetaṁ byākataṁ yesaṁ bhante rāgo
 pahīno ucchinnamūlo tālāvatthukato anabhāvaṁ gato āyatiṁ anuppādadhammo
 yesaṁ doso pahīno .pe. Yesaṁ moho pahīno ucchinnamūlo tālāvatthukato
 anabhāvaṁ gato āyatiṁ anuppādadhammo te loke sugatāti.
 Acchariyaṁ bhante abbhutaṁ bhante na ceva nāma sadhammukkaṁsanā
 bhavissati na ca paradhammāpasādanā āyataneva dhammadesanā attho
 ca vutto attā ca anupanīto tumhe bhante ānanda rāgassa
 pahānāya < PTS. A I , 219 >dhammaṁ desetha dosassa pahānāya dhammaṁ desetha mohassa
 pahānāya dhammaṁ desetha tumhākaṁ dhammo svākkhāto tumhe bhante
 ānanda rāgassa pahānāya paṭipannā dosassa pahānāya paṭipannā

  *  *  *  *  *  *
  Footnote:1 Yu. tayācetaṁ. ito paraṁ īdisameva.
-------------------------------------------------
[page 282]
 Mohassa pahānāya paṭipannā tumhe loke supaṭipannā tumhākaṁ
 bhante ānanda rāgo pahīno ucchinnamūlo tālāvatthukato anabhāvaṁ
 gato āyatiṁ anuppādadhammo tumhākaṁ doso pahīno .pe. Tumhākaṁ
 moho pahīno ucchinnamūlo tālāvatthukato anabhāvaṁ gato
 āyatiṁ anuppādadhammo tumhe loke sugatā abhikkantaṁ bhante abhikkantaṁ
 bhante seyyathāpi bhante nikkujjitaṁ vā ukkujjeyya paṭicchannaṁ
 vā vivareyya mūḷhassa vā maggaṁ ācikkheyya andhakāre vā
 telappajjotaṁ dhāreyya cakkhumanto rūpāni dakkhantīti evamevaṁ
 ayyena ānandena anekapariyāyena dhammo pakāsito esāhaṁ bhante
 ānanda bhagavantaṁ saraṇaṁ gacchāmi dhammañca bhikkhusaṅghañca upāsakaṁ
 maṁ ayyo ānando dhāretu ajjatagge pāṇupetaṁ saraṇaṁ gatanti.
      [513] 74 Ekaṁ samayaṁ bhagavā sakkesu viharati kapilavatthusmiṁ
 nigrodhārāme. Tena kho pana samayena bhagavā gilānā vuṭṭhito hoti
 aciravuṭṭhito gelaññā. Athakho mahānāmo sakko yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho mahānāmo sakko bhagavantaṁ etadavoca dīgharattāhaṁ
 bhante bhagavatā evaṁ dhammaṁ desitaṁ ājānāmi samāhitassa ñāṇaṁ
 no asamāhitassāti samādhi nu kho bhante pubbe pacchā ñāṇaṁ
 udāhu ñāṇaṁ pubbe pacchā samādhīti. Athakho āyasmato
 ānandassa etadahosi bhagavā kho gilānā vuṭṭhito aciravuṭṭhito
-------------------------------------------------
[page 283]
 Gelaññā ayañca mahānāmo sakko bhagavantaṁ atigambhīraṁ pañhaṁ pucchati
 yannūnāhaṁ manānāmaṁ sakkaṁ ekamantaṁ apanetvā dhammaṁ deseyyanti.
 Athakho āyasmā ānando mahānāmaṁ sakkaṁ bāhāyaṁ gahetvā ekamantaṁ
 apanetvā mahānāmaṁ sakkaṁ etadavoca sekhampi kho mahānāma sīlaṁ < PTS. A I , 220 >vuttaṁ
 bhagavatā asekhampi sīlaṁ vuttaṁ bhagavatā sekhopi samādhi vutto bhagavatā
 asekhopi samādhi vutto bhagavatā sekhāpi paññā vuttā bhagavatā
 asekhāpi paññā vuttā bhagavatā katamañca mahānāma sekhaṁ sīlaṁ idha
 mahānāma bhikkhu sīlavā hoti .pe. Samādāya sikkhati sikkhāpadesu
 idaṁ vuccati mahānāma sekhaṁ sīlaṁ katamo ca mahānāma sekho samādhi
 idha mahānāma bhikkhu vivicceva kāmehi .pe. Catutthaṁ jhānaṁ upasampajja
 viharati ayaṁ vuccati mahānāma sekho samādhi katamā ca mahānāma
 sekhā paññā idha mahānāma bhikkhu idaṁ dukkhanti yathābhūtaṁ
 pajānāti .pe. Ayaṁ dukkhanirodhagāminī paṭipadāti yathābhūtaṁ pajānāti
 ayaṁ vuccati mahānāma sekhā paññā sa kho so mahānāma ariyasāvako
 evaṁ sīlasampanno evaṁ samādhisampanno evaṁ paññāsampanno
 āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
 abhiññā sacchikatvā upasampajja viharati evaṁ kho mahānāma sekhampi
 sīlaṁ vuttaṁ bhagavatā asekhampi sīlaṁ vuttaṁ bhagavatā sekhopi samādhi
 vutto bhagavatā asekhopi samādhi vutto bhagavatā sekhāpi paññā
 vuttā bhagavatā asekhāpi paññā vuttā bhagavatāti.
-------------------------------------------------
[page 284]
      [514] 75 Ekaṁ samayaṁ āyasmā ānando vesāliyaṁ viharati
 mahāvane kūṭāgārasālāyaṁ. Athakho abhayo ca licchavi paṇḍitakumārako ca
 licchavi yenāyasmā ānando tenupasaṅkamiṁsu upasaṅkamitvā āyasmantaṁ
 ānandaṁ abhivādetvā ekamantaṁ nisīdiṁsu ekamantaṁ nisinno kho
 abhayo licchavi āyasmantaṁ ānandaṁ etadavoca nigaṇṭho bhante nāṭaputto
 sabbaññū sabbadassāvī aparisesaṁ ñāṇadassanaṁ paṭijānāti carato
 ca me tiṭṭhato ca suttassa ca jāgarassa ca satataṁ samitaṁ ñāṇadassanaṁ
 paccupaṭṭhitanti so purāṇānaṁ kammānaṁ tapasā < PTS. A I , 221 >byantībhāvaṁ
 paññāpeti navānaṁ kammānaṁ akaraṇā setughātaṁ iti kammakkhayā
 dukkhakkhayo dukkhakkhayā vedanākkhayo vedanākkhayā sabbaṁ dukkhaṁ
 nijjiṇṇaṁ bhavissati evametissā sandiṭṭhikāya nijjarāya visuddhiyā
 samatikkamo hoti idha bhante bhagavā kimāhāti. Tisso kho imā
 abhaya nijjarā visuddhiyo tena bhagavatā jānatā passatā arahatā
 sammāsambuddhena sammadakkhātā sattānaṁ visuddhiyā sokaparidevānaṁ samatikkamāya
 dukkhadomanassānaṁ atthaṅgamāya ñāyassa adhigamāya nibbānassa sacchikiriyāya
 katamā tisso idha abhaya bhikkhu sīlavā hoti .pe. Samādāya
 sikkhati sikkhāpadesu so navañca kammaṁ na karoti purāṇañca
 kammaṁ phussa phussa byantīkaroti sandiṭṭhikā nijjarā akālikā
 ehipassikā opanayikā 1- paccattaṁ veditabbā viññūhīti sa kho so
 abhaya bhikkhu evaṁ sīlasampanno vivicceva kāmehi .pe. Catutthaṁ jhānaṁ

  *  *  *  *  *  *
  Footnote:1 Ma. opaneyyikā. ito paraṁ īdisameva.
-------------------------------------------------
[page 285]
 Upasampajja viharati so navañca kammaṁ na karoti purāṇañca kammaṁ
 phussa phussa byantīkaroti sandiṭṭhikā nijjarā akālikā ehipassikā
 opanayikā paccattaṁ veditabbā viññūhīti sa kho so abhaya bhikkhu
 evaṁ sīlasampanno evaṁ samādhisampanno āsavānaṁ khayā anāsavaṁ
 cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
 upasampajja viharati so navañca kammaṁ na karoti purāṇañca kammaṁ
 phussa phussa byantīkaroti sandiṭṭhikā nijjarā akālikā ehipassikā
 opanayikā paccattaṁ veditabbā viññūhīti imā kho abhaya tisso
 nijjarā visuddhiyo tena bhagavatā jānatā passatā arahatā sammāsambuddhena
 sammadakkhātā sattānaṁ visuddhiyā sokaparidevānaṁ samatikkamāya
 dukkhadomanassānaṁ atthaṅgamāya ñāyassa adhigamāya nibbānassa
 sacchikiriyāyāti. Evaṁ vutte paṇḍitakumārako licchavi abhayaṁ licchaviṁ
 etadavoca kimpana tvaṁ samma abhaya āyasmato ānandassa subhāsitaṁ
 subhāsitato nābbhanumodasīti. < PTS. A I , 222 >Kyāhaṁ samma [1]- āyasmato ānandassa
 subhāsitaṁ subhāsitato nābbhanumodissāmi muddhāpi tassa vipateyya yo
 āyasmato ānandassa subhāsitaṁ subhāsitato nābbhanumodeyyāti.
      [515] 76 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinnaṁ
 kho āyasmantaṁ ānandaṁ bhagavā etadavoca yaṁ 2- ānanda anukampeyyātha
 ye ca sotabbaṁ maññeyyuṁ mittā vā amaccā vā ñātī

  *  *  *  *  *  *
  Footnote:1 Ma. paṇḍitakumāraka. 2 Ma. ye.
-------------------------------------------------
[page 286]
 Vā sālohitā vā te vo ānanda tīsu ṭhānesu samādapetabbā
 nivesetabbā patiṭṭhāpetabbā katamesu tīsu buddhe aveccappasāde
 samādapetabbā nivesetabbā patiṭṭhāpetabbā itipi so bhagavā arahaṁ
 sammāsambuddho vijjācaraṇasampanno sugato lokavidū anuttaro purisadammasārathi
 satthā devamanussānaṁ buddho bhagavāti dhamme aveccappasāde
 samādapetabbā nivesetabbā patiṭṭhāpetabbā svākkhāto
 bhagavatā dhammo sandiṭṭhiko akāliko ehipassiko opanayiko paccattaṁ
 veditabbo viññūhīti saṅghe aveccappasāde samādapetabbā nivesetabbā
 patiṭṭhāpetabbā supaṭipanno bhagavato sāvakasaṅgho ujupaṭipanno
 bhagavato sāvakasaṅgho ñāyapaṭipanno bhagavato sāvakasaṅgho sāmīcipaṭipanno
 bhagavato sāvakasaṅgho yadidaṁ cattāri purisayugāni aṭṭha
 purisapuggalā esa bhagavato sāvakasaṅgho āhuneyyo pāhuneyyo
 dakkhiṇeyyo añjalikaraṇīyo anuttaraṁ puññakkhettaṁ lokassāti siyā
 ānanda catunnaṁ mahābhūtānaṁ aññathattaṁ paṭhavidhātuyā āpodhātuyā tejodhātuyā
 vāyodhātuyā na tveva buddhe aveccappasādena samannāgatassa
 ariyasāvakassa siyā aññathattaṁ tatridaṁ aññathattaṁ so vatānanda
 buddhe aveccappasādena samannāgato ariyasāvako nirayaṁ vā tiracchānayonī< PTS. A I , 223 >
 vā pettivisayaṁ vā upapajjissatīti netaṁ ṭhānaṁ vijjati siyā
 ānanda catunnaṁ mahābhūtānaṁ aññathattaṁ paṭhavidhātuyā āpodhātuyā tejodhātuyā
 vāyodhātuyā na tveva dhamme .pe. Na tveva saṅghe
-------------------------------------------------
[page 287]
 Aveccappasādena samannāgatassa ariyasāvakassa siyā aññathattaṁ tatridaṁ
 aññathattaṁ so vatānanda saṅghe aveccappasādena samannāgato
 ariyasāvako nirayaṁ vā tiracchānayoniṁ vā pettivisayaṁ vā upapajjissatīti
 netaṁ ṭhānaṁ vijjati yaṁ 1- ānanda anukampeyyātha ye ca sotabbaṁ
 maññeyyuṁ mittā vā amaccā vā ñātī vā sālohitā vā te
 vo ānanda imesu tīsu ṭhānesu samādapetabbā nivesetabbā
 patiṭṭhāpetabbāti.
      [516] 77 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā ānando bhagavantaṁ etadavoca bhavo bhavoti bhante
 vuccati kittāvatā nu kho bhante bhavo hotīti. Kāmadhātuvepakkañca
 ānanda kammaṁ nābhavissa api nu kho kāmabhavo paññāyethāti.
 No hetaṁ bhante. Iti kho ānanda kammaṁ khettaṁ viññāṇaṁ bījaṁ
 taṇhā sineho avijjānīvaraṇānaṁ sattānaṁ taṇhāsaññojanānaṁ hīnāya
 dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti hoti
 rūpadhātuvepakkañca ānanda kammaṁ nābhavissa api nu kho rūpabhavo
 paññāyethāti. No hetaṁ bhante. Iti kho ānanda kammaṁ khettaṁ
 viññāṇaṁ bījaṁ taṇhā sineho avijjānīvaraṇānaṁ sattānaṁ taṇhāsaññojanānaṁ
 majjhimāya dhātuyā viññāṇaṁ patiṭṭhitaṁ evaṁ āyatiṁ punabbhavābhinibbatti
 hoti arūpadhātuvepakkañca ānanda kammaṁ nābhavissa

  *  *  *  *  *  *
  Footnote:1 Ma. ye.
-------------------------------------------------
[page 288]
 Api nu kho arūpabhavo paññāyethāti. No hetaṁ bhante. Iti
 kho ānanda kammaṁ khettaṁ viññāṇaṁ bījaṁ taṇhāsineho avijjānīvaraṇānaṁ
 sattānaṁ taṇhāsaññojanānaṁ paṇītāya dhātuyā viññāṇaṁ
 patiṭṭhitaṁ evaṁ āyatiṁ punabbhavābhinibbatti hoti evaṁ kho ānanda
 bhavo hotīti.
      [517] 78 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā ānando bhagavantaṁ etadavoca bhavo bhavoti
 bhante vuccati kittāvatā nu kho bhante bhavo hotīti. Kāmadhātuvepakkañca
 ānanda kammaṁ nābhavissa api nu kho kāmabhavo
 paññāyethāti. No hetaṁ bhante. Iti kho ānanda kammaṁ khettaṁ
 viññāṇaṁ bījaṁ taṇhā sineho avijjānīvaraṇānaṁ sattānaṁ taṇhāsaññojanānaṁ
 hīnāya dhātuyā cetanā patiṭṭhitā patthanā patiṭṭhitā
 evaṁ āyatiṁ punabbhavābhinibbatti hoti rūpadhātuvepakkañca ānanda
 kammaṁ nābhavissa api nu kho rūpabhavo paññāyethāti. No hetaṁ
 bhante. Iti kho ānanda kammaṁ khettaṁ viññāṇaṁ bījaṁ taṇhā
 sineho avijjānīvaraṇānaṁ sattānaṁ taṇhāsaññojanānaṁ majjhimāya dhātuyā
 cetanā patiṭṭhitā patthanā patiṭṭhitā evaṁ āyatiṁ punabbhavābhinibbatti
 hoti arūpadhātuvepakkañca ānanda kammaṁ nābhavissa api nu kho
 arūpabhavo paññāyethāti. No hetaṁ bhante. Iti kho ānanda
-------------------------------------------------
[page 289]
 Kammaṁ khettaṁ viññāṇaṁ bījaṁ taṇhā sineho avijjānīvaraṇānaṁ
 sattānaṁ taṇhāsaññojanānaṁ paṇītāya dhātuyā cetanā patiṭṭhitā
 patthanā patiṭṭhitā evaṁ āyatiṁpunabbhavābhinibbatti hoti evaṁ kho
 ānanda bhavo hotīti.
      [518] 79 Athakho āyasmā ānando < PTS. A I , 225 >yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinnaṁ kho āyasmantaṁ ānandaṁ bhagavā etadavoca sabbaṁ nu kho
 ānanda sīlabbataṁ jīvitaṁ brahmacariyaṁ upaṭṭhānasāraṁ saphalanti. Na
 khvettha bhante ekaṁsenāti. Tenahānanda vibhajassūti. Yañhissa
 bhante sīlabbataṁ jīvitaṁ brahmacariyaṁ upaṭṭhānasāraṁ sevato akusalā dhammā
 abhivaḍḍhanti kusalā dhammā parihāyanti evarūpaṁ sīlabbataṁ jīvitaṁ
 brahmacariyaṁ upaṭṭhānasāraṁ aphalaṁ yañca khvassa bhante sīlabbataṁ
 jīvitaṁ brahmacariyaṁ upaṭṭhānasāraṁ sevato akusalā dhammā parihāyanti
 kusalā dhammā abhivaḍḍhanti evarūpaṁ sīlabbataṁ jīvitaṁ brahmacariyaṁ
 upaṭṭhānasāraṁ saphalanti. Idamavoca āyasmā ānando samanuñño
 satthā ahosi. Athakho āyasmā ānando samanuñño me satthāti
 uṭṭhāyāsanā bhagavantaṁ abhivādetvā padakkhiṇaṁ katvā pakkāmi. Athakho
 bhagavā acirapakkante āyasmante ānande bhikkhū āmantesi sekho
 bhikkhave ānando na ca panassa sulabharūpo samasamo paññāyāti.
-------------------------------------------------
[page 290]
      [519] 80 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā ānando bhagavantaṁ etadavoca tīṇīmāni bhante
 gandhajātāni yesaṁ anuvātaṁyeva gandho gacchati no paṭivātaṁ katamāni
 tīṇi mūlagandho sāragandho pupphagandho imāni kho bhante tīṇi
 gandhajātāni yesaṁ anuvātaṁyeva gandho gacchati no paṭivātaṁ atthi
 nu kho bhante kiñci gandhajātaṁ yassa anuvātampi gandho gacchati
 paṭivātampi gandho gacchati anuvātapaṭivātampi gandho < PTS. A I , 226 >gacchatīti.
 Atthānanda gandhajātaṁ yassa anuvātampi gandho gacchati paṭivātampi gandho
 gacchati anuvātapaṭivātampi gandho gacchatīti. Katamaṁ pana taṁ bhante
 gandhajātaṁ yassa anuvātampi gandho gacchati paṭivātampi gandho gacchati
 anuvātapaṭivātampi gandho gacchatīti. Idhānanda yasmiṁ gāme vā
 nigame vā itthī vā puriso vā buddhaṁ saraṇaṁ gato hoti dhammaṁ
 saraṇaṁ gato hoti saṅghaṁ saraṇaṁ gato hoti pāṇātipātā paṭivirato
 hoti adinnādānā paṭivirato hoti kāmesu micchācārā paṭivirato
 hoti musāvādā paṭivirato hoti surāmerayamajjapamādaṭṭhānā paṭivirato
 hoti sīlavā hoti kalyāṇadhammo vigatamalamaccherena cetasā agāraṁ
 ajjhāvasati muttacāgo payatapāṇi vossaggarato yācayogo dānasaṁvibhāgarato
 tassa disāsu samaṇabrāhmaṇā vaṇṇaṁ bhāsanti asukasmiṁ 1-
 nāma gāme vā nigame vā itthī vā puriso vā buddhaṁ saraṇaṁ gato

  *  *  *  *  *  *
  Footnote:1 Po. amukamhi. Ma. amukasmiṁ.
-------------------------------------------------
[page 291]
 Dhammaṁ saraṇaṁ gato saṅghaṁ saraṇaṁ gato pāṇātipātā paṭivirato
 adinnādānā paṭivirato kāmesu micchācārā paṭivirato musāvādā
 paṭivirato surāmerayamajjapamādaṭṭhānā paṭivirato sīlavā kalyāṇadhammo
 vigatamalamaccherena cetasā agāraṁ ajjhāvasati muttacāgo payatapāṇi
 vossaggarato yācayogo dānasaṁvibhāgaratoti devatāpissa 1- vaṇṇaṁ bhāsanti
 asukasmiṁ nāma gāme vā nigame vā itthī vā puriso vā buddhaṁ
 saraṇaṁ gato .pe. Yācayogo dānasaṁvibhāgaratoti idaṁ kho taṁ
 ānanda gandhajātaṁ yassa anuvātampi gandho gacchati paṭivātampi
 gandho gacchati anuvātapaṭivātampi gandho gacchatīti.
                Na pupphagandho paṭivātameti
                na candanaṁ tagaramallikā vā
                satañca gandho paṭivātameti
                sabbā disā sappuriso pavāyatīti.
      [520] 81 Athakho āyasmā < PTS. A I , 227 >ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā ānando bhagavantaṁ etadavoca sammukhā metaṁ
 bhante bhagavato sutaṁ sammukhā paṭiggahitaṁ bhagavato ānanda sikhissa
 abhibhū nāma sāvako brahmaloke ṭhito sahassīlokadhātuṁ sarena
 viññāpesīti bhagavā pana bhante arahaṁ sammāsambuddho kīvatakaṁ pahoti

  *  *  *  *  *  *
  Footnote:1 Yu. devatāpissa amanussā.
-------------------------------------------------
[page 292]
 Sarena viññāpetunti. Sāvako so ānanda appameyyā tathāgatāti.
 Dutiyampi kho āyasmā ānando bhagavantaṁ etadavoca sammukhā metaṁ
 bhante bhagavato sutaṁ sammukhā paṭiggahitaṁ bhagavato ānanda sikhissa
 abhibhū nāma sāvako brahmaloke ṭhito sahassīlokadhātuṁ sarena
 viññāpesīti bhagavā pana bhante arahaṁ sammāsambuddho kīvatakaṁ pahoti
 sarena viññāpetunti. Sāvako so ānanda appameyyā
 tathāgatāti. Tatiyampi kho āyasmā ānando bhagavantaṁ etadavoca sammukhā
 metaṁ bhante bhagavato sutaṁ sammukhā paṭiggahitaṁ bhagavato ānanda
 sikhissa abhibhū nāma sāvako brahmaloke ṭhito sahassīlokadhātuṁ sarena
 viññāpesīti bhagavā pana bhante arahaṁ sammāsambuddho kīvatakaṁ
 pahoti sarena viññāpetunti. Sutā te ānanda sahassī cūḷanikā
 lokadhātūti. Etassa bhagavā kālo etassa sugata kālo yaṁ
 bhagavā bhāseyya bhagavato sutvā bhikkhū dhāressantīti. Tenahānanda
 suṇāhi sādhukaṁ manasikarohi bhāsissāmīti. Evaṁ bhanteti kho
 āyasmā ānando bhagavato paccassosi. Bhagavā etadavoca
 yāvatānanda candimasuriyā pariharanti disā bhanti virocanā tāva
 sahassadhā loko tasmiṁ 1- sahassaṁ candānaṁ sahassaṁ suriyānaṁ sahassaṁ
 sinerupabbatarājānaṁ sahassaṁ jambūdīpānaṁ sahassaṁ aparagoyānaṁ 2- sahassaṁ
 uttarakurūnaṁ sahassaṁ pubbavidehānaṁ cattāri mahāsamuddasahassāni
 cattāri mahārājasahassāni sahassaṁ cātummahārājikānaṁ sahassaṁ

  *  *  *  *  *  *
  Footnote:1 Po. < PTS. A I , 228 >Ma. tasmiṁ sahassadhā loke sahassaṁ candānaṁ. 2 Ma. Yu. aparagoyānānaṁ.
-------------------------------------------------
[page 293]
 Tāvatiṁsānaṁ sahassaṁ yāmānaṁ sahassaṁ tusitānaṁ sahassaṁ nimmānaratīnaṁ sahassaṁ
 paranimmitavasavattīnaṁ sahassaṁ brahmalokānaṁ ayaṁ vuccatānanda sahassī
 cūḷanikā lokadhātu yāvatānanda sahassī cūḷanikā lokadhātu tāva
 sahassadhā loko ayaṁ vuccatānanda dvisahassī majjhimikā lokadhātu
 yāvatānanda dvisahassī majjhimikā lokadhātu tāva sahassadhā loko
 ayaṁ vuccatānanda tisahassī mahāsahassī lokadhātu ākaṅkhamāno
 ānanda tathāgato tisahassiṁ mahāsahassiṁ lokadhātuṁ sarena viññāpeyya
 yāvatā vā 1- pana ākaṅkheyyāti. Yathākathaṁ pana bhante bhagavā
 tisahassiṁ mahāsahassiṁ lokadhātuṁ sarena viññāpeyya yāvatā vā pana
 ākaṅkheyyāti. Idhānanda tathāgato tisahassiṁ mahāsahassiṁ lokadhātuṁ
 obhāsena phareyya yadā te sattā taṁ ālokaṁ sañjāneyyuṁ atha
 tathāgato ghosaṁ kareyya saddamanussāveyya evaṁ kho ānanda tathāgato
 tisahassiṁ mahāsahassiṁ lokadhātuṁ sarena viññāpeyya yāvatā vā pana
 ākaṅkheyyāti. Evaṁ vutte āyasmā ānando āyasmantaṁ udāyiṁ
 etadavoca lābhā vata me suladdhaṁ vata me yassa me satthā evaṁmahiddhiko
 evaṁ mahānubhāvoti. Evaṁ vutte āyasmā udāyi āyasmantaṁ
 ānandaṁ etadavoca kiṁ tuyhettha āvuso ānanda yadi te satthā
 evaṁmahiddhiko evaṁmahānubhāvoti. Evaṁ vutte bhagavā āyasmantaṁ udāyiṁ
 etadavoca māhevaṁ udāyi sacevaṁ udāyi ānando avītarāgo kālaṁ
 kareyya tena cittappasādena sattakkhattuṁ devesu devarajjaṁ kareyya

  *  *  *  *  *  *
  Footnote:1 Ma. Yu. vāsaddo natthi.
-------------------------------------------------
[page 294]
 Sattakkhattuṁ imasmiṁyeva jambūdīpe mahārajjaṁ kāreyya apica udāyi
 ānando diṭṭheva dhamme parinibbāyissatīti.
                     Ānandavaggo tatiyo.
                         Tassuddānaṁ
          channo ājīvako sakko nigaṇṭhā samādapako
          navāpi ca tathā bhavo sīlabbatā gandhā ca cūḷanīti.
                        ---------
                      Samaṇavaggo catuttho< PTS. A I , 229 >
      [521] 82 Tīṇīmāni bhikkhave samaṇassa [1]- samaṇakaraṇīyāni katamāni
 tīṇi adhisīlasikkhāsamādānaṁ adhicittasikkhāsamādānaṁ adhipaññāsikkhāsamādānaṁ
 imāni kho bhikkhave tīṇi samaṇassa [2]- samaṇakaraṇīyāni.
 Tasmā tiha bhikkhave evaṁ sikkhitabbaṁ tibbo no chando bhavissati
 adhisīlasikkhāsamādāne tibbo no chando bhavissati adhicittasikkhāsamādāne
 tibbo no chando bhavissati adhipaññāsikkhāsamādāneti
 evañhi vo bhikkhave sikkhitabbanti.
      [522] 83 Seyyathāpi bhikkhave gadrabho gogaṇaṁ piṭṭhito piṭṭhito
 anubaddho 3- hoti ahampi 4- amhā ahampi amhāti tassa na tādiso
 vaṇṇo hoti seyyathāpi gunnaṁ na tādiso saro hoti seyyathāpi
 gunnaṁ na tādisaṁ padaṁ hoti seyyathāpi gunnaṁ so gogaṇaṁyeva
 piṭṭhito piṭṭhito anubaddho hoti ahampi amhā ahampi amhāti.

  *  *  *  *  *  *
  Footnote:1-2 Ma. samaṇiyāni. 3 Po. Ma. anubandho. 4 Po. ahampi ammā ahampi
 ammā. Ma. ahampi dammo ahampi dammo.
-------------------------------------------------
[page 295]
 Evameva kho bhikkhave idhekacco bhikkhu bhikkhusaṅghaṁ piṭṭhito piṭṭhito
 anubaddho hoti ahampi bhikkhu ahampi bhikkhūti tassa na tādiso
 chando hoti adhisīlasikkhāsamādāne seyyathāpi aññesaṁ bhikkhūnaṁ na
 tādiso chando hoti adhicittasikkhāsamādāne seyyathāpi aññesaṁ
 bhikkhūnaṁ na tādiso chando hoti adhipaññāsikkhāsamādāne seyyathāpi
 aññesaṁ bhikkhūnaṁ so bhikkhusaṅghaṁyeva piṭṭhito piṭṭhito anubaddho
 hoti ahampi bhikkhu ahampi bhikkhūti. Tasmā tiha bhikkhave evaṁ
 sikkhitabbaṁ tibbo no chando bhavissati adhisīlasikkhāsamādāne tibbo
 no chando bhavissati adhicittasikkhāsamādāne tibbo no chando bhavissati
 adhipaññāsikkhāsamādāneti evañhi vo bhikkhave sikkhitabbanti.
      [523] 84 Tīṇīmāni bhikkhave kassakassa gahapatissa pubbe
 karaṇīyāni katamāni tīṇi idha bhikkhave kassako gahapati paṭikacceva
 khettaṁ sukaṭṭhaṁ karoti sumatikataṁ paṭikacceva khettaṁ sukaṭṭhaṁ karitvā
 sumatikataṁ kālena bījāni < PTS. A I , 230 >patiṭṭhāpeti kālena bījāni patiṭṭhāpetvā
 samayena udakaṁ abhinetipi apanetipi imāni kho bhikkhave tīṇi
 kassakassa gahapatissa pubbe karaṇīyāni. Evameva kho bhikkhave tīṇīmāni
 bhikkhussa pubbe karaṇīyāni katamāni tīṇi adhisīlasikkhāsamādānaṁ
 adhicittasikkhāsamādānaṁ adhipaññāsikkhāsamādānaṁ imāni kho bhikkhave
 tīṇi bhikkhussa pubbe karaṇīyāni. Tasmā tiha bhikkhave evaṁ
 sikkhitabbaṁ tibbo no chando bhavissati adhisīlasikkhāsamādāne
-------------------------------------------------
[page 296]
 Tibbo no chando bhavissati adhicittasikkhāsamādāne tibbo no
 chando bhavissati adhipaññāsikkhāsamādāneti evañhi vo bhikkhave
 sikkhitabbanti.
      [524] 85 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Athakho aññataro vajjiputtako bhikkhu yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho so vajjiputtako bhikkhu bhagavantaṁ etadavoca
 sādhikamidaṁ bhante diyaḍḍhasikkhāpadasataṁ anvaḍḍhamāsaṁ uddesaṁ āgacchati
 nāhaṁ bhante ettha sakkomi 1- sikkhitunti. Sakkhasi 2- pana tvaṁ bhikkhu tīsu
 sikkhāsu sikkhituṁ adhisīlasikkhāya adhicittasikkhāya adhipaññāsikkhāyāti.
 Sakkomahaṁ bhante tīsu sikkhāsu sikkhituṁ adhisīlasikkhāya adhicittasikkhāya
 adhipaññāsikkhāyāti. Tasmā tiha tvaṁ bhikkhu tīsu sikkhāsu sikkhassu
 adhisīlasikkhāya adhicittasikkhāya adhipaññāsikkhāya yato kho tvaṁ bhikkhu
 adhisīlampi sikkhissasi adhicittampi sikkhissasi adhipaññampi sikkhissasi
 tassa 3- tuyhaṁ [4]- adhisīlampi sikkhato adhicittampi sikkhato adhipaññampi
 sikkhato rāgo pahīyissati doso pahīyissati moho pahīyissati
 so tvaṁ rāgassa pahānā dosassa pahānā mohassa pahānā yaṁ
 akusalaṁ taṁ na karissasi yaṁ pāpaṁ taṁ 5- na sevissasīti. Athakho so
 bhikkhu aparena samayena < PTS. A I , 231 >adhisīlampi sikkhi adhicittampi sikkhi
 adhipaññampi sikkhi. Tassa adhisīlampi sikkhato adhicittampi sikkhato

  *  *  *  *  *  *
  Footnote:1 Po. sakkhissāmi. 2 Po. Ma. sakkhissasi. 3 Yu. tasmā. 4 Po. Ma. Yu.
 bhikkhu. 5 Yu. tvaṁ.
-------------------------------------------------
[page 297]
 Adhipaññampi sikkhato rāgo pahīyi doso pahīyi moho pahīyi
 so rāgassa pahānā dosassa pahānā mohassa pahānā yaṁ akusalaṁ
 taṁ nākāsi yaṁ pāpaṁ taṁ na sevīti.
      [525] 86 Athakho aññataro bhikkhu yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho so bhikkhu bhagavantaṁ etadavoca sekho sekhoti bhante
 vuccati kittāvatā nu kho bhante sekho hotīti. Sikkhatīti kho
 bhikkhu tasmā sekhoti vuccati kiñca sikkhati. Adhisīlampi sikkhati
 adhicittampi sikkhati adhipaññampi sikkhati sikkhatīti [1]- kho bhikkhu
 tasmā sekhoti vuccatīti.
          Sekhassa sikkhamānassa ujumaggānusārino
          khayasmiṁ paṭhamaṁ ñāṇaṁ tato aññā anantarā
          tato aññāvimuttassa 2- ñāṇaṁ ve hoti tādino
          akuppā me vimuttīti bhavasaññojanakkhayeti.
      [526] 87 Sādhikamidaṁ bhikkhave diyaḍḍhasikkhāpadasataṁ anvaḍḍhamāsaṁ
 uddesaṁ āgacchati yattha atthakāmā kulaputtā sikkhanti. Tisso
 imā bhikkhave sikkhā yatthetaṁ sabbaṁ samodhānaṁ gacchati katamā
 tisso adhisīlasikkhā adhicittasikkhā adhipaññāsikkhā imā kho
 bhikkhave tisso sikkhā yatthetaṁ sabbaṁ samodhānaṁ gacchati. Idha
 bhikkhave bhikkhu sīlesu paripūrakārī hoti samādhismiṁ mattasokārī

  *  *  *  *  *  *
  Footnote:1 Yu. so. 2 Po. aññaṁ vimuttassa.
-------------------------------------------------
[page 298]
 Paññāya mattasokārī so yāni tāni khuddānukhuddakāni sikkhāpadāni
 tāni āpajjatipi vuṭṭhātipi taṁ kissa hetu na hi mettha bhikkhave
 abhabbatā vuttā yāni ca kho tāni sikkhāpadāni ādibrahmacariyakāni
 brahmacariyasāruppāni tattha dhuvasīlo ca hoti < PTS. A I , 232 >ṭhitasīlo ca samādāya
 sikkhati sikkhāpadesu so tiṇṇaṁ saññojanānaṁ parikkhayā sotāpanno
 hoti avinipātadhammo niyato sambodhiparāyano. Idha pana bhikkhave
 bhikkhu sīlesu paripūrakārī hoti samādhismiṁ mattasokārī paññāya
 mattasokārī so yāni tāni khuddānukhuddakāni sikkhāpadāni tāni
 āpajjatipi vuṭṭhātipi taṁ kissa hetu na hi mettha bhikkhave
 abhabbatā vuttā yāni ca kho tāni sikkhāpadāni ādibrahmacariyakāni
 brahmacariyasāruppāni tattha dhuvasīlo ca hoti ṭhitasīlo ca samādāya
 sikkhati sikkhāpadesu so tiṇṇaṁ saññojanānaṁ parikkhayā rāgadosamohānaṁ
 tanuttā sakadāgāmī hoti sakideva imaṁ lokaṁ āgantvā
 dukkhassantaṁ karoti. Idha pana bhikkhave bhikkhu sīlesu paripūrakārī hoti
 samādhismiṁ paripūrakārī paññāya mattasokārī so yāni tāni
 khuddānukhuddakāni sikkhāpadāni tāni āpajjatipi vuṭṭhātipi taṁ kissa
 hetu na hi mettha bhikkhave abhabbatā vuttā yāni ca kho tāni
 sikkhāpadāni ādibrahmacariyakāni brahmacariyasāruppāni tattha dhuvasīlo
 ca hoti ṭhitasīlo ca samādāya sikkhati sikkhāpadesu so pañcannaṁ
 orambhāgiyānaṁ saññojanānaṁ parikkhayā opapātiko hoti tatthaparinibbāyī
-------------------------------------------------
[page 299]
 Anāvattidhammo tasmā lokā. Idha pana bhikkhave bhikkhu sīlesu
 paripūrakārī hoti samādhismiṁ paripūrakārī paññāya paripūrakārī so
 yāni tāni khuddānukhuddakāni sikkhāpadāni tāni āpajjatipi vuṭṭhātipi
 taṁ kissa hetu na hi mettha bhikkhave abhabbatā vuttā yāni
 ca kho tāni sikkhāpadāni ādibrahmacariyakāni brahmacariyasāruppāni
 tattha dhuvasīlo ca hoti ṭhitasīlo ca samādāya sikkhati sikkhāpadesu
 so āsavānaṁ khayā anāsavaṁ cetovimuttiṁ paññāvimuttiṁ diṭṭheva
 dhamme sayaṁ abhiññā sacchikatvā upasampajja viharati iti kho
 bhikkhave padesaṁ padesakārī ārādheti paripūraṁ paripūrakārī
 avañjhānitvevāhaṁ 1- bhikkhave sikkhāpadāni vadāmīti.
      [527] 88 Sādhikamidaṁ bhikkhave diyaḍḍhasikkhāpadasataṁ < PTS. A I , 233 >anvaḍḍhamāsaṁ
 uddesaṁ āgacchati yattha atthakāmā kulaputtā sikkhanti. Tisso
 imā bhikkhave sikkhā yatthetaṁ sabbaṁ samodhānaṁ gacchati katamā
 tisso adhisīlasikkhā adhicittasikkhā adhipaññāsikkhā imā kho
 bhikkhave tisso sikkhā yatthetaṁ sabbaṁ samodhānaṁ gacchati. Idha
 bhikkhave bhikkhu sīlesu paripūrakārī hoti samādhismiṁ mattasokārī paññāya
 mattasokārī so yāni tāni khuddānukhuddakāni sikkhāpadāni tāni
 āpajjatipi vuṭṭhātipi taṁ kissa hetu na hi mettha bhikkhave
 abhabbatā vuttā yāni ca kho tāni sikkhāpadāni ādibrahmacariyakāni
 brahmacariyasāruppāni tattha dhuvasīlo ca hoti ṭhitasīlo ca samādāya

  *  *  *  *  *  *
  Footnote:1 Po. Yu. avajjhāni .... ito paraṁ īdisameva.
-------------------------------------------------
[page 300]
 Sikkhati sikkhāpadesu so tiṇṇaṁ saññojanānaṁ parikkhayā
 sattakkhattuparamo hoti sattakkhattuparamaṁ deve ca manusse ca sandhāvitvā
 saṁsaritvā dukkhassantaṁ karoti so tiṇṇaṁ saññojanānaṁ parikkhayā
 kolaṁkolo hoti dve vā tīṇi vā kulāni sandhāvitvā saṁsaritvā
 dukkhassantaṁ karoti so tiṇṇaṁ saññojanānaṁ parikkhayā ekabījī
 hoti ekaṁyeva mānusakaṁ bhavaṁ nibbattetvā dukkhassantaṁ karoti so
 tiṇṇaṁ saññojanānaṁ parikkhayā rāgadosamohānaṁ tanuttā sakadāgāmī
 hoti sakideva imaṁ lokaṁ āgantvā dukkhassantaṁ karoti. Idha pana
 bhikkhave bhikkhu sīlesu paripūrakārī hoti samādhismiṁ paripūrakārī paññāya
 mattasokārī so yāni tāni khuddānukhuddakāni sikkhāpadāni tāni
 āpajjatipi vuṭṭhātipi taṁ kissa hetu na hi mettha bhikkhave
 abhabbatā vuttā yāni ca kho tāni sikkhāpadāni ādibrahmacariyakāni
 brahmacariyasāruppāni tattha dhuvasīlo ca hoti ṭhitasīlo ca samādāya
 sikkhati sikkhāpadesu so pañcannaṁ orambhāgiyānaṁ saññojanānaṁ parikkhayā
 uddhaṁsoto hoti akaniṭṭhagāmī so pañcannaṁ orambhāgiyānaṁ
 saññojanānaṁ parikkhayā sasaṅkhāraparinibbāyī hoti so pañcannaṁ
 orambhāgiyānaṁ saññojanānaṁ parikkhayā asaṅkhāraparinibbāyī hoti so
 pañcannaṁ orambhāgiyānaṁ saññojanānaṁ parikkhayā upahaccaparinibbāyī hoti
 so pañcannaṁ orambhāgiyānaṁ saññojanānaṁ parikkhayā antarāparinibbāyī
 hoti. Idha pana bhikkhave bhikkhu < PTS. A I , 234 >sīlesu paripūrakārī hoti samādhismiṁ
-------------------------------------------------
[page 301]
 Paripūrakārī paññāya paripūrakārī so yāni tāni khuddānukhuddakāni
 sikkhāpadāni tāni āpajjatipi vuṭṭhātipi taṁ kissa hetu na hi
 mettha bhikkhave abhabbatā vuttā yāni ca kho tāni sikkhāpadāni
 ādibrahmacariyakāni brahmacariyasāruppāni tattha dhuvasīlo ca hoti
 ṭhitasīlo ca samādāya sikkhati sikkhāpadesu so āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharati iti kho bhikkhave padesaṁ padesakārī
 ārādheti paripūraṁ paripūrakārī avañjhānitvevāhaṁ bhikkhave sikkhāpadāni
 vadāmīti.
      [528] 89 Sādhikamidaṁ bhikkhave diyaḍḍhasikkhāpadasataṁ anvaḍḍhamāsaṁ
 uddesaṁ āgacchati yattha atthakāmā kulaputtā sikkhanti. Tisso
 imā bhikkhave sikkhā yatthetaṁ sabbaṁ samodhānaṁ gacchati katamā
 tisso adhisīlasikkhā adhicittasikkhā adhipaññāsikkhā imā kho
 bhikkhave tisso sikkhā yatthetaṁ sabbaṁ samodhānaṁ gacchati. Idha
 bhikkhave bhikkhu sīlesu paripūrakārī hoti samādhismiṁ paripūrakārī paññāya
 paripūrakārī so yāni tāni khuddānukhuddakāni sikkhāpadāni tāni
 āpajjatipi vuṭṭhātipi taṁ kissa hetu na hi mettha bhikkhave
 abhabbatā vuttā yāni ca kho tāni sikkhāpadāni ādibrahmacariyakāni
 brahmacariyasāruppāni tattha dhuvasīlo ca hoti ṭhitasīlo ca samādāya
 sikkhati sikkhāpadesu so āsavānaṁ khayā anāsavaṁ cetovimuttiṁ
-------------------------------------------------
[page 302]
 Paññāvimuttiṁ diṭṭheva dhamme sayaṁ abhiññā sacchikatvā upasampajja
 viharati taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ
 saññojanānaṁ parikkhayā antarāparinibbāyī hoti taṁ vā pana
 anabhisambhavaṁ appaṭivijjhaṁ pañcannaṁ orambhāgiyānaṁ saññojanānaṁ parikkhayā
 upahaccaparinibbāyī hoti taṁ vā pana anabhisambhavaṁ appaṭivijjhaṁ
 pañcannaṁ orambhāgiyānaṁ saññojanānaṁ parikkhayā asaṅkhāraparinibbāyī
 hoti. Taṁ vā pana anabhisambhavaṁ appaṭivijjhaṁ pañcannaṁ orambhāgiyānaṁ
 saññojanānaṁ parikkhayā sasaṅkhāraparinibbāyī hoti taṁ vā pana
 anabhisambhavaṁ appaṭivijjhaṁ pañcannaṁ orambhāgiyānaṁ saññojanānaṁ parikkhayā
 uddhaṁsoto hoti akaniṭṭhagāmī taṁ vā pana anabhisambhavaṁ appaṭivijjhaṁ
 tiṇṇaṁ saññojanānaṁ parikkhayā < PTS. A I , 235 >rāgadosamohānaṁ tanuttā sakadāgāmī
 hoti sakideva imaṁ lokaṁ āgantvā dukkhassantaṁ karoti taṁ vā pana
 anabhisambhavaṁ appaṭivijjhaṁ tiṇṇaṁ saññojanānaṁ parikkhayā ekabījī
 hoti ekaṁyeva mānusakaṁ bhavaṁ nibbattetvā dukkhassantaṁ karoti taṁ
 vā pana anabhisambhavaṁ appaṭivijjhaṁ tiṇṇaṁ saññojanānaṁ parikkhayā
 kolaṁkolo hoti dve vā tīṇi vā kulāni sandhāvitvā saṁsaritvā
 dukkhassantaṁ karoti taṁ vā pana anabhisambhavaṁ appaṭivijjhaṁ tiṇṇaṁ
 saññojanānaṁ parikkhayā sattakkhattuparamo hoti sattakkhattuparamaṁ deve
 ca mānuse ca sandhāvitvā saṁsaritvā dukkhassantaṁ karoti iti kho
 bhikkhave paripūraṁ paripūrakārī ārādheti padesaṁ padesakārī avañjhānitvevāhaṁ
-------------------------------------------------
[page 303]
 Bhikkhave sikkhāpadāni vadāmīti.
      [529] 90 Tisso imā bhikkhave sikkhā katamā tisso adhisīlasikkhā
 adhicittasikkhā adhipaññāsikkhā. Katamā ca bhikkhave adhisīlasikkhā
 idha bhikkhave bhikkhu sīlavā hoti .pe. Samādāya sikkhati sikkhāpadesu
 ayaṁ vuccati bhikkhave adhisīlasikkhā. Katamā ca bhikkhave
 adhicittasikkhā idha bhikkhave bhikkhu vivicceva kāmehi .pe.
 Catutthaṁ jhānaṁ upasampajja viharati ayaṁ vuccati bhikkhave adhicittasikkhā.
 Katamā ca bhikkhave adhipaññāsikkhā idha bhikkhave bhikkhu idaṁ
 dukkhanti yathābhūtaṁ pajānāti .pe. Ayaṁ dukkhanirodhagāminī paṭipadāti
 yathābhūtaṁ pajānāti ayaṁ vuccati bhikkhave adhipaññāsikkhā. Imā kho
 bhikkhave tisso sikkhāti.
      [530] 91 Tisso imā bhikkhave sikkhā katamā tisso adhisīlasikkhā
 adhicittasikkhā adhipaññāsikkhā. Katamā ca bhikkhave adhisīlasikkhā
 idha bhikkhave bhikkhu sīlavā hoti .pe. Samādāya sikkhati
 sikkhāpadesu ayaṁ vuccati bhikkhave adhisīlasikkhā. Katamā ca bhikkhave
 adhicittasikkhā idha bhikkhave bhikkhu vivicceva kāmehi .pe.
 Catutthaṁ jhānaṁ upasampajja viharati ayaṁ vuccati bhikkhave adhicittasikkhā.
 Katamā ca bhikkhave adhipaññāsikkhā idha bhikkhave bhikkhu āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharati ayaṁ vuccati bhikkhave adhipaññāsikkhā.
-------------------------------------------------
[page 304]
 Imā kho bhikkhave tisso sikkhāti.
          Adhisīlaṁ adhicittaṁ adhipaññañca viriyavā
          thāmavā dhītimā jhāyī sato guttindriyo care
          yathā pure tathā pacchā yathā pacchā tathā pure
          yathā adho tathā uddhaṁ yathā uddhaṁ tathā adho
          yathā divā tathā rattiṁ yathā rattiṁ tathā divā
          abhibhuyya disā sabbā appamāṇasamādhinā.
          Tamāhu sekkhaṁ 1- paṭipadaṁ atho saṁsuddhacārinaṁ 2-
          tamāhu loke sambuddhaṁ dhīraṁ paṭipadantaguṁ.
          Viññāṇassa nirodhena taṇhakkhayavimuttino
          pajjotasseva nibbānaṁ vimokkho hoti cetasoti.
      [531] 92 Ekaṁ samayaṁ bhagavā kosalesu cārikaṁ caramāno mahatā
 bhikkhusaṅghena saddhiṁ yena paṅkadhā 3- nāma kosalānaṁ nigamo tadavasari.
 Tatra sudaṁ bhagavā paṅkadhāyaṁ viharati paṅkadhā nāma kosalānaṁ nigamo.
 Tena kho pana samayena kassapagotto nāma bhikkhu paṅkadhāyaṁ āvāsiko
 hoti. Tatra sudaṁ bhagavā sikkhāpadapaṭisaṁyuttāya dhammiyā kathāya bhikkhū
 sandasseti samādapeti samuttejeti sampahaṁseti. Athakho kassapagottassa
 bhikkhuno bhagavatā 4- sikkhāpadapaṭisaṁyuttāya dhammiyā kathāya bhikkhū sandassente
 samādapente samuttejente sampahaṁsente ahudeva akkhanti
 ahu appaccayo adhisallekhatevāyaṁ 5- samaṇoti. Athakho bhagavā paṅkadhāyaṁ

  *  *  *  *  *  *
  Footnote:1 Ma. sekhaṁ. 2 Ma. saṁsuddhacāriyaṁ. 3 Ma. saṅkavā nāma. ito paraṁ īdisameva.
 4 Ma. bhagavati. 5 Ma. Yu. adhisallikhatevāyaṁ. ito paraṁ īdisameva.
-------------------------------------------------
[page 305]
 Yathābhirantaṁ viharitvā yena rājagahaṁ tena < PTS. A I , 237 >cārikaṁ pakkāmi anupubbena
 cārikaṁ caramāno yena rājagahaṁ tadavasari. Tatra sudaṁ bhagavā rājagahe
 viharati gijjhakūṭe 1- pabbate. Athakho kassapagottassa bhikkhuno acirapakkantassa
 bhagavato ahudeva kukkuccaṁ ahu vippaṭisāro alābhā vata
 me na vata me lābhā dulladdhaṁ vata me na vata me suladdhaṁ
 yassa me bhagavatā 2- sikkhāpadapaṭisaṁyuttāya dhammiyā kathāya bhikkhū
 sandassente samādapente samuttejente sampahaṁsente ahudeva akkhanti
 ahu appaccayo adhisallekhatevāyaṁ samaṇoti yannūnāhaṁ yena
 bhagavā tenupasaṅkameyyaṁ upasaṅkamitvā bhagavato santike accayaṁ
 accayato deseyyanti. Athakho kassapagotto bhikkhu senāsanaṁ saṁsāmetvā
 pattacīvaramādāya yena rājagahaṁ tena pakkāmi anupubbena
 yena rājagahaṁ [3]- gijjhakūṭo pabbato yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho kassapagotto bhikkhu bhagavantaṁ etadavoca ekamidaṁ
 bhante samayaṁ bhagavā paṅkudhāyaṁ viharati paṅkudhā nāma kosalānaṁ
 nigamo tatra sudaṁ 4- bhagavā sikkhāpadapaṭisaṁyuttāya dhammiyā kathāya bhikkhū
 sandasseti 5- samādapeti samuttejeti sampahaṁseti tassa mayhaṁ bhante 6-
 bhagavatā sikkhāpadapaṭisaṁyuttāya dhammiyā kathāya bhikkhū sandassente
 samādapente samuttejente sampahaṁsente ahudeva akkhanti ahu

  *  *  *  *  *  *
  Footnote:1 Ma. gijjhakūṭe pabbateti ime dve pāṭhā na dissanti. 2 Ma. bhagavati.
 3 Ma. Yu. yena. 4 Po. Ma. bhante. 5 Po. Ma. Yu. sandassesi ... sampahaṁsesi.
 6 Ma. ayaṁ pāṭho natthi.
-------------------------------------------------
[page 306]
 Appaccayo adhisallekhatevāyaṁ samaṇoti athakho bhagavā paṅkadhāyaṁ
 yathābhirantaṁ viharitvā yena rājagahaṁ tena cārikaṁ pakkāmi tassa
 mayhaṁ bhante acirapakkantassa bhagavato ahudeva kukkuccaṁ ahu vippaṭisāro
 alābhā vata me na vata me lābhā dulladdhaṁ vata me na vata me
 suladdhaṁ yassa me bhagavatā sikkhāpadapaṭisaṁyuttāya dhammiyā kathāya bhikkhū
 sandassente samādapente samuttejente sampahaṁsente ahudeva akkhanti
 ahu appaccayo adhisallekhatevāyaṁ samaṇoti yannūnāhaṁ yena
 bhagavā tenupasaṅkameyyaṁ upasaṅkamitvā bhagavato < PTS. A I , 238 >santike accayaṁ
 accayato deseyyanti accayo maṁ bhante accagamā yathābālaṁ yathāmūḷhaṁ
 yathāakusalaṁ yassa me bhagavatā sikkhāpadapaṭisaṁyuttāya dhammiyā kathāya
 bhikkhū sandassente samādapente samuttejente sampahaṁsente ahudeva
 akkhanti ahu appaccayo adhisallekhatevāyaṁ samaṇoti tassa me
 bhante bhagavā accayaṁ accayato paṭiggaṇhātu āyatiṁ saṁvarāyāti.
 Taggha taṁ 1- kassapa accayo accagamā yathābālaṁ yathāmūḷhaṁ yathāakusalaṁ
 yassa te mayā 2- sikkhāpadapaṭisaṁyuttāya dhammiyā kathāya bhikkhū sandassente
 samādapente samuttejente sampahaṁsente ahudeva akkhanti ahu
 appaccayo adhisallekhatevāyaṁ samaṇoti yato ca kho tvaṁ
 kassapa accayaṁ accayato disvā yathādhammaṁ paṭikarosi tante mayaṁ
 paṭiggaṇhāma vuḍḍhi hesā kassapa ariyassa vinaye yo accayaṁ
 accayato disvā yathādhammaṁ paṭikaroti āyatiṁ saṁvaraṁ āpajjati thero

  *  *  *  *  *  *
  Footnote:1 Po. Yu. tvaṁ. 2 Ma. mayi.
-------------------------------------------------
[page 307]
 Cepi kassapa bhikkhu hoti na sikkhākāmo sikkhāsamādānassa na
 vaṇṇavādī ye caññe bhikkhū na sikkhākāmā te ca sikkhāya na
 samādapeti ye caññe bhikkhū sikkhākāmā tesañca na vaṇṇaṁ bhaṇati
 bhūtaṁ tacchaṁ kālena evarūpassāhaṁ kassapa therassa bhikkhuno na
 vaṇṇaṁ bhaṇāmi taṁ kissa hetu satthā hissa vaṇṇaṁ bhaṇatīti
 aññe naṁ bhikkhū bhajeyyuṁ ye naṁ bhajeyyuṁ tyassa diṭṭhānugatiṁ
 āpajjeyyuṁ yassa 1- diṭṭhānugatiṁ āpajjeyyuṁ tesantaṁ assa dīgharattaṁ
 ahitāya dukkhāyāti tasmāhaṁ kassapa evarūpassa therassa bhikkhuno na
 vaṇṇaṁ bhaṇāmi majjhimo cepi kassapa bhikkhu hoti .pe. Navo
 cepi kassapa bhikkhu hoti na sikkhākāmo sikkhāsamādānassa na
 vaṇṇavādī ye caññe bhikkhū na sikkhākāmā te ca sikkhāya na
 samādapeti ye caññe bhikkhū sikkhākāmā tesañca na vaṇṇaṁ
 bhaṇati bhūtaṁ tacchaṁ kālena evarūpassāhaṁ kassapa navassa bhikkhuno na
 vaṇṇaṁ bhaṇāmi taṁ kissa hetu satthā hissa < PTS. A I , 239 >vaṇṇaṁ bhaṇatīti
 aññe naṁ bhikkhū bhajeyyuṁ ye naṁ bhajeyyuṁ tyassa diṭṭhānugatiṁ
 āpajjeyyuṁ yassa diṭṭhānugatiṁ āpajjeyyuṁ tesantaṁ assa dīgharattaṁ
 ahitāya dukkhāyāti tasmāhaṁ kassapa evarūpassa navassa bhikkhuno
 na vaṇṇaṁ bhaṇāmi thero cepi kassapa bhikkhu hoti sikkhākāmo
 sikkhāsamādānassa vaṇṇavādī ye caññe bhikkhū na sikkhākāmā te
 ca sikkhāya samādapeti ye caññe bhikkhū sikkhākāmā tesañca vaṇṇaṁ

  *  *  *  *  *  *
  Footnote:1 Ma. yyāssa. ito paraṁ īdisameva.
-------------------------------------------------
[page 308]
 Bhaṇati bhūtaṁ tacchaṁ kālena evarūpassāhaṁ kassapa therassa bhikkhuno
 vaṇṇaṁ bhaṇāmi taṁ kissa hetu satthā hissa vaṇṇaṁ bhaṇatīti
 aññe naṁ bhikkhū bhajeyyuṁ ye naṁ bhajeyyuṁ tyassa diṭṭhānugatiṁ
 āpajjeyyuṁ yassa diṭṭhānugatiṁ āpajjeyyuṁ tesantaṁ assa dīgharattaṁ
 hitāya sukhāyāti tasmāhaṁ kassapa evarūpassa therassa bhikkhuno vaṇṇaṁ
 bhaṇāmi majjhimo cepi kassapa bhikkhu hoti .pe. Navo cepi
 kassapa bhikkhu hoti sikkhākāmo sikkhāsamādānassa vaṇṇavādī ye
 caññe bhikkhū na sikkhākāmā te ca sikkhāya samādapeti ye
 caññe bhikkhū sikkhākāmā tesañca vaṇṇaṁ bhaṇati bhūtaṁ tacchaṁ kālena
 evarūpassāhaṁ kassapa navassa bhikkhuno vaṇṇaṁ bhaṇāmi taṁ kissa
 hetu satthā hissa vaṇṇaṁ bhaṇatīti aññe naṁ bhikkhū bhajeyyuṁ ye
 naṁ bhajeyyuṁ tyassa diṭṭhānugatiṁ āpajjeyyuṁ yassa diṭṭhānugatiṁ
 āpajjeyyuṁ tesantaṁ assa dīgharattaṁ hitāya sukhāyāti tasmāhaṁ kassapa
 evarūpassa navassa bhikkhuno vaṇṇaṁ bhaṇāmīti.
                     Samaṇavaggo catuttho.
                         Tassuddānaṁ
          samaṇo gadrabho khetto vajjiputto ca sekhinā
          tayo ca sekhino vuttā dve sikkhā paṅkadhena cāti.
                       -----------
-------------------------------------------------
[page 309]
                     Loṇaphalavaggo pañcamo
      [532] 93 Tīṇīmāni bhikkhave kassakassa gahapatissa accāyikāni
 karaṇīyāni katamāni tīṇi idha bhikkhave kassako gahapati sīghasīghaṁ
 khettaṁ sukaṭṭhaṁ karoti sumatikataṁ sīghasīghaṁ khettaṁ sukaṭṭhaṁ karitvā
 sumatikataṁ sīghasīghaṁ < PTS. A I , 240 >bījāni patiṭṭhāpeti sīghasīghaṁ bījāni patiṭṭhāpetvā
 sīghasīghaṁ udakaṁ abhinetipi apanetipi imāni kho bhikkhave tīṇi kassakassa
 gahapatissa accāyikāni karaṇīyāni. Tassa kho taṁ bhikkhave kassakassa
 gahapatissa natthi sā iddhi vā ānubhāvo vā ajjeva me dhaññāni
 jāyantu sveva gabbhiniyo 1- hontu uttarasve pacantūti athakho bhikkhave
 hoti so samayo yaṁ tassa kassakassa gahapatissa tāni dhaññāni
 utupariṇāmīni jāyantipi gabbhinīpi honti pacantipi. Evameva kho bhikkhave
 tīṇīmāni bhikkhussa accāyikāni karaṇīyāni katamāni tīṇi adhisīlasikkhāsamādānaṁ
 adhicittasikkhāsamādānaṁ adhipaññāsikkhāsamādānaṁ imāni
 kho bhikkhave tīṇi bhikkhussa accāyikāni karaṇīyāni. Tassa kho taṁ
 bhikkhave bhikkhuno natthi sā iddhi vā ānubhāvo vā ajjeva me
 anupādāya āsavehi cittaṁ vimuccatu sve vā uttarasve vāti athakho
 bhikkhave hoti so samayo yaṁ tassa bhikkhuno anupādāya āsavehi cittaṁ
 vimuccati. Tasmā tiha bhikkhave evaṁ sikkhitabbaṁ tibbo no chando
 bhavissati adhisīlasikkhāsamādāne tibbo no 2- chando bhavissati

  *  *  *  *  *  *
  Footnote:1 Po. Ma. gabbhīni. 2 Po. Ma. noti saddo natki. ito paraṁ īdisameva.
-------------------------------------------------
[page 310]
 Adhicittasikkhāsamādāne tibbo no chando bhavissati adhipaññāsikkhāsamādāneti
 evañhi vo bhikkhave sikkhitabbanti.
      [533] 94 Tīṇīmāni bhikkhave aññatitthiyā paribbājakā pavivekāni
 paññāpenti katamāni tīṇi cīvarapavivekaṁ piṇḍapātapavivekaṁ senāsanapavivekaṁ.
 Tatrīdaṁ bhikkhave aññatitthiyā paribbājakā cīvarapavivekasmiṁ
 paññāpenti sāṇānipi dhārenti masāṇānipi dhārenti chavadussānipi
 dhārenti paṁsukūlānipi dhārenti tirīṭakānipi dhārenti ajinānipi 1- dhārenti
 ajinakkhipampi dhārenti kusacīrampi dhārenti < PTS. A I , 241 >vākacīrampi dhārenti phalakacīrampi
 dhārenti kesakambalampi dhārenti vālakambalampi dhārenti ulūkapakkhampi
 dhārenti idaṁ kho bhikkhave aññatitthiyā paribbājakā
 cīvarapavivekasmiṁ paññāpenti. Tatrīdaṁ bhikkhave aññatitthiyā paribbājakā
 piṇḍapātapavivekasmiṁ paññāpenti sākabhakkhāpi honti sāmākabhakkhāpi
 honti nivārabhakkhāpi honti daddulabhakkhāpi honti haṭabhakkhāpi honti
 kaṇabhakkhāpi honti ācāmabhakkhāpi honti piññākabhakkhāpi honti
 tiṇabhakkhāpi honti gomayabhakkhāpi honti vanamūlaphalāhārā yāpenti
 pavattaphalabhojī idaṁ kho bhikkhave aññatitthiyā paribbājakā piṇḍapātapavivekasmiṁ
 paññāpenti. Tatrīdaṁ bhikkhave aññatitthiyā paribbājakā
 senāsanapavivekasmiṁ paññāpenti araññaṁ rukkhamūlaṁ susānaṁ vanapatthaṁ
 abbhokāsaṁ palālapuñjaṁ bhusāgāraṁ idaṁ kho bhikkhave aññatitthiyā
 paribbājakā senāsanapavivekasmiṁ paññāpenti. Imāni kho bhikkhave

  *  *  *  *  *  *
  Footnote:1 Ma. ajinampi.
-------------------------------------------------
[page 311]
 Tīṇi aññatitthiyā paribbājakā pavivekāni paññāpenti. Tīṇi kho
 panimāni bhikkhave imasmiṁ dhammavinaye bhikkhuno pavivekāni katamāni
 tīṇi idha bhikkhave bhikkhu sīlavā ca hoti dussīlañcassa pahīnaṁ
 hoti tena ca vivitto hoti sammādiṭṭhiko ca hoti micchādiṭṭhi
 cassa pahīnā hoti tāya ca vivitto hoti khīṇāsavo ca hoti
 āsavā cassa pahīnā honti tehi ca vivitto hoti. Yato kho
 bhikkhave bhikkhu sīlavā hoti dussīlañcassa pahīnaṁ hoti tena ca
 vivitto hoti sammādiṭṭhiko ca hoti micchādiṭṭhi cassa pahīnā
 hoti tāya ca vivitto hoti khīṇāsavo ca hoti āsavā
 cassa pahīnā honti tehi ca vivitto hoti ayaṁ vuccati
 bhikkhave bhikkhu aggappatto sārappatto suddho sāre patiṭṭhito.
 Seyyathāpi bhikkhave kassakassa gahapatikassa sampannaṁ sālikhettaṁ tamenaṁ
 kassako gahapati sīghasīghaṁ vapāpeyya , < PTS. A I , 242 >sīghasīghaṁ vapāpetvā sīghasīghaṁ
 saṅgharāpeyya sīghasīghaṁ saṅgharāpetvā sīghasīghaṁ ubbāhāpeyya sīghasīghaṁ
 ubbāhāpetvā sīghasīghaṁ puñjaṁ kārāpeyya sīghasīghaṁ puñjaṁ
 kārāpetvā sīghasīghaṁ maddāpeyya sīghasīghaṁ maddāpetvā sīghasīghaṁ
 palālāni uddharāpeyya sīghasīghaṁ palālāni uddharāpetvā sīghasīghaṁ
 bhusikaṁ uddharāpeyya sīghasīghaṁ bhusikaṁ uddharāpetvā sīghasīghaṁ ophunāpeyya
 sīghasīghaṁ ophunāpetvā sīghasīghaṁ atiharāpeyya sīghasīghaṁ atiharāpetvā
-------------------------------------------------
[page 312]
 Sīghasīghaṁ koṭṭāpeyya sīghasīghaṁ koṭṭāpetvā sīghasīghaṁ phusāni 1-
 uddharāpeyya evamassu tassa 2- bhikkhave kassakassa gahapatissa tāni
 dhaññāni aggappattāni sārappattāni suddhāni sāre patiṭṭhitāni
 evameva kho bhikkhave bhikkhu sīlavā ca hoti dussīlañcassa pahīnaṁ hoti
 tena ca vivitto hoti sammādiṭṭhiko ca hoti micchādiṭṭhi
 cassa pahīnā hoti tāya ca vivitto hoti khīṇāsavo ca hoti
 āsavā cassa pahīnā honti tehi ca vivitto hoti ayaṁ vuccati
 bhikkhave bhikkhu aggappatto sārappatto suddho sāre patiṭṭhitoti.
      [534] 95 Seyyathāpi bhikkhave saradasamaye viddhe vigatavalāhake
 deve ādicco nabhaṁ abbhussakkamāno sabbaṁ ākāsagataṁ tamaṁ
 abhivihacca bhāsate ca tapate ca virocati ca evameva kho bhikkhave yato
 ariyasāvakassa virajaṁ vītamalaṁ dhammacakkhuṁ udapādi 3- sahadassanuppādā
 bhikkhave ariyasāvakassa tīṇi saññojanāni pahīyanti sakkāyadiṭṭhi
 vicikicchā sīlabbataparāmāso athāparaṁ dvīhi dhammehi niyyāti
 abhijjhāya ca byāpādena ca. So vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja
 viharati. Tasmiṁ ce bhikkhave samaye ariyasāvako kālaṁ kareyya natthi
 taṁ saññojanaṁ yena saññojanena saṁyutto ariyasāvako punayimaṁ lokaṁ
 āgaccheyyāti.

  *  *  *  *  *  *
  Footnote:1 Ma. Yu. thusāni. 2 Po. Ma. ayaṁ pāṭho natthi 3 Ma. upapajjati
-------------------------------------------------
[page 313]
      [535] 96 Tisso imā bhikkhave < PTS. A I , 243 >parisā katamā tisso aggavatī
 parisā vaggā parisā samaggā parisā. Katamā ca bhikkhave aggavatī
 parisā idha bhikkhave yassaṁ parisāyaṁ therā bhikkhū na bāhullikā
 honti na sāthalikā vokkamane 1- nikkhittadhurā paviveke pubbaṅgamā viriyaṁ
 ārabhanti appattassa pattiyā anadhigatassa adhigamāya asacchikatassa
 sacchikiriyāya tesaṁ pacchimā janatā diṭṭhānugatiṁ āpajjati sāpi
 hoti na bāhullikā na sāthalikā vokkamane nikkhittadhurā paviveke
 pubbaṅgamā viriyaṁ ārabhati appattassa pattiyā anadhigatassa adhigamāya
 asacchikatassa sacchikiriyāya ayaṁ vuccati bhikkhave aggavatī parisā.
 Katamā ca bhikkhave vaggā parisā idha bhikkhave yassaṁ parisāyaṁ bhikkhū
 bhaṇḍanajātā kalahajātā vivādāpannā aññamaññaṁ mukhasattīhi vitudantā
 viharanti ayaṁ vuccati bhikkhave vaggā parisā. Katamā ca bhikkhave
 samaggā parisā idha bhikkhave yassaṁ parisāyaṁ bhikkhū samaggā sammodamānā
 avivadamānā khīrodakībhūtā aññamaññaṁ piyacakkhūhi sampassantā
 viharanti ayaṁ vuccati bhikkhave samaggā parisā. Yasmiṁ bhikkhave
 samaye bhikkhū samaggā sammodamānā avivadamānā khīrodakībhūtā
 aññamaññaṁ piyacakkhūhi sampassantā viharanti bahuṁ bhikkhave bhikkhū tasmiṁ
 samaye puññaṁ pasavanti brahmaṁ bhikkhave vihāraṁ tasmiṁ samaye bhikkhū
 viharanti yadidaṁ muditāya cetovimuttiyā pamuditassa pīti jāyati
 pītimanassa kāyo passambhati passaddhakāyo sukhaṁ vediyati sukhino

  *  *  *  *  *  *
  Footnote:1 Po. ukkamane. Ma. okkamane. ito paraṁ īdisameva.
-------------------------------------------------
[page 314]
 Cittaṁ samādhiyati. Seyyathāpi bhikkhave uparipabbate thullaphusitake deve
 vassante taṁ udakaṁ yathāninnaṁ vattamānaṁ 1- pabbatakandarapadarasākhā paripūreti
 pabbatakandarapadarasākhā paripūrā kussobbhe 2- paripūrenti kussobbhā
 paripūrā mahāsobbhe paripūrenti mahāsobbhā paripūrā kunnadiyo
 paripūrenti kunnadiyo paripūrā mahānadiyo paripūrenti mahānadiyo
 paripūrā samuddaṁ paripūrenti evameva kho bhikkhave yasmiṁ samaye
 bhikkhū < PTS. A I , 244 >samaggā sammodamānā avivadamānā khīrodakībhūtā aññamaññaṁ
 piyacakkhūhi sampassantā viharanti bahuṁ bhikkhave bhikkhū tasmiṁ samaye
 puññaṁ pasavanti brahmaṁ bhikkhave vihāraṁ tasmiṁ samaye bhikkhū viharanti
 yadidaṁ muditāya cetovimuttiyā pamuditassa pīti jāyati pītimanassa
 kāyo passambhati passaddhakāyo sukhaṁ vediyati sukhino cittaṁ samādhiyati.
 Imā kho bhikkhave tisso parisāti.
      [536] 97 Tīhi bhikkhave aṅgehi samannāgato rañño bhaddo 3-
 assājāniyo rājāraho hoti rājabhoggo rañño aṅgantveva saṅkhaṁ 4-
 gacchati katamehi tīhi idha bhikkhave rañño bhaddo assājāniyo
 vaṇṇasampanno ca hoti balasampanno ca javasampanno ca imehi
 kho bhikkhave tīhaṅgehi samannāgato rañño bhaddo assājāniyo rājāraho
 hoti rājabhoggo rañño aṅgantveva saṅkhaṁ gacchati. Evameva kho
 bhikkhave tīhi dhammehi samannāgato bhikkhu āhuneyyo hoti pāhuneyyo
 dakkhiṇeyyo añjalikaraṇīyo anuttaraṁ puññakkhettaṁ lokassa katamehi

  *  *  *  *  *  *
  Footnote:1 Ma. Yu. pavattamānaṁ. 2 Ma. Yu. kussubbhe. 3 Ma. bhadro. ito paraṁ īdisameva.
 4 Ma. saṅkhayaṁ. ito paraṁ īdisameva.
-------------------------------------------------
[page 315]
 Tīhi idha bhikkhave bhikkhu vaṇṇasampanno ca hoti balasampanno ca
 javasampanno ca. Kathañca bhikkhave bhikkhu vaṇṇasampanno hoti
 idha bhikkhave bhikkhu sīlavā hoti pātimokkhasaṁvarasaṁvuto viharati
 ācāragocarasampanno aṇumattesu vajjesu bhayadassāvī samādāya sikkhati
 sikkhāpadesu evaṁ kho bhikkhave bhikkhu vaṇṇasampanno hoti.
 Kathañca bhikkhave bhikkhu balasampanno hoti idha bhikkhave bhikkhu
 āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
 upasampadāya thāmavā daḷhaparakkamo anikkhittadhuro kusalesu dhammesu
 evaṁ kho bhikkhave bhikkhu balasampanno hoti. Kathañca bhikkhave bhikkhu
 javasampanno hoti idha bhikkhave bhikkhu idaṁ dukkhanti yathābhūtaṁ
 pajānāti ayaṁ < PTS. A I , 245 >dukkhasamudayoti yathābhūtaṁ pajānāti ayaṁ dukkhanirodhoti
 yathābhūtaṁ pajānāti ayaṁ dukkhanirodhagāminī paṭipadāti yathābhūtaṁ pajānāti
 evaṁ kho bhikkhave bhikkhu javasampanno hoti. Imehi kho bhikkhave
 tīhi dhammehi samannāgato bhikkhu āhuneyyo hoti pāhuneyyo
 dakkhiṇeyyo añjalikaraṇīyo anuttaraṁ puññakkhettaṁ lokassāti.
      [537] 98 Tīhi bhikkhave aṅgehi samannāgato rañño bhaddo
 assājāniyo rājāraho hoti rājabhoggo rañño aṅgantveva saṅkhaṁ
 gacchati katamehi tīhi idha bhikkhave rañño bhaddo assājāniyo
 vaṇṇasampanno ca hoti balasampanno ca javasampanno ca imehi
 kho bhikkhave tīhaṅgehi samannāgato rañño bhaddo assājāniyo
-------------------------------------------------
[page 316]
 Rājāraho hoti rājabhoggo rañño aṅgantveva saṅkhaṁ gacchati.
 Evameva kho bhikkhave tīhi dhammehi samannāgato bhikkhu āhuneyyo
 hoti .pe. Anuttaraṁ puññakkhettaṁ lokassa katamehi tīhi idha
 bhikkhave bhikkhu vaṇṇasampanno ca hoti balasampanno ca javasampanno
 ca. Kathañca bhikkhave bhikkhu vaṇṇasampanno hoti idha bhikkhave
 bhikkhu sīlavā hoti .pe. Samādāya sikkhati sikkhāpadesu evaṁ kho
 bhikkhave bhikkhu vaṇṇasampanno hoti. Kathañca bhikkhave bhikkhu balasampanno
 hoti idha bhikkhave bhikkhu āraddhaviriyo viharati .pe.
 Anikkhittadhuro kusalesu dhammesu evaṁ kho bhikkhave bhikkhu balasampanno
 hoti. Kathañca bhikkhave bhikkhu javasampanno hoti idha bhikkhave
 bhikkhu pañcannaṁ orambhāgiyānaṁ saññojanānaṁ parikkhayā opapātiko
 hoti tatthaparinibbāyī anāvattidhammo tasmā lokā evaṁ kho bhikkhave
 bhikkhu javasampanno hoti. Imehi kho bhikkhave tīhi dhammehi
 samannāgato bhikkhu āhuneyyo hoti .pe. Anuttaraṁ puññakkhettaṁ
 lokassāti.
      [538] 99 Tīhi bhikkhave aṅgehi samannāgato rañño bhaddo
 assājāniyo rājāraho hoti < PTS. A I , 246 >rājabhoggo rañño aṅgantveva saṅkhaṁ
 gacchati katamehi tīhi idha bhikkhave rañño bhaddo assājāniyo
 vaṇṇasampanno ca hoti balasampanno ca javasampanno ca imehi
 kho bhikkhave tīhaṅgehi samannāgato rañño bhaddo assājāniyo
-------------------------------------------------
[page 317]
 Rājāraho hoti rājabhoggo rañño aṅgantveva saṅkhaṁ gacchati.
 Evameva kho bhikkhave tīhi dhammehi samannāgato bhikkhu āhuneyyo
 hoti .pe. Anuttaraṁ puññakkhettaṁ lokassa katamehi tīhi idha
 bhikkhave bhikkhu vaṇṇasampanno ca hoti balasampanno ca javasampanno
 ca. Kathañca bhikkhave bhikkhave bhikkhu vaṇṇasampanno hoti idha bhikkhave
 bhikkhu sīlavā hoti .pe. Samādāya sikkhati sikkhāpadesu evaṁ kho
 bhikkhave bhikkhu vaṇṇasampanno hoti. Kathañca bhikkhave bhikkhu balasampanno
 hoti idha bhikkhave bhikkhu āraddhaviriyo viharati .pe.
 Anikkhittadhuro kusalesu dhammesu evaṁ kho bhikkhave bhikkhu balasampanno
 hoti. Kathañca bhikkhave bhikkhu javasampanno hoti idha bhikkhave
 bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva
 dhamme sayaṁ abhiññā sacchikatvā upasampajja viharati evaṁ kho
 bhikkhave bhikkhu javasampanno hoti. Imehi kho bhikkhave tīhi dhammehi
 samannāgato bhikkhu āhuneyyo hoti .pe. Anuttaraṁ puññakkhettaṁ
 lokassāti.
      [539] 100 Navopi bhikkhave potthako dubbaṇṇo ca hoti
 dukkhasamphasso ca appaggho ca majjhimopi bhikkhave potthako
 dubbaṇṇo ca hoti dukkhasamphasso ca appaggho ca jiṇṇopi
 bhikkhave potthako dubbaṇṇo ca hoti dukkhasamphasso ca appaggho
 ca. Jiṇṇampi bhikkhave potthakaṁ ukkhaliparimaddanaṁ vā karonti
-------------------------------------------------
[page 318]
 Saṅkārakūṭe vā naṁ chaḍḍenti. Evameva kho bhikkhave navo cepi
 bhikkhu hoti dussīlo pāpadhammo idamassa dubbaṇṇatāya vadāmi
 seyyathāpi so bhikkhave potthako dubbaṇṇo tathūpamāhaṁ bhikkhave
 imaṁ puggalaṁ vadāmi. Ye kho panassa sevanti bhajanti payirupāsanti
 diṭṭhānugatiṁ āpajjanti tesantaṁ hoti dīgharattaṁ ahitāya dukkhāya
 idamassa dukkhasamphassatāya vadāmi seyyathāpi so bhikkhave potthako
 dukkhasamphasso tathūpamāhaṁ bhikkhave imaṁ puggalaṁ vadāmi. Yesaṁ kho
 pana [1]- paṭiggaṇhāti cīvarapiṇḍapātasenāsanagilānapaccayabhesajjaparikkhāraṁ
 tesantaṁ na mahapphalaṁ hoti na mahānisaṁsaṁ idamassa appagghatāya
 vadāmi seyyathāpi so bhikkhave potthako appaggho tathūpamāhaṁ
 bhikkhave imaṁ puggalaṁ vadāmi. Majjhimo cepi bhikkhave bhikkhu
 hoti .pe. Thero cepi bhikkhave bhikkhu hoti dussīlo pāpadhammo idamassa
 dubbaṇṇatāya vadāmi seyyathāpi so bhikkhave potthako dubbaṇṇo
 tathūpamāhaṁ bhikkhave imaṁ puggalaṁ vadāmi. Ye kho panassa sevanti
 bhajanti payirupāsanti diṭṭhānugatiṁ āpajjanti tesantaṁ hoti dīgharattaṁ
 ahitāya dukkhāya idamassa dukkhasamphassatāya vadāmi seyyathāpi so
 bhikkhave potthako dukkhasamphasso tathūpamāhaṁ bhikkhave imaṁ puggalaṁ
 vadāmi. Yesaṁ kho pana [2]- paṭiggaṇhāti cīvarapiṇḍapātasenāsanagilāna-
 paccayabhesajjaparikkhāraṁ tesantaṁ na mahapphalaṁ hoti na mahānisaṁsaṁ
 idamassa appagghatāya vadāmi seyyathāpi so bhikkhave potthako

  *  *  *  *  *  *
  Footnote:1-2 Ma. so.
-------------------------------------------------
[page 319]
 Appaggho tathūpamāhaṁ bhikkhave imaṁ puggalaṁ vadāmi. Evarūpo cāyaṁ
 bhikkhave thero bhikkhu saṅghamajjhe bhaṇati. Tamenaṁ bhikkhū evamāhaṁsu
 kiṁ kho 1- tuyhaṁ bālassa abyattassa bhaṇitena tvaṁ nāma bhaṇitabbaṁ
 maññasīti. So kupito anattamano tathārūpiṁ vācaṁ nicchāreti yathārūpāya
 vācāya saṅgho [2]- ukkhipati saṅkārakūṭeva naṁ potthakaṁ. Navampi
 bhikkhave kāsikaṁ < PTS. A I , 248 >vatthaṁ vaṇṇavantañceva hoti sukhasamphassañca
 mahagghañca majjhimampi bhikkhave kāsikaṁ vatthaṁ vaṇṇavantañceva hoti
 sukhasamphassañca mahagghañca jiṇṇampi bhikkhave kāsikaṁ vatthaṁ
 vaṇṇavantañceva hoti sukhasamphassañca mahagghañca. Jiṇṇampi bhikkhave
 kāsikaṁ vatthaṁ ratanapaliveṭhanaṁ vā karonti gandhakaraṇḍake vā naṁ
 nikkhipanti 3-. Evameva kho bhikkhave navo cepi bhikkhu hoti sīlavā
 kalyāṇadhammo idamassa suvaṇṇatāya vadāmi seyyathāpi taṁ bhikkhave
 kāsikaṁ vatthaṁ vaṇṇavantaṁ tathūpamāhaṁ bhikkhave imaṁ puggalaṁ vadāmi.
 Ye kho panassa sevanti bhajanti payirupāsanti diṭṭhānugatiṁ āpajjanti
 tesantaṁ hoti dīgharattaṁ hitāya sukhāya idamassa sukhasamphassatāya
 vadāmi seyyathāpi taṁ bhikkhave kāsikaṁ vatthaṁ sukhasamphassaṁ tathūpamāhaṁ
 bhikkhave imaṁ puggalaṁ vadāmi. Yesaṁ kho pana [4]- paṭiggaṇhāti
 cīvarapiṇḍapātasenāsanagilānapaccayabhesajjaparikkhāraṁ tesantaṁ mahapphalaṁ hoti
 mahānisaṁsaṁ idamassa mahagghatāya vadāmi seyyathāpi taṁ bhikkhave
 kāsikaṁ vatthaṁ mahagghaṁ tathūpamāhaṁ bhikkhave imaṁ puggalaṁ vadāmi.

  *  *  *  *  *  *
  Footnote:1 Ma. diṁ nu kho. 2 Ma. Yu. taṁ. 3 Ma. pakkhipanti. 4 Ma. so.
-------------------------------------------------
[page 320]
 Majjhimo cepi bhikkhave bhikkhu hoti .pe. Thero cepi bhikkhave bhikkhu
 hoti sīlavā kalyāṇadhammo idamassa suvaṇṇatāya vadāmi seyyathāpi
 taṁ bhikkhave kāsikaṁ vatthaṁ vaṇṇavantaṁ tathūpamāhaṁ bhikkhave imaṁ puggalaṁ
 vadāmi. Ye kho panassa sevanti bhajanti payirupāsanti diṭṭhānugatiṁ
 āpajjanti tesantaṁ hoti dīgharattaṁ hitāya sukhāya idamassa sukhasamphassatāya
 vadāmi seyyathāpi taṁ bhikkhave kāsikaṁ vatthaṁ sukhasamphassaṁ
 tathūpamāhaṁ bhikkhave imaṁ puggalaṁ vadāmi. Yesaṁ kho pana paṭiggaṇhāti
 cīvarapiṇḍapātasenāsanagilānapaccayabhesajjaparikkhāraṁ tesantaṁ mahapphalaṁ
 hoti mahānisaṁsaṁ idamassa mahagghatāya vadāmi seyyathāpi taṁ bhikkhave
 kāsikaṁ vatthaṁ mahagghaṁ tathūpamāhaṁ bhikkhave imaṁ < PTS. A I , 249 >puggalaṁ vadāmi.
 Evarūpo cāyaṁ bhikkhave thero bhikkhu saṅghamajjhe bhaṇati. Tamenaṁ bhikkhū
 evamāhaṁsu appasaddā āyasmanto hotha thero bhikkhu dhammañca
 vinayañca bhaṇatīti tasmā tiha bhikkhave evaṁ sikkhitabbaṁ kāsikavatthūpamā
 bhavissāma na potthakūpamāti evañhi vo bhikkhave sikkhitabbanti.
      [540] 101 Yo kho 1- bhikkhave evaṁ vadeyya yathā yathāyaṁ puriso
 kammaṁ karoti tathā tathā taṁ paṭisaṁvediyatīti 2- evaṁ santaṁ bhikkhave
 brahmacariyavāso na hoti okāso na paññāyati sammā dukkhassa
 antakiriyāya. Yo ca kho bhikkhave evaṁ vadeyya yathā yathā vedaniyaṁ
 ayaṁ puriso kammaṁ karoti tathā tathāssa vipākaṁ paṭisaṁvediyatīti evaṁ
 santaṁ bhikkhave brahmacariyavāso hoti okāso paññāyati sammā

  *  *  *  *  *  *
  Footnote:1 Ma. Yu. khosaddo natthi. 2 Ma. paṭisaṁvedetīti. ito paraṁ īdisameva.
-------------------------------------------------
[page 321]
 Dukkhassa antakiriyāya. Idha bhikkhave ekaccassa puggalassa appamattakampi
 pāpakammaṁ kataṁ tamenaṁ nirayaṁ upaneti. Idha pana bhikkhave
 ekaccassa puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ
 hoti nānupi khāyati [1]- bahudeva. Kathaṁrūpassa bhikkhave
 puggalassa appamattakampi pāpakammaṁ kataṁ tamenaṁ nirayaṁ upaneti.
 Idha bhikkhave ekacco puggalo abhāvitakāyo hoti abhāvitasīlo
 abhāvitacitto abhāvitapañño paritto appatumo 2- appadukkhavihārī
 evarūpassa bhikkhave puggalassa appamattakampi pāpakammaṁ kataṁ tamenaṁ
 nirayaṁ upaneti. Kathaṁrūpassa bhikkhave puggalassa tādisaṁyeva appamattakaṁ
 pāpakammaṁ kataṁ diṭṭhadhammavedanīyaṁ hoti nānupi khāyati bahudeva. Idha
 bhikkhave ekacco puggalo bhāvitakāyo hoti bhāvitasīlo bhāvitacitto
 bhāvitapañño aparitto mahattā 3- appamāṇavihārī evarūpassa bhikkhave
 puggalassa tādisaṁyeva appamattakaṁ < PTS. A I , 250 >pāpakammaṁ kataṁ diṭṭhadhammavedanīyaṁ hoti
 nānupi khāyati bahudeva. Seyyathāpi bhikkhave puriso loṇaphalaṁ 4- paritte
 udakamallake 5- pakkhipeyya taṁ kiṁ maññatha bhikkhave apinu taṁ parittaṁ
 udakamallake udakaṁ amunā loṇaphalena 6- loṇaṁ assa apeyyanti. Evaṁ
 bhante. Taṁ kissa hetu. Aduṁ hi bhante parittaṁ udakamallake udakaṁ
 taṁ amunā loṇaphalena loṇaṁ assa apeyyanti. Seyyathāpi bhikkhave

  *  *  *  *  *  *
  Footnote:1 Ma. kiṁ. ito paraṁ īdisameva. 2 Ma. Yu. appātumo. ito paraṁ īdisameva.
 3 Ma. mahatto. 4 Ma. loṇakapalalaṁ. 5 Ma. udakakapallake. ito paraṁ īdisameva.
 6 Ma. loṇakapallena. ito paraṁ īdisameva.
-------------------------------------------------
[page 322]
 Puriso loṇaphalaṁ gaṅgāya nadiyā pakkhipeyya taṁ kiṁ maññatha bhikkhave
 apinu sā gaṅgā nadī amunā loṇaphalena loṇaṁ 1- assa apeyyanti.
 Nohetaṁ bhante. Taṁ kissa hetu. Asu hi bhante gaṅgāya nadiyā
 mahāudakakkhandho so amunā loṇaphalena loṇo [2]- assa apeyyoti.
 Evameva kho bhikkhave idhekaccassa puggalassa appamattakampi pāpakammaṁ
 kataṁ tamenaṁ nirayaṁ upaneti. Idha pana bhikkhave ekaccassa puggalassa
 tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti nānupi
 khāyati bahudeva. Kathaṁrūpassa bhikkhave puggalassa appamattakampi pāpakammaṁ
 kataṁ tamenaṁ nirayaṁ upaneti. Idha bhikkhave ekacco puggalo
 abhāvitakāyo hoti abhāvitasīlo abhāvitacitto abhāvitapañño
 paritto appatumo appadukkhavihārī evarūpassa bhikkhave puggalassa
 appamattakampi pāpakammaṁ kataṁ tamenaṁ nirayaṁ upaneti. Kathaṁrūpassa bhikkhave
 puggalassa tādisaṁyeva appamattakaṁ pāpakammaṁ kataṁ diṭṭhadhammavedanīyaṁ hoti
 nānupi khāyati bahudeva. Idha bhikkhave ekacco puggalo bhāvitakāyo
 hoti bhāvitasīlo bhāvitacitto bhāvitapañño aparitto mahattā 3-
 appamāṇavihārī evarūpassa bhikkhave puggalassa tādisaṁyeva appamattakaṁ
 pāpakammaṁ kataṁ diṭṭhadhammavedanīyaṁ hoti nānupi khāyati bahudeva. Idha
 bhikkhave ekacco aḍḍhakahāpaṇenapi < PTS. A I , 251 >bandhanaṁ nigacchati kahāpaṇenapi
 bandhanaṁ nigacchati kahāpaṇasatenapi bandhanaṁ nigacchati. Idha pana
 bhikkhave ekacco aḍḍhakahāpaṇenapi na bandhanaṁ nigacchati kahāpaṇenapi

  *  *  *  *  *  *
  Footnote:1 Yu. loṇā. 2 Ma. Yu. na. 3 Ma. mahatto.
-------------------------------------------------
[page 323]
 Na bandhanaṁ nigacchati kahāpaṇasatenapi na bandhanaṁ nigacchati. Kathaṁrūpo
 bhikkhave aḍḍhakahāpaṇenapi bandhanaṁ nigacchati kahāpaṇenapi bandhanaṁ
 nigacchati kahāpaṇasatenapi bandhanaṁ nigacchati. Idha bhikkhave ekacco
 daḷiddo hoti appassako appabhogo evarūpo bhikkhave aḍḍhakahāpaṇenapi
 bandhanaṁ nigacchati kahāpaṇenapi bandhanaṁ nigacchati kahāpaṇasatenapi
 bandhanaṁ nigacchati. Kathaṁrūpo bhikkhave aḍḍhakahāpaṇenapi na bandhanaṁ nigacchati
 kahāpaṇenapi na bandhanaṁ nigacchati kahāpaṇasatenapi na bandhanaṁ nigacchati.
 Idha bhikkhave ekacco aḍḍhohoti mahaddhano mahābhogo evarūpo bhikkhave
 aḍḍhakahāpaṇenapi na bandhanaṁ nigacchati kahāpaṇenapi na bandhanaṁ nigacchati
 kahāpaṇasatenapi na bandhanaṁ nigacchati. Evameva kho bhikkhave
 idhekaccassa puggalassa appamattakampi pāpakammaṁ kataṁ tamenaṁ nirayaṁ
 upaneti. Idha pana bhikkhave ekaccassa puggalassa tādisaṁyeva appamattakaṁ
 pāpakammaṁ kataṁ diṭṭhadhammavedanīyaṁ hoti nānupi < PTS. A I , 252 >khāyati bahudeva .pe.
 Seyyathāpi bhikkhave orabbhiko vā urabbhaghātako vā appekacco 1-
 urabbhaṁ adinnaṁ ādiyamānaṁ pahoti hantuṁ vā bandhituṁ vā jhāpetuṁ
 vā yathāpaccayaṁ vā kātuṁ appekacco 2- urabbhaṁ adinnaṁ ādiyamānaṁ
 nappahoti hantuṁ vā bandhituṁ vā jhāpetuṁ vā yathāpaccayaṁ vā kātuṁ.
 Kathaṁrūpo 3- bhikkhave orabbhiko vā urabbhaghātako vā urabbhaṁ adinnaṁ
 ādiyamānaṁ pahoti hantuṁ va bandhituṁ vā jhāpetuṁ vā yathāpaccayaṁ vā
 kātuṁ. Idha bhikkhave ekacco daḷiddo hoti appassako appabhogo

  *  *  *  *  *  *
  Footnote:1-2 Ma. Yu. appekaccaṁ. 3 Ma. Yu. kathaṁrūpaṁ.
-------------------------------------------------
[page 324]
 Evarūpo 1- bhikkhave orabbhiko vā urabbhaghātako vā urabbhaṁ adinnaṁ
 ādiyamānaṁ pahoti hantuṁ vā bandhituṁ vā jhāpetuṁ vā yathāpaccayaṁ vā
 kātuṁ. Kathaṁrūpo 2- bhikkhave orabbhiko vā urabbhaghātako vā urabbhaṁ
 adinnaṁ ādiyamānaṁ nappahoti hantuṁ vā bandhituṁ vā jhāpetuṁ vā
 yathāpaccayaṁ vā kātuṁ. Idha bhikkhave ekacco aḍḍho hoti mahaddhano
 mahābhogo rājā vā rājamahāmatto vā evarūpo 3- bhikkhave orabbhiko
 vā urabbhaghātako vā urabbhaṁ adinnaṁ ādiyamānaṁ nappahoti hantuṁ vā
 bandhituṁ vā jhāpetuṁ vā yathāpaccayaṁ vā kātuṁ. Aññadatthu
 pañjalikova naṁ yācati dehi me mārisa urabbhaṁ vā urabbhadhanaṁ vāti.
 Evameva kho bhikkhave idhekaccassa puggalassa appamattakaṁpi pāpakammaṁ
 kataṁ tamenaṁ nirayaṁ upaneti. Idha pana bhikkhave ekaccassa puggalassa
 tādisaṁyeva appamattakaṁ pāpakammaṁ < PTS. A I , 253 >kataṁ diṭṭhadhammavedanīyaṁ hoti nānupi
 khāyati bahudeva .pe. Yo kho bhikkhave evaṁ vadeyya yathā
 yathāyaṁ puriso kammaṁ karoti tathā tathā taṁ paṭisaṁvediyatīti evaṁ
 santaṁ bhikkhave brahmacariyavāso na hoti okāso na paññāyati
 sammā dukkhassa antakiriyāya. Yo ca kho bhikkhave evaṁ vadeyya
 yathā yathā vedanīyaṁ ayaṁ puriso kammaṁ karoti tathā tathāssa vipākaṁ
 paṭisaṁvediyatīti evaṁ santaṁ bhikkhave brahmacariyavāso hoti okāso
 paññāyati sammā dukkhassa antakiriyāyāti.
      [541] 102 Santi bhikkhave jātarūpassa oḷārikā upakkilesā

  *  *  *  *  *  *
  Footnote:1-3 Ma. Yu. evarūpaṁ. 2 Ma. Yu. kathaṁrūpaṁ.
-------------------------------------------------
[page 325]
 Paṁsuvālikā 1- sakkharakathalā tamenaṁ paṁsudhovako vā paṁsudhovakantevāsī vā
 doṇiyaṁ ākiritvā dhovati sandhovati niddhovati tasmiṁ pahīne tasmiṁ
 byantīkate santi jātarūpassa majjhimasahagatā upakkilesā sukhumasakkharā
 thullavālikā 2- tamenaṁ paṁsudhovako vā paṁsudhovakantevāsī vā dhovati sandhovati
 niddhovati tasmiṁ pahīne tasmiṁ byantīkate santi jātarūpassa sukhumasahagatā
 upakkilesā sukhumavālikā kāḷijallikā 3- tamenaṁ paṁsudhovako vā
 paṁsudhovakantevāsī vā dhovati sandhovati niddhovati tasmiṁ pahīne tasmiṁ
 bayantīkate athāparaṁ suvaṇṇasikatāvasissanti. Tamenaṁ suvaṇṇakāro vā
 suvaṇṇakārantevāsī vā jātarūpaṁ musāyaṁ 4- pakkhipitvā dhamati sandhamati
 niddhamati. Taṁ hoti jātarūpaṁ adhantaṁ asandhantaṁ 5- aniddhantaṁ anihitaṁ
 aninnītakasāvaṁ 6- na ceva muduṁ hoti na ca kammaniyaṁ na ca pabhassaraṁ
 pabhaṅgu ca na ca sammā upeti kammāya. Hoti so bhikkhave
 samayo yaṁ so suvaṇṇakāro vā suvaṇṇakārantevāsī vā taṁ jātarūpaṁ
 dhamati sandhamati niddhamati taṁ hoti jātarūpaṁ dhantaṁ sandhantaṁ niddhantaṁ
 nihitaṁ ninnītakasāvaṁ muduṁ ca hoti kammaniyañca pabhassarañca na
 ca pabhaṅgu sammā upeti kammāya yassā yassā ca pilandhanavikatiyā
 ākaṅkhati yadi paṭṭikāya yadi kuṇḍalāya yadi gīveyyake 7- yadi suvaṇṇamālāya
 tañcassa atthaṁ anubhoti. Evameva kho bhikkhave santi
 adhicittamanuyuttassa bhikkhuno oḷārikā upakkilesā kāyaduccaritaṁ
 vacīduccaritaṁ manoduccaritaṁ tamenaṁ sacetaso bhikkhu dabbajātiko pajahati

  *  *  *  *  *  *
  Footnote:1 Ma. paṁsuvālukā. 2 Ma. thūlavālukā. 3 Ma. kāḷajallikā. 4 mūsāyaṁ. 5 Yu.
 dhantaṁ sandhantaṁ. 6 Ma. dhantaṁ sandhantaṁ niddhantaṁ aniddhantakasāvaṁ.
 7 Ma. gīveyyakena.
-------------------------------------------------
[page 326]
 Vinodeti byantīkaroti anabhāvaṁ gameti tasmiṁ pahīne tasmiṁ byantīkate
 santi adhicittamanuyuttassa bhikkhuno majjhimasahagatā upakkilesā kāmavitakko
 byāpādavitakko vihiṁsāvitakko tamenaṁ sacetaso bhikkhu
 dabbajātiko pajahati vinodeti byantīkaroti anabhāvaṁ gameti tasmiṁ pahīne
 tasmiṁ byantīkate santi adhicittamanuyuttassa bhikkhuno sukhumasahagatā upakkilesā
 jātivitakko janapadavitakko anavaññattipaṭisaṁyutto vitakko
 tamenaṁ sacetaso bhikkhu dabbajātiko pajahati vinodeti byantīkaroti
 anabhāvaṁ gameti tasmiṁ pahīne tasmiṁ byanatīkate athāparaṁ dhammavitakkā-
 vasissanti. 1- So hoti samādhi na ceva santo nappaṇīto nappaṭip-
 passaddhaladdho 3- na ekodibhāvādhigato sasaṅkhāraniggayhavāritavato 4-.
 Hoti so bhikkhave samayo yantaṁ cittaṁ ajjhattaṁyeva santiṭṭhati sannisīdati
 ekodibhāvo 5- hoti samādhiyati. So hoti samādhi santo paṇīto
 paṭippassaddhaladdho ekodibhāvādhigato na sasaṅkhāraniggayhavāritavato yassa
 yassa ca abhiññāsacchikaraṇīyassa dhammassa cittaṁ abhininnāmeti abhiññāsacchikiriyāya
 tatra tatreva sakkhibhabbataṁ pāpuṇāti sati sati āyatane
 so sace ākaṅkhati anekavihitaṁ iddhividhaṁ paccanubhaveyyaṁ
 ekopi hutvā bahudhā assaṁ bahudhāpi hutvā eko assaṁ āvibhāvaṁ
 tirobhāvaṁ tirokuḍḍaṁ tiropākāraṁ tiropabbataṁ asajjamāno gaccheyyaṁ
 seyyathāpi ākāse paṭhaviyāpi ummujjanimujjaṁ kareyyaṁ seyyathāpi udake
 udakepi abhijjamāne gaccheyyaṁ seyyathāpi paṭhaviyaṁ ākāsepi pallaṅkena

  *  *  *  *  *  *
  Footnote:1 Ma. dhammavitakkovasissati. Ma. na ca paṇīto. 3 Ma. nappaṭippassaddhiladdho.
 4 Ma. sasaṅkhāraniggayhavāritagato. 5 Ma. Yu. ekodi.
-------------------------------------------------
[page 327]
 Kameyyaṁ seyyathāpi pakkhisakuṇo imepi candimasuriye evaṁ mahiddhike
 evaṁmahānubhāve pāṇinā parimaseyyaṁ parimajjeyyaṁ yāva brahmalokāpi
 kāyena vasaṁ vatteyyanti tatra tatreva sakkhibhabbataṁ pāpuṇāti sati
 sati āyatane. So sace ākaṅkhati dibbāya sotadhātuyā visuddhāya
 atikkantamānusikāya ubho sadde suṇeyyaṁ dibbe ca mānuse ca ye
 dūre santike cāti 1- tatra tatreva sakkhibhabbataṁ pāpuṇāti sati sati
 āyatane. So sace ākaṅkhati parasattānaṁ parapuggalānaṁ cetasā
 ceto paricca pajāneyyaṁ sarāgaṁ vā cittaṁ sarāgaṁ cittanti pajāneyyaṁ
 vītarāgaṁ vā cittaṁ vītarāgaṁ cittanti pajāneyyaṁ sadosaṁ vā cittaṁ
 sadosaṁ cittanti pajāneyyaṁ vītadosaṁ vā cittaṁ vītadosaṁ cittanti
 pajāneyyaṁ samohaṁ vā cittaṁ samohaṁ cittanti pajāneyyaṁ vītamohaṁ
 vā cittaṁ vītamohaṁ cittanti pajāneyyaṁ saṅkhittaṁ vā cittaṁ saṅkhittaṁ
 cittanti pajāneyyaṁ vikkhittaṁ vā cittaṁ vikkhittaṁ cittanti pajāneyyaṁ
 mahaggataṁ vā cittaṁ mahaggataṁ cittanti pajāneyyaṁ amahaggataṁ vā
 cittaṁ amahaggataṁ cittanti pajāneyyaṁ sauttaraṁ vā cittaṁ sauttaraṁ
 cittanti pajāneyyaṁ anuttaraṁ vā cittaṁ anuttaraṁ cittanti pajāneyyaṁ
 samāhitaṁ vā cittaṁ samāhitaṁ cittanti pajāneyyaṁ asamāhitaṁ vā cittaṁ
 asamāhitaṁ cittanti pajāneyyaṁ vimuttaṁ vā cittaṁ vimuttaṁ cittanti
 pajāneyyaṁ avimuttaṁ vā cittaṁ avimuttaṁ cittanti pajāneyyanti
 tatra tatreva sakkhibhabbataṁ pāpuṇāti sati sati āyatane. So sace

  *  *  *  *  *  *
  Footnote:1 Yu. dūre vā santike vāti.
-------------------------------------------------
[page 328]
 Ākaṅkhati anekavihitaṁ pubbenivāsaṁ anussareyyaṁ seyyathīdaṁ ekampi
 jātiṁ dvepi jātiyo tissopi jātiyo catassopi jātiyo pañcapi
 jātiyo dasampi jātiyo vīsampi jātiyo tiṁsampi jātiyo cattāḷīsampi
 jātiyo paññāsampi jātiyo jātisatampi jātisahassampi jātisatasahassampi
 anekepi < PTS. A I , 256 >saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
 amutrāsiṁ evaṁnāmo evaṁgotto evaṁvaṇṇo evamāhāro
 evaṁsukhadukkhapaṭisaṁvedī evamāyupariyanto so tato cuto
 amutra udapādī tatrāpāsiṁ evaṁnāmo evaṁgotto evaṁvaṇṇo
 evamāhāro evaṁsukhadukkhapaṭisaṁvedī evamāyupariyanto so tato cuto
 idhūpapannoti iti sākāraṁ sauddesaṁ anekavihitaṁ pubbenivāsaṁ anussareyyanti
 tatra tatreva sakkhibhabbataṁ pāpuṇāti sati sati āyatane.
 So sace ākaṅkhati dibbena cakkhunā visuddhena atikkantamānusakena
 satte passeyyaṁ cavamāne upapajjamāne hīne paṇīte suvaṇṇe dubbaṇṇe
 sugate duggate yathākammūpage satte pajāneyyaṁ ime vata
 bhonto sattā kāyaduccaritena samannāgatā vacīduccaritena samannāgatā
 manoduccaritena samannāgatā ariyānaṁ upavādakā micchādiṭṭhikā
 micchādiṭṭhikammasamādānā te kāyassa bhedā parammaraṇā apāyaṁ duggatiṁ
 vinipātaṁ nirayaṁ upapannā ime vā pana bhonto sattā kāyasucaritena
 samannāgatā vacīsucaritena samannāgatā manosucaritena samannāgatā ariyānaṁ
 anupavādakā sammādiṭṭhikā sammādiṭṭhikammasamādānā te kāyassa
-------------------------------------------------
[page 329]
 Bhedā parammaraṇā sugatiṁ saggaṁ lokaṁ upapannāti iti dibbena
 cakkhunā visuddhena atikkantamānusakena satte passeyyaṁ cavamāne
 upapajjamāne hīne paṇīte suvaṇṇe dubbaṇṇe sugate duggate
 yathākammūpage satte pajāneyyanti tatra tatreva sakkhibhabbataṁ
 pāpuṇāti sati sati āyatane. So sace ākaṅkhati āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja vihareyyanti tatra tatreva sakkhibhabbataṁ
 pāpuṇāti sati sati āyataneti.
      [542] 103 Adhicittamanuyuttena bhikkhave bhikkhunā tīṇi nimittāni
 kālena kālaṁ manasikātabbāni kālena kālaṁ samādhinimittaṁ manasikātabbaṁ
 kālena kālaṁ paggāhanimittaṁ manasikātabbaṁ kālena kālaṁ
 upekkhānimittaṁ manasikātabbaṁ. Sace bhikkhave adhicittamanuyutto bhikkhu
 ekantaṁ samādhinimittaṁyeva manasikareyya ṭhānantaṁ cittaṁ kosajjāya
 saṁvatteyya. Sace bhikkhave adhicittamanuyutto bhikkhu ekantaṁ paggāhanimittaṁyeva
 manasikareyya ṭhānantaṁ cittaṁ uddhaccāya saṁvatteyya. Sace
 bhikkhave adhicittamanuyutto bhikkhu ekantaṁ upekkhānimittaṁyeva manasikareyya
 ṭhānantaṁ cittaṁ na sammā samādhiyeyya āsavānaṁ khayāya. Yato [1]- kho
 bhikkhave adhicittamanuyutto bhikkhu kālena kālaṁ samādhinimittaṁ manasikaroti kālena
 kālaṁ paggāhanimittaṁ manasikaroti kālena kālaṁ upekkhānimittaṁ manasikaroti
 taṁ hoti cittaṁ muduñca kammaniyañca pabhassarañca na

  *  *  *  *  *  *
  Footnote:1 Po. Ma. Yu. ca. ito paraṁ īdisameva.
-------------------------------------------------
[page 330]
 Ca pabhaṅgu sammā samādhiyati āsavānaṁ khayāya. Seyyathāpi bhikkhave
 suvaṇṇakāro vā suvaṇṇakārantevāsī vā ukkaṁ bandhati 1- ukkaṁ
 bandhitvā ukkāmukhaṁ ālimpeti 2- ukkāmukhaṁ ālimpetvā saṇḍāsena
 jātarūpaṁ gahetvā [3]- ukkāmukhe pakkhipitvā kālena kālaṁ abhidhamati
 kālena kālaṁ udakena paripphoseti kālena kālaṁ ajjhupekkhati.
 Sace bhikkhave suvaṇṇakāro vā suvaṇṇakārantevāsī vā taṁ jātarūpaṁ
 ekantaṁ abhidhameyya ṭhānantaṁ jātarūpaṁ ḍaheyya. Sace bhikkhave
 suvaṇṇakāro vā suvaṇṇakārantevāsī vā taṁ jātarūpaṁ ekantaṁ udakena
 paripphoseyya ṭhānantaṁ jātarūpaṁ nibbāpeyya. Sace bhikkhave suvaṇṇakāro
 vā suvaṇṇakārantevāsī vā taṁ jātarūpaṁ ekantaṁ ajjhupekkheyya
 ṭhānantaṁ jātarūpaṁ na sammā paripākaṁ gaccheyya. Yato kho
 bhikkhave suvaṇṇakāro vā suvaṇṇakārantevāsī vā taṁ jātarūpaṁ kālena
 kālaṁ abhidhamati kālena kālaṁ udakena paripphoseti kālena kālaṁ
 ajjhupekkhati taṁ hoti jātarūpaṁ muduñca kammaniyañca pabhassarañca
 na ca pabhaṅgu sammā upeti kammāya yassā yassā ca pilandhanavikatiyā
 ākaṅkhati yadi paṭṭikāya 4- yadi kuṇḍalāya yadi gīveyyake
 yadi suvaṇṇamālāya tañcassa atthaṁ anubhoti. Evameva kho bhikkhave
 adhicittamanuyuttena bhikkhunā tīṇi nimittāni kālena kālaṁ manasikātabbāni
 kālena kālaṁ samādhinimittaṁ manasikātabbaṁ kālena kālaṁ paggāhanimittaṁ
 manasikātabbaṁ kālena kālaṁ upekkhānimittaṁ manasikātabbaṁ. Sace bhikkhave

  *  *  *  *  *  *
  Footnote:1 Ma. bandheyya. 2 Ma. ālimpeyya. 3 Ma. ukkāmukhe pakkhipeyya.
 4 Po. Yu. paṭṭakāya.< PTS. A I , 258 >
-------------------------------------------------
[page 331]
 Adhicittamanuyutto bhikkhu ekantaṁ samādhinimittaṁyeva manasikareyya ṭhānantaṁ
 cittaṁ kosajjāya saṁvatteyya. Sace bhikkhave adhicittamanuyutto bhikkhu
 ekantaṁ paggāhanimittaṁyeva manasikareyya ṭhānantaṁ cittaṁ uddhaccāya
 saṁvatteyya. Sace bhikkhave adhicittamanuyutto bhikkhu ekantaṁ upekkhānimittaṁyeva
 manasikareyya ṭhānantaṁ cittaṁ na sammā samādhiyeyya āsavānaṁ
 khayāya. Yato kho bhikkhave adhicittamanuyutto bhikkhu kālena kālaṁ
 samādhinimittaṁ manasikaroti kālena kālaṁ paggāhanimittaṁ manasikaroti
 kālena kālaṁ upekkhānimittaṁ manasikaroti taṁ hoti cittaṁ muduñca
 kammaniyañca pabhassarañca na ca pabhaṅgu sammā samādhiyati āsavānaṁ
 khayāya yassa yassa ca abhiññāsacchikaraṇīyassa dhammassa cittaṁ abhininnāmeti
 abhiññāsacchikiriyāya tatra tatreva sakkhibhabbataṁ pāpuṇāti
 sati sati āyatane so sace ākaṅkhati anekavihitaṁ iddhividhaṁ paccanubhaveyyaṁ
 .pe. Āsavānaṁ khayā ... Sacchikatvā upasampajja vihareyyanti
 tatra tatreva sakkhibhabbataṁ pāpuṇāti sati sati āyataneti.
                   Loṇaphalavaggo 1- pañcamo.
                         Tassuddānaṁ
          accāyikaṁ vivittañca saradā parisā tisso
          tayo ājāniyā ve loṇake saṅghasamuggatāti.
                  Dutiyo paṇṇāsako samatto.
                        --------

  *  *  *  *  *  *
  Footnote:1 Ma. loṇakapallavaggo.
-------------------------------------------------
[page 332]
                       Tatiyapaṇṇāsako
                     sambodhivaggo paṭhamo
      [543] 104 Pubbeva me bhikkhave sambodhā anabhisambuddhassa
 bodhisattasseva sato etadahosi ko nu kho loke assādo ko
 ādīnavo kiṁ nissaraṇanti. Tassa mayhaṁ bhikkhave etadahosi yaṁ
 kho loke 1- paṭicca uppajjati sukhaṁ somanassaṁ ayaṁ loke assādo
 yaṁ loko anicco dukkho vipariṇāmadhammo ayaṁ loke ādīnavo yo
 loke chandarāgapaṭivinayo chandarāgappahānaṁ idaṁ loke < PTS. A I , 259 >nissaraṇanti.
 Yāvakīvañcāhaṁ bhikkhave evaṁ lokassa assādañca assādato ādīnavañca
 ādīnavato nissaraṇañca nissaraṇato yathābhūtaṁ nābbhaññāsiṁ neva
 tāvāhaṁ bhikkhave sadevake loke samārake sabrahmake sassamaṇabrāhmaṇiyā
 pajāya sadevamanussāya anuttaraṁ sammāsambodhiṁ abhisambuddho 2-
 paccaññāsiṁ. Yato ca khohaṁ bhikkhave evaṁ lokassa assādañca
 assādato ādīnavañca ādīnavato nissaraṇañca nissaraṇato yathābhūtaṁ
 abbhaññāsiṁ athāhaṁ bhikkhave sadevake loke samārake sabrahmake
 sassamaṇabrāhmaṇiyā pajāya sadevamanussāya anuttaraṁ sammāsambodhiṁ
 abhisambuddho paccaññāsiṁ. Ñāṇañca pana me dassanaṁ udapādi
 akuppā me vimutti ayamantimā jāti natthidāni punabbhavoti.

  *  *  *  *  *  *
  Footnote:1 Po. Ma. lokaṁ. 2 Ma. abhisambuddhoti. ito paraṁ īdisameva.
-------------------------------------------------
[page 333]
      [544] 105 Lokassāhaṁ bhikkhave assādapariyesanaṁ ācariṁ 1- yo
 loke assādo tadajjhagamaṁ yāvatako loke assādo paññāya me so
 sudiṭṭho. Lokassāhaṁ bhikkhave ādīnavapariyesanaṁ ācariṁ yo loke
 ādīnavo tadajjhagamaṁ yāvatako loke ādīnavo paññāya me
 so sudiṭṭho. Lokassāhaṁ bhikkhave nissaraṇapariyesanaṁ ācariṁ yaṁ loke
 nissaraṇaṁ tadajjhagamaṁ yāvatakaṁ loke nissaraṇaṁ paññāya me taṁ
 sudiṭṭhaṁ. Yāvakīvañcāhaṁ bhikkhave lokassa assādañca assādato
 ādīnavañca ādīnavato nissaraṇañca nissaraṇato yathābhūtaṁ nābbhaññāsiṁ
 neva tāvāhaṁ bhikkhave sadevake loke samārake sabrahmake
 sassamaṇabrāhmaṇiyā pajāya sadevamanussāya anuttaraṁ sammāsambodhiṁ abhisambuddho
 paccaññāsiṁ. Yato ca khohaṁ bhikkhave lokassa assādañca
 assādato ādīnavañca ādīnavato nissaraṇañca nissaraṇato yathābhūtaṁ
 abbhaññāsiṁ athāhaṁ bhikkhave sadevake loke samārake sabrahmake
 sassamaṇabrāhmaṇiyā pajāya sadevamanussāya anuttaraṁ sammāsambodhiṁ
 abhisambuddho paccaññāsiṁ. Ñāṇañca pana me dassanaṁ udapādi akuppā
 me vimutti < PTS. A I , 260 >ayamantimā jāti natthidāni punabbhavoti.
      [545] 106 No cetaṁ 2- bhikkhave loke assādo abhavissa nayidaṁ
 sattā loke sārajjeyyuṁ yasmā ca kho bhikkhave atthi loke
 assādo tasmā sattā loke sārajjanti. No cetaṁ bhikkhave loke

  *  *  *  *  *  *
  Footnote:1 Ma. acariṁ. ito paraṁ īdisameva. 2 Ma. cedaṁ. ito paraṁ īdisameva.
-------------------------------------------------
[page 334]
 Ādīnavo abhavissa nayidaṁ sattā loke nibbindeyyuṁ yasmā ca
 kho bhikkhave atthi loke ādīnavo tasmā sattā loke
 nibbindanti. No cetaṁ bhikkhave loke nissaraṇaṁ abhavissa nayidaṁ sattā
 lokamhā nissareyyuṁ yasmā ca kho bhikkhave atthi loke nissaraṇaṁ
 tasmā sattā lokamhā nissaranti. Yāvakīvañca bhikkhave sattā
 lokassa assādañca assādato ādīnavañca ādīnavato nissaraṇañca
 nissaraṇato yathābhūtaṁ nābbhaññāsuṁ neva tāva bhikkhave sattā sadevakā
 lokā samārakā sabrahmakā sassamaṇabrāhmaṇiyā pajāya sadevamanussāya
 nissaṭā visaṁyuttā vippamuttā vimariyādīkatena cetasā vihariṁsu. Yato
 ca kho bhikkhave sattā lokassa assādañca assādato ādīnavañca
 ādīnavato nissaraṇañca nissaraṇato yathābhūtaṁ abbhaññāsuṁ atha
 bhikkhave sattā sadevakā lokā samārakā sabrahmakā sassamaṇabrāhmaṇiyā
 pajāya sadevamanussāya nissaṭā visaṁyuttā vippamuttā
 vimariyādīkatena cetasā viharantīti.
      [546] 107 Yekeci bhikkhave samaṇā vā brāhmaṇā vā lokassa
 assādañca assādato ādīnavañca ādīnavato nissaraṇañca nissaraṇato
 yathābhūtaṁ nappajānanti na me te bhikkhave samaṇā vā brāhmaṇā
 vā samaṇesu vā samaṇasammatā brāhmaṇesu vā brāhmaṇasammatā na
 ca pana te āyasmanto sāmaññatthañca 1- brahmaññatthañca 2- diṭṭheva
 dhamme sayaṁ abhiññā sacchikatvā upasampajja viharanti. Ye ca kho

  *  *  *  *  *  *
  Footnote:1-2 Ma. vā.
-------------------------------------------------
[page 335]
 Keci bhikkhave samaṇā vā brāhmaṇā vā lokassa assādañca
 assādato ādīnavañca ādīnavato nissaraṇañca nissaraṇato yathābhūtaṁ
 pajānanti te khome bhikkhave samaṇā vā brāhmaṇā vā samaṇesu
 vā samaṇasammatā brāhmaṇesu vā brāhmaṇasammatā te ca
 panāyasmanto sāmaññatthañca brahmaññatthañca diṭṭheva dhamme sayaṁ
 abhiññā sacchikatvā < PTS. A I , 261 >upasampajja viharantīti.
      [547] 108 Ruṇṇamidaṁ bhikkhave ariyassa vinaye yadidaṁ gītaṁ ummattakamidaṁ
 bhikkhave ariyassa vinaye yadidaṁ naccaṁ komārikamidaṁ 1- bhikkhave
 ariyassa vinaye yadidaṁ ativelaṁ dantavidaṁsakahasitaṁ tasmā tiha bhikkhave
 setughāto gīte setughāto nacce alaṁ vo dhammapamoditānaṁ sataṁ
 sitaṁ sitamattāyāti.
      [548] 109 Tiṇṇaṁ bhikkhave paṭisevanāya natthi titti katamesaṁ
 tiṇṇaṁ suppassa 2- bhikkhave paṭisevanāya natthi tatti surāmerayapānassa
 bhikkhave paṭisevanāya natthi titti methunadhammasamāpattiyā bhikkhave
 paṭisevanāya natthi titti imesaṁ kho bhikkhave tiṇṇaṁ paṭisevanāya
 natthi tittīti.
      [549] 110 Athakho anāthapiṇḍiko gahapati yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca citte
 gahapati arakkhite kāyakammampi arakkhitaṁ hoti vacīkammampi arakkhitaṁ

  *  *  *  *  *  *
  Footnote:1 Ma. Yu. komārakamidaṁ. 2 Ma. Yu. soppassa.
-------------------------------------------------
[page 336]
 Hoti manokammampi arakkhitaṁ hoti tassa arakkhitakāyakammassa 1-
 arakkhitavacīkammassa 2- arakkhitamanokammassa 3- kāyakammampi avassutaṁ hoti
 vacīkammampi avassutaṁ hoti manokammampi avassutaṁ hoti tassa
 avassutakāyakammassa 4- avassutavacīkammassa 5- avassutamanokammassa 6-
 kāyakammampi pūtikaṁ hoti vacīkammampi pūtikaṁ hoti manokammampi
 pūtikaṁ hoti tassa pūtikāyakammassa pūtivacīkammassa pūtimanokammassa na
 bhaddakaṁ maraṇaṁ hoti na bhaddikā kālakiriyā seyyathāpi gahapati
 kūṭāgāre ducchanne kūṭampi arakkhitaṁ hoti gopāṇasiyopi arakkhitā
 honti bhittipi arakkhitā hoti kūṭampi avassutaṁ hoti
 gopāṇasiyopi avassutā honti bhittipi avassutā hoti kūṭampi pūtikaṁ
 hoti gopāṇasiyopi < PTS. A I , 262 >pūtikā honti bhittipi pūtikā hoti evameva
 kho gahapati citte arakkhite .pe. Na bhaddakaṁ maraṇaṁ hoti na
 bhaddikā kālakiriyā citte gahapati rakkhite kāyakammampi rakkhitaṁ hoti
 vacīkammampi rakkhitaṁ hoti manokammampi rakkhitaṁ hoti tassa rakkhitakāyakammassa
 rakkhitavacīkammassa rakkhitamanokammassa kāyakammampi
 anavassutaṁ hoti vacīkammampi anavassutaṁ hoti manokammampi anavassutaṁ
 hoti tassa anavassutakāyakammassa anavassutavacīkammassa anavassutamanokammassa
 kāyakammampi apūtikaṁ hoti vacīkammampi apūtikaṁ hoti
 manokammampi apūtikaṁ hoti tassa apūtikāyakammassa apūtivacīkammassa
 apūtimanokammassa bhaddakaṁ maraṇaṁ hoti bhaddikā kālakiriyā seyyathāpi

  *  *  *  *  *  *
  Footnote:1-2-3-4-5-6 Po. Ma. Yu. ...kammantassa. ito paraṁ īdisameva.
-------------------------------------------------
[page 337]
 Gahapati kūṭāgāre succhanne kūṭampi rakkhitaṁ hoti gopāṇasiyopi
 rakkhitā honti bhittipi rakkhitā hoti kūṭampi anavassutaṁ hoti
 gopāṇasiyopi anavassutā honti bhittipi anavassutā hoti kūṭampi
 apūtikaṁ hoti gopāṇasiyopi apūtikā honti bhittipi apūtikā hoti
 evameva kho gahapati citte rakkhite .pe. Bhaddakaṁ maraṇaṁ hoti
 bhaddikā kālakiriyāti.
      [550] 111 Athakho anāthapiṇḍiko gahapati yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca citte
 gahapati byāpanne kāyakammampi byāpannaṁ hoti vacīkammampi byāpannaṁ
 hoti manokammampi byāpannaṁ hoti tassa byāpannakāyakammassa
 byāpannavacīkammassa byāpannamanokammassa na bhaddakaṁ maraṇaṁ hoti
 na bhaddikā kālakiriyā seyyathāpi gahapati kūṭāgāre ducchanne kūṭampi
 byāpannaṁ hoti gopāṇasiyopi byāpannā honti bhittipi byāpannā
 hoti evameva kho gahapati citte byāpanne .pe. Na bhaddakaṁ
 maraṇaṁ hoti na bhaddikā kālakiriyā citte gahapati abyāpanne
 kāyakammampi abyāpannaṁ hoti vacīkammampi abyāpannaṁ hoti
 manokammampi abyāpannaṁ hoti tassa abyāpannakāyakammassa
 abyāpannavacīkammassa abyāpannamanokammassa bhaddakaṁ maraṇaṁ hoti
-------------------------------------------------
[page 338]
 Bhaddikā kālakiriyā < PTS. A I , 263 >seyyathāpi gahapati kūṭāgāre succhanne kūṭampi
 abyāpannaṁ hoti gopāṇasiyopi abyāpannā honti bhittipi
 abyāpannā hoti evameva kho gahapati citte abyāpanne .pe.
 Bhaddakaṁ maraṇaṁ hoti bhaddikā kālakiriyāti.
      [551] 112 Tīṇīmāni bhikkhave nidānāni kammānaṁ samudayāya
 katamāni tīṇi lobho nidānaṁ kammānaṁ samudayāya doso nidānaṁ
 kammānaṁ samudayāya moho nidānaṁ kammānaṁ samudayāya. Yaṁ bhikkhave
 lobhapakataṁ kammaṁ lobhajaṁ lobhanidānaṁ lobhasamudayaṁ taṁ kammaṁ akusalaṁ
 taṁ kammaṁ sāvajjaṁ taṁ kammaṁ dukkhavipākaṁ taṁ kammaṁ kammasamudayāya
 saṁvattati na taṁ kammaṁ kammanirodhāya saṁvattati. Yaṁ bhikkhave dosapakataṁ
 kammaṁ dosajaṁ dosanidānaṁ dosasamudayaṁ taṁ kammaṁ akusalaṁ taṁ kammaṁ
 sāvajjaṁ taṁ kammaṁ dukkhavipākaṁ taṁ kammaṁ kammasamudayāya saṁvattati
 na taṁ kammaṁ kammanirodhāya saṁvattati. Yaṁ bhikkhave mohapakataṁ kammaṁ
 mohajaṁ mohanidānaṁ mohasamudayaṁ taṁ kammaṁ akusalaṁ taṁ kammaṁ sāvajjaṁ
 taṁ kammaṁ dukkhavipākaṁ taṁ kammaṁ kammasamudayāya saṁvattati na taṁ
 kammaṁ kammanirodhāya saṁvattati. Imāni kho bhikkhave tīṇi nidānāni
 kammānaṁ samudayāya. Tīṇīmāni bhikkhave nidānāni kammānaṁ samudayāya
 katamāni tīṇi alobho nidānaṁ kammānaṁ samudayāya adoso nidānaṁ
 kammānaṁ samudayāya amoho nidānaṁ kammānaṁ samudayāya. Yaṁ bhikkhave
 alobhapakataṁ kammaṁ alobhajaṁ alobhanidānaṁ alobhasamudayaṁ taṁ kammaṁ kusalaṁ
-------------------------------------------------
[page 339]
 Taṁ kammaṁ anavajjaṁ taṁ kammaṁ sukhavipākaṁ taṁ kammaṁ kammanirodhāya
 saṁvattati na taṁ kammaṁ kammasamudayāya saṁvattati. Yaṁ bhikkhave adosapakataṁ
 kammaṁ adosajaṁ adosanidānaṁ adosasamudayaṁ taṁ kammaṁ kusalaṁ taṁ
 kammaṁ anavajjaṁ taṁ kammaṁ sukhavipākaṁ taṁ kammaṁ kammanirodhāya
 saṁvattati na taṁ kammaṁ kammasamudayāya saṁvattati. Yaṁ bhikkhave
 amohapakataṁ kammaṁ amohajaṁ amohanidānaṁ amohasamudayaṁ taṁ kammaṁ kusalaṁ
 taṁ kammaṁ anavajjaṁ taṁ kammaṁ sukhavipākaṁ taṁ kammaṁ kammanirodhāya
 saṁvattati na taṁ kammaṁ kammasamudayāya saṁvattati. Imāni kho bhikkhave
 tīṇi nidānāni < PTS. A I , 264 >kammānaṁ samudayāyāti.
      [552] 113 Tīṇīmāni bhikkhave nidānāni kammānaṁ samudayāya
 katamāni tīṇi atīte bhikkhave chandarāgaṭṭhāniye dhamme ārabbha chando
 jāyati anāgate bhikkhave chandarāgaṭṭhāniye dhamme ārabbha chando
 jāyati paccuppanne bhikkhave chandarāgaṭṭhāniye dhamme ārabbha chando
 jāyati. Kathañca bhikkhave atīte chandarāgaṭṭhāniye dhamme ārabbha
 chando jāyati atīte bhikkhave chandarāgaṭṭhāniye dhamme ārabbha
 cetasā anuvitakketi anuvicāreti tassa atīte chandarāgaṭṭhāniye
 dhamme ārabbha cetasā anuvitakkayato anuvicārayato chando jāyati
 chandajāto tehi dhammehi saṁyutto hoti etāhaṁ 1- bhikkhave saññojanaṁ
 vadāmi yo 2- cetaso sārāgo evaṁ kho bhikkhave atīte chandarāgaṭṭhāniye
 dhamme ārabbha chando jāyati. Kathañca bhikkhave anāgate

  *  *  *  *  *  *
  Footnote:1 Ma. etamahaṁ. ito paraṁ īdisameva. 2 Yu. so. ito paraṁ īdisameva.
-------------------------------------------------
[page 340]
 Chandarāgaṭṭhāniye dhamme ārabbha chando jāyati anāgate bhikkhave
 chandarāgaṭṭhāniye dhamme ārabbha cetasā anuvitakketi anuvicāreti
 tassa anāgate chandarāgaṭṭhāniye dhamme ārabbha cetasā anuvitakkayato
 anuvicārayato chando jāyati chandajāto tehi dhammehi saṁyutto hoti
 etāhaṁ bhikkhave saññojanaṁ vadāmi yo cetaso sārāgo evaṁ
 kho bhikkhave anāgate chandarāgaṭṭhāniye dhamme ārabbha chando jāyati.
 Kathañca bhikkhave paccuppanne chandarāgaṭṭhāniye dhamme ārabbha chando
 jāyati paccuppanne bhikkhave chandarāgaṭṭhāniye dhamme ārabbha
 cetasā anuvitakketi anuvicāreti tassa paccuppanne chandarāgaṭṭhāniye
 dhamme ārabbha cetasā anuvitakkayato anuvicārayato chando jāyati
 chandajāto tehi dhammehi saṁyutto hoti etāhaṁ bhikkhave saññojanaṁ
 vadāmi yo cetaso sārāgo evaṁ kho bhikkhave paccuppanne
 chandarāgaṭṭhāniye dhamme ārabbha chando < PTS. A I , 265 >jāyati. Imāni kho bhikkhave
 tīṇi nidānāni kammānaṁ samudayāya. Tīṇīmāni bhikkhave nidānāni
 kammānaṁ samudayāya katamāni tīṇi atīte bhikkhave chandarāgaṭṭhāniye
 dhamme ārabbha chando na jāyati anāgate bhikkhave chandarāgaṭṭhāniye
 dhamme ārabbha chando na jāyati paccuppanne bhikkhave chandarāgaṭṭhāniye
 dhamme ārabbha chando na jāyati. Kathañca bhikkhave atīte
 chandarāgaṭṭhāniye dhamme ārabbha chando na jāyati atītānaṁ
 bhikkhave chandarāgaṭṭhāniyānaṁ dhammānaṁ āyatiṁ vipākaṁ pajānāti āyatiṁ
-------------------------------------------------
[page 341]
 Vipākaṁ viditvā tadabhinivajjeti 1- tadabhinivajjetvā 2- cetasā
 abhivirājetvā 3- paññāya ativijjha passati evaṁ kho bhikkhave atīte
 chandarāgaṭṭhāniye dhamme ārabbha chando na jāyati. Kathañca bhikkhave anāgate
 chandarāgaṭṭhāniye dhamme ārabbha chando na jāyati anāgatānaṁ bhikkhave
 chandarāgaṭṭhāniyānaṁ dhammānaṁ āyatiṁ vipākaṁ pajānāti āyatiṁ vipākaṁ
 viditvā tadabhinivajjeti tadabhinivajjetvā cetasā abhivirājetvā
 paññāya ativijjha passati evaṁ kho bhikkhave anāgate chandarāgaṭṭhāniye
 dhamme ārabbha chando na jāyati. Kathañca bhikkhave paccuppanne
 chandarāgaṭṭhāniye dhamme ārabbha chando na jāyati paccuppannānaṁ
 bhikkhave chandarāgaṭṭhāniyānaṁ dhammānaṁ āyatiṁ vipākaṁ pajānāti
 āyatiṁ vipākaṁ viditvā tadabhinivajjeti tadabhinivajjetvā cetasā
 abhivirājetvā paññāya ativijjha passati evaṁ kho bhikkhave
 paccuppanne chandarāgaṭṭhāniye dhamme ārabbha chando na jāyati.
 Imāni kho bhikkhave nidānāni kammānaṁ samudayāyāti.
                    Sambodhivaggo paṭhamo.
                         Tassuddānaṁ
         pubbe manusse assādo samaṇo roṇapañcamaṁ
         atittā dve ca kūṭāni nidānā apare duveti.
                      ------------

  *  *  *  *  *  *
  Footnote:1 Ma. tadabhinivatteti. Yu. tadabhinivaddheti. 2 Ma. tadabhinivattetvā.
 Yu. tadabhinivaddhetvā. 3 Ma. abhinivijjhitvā.
-------------------------------------------------
[page 342]
                     Āpāyikavaggo dutiyo
      [553] 114 < PTS. A I , 266 >Tayome bhikkhave āpāyikā nerayikā idamappahāya
 katame tayo yo ca abrahmacārī abrahmacāripaṭiñño yo ca suddhabrahmacāriṁ
 suddhaṁ brahmacariyaṁ carantaṁ amūlakena brahmacariyena anuddhaṁseti yocāyaṁ
 evaṁvādī evaṁdiṭṭhi natthi kāmesu dosoti so 1- kāmesu pātabyataṁ
 āpajjati ime kho bhikkhave tayo āpāyikā nerayikā idamappahāyāti.
      [554] 115 Tiṇṇaṁ bhikkhave pātubhāvo dullabho lokasmiṁ katamesaṁ
 tiṇṇaṁ tathāgatassa bhikkhave arahato sammāsambuddhassa pātubhāvo
 dullabho lokasmiṁ tathāgatappaveditassa dhammavinayassa desetā puggalo
 dullabho lokasmiṁ kataññū katavedī puggalo dullabho lokasmiṁ
 imesaṁ kho bhikkhave tiṇṇaṁ pātubhāvo dullabho lokasminti.
      [555] 116 Tayome bhikkhave puggalā santo saṁvijjamānā lokasmiṁ
 katame tayo suppameyyo duppameyyo appameyyo. Katamo ca
 bhikkhave puggalo suppameyyo idha bhikkhave ekacco puggalo uddhato
 hoti unnaḷo capalo mukharo vikiṇṇavāco muṭṭhassati asampajāno
 asamāhito vibbhantacitto pākatindriyo ayaṁ vuccati bhikkhave puggalo
 suppameyyo. Katamo ca bhikkhave puggalo duppameyyo idha bhikkhave
 ekacco puggalo anuddhato hoti anunnaḷo acapalo amukharo avikiṇṇavāco
 upaṭṭhitassati sampajāno samāhito ekaggacitto saṁvutindriyo

  *  *  *  *  *  *
  Footnote:1 Ma. tāya.
-------------------------------------------------
[page 343]
 Ayaṁ vuccati bhikkhave puggalo duppameyyo. Katamo ca bhikkhave puggalo
 appameyyo idha bhikkhave bhikkhu arahaṁ hoti khīṇāsavo ayaṁ vuccati
 bhikkhave puggalo appameyyo. Ime kho bhikkhave tayo puggalā
 santo saṁvijjamānā < PTS. A I , 267 >lokasminti.
      [556] 117 Tayome bhikkhave puggalā santo saṁvijjamānā lokasmiṁ
 katame tayo idha bhikkhave ekacco puggalo sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ amanasikārā
 ananto ākāsoti ākāsānañcāyatanaṁ upasampajja viharati so tadassādeti
 taṁ nikāmeti tena ca vittiṁ āpajjati tattha ṭhito tadadhimutto
 tabbahulavihārī aparihīno kālaṁ kurumāno ākāsānañcāyatanūpagānaṁ devānaṁ
 sahabyataṁ upapajjati ākāsānañcāyatanūpagānaṁ bhikkhave devānaṁ vīsati
 kappasahassāni āyuppamāṇaṁ tattha puthujjano yāvatāyukaṁ ṭhatvā
 yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi
 gacchati tiracchānayonimpi gacchati pittivisayampi gacchati bhagavato pana
 sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ
 taṁ sabbaṁ khepetvā tasmiṁyeva bhave parinibbāyati ayaṁ kho bhikkhave
 viseso ayaṁ adhippāyaso idaṁ nānākaraṇaṁ sutavato ariyasāvakassa assutavatā
 puthujjanena yadidaṁ gatiyā upapattiyā sati. Puna ca paraṁ bhikkhave
 idhekacco puggalo sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati so tadassādeti
-------------------------------------------------
[page 344]
 Taṁ nikāmeti tena ca vittiṁ āpajjati tattha ṭhito tadadhimutto
 tabbahulavihārī aparihīno kālaṁ kurumāno viññāṇañcāyatanūpagānaṁ devānaṁ
 sahabyataṁ upapajjati viññāṇañcāyatanūpagānaṁ bhikkhave devānaṁ cattāḷīsa
 kappasahassāni āyuppamāṇaṁ tattha puthujjano yāvatāyukaṁ ṭhatvā
 yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi
 gacchati tiracchānayonimpi gacchati pittivisayampi gacchati bhagavato pana
 sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ
 taṁ sabbaṁ khepetvā tasmiṁyeva bhave < PTS. A I , 268 >parinibbāyati ayaṁ kho bhikkhave
 viseso ayaṁ adhippāyaso idaṁ nānākaraṇaṁ sutavato ariyasāvakassa assutavatā
 puthujjanena yadidaṁ gatiyā upapattiyā sati. Puna ca paraṁ bhikkhave
 idhekacco puggalo sabbaso viññāṇañcāyatanaṁ samatikkamma natthi
 kiñcīti ākiñcaññāyatanaṁ upasampajja viharati so tadassādeti taṁ
 nikāmeti tena ca vittiṁ āpajjati tattha ṭhito tadadhimutto tabbahulavihārī
 aparihīno kālaṁ kurumāno ākiñcaññāyatanūpagānaṁ devānaṁ
 sahabyataṁ upapajjati ākiñcaññāyatanūpagānaṁ bhikkhave devānaṁ
 saṭṭhī kappasahassāni āyuppamāṇaṁ tattha puthujjano yāvatāyukaṁ ṭhatvā
 yāvatakaṁ tesaṁ devānaṁ āyuppamāṇaṁ taṁ sabbaṁ khepetvā nirayampi
 gacchati tiracchānayonimpi gacchati pittivisayampi gacchati bhagavato pana
 sāvako tattha yāvatāyukaṁ ṭhatvā yāvatakaṁ tesaṁ devānaṁ āyuppamāṇaṁ
 taṁ sabbaṁ khepetvā tasmiṁyeva bhave parinibbāyati ayaṁ kho bhikkhave
-------------------------------------------------
[page 345]
 Viseso ayaṁ adhippāyaso idaṁ nānākaraṇaṁ sutavato ariyasāvakassa
 assutavatā puthujjanena yadidaṁ gatiyā upapattiyā sati. Ime kho
 bhikkhave tayo puggalā santo saṁvijjamānā lokasminti.
      [557] 118 Tisso imā bhikkhave vipattiyo katamā tisso
 sīlavipatti cittavipatti diṭṭhivipatti. Katamā ca bhikkhave sīlavipatti
 idha bhikkhave ekacco pāṇātipātī hoti adinnādāyī hoti kāmesu
 micchācārī hoti musāvādī hoti pisuṇavāco hoti pharusavāco
 hoti samphappalāpī hoti ayaṁ vuccati bhikkhave sīlavipatti.
 Katamā ca bhikkhave cittavipatti idha bhikkhave ekacco abhijjhālu
 hoti byāpannacitto hoti ayaṁ vuccati bhikkhave cittavipatti.
 Katamā ca bhikkhave diṭṭhivipatti idha bhikkhave ekacco micchādiṭṭhiko
 hoti < PTS. A I , 269 >viparītadassano natthi dinnaṁ natthi yiṭṭhaṁ natthi hutaṁ
 natthi sukaṭadukkaṭānaṁ kammānaṁ phalavipāko natthi ayaṁ loko natthi
 paro loko natthi mātā natthi pitā natthi sattā opapātikā
 natthi loke samaṇabrāhmaṇā sammaggatā sammāpaṭipannā ye imañca
 lokaṁ parañca lokaṁ sayaṁ abhiññā sacchikatvā pavedentīti ayaṁ
 vuccati bhikkhave diṭṭhivipatti. Sīlavipattihetu vā bhikkhave sattā
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjanti
 cittavipattihetu vā bhikkhave sattā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjanti diṭṭhivipattihetu vā bhikkhave
-------------------------------------------------
[page 346]
 Sattā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjanti. Imā kho bhikkhave tisso vipattiyo. Tisso imā
 bhikkhave sampadā katamā tisso sīlasampadā cittasampadā diṭṭhisampadā.
 Katamā ca bhikkhave sīlasampadā idha bhikkhave ekacco
 pāṇātipātā paṭivirato hoti adinnādānā paṭivirato hoti kāmesu
 micchācārā paṭivirato hoti musāvādā paṭivirato hoti pisuṇāya
 vācāya paṭivirato hoti pharusāya vācāya paṭivirato hoti samphappalāpā
 paṭivirato hoti ayaṁ vuccati bhikkhave sīlasampadā. Katamā
 ca bhikkhave cittasampadā idha bhikkhave ekacco anabhijjhālu hoti
 abyāpannacitto hoti ayaṁ vuccati bhikkhave cittasampadā. Katamā
 ca bhikkhave diṭṭhisampadā idha bhikkhave ekacco sammādiṭṭhiko hoti
 aviparītadassano atthi dinnaṁ atthi yiṭṭhaṁ atthi hutaṁ atthi
 sukaṭadukkaṭānaṁ kammānaṁ phalavipāko atthi ayaṁ loko atthi paro
 loko atthi mātā atthi pitā atthi sattā opapātikā
 atthi loke samaṇabrāhmaṇā sammaggatā sammāpaṭipannā ye imañca
 lokaṁ parañca lokaṁ < PTS. A I , 270 >sayaṁ abhiññā sacchikatvā pavedentīti ayaṁ
 vuccati bhikkhave diṭṭhisampadā. Sīlasampadāhetu vā bhikkhave sattā kāyassa
 bhedā parammaraṇā sugatiṁ saggaṁ lokaṁ upapajjanti cittasampadāhetu vā
 bhikkhave sattā kāyassa bhedā parammaraṇā sugatiṁ saggaṁ lokaṁ upapajjanti
 diṭṭhisampadāhetu vā bhikkhave sattā kāyassa bhedā parammaraṇā sugatiṁ
-------------------------------------------------
[page 347]
 Saggaṁ lokaṁ upapajjanti. Imā kho bhikkhave tisso sampadāti.
      [558] 119 Tisso imā bhikkhave vipattiyo katamā tisso
 sīlavipatti cittavipatti diṭṭhivipatti. Katamā ca bhikkhave sīlavipatti
 idha bhikkhave ekacco pāṇātipātī hoti .pe. Samphappalāpī hoti
 ayaṁ vuccati bhikkhave sīlavipatti. Katamā ca bhikkhave cittavipatti
 idha bhikkhave ekacco abhijjhālu hoti byāpannacitto hoti ayaṁ
 vuccati bhikkhave cittavipatti. Katamā ca bhikkhave diṭṭhivipatti idha
 bhikkhave ekacco micchādiṭṭhiko hoti viparītadassano natthi dinnaṁ
 natthi yiṭṭhaṁ .pe. Ye imañca lokaṁ parañca lokaṁ sayaṁ abhiññā
 sacchikatvā pavedentīti ayaṁ vuccati bhikkhave diṭṭhivipatti. Sīlavipattihetu
 vā bhikkhave sattā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjanti cittavipattihetu vā ... Diṭṭhivipattihetu
 vā bhikkhave sattā kāyassa bhedā parammaraṇā apāyaṁ duggatiṁ vinipātaṁ
 nirayaṁ upapajjanti. Seyyathāpi bhikkhave apaṇṇako maṇi uddhaṁkhitto
 yena yeneva patiṭṭhāti supatiṭṭhitaṁyeva patiṭṭhāti evameva kho bhikkhave
 sīlavipattihetu vā sattā kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjanti cittavipattihetu vā ... Diṭṭhivipattihetu
 vā sattā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjanti. Imā kho bhikkhave tisso vipattiyo 1-. Tisso imā
 bhikkhave sampadā katamā tisso sīlasampadā cittasampadā diṭṭhisampadā.

  *  *  *  *  *  *
  Footnote:1 Ma. vipattiyoti.
-------------------------------------------------
[page 348]
 Katamā ca bhikkhave sīlasampadā idha bhikkhave ekacco
 pāṇātipātā paṭivirato hoti .pe. Samphappalāpā paṭivirato hoti
 ayaṁ vuccati bhikkhave sīlasampadā. Katamā ca bhikkhave cittasampadā
 idha bhikkhave ekacco anabhijjhālu hoti abyāpannacitto hoti
 ayaṁ vuccati bhikkhave cittasampadā. Katamā ca bhikkhave diṭṭhisampadā
 idha bhikkhave ekacco sammādiṭṭhiko hoti aviparītadassano atthi
 dinnaṁ atthi yiṭṭhaṁ .pe. Ye imañca lokaṁ parañca lokaṁ sayaṁ
 abhiññā sacchikatvā pavedentīti ayaṁ vuccati bhikkhave diṭṭhisampadā.
 Sīlasampadāhetu vā bhikkhave sattā kāyassa bhedā parammaraṇā sugatiṁ
 saggaṁ lokaṁ upapajjanti cittasampadāhetu vā ... Diṭṭhisampadāhetu
 vā bhikkhave sattā kāyassa bhedā parammaraṇā sugatiṁ saggaṁ lokaṁ
 upapajjanti. Seyyathāpi bhikkhave apaṇṇako maṇi uddhaṁkhitto yena
 yeneva patiṭṭhāti supatiṭṭhitaṁyeva patiṭṭhāti evameva kho bhikkhave
 sīlasampadāhetu vā sattā kāyassa bhedā parammaraṇā sugatiṁ saggaṁ
 lokaṁ upapajjanti cittasampadāhetu vā ... Diṭṭhisampadāhetu vā sattā
 kāyassa bhedā parammaraṇā sugatiṁ saggaṁ lokaṁ upapajjanti. Imā
 kho bhikkhave tisso sampadāti.
      [559] 120 Tisso imā bhikkhave vipattiyo katamā tisso
 kammantavipatti ājīvavipatti diṭṭhivipatti. Katamā ca bhikkhave kammantavipatti
 idha bhikkhave ekacco pāṇātipātī hoti .pe. Samphappalāpī
-------------------------------------------------
[page 349]
 Hoti ayaṁ vuccati bhikkhave kammantavipatti. Katamā ca bhikkhave
 ājīvavipatti idha bhikkhave ekacco micchāājīvo hoti micchāājīvena
 jīvitaṁ kappeti < PTS. A I , 271 >ayaṁ vuccati bhikkhave ājīvavipatti. Katamā ca
 bhikkhave diṭṭhivipatti idha bhikkhave ekacco micchādiṭṭhiko hoti
 viparītadassano natthi dinnaṁ natthi yiṭṭhaṁ .pe. Ye imañca lokaṁ
 parañca lokaṁ sayaṁ abhiññā sacchikatvā pavedentīti ayaṁ vuccati
 bhikkhave diṭṭhivipatti. Imā kho bhikkhave tisso vipattiyo. Tisso
 imā bhikkhave sampadā katamā tisso kammantasampadā ājīvasampadā
 diṭṭhisampadā. Katamā ca bhikkhave kammantasampadā idha bhikkhave
 ekacco pāṇātipātā paṭivirato hoti .pe. Samphappalāpā paṭivirato
 hoti ayaṁ vuccati bhikkhave kammantasampadā. Katamā ca bhikkhave
 ājīvasampadā idha bhikkhave ekacco sammāājīvo hoti sammāājīvena
 jīvitaṁ kappeti ayaṁ vuccati bhikkhave ājīvasampadā. Katamā ca
 bhikkhave diṭṭhisampadā idha bhikkhave ekacco sammādiṭṭhiko hoti
 aviparītadassano atthi dinnaṁ atthi yiṭṭhaṁ .pe. Ye imañca
 lokaṁ parañca lokaṁ sayaṁ abhiññā sacchikatvā pavedentīti ayaṁ
 vuccati bhikkhave diṭṭhisampadā. Imā kho bhikkhave tisso sampadāti.
      [560] 121 Tīṇīmāni bhikkhave soceyyāni katamāni tīṇi
 kāyasoceyyaṁ vacīsoceyyaṁ manosoceyyaṁ. Katamañca bhikkhave kāyasoceyyaṁ
 idha bhikkhave ekacco pāṇātipātā paṭivirato hoti adinnādānā
-------------------------------------------------
[page 350]
 Paṭivirato hoti kāmesu micchācārā paṭivirato hoti idaṁ vuccati
 bhikkhave kāyasoceyyaṁ. Katamañca bhikkhave vacīsoceyyaṁ idha bhikkhave
 ekacco musāvādā paṭivirato hoti pisuṇāya vācāya paṭivirato
 hoti pharusāya vācāya paṭivirato hoti samphappalāpā paṭivirato
 hoti idaṁ vuccati bhikkhave vacīsoceyyaṁ. Katamañca bhikkhave manosoceyyaṁ
 idha < PTS. A I , 272 >bhikkhave ekacco anabhijjhālu hoti abyāpannacitto
 hoti sammādiṭṭhiko hoti idaṁ vuccati bhikkhave manosoceyyaṁ.
 Imāni kho bhikkhave tīṇi soceyyānīti.
      [561] 122 Tīṇīmāni bhikkhave soceyyāni katamāni tīṇi
 kāyasoceyyaṁ vacīsoceyyaṁ manosoceyyaṁ. Katamañca bhikkhave kāyasoceyyaṁ
 idha bhikkhave bhikkhu pāṇātipātā paṭivirato hoti adinnādānā
 paṭivirato hoti abrahmacariyā paṭivirato hoti idaṁ vuccati bhikkhave
 kāyasoceyyaṁ. Katamañca bhikkhave vacīsoceyyaṁ idha bhikkhave bhikkhu
 musāvādā paṭivirato hoti pisuṇāya vācāya paṭivirato hoti pharusāya
 vācāya paṭivirato hoti samphappalāpā paṭivirato hoti idaṁ vuccati
 bhikkhave vacīsoceyyaṁ. Katamañca bhikkhave manosoceyyaṁ idha bhikkhave
 bhikkhu santaṁ vā ajjhattaṁ kāmacchandaṁ atthi me ajjhattaṁ kāmacchandoti
 pajānāti asantaṁ vā ajjhattaṁ kāmacchandaṁ natthi me ajjhattaṁ
 kāmacchandoti pajānāti yathā ca anuppannassa kāmacchandassa uppādo
 hoti tañca pajānāti yathā ca uppannassa kāmacchandassa pahānaṁ
-------------------------------------------------
[page 351]
 Hoti tañca pajānāti yathā ca pahīnassa kāmacchandassa āyatiṁ
 anuppādo hoti tañca pajānāti santaṁ vā ajjhattaṁ byāpādaṁ
 atthi me ajjhattaṁ byāpādoti pajānāti asantaṁ vā ajjhattaṁ
 byāpādaṁ natthi me ajjhattaṁ byāpādoti pajānāti yathā ca
 anuppannassa byāpādassa uppādo hoti tañca pajānāti yathā
 ca uppannassa byāpādassa pahānaṁ hoti tañca pajānāti yathā
 ca pahīnassa byāpādassa āyatiṁ anuppādo hoti tañca pajānāti
 santaṁ vā ajjhattaṁ thīnamiddhaṁ atthi me ajjhattaṁ thīnamiddhanti
 pajānāti asantaṁ vā ajjhattaṁ thīnamiddhaṁ natthi me ajjhattaṁ
 thīnamiddhanti pajānāti yathā ca anuppannassa thīnamiddhassa uppādo
 hoti tañca pajānāti yathā ca uppannassa thīnamiddhassa pahānaṁ
 hoti tañca pajānāti yathā ca pahīnassa thīnamiddhassa āyatiṁ anuppādo
 hoti tañca pajānāti santaṁ vā ajjhattaṁ < PTS. A I , 273 >uddhaccakukkuccaṁ atthi
 me ajjhattaṁ uddhaccakukkuccanti pajānāti asantaṁ vā ajjhattaṁ
 uddhaccakukkuccaṁ natthi me ajjhattaṁ uddhaccakukkuccanti pajānāti
 yathā ca anuppannassa uddhaccakukkuccassa uppādo hoti tañca pajānāti
 yathā ca uppannassa uddhaccakukkuccassa pahānaṁ hoti tañca pajānāti
 yathā ca pahīnassa uddhaccakukkuccassa āyatiṁ anuppādo hoti tañca
 pajānāti santaṁ vā ajjhattaṁ vicikicchaṁ atthi me ajjhattaṁ
 vicikicchāti pajānāti asantaṁ vā ajjhattaṁ vicikicchaṁ natthi me
-------------------------------------------------
[page 352]
 Ajjhattaṁ vicikicchāti pajānāti yathā ca anuppannāya vicikicchāya
 uppādo hoti tañca pajānāti yathā ca uppannāya vicikicchāya
 pahānaṁ hoti tañca pajānāti yathā ca pahīnāya vicikiccāya āyatiṁ
 anuppādo hoti tañca pajānāti idaṁ vuccati bhikkhave manosoceyyaṁ.
 Imāni kho bhikkhave tīṇi soceyyānīti.
          Kāyasuciṁ vācāsuciṁ 1- cetosucimanāsavaṁ
          suciṁ soceyyasampannaṁ āhu ninhātapāpakanti.
      [562] 123 Tīṇīmāni bhikkhave moneyyāni katamāni tīṇi
 kāyamoneyyaṁ vacīmoneyyaṁ manomoneyyaṁ. Katamañca bhikkhave kāyamoneyyaṁ
 idha bhikkhave bhikkhu pāṇātipātā paṭivirato hoti adinnādānā
 paṭivirato hoti abrahmacariyā 2- paṭivirato hoti idaṁ vuccati bhikkhave
 kāyamoneyyaṁ. Katamañca bhikkhave vacīmoneyyaṁ idha bhikkhave bhikkhu
 musāvādā paṭivirato hoti pisuṇāya vācāya paṭivirato hoti pharusāya
 vācāya paṭivirato hoti samphappalāpā paṭivirato hoti idaṁ vuccati
 bhikkhave vacīmoneyyaṁ. Katamañca bhikkhave manomoneyyaṁ idha bhikkhave
 bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
 sayaṁ abhiññā sacchikatvā upasampajja viharati idaṁ vuccati bhikkhave
 manomoneyyaṁ. Imāni kho bhikkhave tīṇi moneyyānīti.
          Kāyamuniṁ vācāmuniṁ 3- cetomunimanāsavaṁ
          muniṁ moneyyasampannaṁ āhu sabbappahāyinanti.
                    Āpāyikavaggo dutiyo.

  *  *  *  *  *  *
  Footnote:1 Ma. vacīsuciṁ. 2 Yu. kāmesu micchācārā. 3 Ma. vacīmuniṁ.
-------------------------------------------------
[page 353]
                         Tassuddānaṁ
          āpāyiko dullabho ca appameyyaṁ aneñjakaṁ
          ayaṁ apaṇṇakammanto dve ca soceyyamoneyyāti.
                        ---------
                     Kusināravaggo tatiyo< PTS. A I , 274 >
      [563] 124 Ekaṁ samayaṁ bhagavā kusinārāyaṁ viharati baliharaṇe
 vanasaṇḍe. Tatra kho bhagavā bhikkhū āmantesi bhikkhavoti. Bhadanteti
 te bhikkhū bhagavato paccassosuṁ. Bhagavā etadavoca idha bhikkhave
 bhikkhu aññataraṁ gāmaṁ vā nigamaṁ vā upanissāya viharati tamenaṁ
 gahapati vā gahapatiputto vā upasaṅkamitvā svātanāya bhattena
 nimanteti ākaṅkhamāno bhikkhave bhikkhu adhivāseti so tassā rattiyā
 accayena pubbaṇhasamyaṁ nivāsetvā pattacīvaramādāya yena tassa
 gahapatissa vā gahapatiputtassa vā nivesanaṁ tenupasaṅkamati
 upasaṅkamitvā paññatte āsane nisīdati tamenaṁ so gahapati vā
 gahapatiputto vā paṇītena khādanīyena bhojanīyena sahatthā santappeti
 sampavāreti tassa evaṁ hoti sādhu vata māyaṁ 1- gahapati vā
 gahapatiputto vā paṇītena khādanīyena bhojanīyena sahatthā santappeti
 sampavāretīti evampissa hoti aho vata māyaṁ gahapati vā gahapatiputto
 vā āyatiṁpi evarūpena paṇītena khādanīyena bhojanīyena sahatthā

  *  *  *  *  *  *
  Footnote:1 Ma. mayāyaṁ. ito paraṁ īdisameva.
-------------------------------------------------
[page 354]
 Santappeyya sampavāreyyāti so taṁ piṇḍapātaṁ gadhito 1- mucchito
 ajjhopanno 2- anādīnavadassāvī anissaraṇapañño paribhuñjati so tattha
 kāmavitakkampi vitakketi byāpādavitakkampi vitakketi vihiṁsāvitakkampi
 vitakketi evarūpassāhaṁ bhikkhave bhikkhuno dinnaṁ na mahapphalaṁ 3-
 vadāmi taṁ kissa hetu pamatto hi bhikkhave bhikkhu viharati idha
 pana bhikkhave bhikkhu aññataraṁ gāmaṁ vā nigamaṁ vā upanissāya viharati
 tamenaṁ gahapati vā gahapatiputto vā upasaṅkamitvā svātanāya bhattena
 nimanteti ākaṅkhamāno bhikkhave bhikkhu adhivāseti so tassā
 rattiyā accayena pubbaṇhasamayaṁ nivāsetvā pattacīvaramādāya yena
 tassa gahapatissa vā gahapatiputtassa vā nivesanaṁ tenupasaṅkamati
 upasaṅkamitvā paññatte āsane nisīdati tamenaṁ so gahapati vā
 gahapatiputto vā paṇītena khādanīyena bhojanīyena sahatthā santappeti
 sampavāreti tassa na evaṁ hoti sādhu vata māyaṁ gahapati vā
 gahapatiputto vā paṇītena khādanīyena bhojanīyena sahatthā santappeti
 sampavāretīti evampissa na hoti aho vata māyaṁ gahapati vā
 gahapatiputto vā āyatiṁpi evarūpena paṇītena khādanīyena bhojanīyena
 sahatthā santappeyya sampavāreyyāti so taṁ piṇḍapātaṁ agadhito
 amucchito anajjhopanno ādīnavadassāvī nissaraṇapañño paribhuñjati
 so tattha nekkhammavitakkampi vitakketi abyāpādavitakkampi vitakketi
 avihiṁsāvitakkampi vitakketi evarūpassāhaṁ bhikkhave bhikkhuno dinnaṁ

  *  *  *  *  *  *
  Footnote:1 Ma. gathito. 2 Po. ajjhāpanno. 3 Ma. Yu. mahapphalanuti.
 ito paraṁ īdisameva.
-------------------------------------------------
[page 355]
 Mahapphalaṁ vadāmi taṁ kissa hetu appamatto hi bhikkhave bhikkhu viharatīti.
      [564] 125 Yassaṁ bhikkhave disāyaṁ bhikkhū bhaṇḍanajātā kalahajātā
 vivādāpannā aññamaññaṁ mukhasattīhi vitudantā viharanti manasikātuṁpi
 me esā bhikkhave disā na phāsu hoti pageva gantuṁ niṭṭhaṁ
 ettha gacchāmi addhā te āyasmanto tayo dhamme pajahiṁsu tayo
 dhamme bahulīmakaṁsu 1- katame tayo dhamme pajahiṁsu nekkhammavitakkaṁ
 abyāpādavitakkaṁ avihiṁsāvitakkaṁ ime tayo dhamme pajahiṁsu katame
 tayo dhamme bahulīmakaṁsu kāmavitakkaṁ byāpādavitakkaṁ vihiṁsāvitakkaṁ
 ime tayo dhamme bahulīmakaṁsu yassaṁ bhikkhave disāyaṁ bhikkhū bhaṇḍanajātā
 kalahajātā vivādāpannā aññamaññaṁ mukhasattīhi vitudantā
 viharanti manasikātuṁpi me esā bhikkhave disā na phāsu hoti pageva
 gantuṁ niṭṭhaṁ ettha gacchāmi addhā te āyasmanto ime tayo
 dhamme pajahiṁsu ime tayo dhamme bahulīmakaṁsu. Yassaṁ [2]- bhikkhave disāyaṁ
 bhikkhū samaggā sammodamānā avivadamānā khīrodakībhūtā aññamaññaṁ
 piyacakkhūhi sampassantā viharanti gantuṁpi me esā bhikkhave disā
 phāsu hoti pageva manasikātuṁ niṭṭhaṁ ettha gacchāmi addhā te
 āyasmanto [3]- tayo < PTS. A I , 276 >dhamme pajahiṁsu [4]- tayo dhamme bahulīmakaṁsu katame
 tayo dhamme pajahiṁsu kāmavitakkaṁ byāpādavitakkaṁ vihiṁsāvitakkaṁ ime
 tayo dhamme pajahiṁsu katame tayo dhamme bahulīmakaṁsu nekkhammavitakkaṁ
 abyāpādavitakkaṁ avihiṁsāvitakkaṁ ime tayo dhamme bahulīmakaṁsu

  *  *  *  *  *  *
  Footnote:1 Ma. bahulamakaṁsu. ito paraṁ īhisameva. 2 Ma. pana. 3-4 Yu. ime.
-------------------------------------------------
[page 356]
 Yassaṁ bhikkhave disāyaṁ bhikkhū samaggā sammodamānā avivadamānā
 khīrodakībhūtā aññamaññaṁ piyacakkhūhi sampassantā viharanti gantuṁpi me
 esā bhikkhave disā phāsu hoti pageva manasikātuṁ niṭṭhaṁ ettha
 gacchāmi addhā te āyasmanto ime tayo dhamme pajahiṁsu ime
 tayo dhamme bahulīmakaṁsūti.
      [565] 126 Ekaṁ samayaṁ bhagavā vesāliyaṁ viharati gotamake cetiye.
 Tatra kho bhagavā bhikkhū āmantesi bhikkhavoti. Bhadanteti te bhikkhū
 bhagavato paccassosuṁ bhagavā etadavoca abhiññāyāhaṁ bhikkhave
 dhammaṁ desemi no anabhiññāya sanidānāhaṁ bhikkhave dhammaṁ desemi
 no anidānaṁ sappāṭihāriyāhaṁ bhikkhave dhammaṁ desemi no appāṭihāriyaṁ
 tassa mayhaṁ bhikkhave abhiññāya dhammaṁ desayato no
 anabhiññāya sanidānaṁ dhammaṁ desayato no anidānaṁ sappāṭihāriyaṁ
 dhammaṁ desayato no appāṭihāriyaṁ karaṇīyo ovādo karaṇīyā
 anusāsanī alañca pana vo bhikkhave tuṭṭhiyā alaṁ attamanatāya
 alaṁ somanassāya sammāsambuddho bhagavā svākkhāto bhagavatā
 dhammo supaṭipanno saṅghoti. Idamavoca bhagavā. Attamanā te
 bhikkhū bhagavato bhāsitaṁ abhinanduṁ. 1- Imasmiñca pana veyyākaraṇasmiṁ
 bhaññamāne sahassī lokadhātu akampitthāti.
      [566] 127 Ekaṁ samayaṁ bhagavā kosalesu cārikaṁ caramāno yena
 kapilavatthu tadavasari. Assosi kho mahānāmo sakko bhagavā kira

  *  *  *  *  *  *
  Footnote:1 Ma. Yu. abhinandunti.
-------------------------------------------------
[page 357]
 Kapilavatthuṁ anuppattoti. Athakho mahānāmo sakko yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi
 ekamantaṁ ṭhitaṁ kho mahānāmaṁ sakkaṁ bhagavā etadavoca gaccha mahānāma
 kapilavatthusmiṁ < PTS. A I , 277 >tathārūpaṁ āvasathaṁ jāna yatthajja mayaṁ ekarattiṁ
 vihareyyāmāti. Evaṁ bhanteti kho mahānāmo sakko bhagavato paṭissuṇitvā
 kapilavatthuṁ pavisitvā kevalakappaṁ kapilavatthuṁ āhiṇḍanto 1- na addasa
 kapilavatthusmiṁ tathārūpaṁ āvasathaṁ yattha 2- bhagavā ekarattiṁ vihareyya.
 Athakho mahānāmo sakko yena bhagavā tenupasaṅkami upasaṅkamitvā
 bhagavantaṁ etadavoca natthi bhante kapilavatthusmiṁ tathārūpo āvasatho
 yatthajja bhagavā ekarattiṁ vihareyya ayaṁ bhante bharaṇḍu kālāmo
 bhagavato purāṇasabrahmacārī tassajja bhagavā assame ekarattiṁ
 viharatūti. Gaccha mahānāma santharaṁ paññāpehīti. Evaṁ bhanteti kho
 mahānāmo sakko bhagavato paṭissuṇitvā yena bharaṇḍussa kālāmassa
 assamo tenupasaṅkami upasaṅkamitvā santharaṁ paññāpetvā udakaṁ
 ṭhapetvā pādānaṁ dhovanāya yena bhagavā tenupasaṅkami upasaṅkamitvā
 bhagavantaṁ etadavoca santhato bhante santharo 3- udakaṁ ṭhapitaṁ
 pādānaṁ dhovanāya yassadāni bhante bhagavā kālaṁ maññatīti. Athakho
 bhagavā yena bharaṇḍussa kālāmassa assamo tenupasaṅkami upasaṅkamitvā
 paññatte āsane nisīdi nisajja kho bhagavā pāde pakkhālesi.
 Athakho mahānāmassa sakkassa etadahosi akālo kho ajja bhagavantaṁ payirupāsituṁ

  *  *  *  *  *  *
  Footnote:1 Ma. Yu. anvāhiṇḍanto. 2 Ma. yatthajja. ito paraṁ īdisameva.
 3 Po. Ma. santhāro.
-------------------------------------------------
[page 358]
 Kilanto bhagavā svedānāhaṁ bhagavantaṁ payirupāsissāmīti bhagavantaṁ
 abhivādetvā padakkhiṇaṁ katvā pakkāmi. Athakho mahānāmo sakko
 tassā rattiyā accayena yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinnaṁ kho mahānāmaṁ
 sakkaṁ bhagavā etadavoca tayo khome mahānāma satthāro santo
 saṁvijjamānā lokasmiṁ katame tayo idha mahānāma ekacco satthā
 kāmānaṁ pariññaṁ paññāpeti na rūpānaṁ pariññaṁ paññāpeti na
 vedanānaṁ pariññaṁ paññāpeti idha pana mahānāma ekacco satthā
 kāmānañceva pariññaṁ < PTS. A I , 278 >paññāpeti rūpānañca pariññaṁ paññāpeti
 na vedanānaṁ pariññaṁ paññāpeti idha pana mahānāma ekacco satthā
 kāmānañceva pariññaṁ paññāpeti rūpānañca pariññaṁ paññāpeti
 vedanānañca pariññaṁ paññāpeti ime kho mahānāma tayo satthāro
 santo saṁvijjamānā lokasmiṁ imesaṁ mahānāma tiṇṇaṁ satthārānaṁ
 ekā niṭṭhā udāhu puthū niṭṭhāti. Evaṁ vutte bharaṇḍu kālāmo
 mahānāmaṁ sakkaṁ etadavoca ekāti mahānāma vadehīti. Evaṁ vutte
 bhagavā mahānāmaṁ sakkaṁ etadavoca nānāti mahānāma vadehīti. Dutiyampi
 kho bharaṇḍu kālāmo mahānāmaṁ sakkaṁ etadavoca ekāti mahānāma
 vadehīti. Dutiyampi kho bhagavā mahānāmaṁ sakkaṁ etadavoca nānāti
 mahānāma vadehīti. Tatiyampi kho bharaṇḍu kālāmo mahānāmaṁ sakkaṁ
 etadavoca ekāti mahānāma vadehīti. Tatiyampi kho bhagavā mahānāmaṁ
-------------------------------------------------
[page 359]
 Sakkaṁ etadavoca nānāti mahānāma vadehīti. Athakho bharaṇḍussa
 kālāmassa etadahosi mahesakkhassa vatamhi mahānāmassa sakkassa
 sammukhā samaṇena gotamena yāvatatiyakaṁ apasādito yannūnāhaṁ kapilavatthumhā
 pakkameyyanti. Athakho bharaṇḍu kālāmo kapilavatthumhā
 pakkāmi [1]- tathāpakkantova ahosi na puna pacchāgacchīti.
      [567] 128 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho hatthako devaputto abhikkantāya rattiyā
 abhikkantavaṇṇo kevalakappaṁ jetavanaṁ obhāsetvā yena bhagavā
 tenupasaṅkami upasaṅkamitvā bhagavato purato ṭhassāmīti osīdati 2-
 saṁsīdati na sakkoti saṇṭhātuṁ seyyathāpi nāma sappi vā telaṁ vā
 vālikāya 3- āsittaṁ osīdati saṁsīdati na saṇṭhāti evameva hatthako
 devaputto < PTS. A I , 279 >bhagavato purato ṭhassāmīti osīdati saṁsīdati na sakkoti
 saṇṭhātuṁ. Athakho bhagavā hatthakaṁ devaputtaṁ etadavoca oḷārikaṁ
 hatthaka attabhāvaṁ abhinimmināhīti. Evaṁ bhanteti kho hatthako devaputto
 bhagavato paṭissuṇitvā oḷārikaṁ attabhāvaṁ abhinimminitvā
 bhagavantaṁ abhivādetvā ekamantaṁ aṭṭhāsi. Ekamantaṁ ṭhitaṁ kho hatthakaṁ
 devaputtaṁ bhagavā etadavoca ye te hatthaka dhammā pubbe manussabhūtassa
 pavattino ahesuṁ apinu te te dhammā etarahi pavattinoti
 ye ca me bhante [4]- dhammā pubbe manussabhūtassa pavattino ahesuṁ te
 ca me dhammā etarahi pavattino ye ca me bhante dhammā pubbe

  *  *  *  *  *  *
  Footnote:1 Ma. Yu. yaṁ kapilavatthumhā pakkāmi. 2 Po. Ma. osīdati meva saṁsīdatimeva. Yu.
 osīdati ceva saṁsīdati ceva. ito paraṁ īdisameva. 3 Ma. vālukāya. 4 Po. Yu. bhagavā.
-------------------------------------------------
[page 360]
 Manussabhūtassa nappavattino ahesuṁ te ca me dhammā etarahi pavattino
 seyyathāpi bhante bhagavā etarahi ākiṇṇo viharati bhikkhūhi bhikkhunīhi
 upāsakehi upāsikāhi rājūhi rājamahāmattehi titthiyehi titthiyasāvakehi
 evameva kho ahaṁ bhante ākiṇṇo viharāmi devaputtehi dūratopi
 bhante devaputtā āgacchanti hatthakassa devaputtassa santike dhammaṁ
 sossāmāti tiṇṇāhaṁ bhante dhammānaṁ atitto appaṭivāṇo kālakato
 katamesaṁ tiṇṇaṁ bhagavato ahaṁ bhante dassanassa 1- atitto appaṭivāṇo
 kālakato saddhammassavanassāhaṁ bhante atitto appaṭivāṇo kālakato
 saṅghassāhaṁ bhante upaṭṭhānassa atitto appaṭivāṇo kālakato imesaṁ
 kho ahaṁ bhante tiṇṇaṁ dhammānaṁ atitto appaṭivāṇo kālakatoti.
          Bhagavato 2- dassanassa titti addhā kudācanaṁ
          saṅghassa upaṭṭhānassa saddhammassavanassa ca.
          Adhisīlaṁ sikkhamāno saddhammassavane rato
          tiṇṇaṁ dhammānamatitto hatthako avihaṁ gatoti.
      [568] 129 Ekaṁ samayaṁ bhagavā bārāṇasiyaṁ viharati isipatane
 migadāye. Athakho bhagavā < PTS. A I , 280 >pubbaṇhasamayaṁ nivāsetvā pattacīvaramādāya
 bārāṇasiṁ piṇḍāya pāvisi. Addasā kho bhagavā goyogamilakkhasmiṁ 3-
 piṇḍāya caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ
 asampajānaṁ asamāhitaṁ vibbhantacittaṁ pākatindriyaṁ disvā taṁ bhikkhuṁ

  *  *  *  *  *  *
  Footnote:1 Yu. dassanāya. 2 Po. Ma. Yu. nāhaṁ bhagavato dassanassa tittimajjhagā kudācanaṁ.
 3 Ma. goyogapilakkhasmiṁ. ito paraṁ īdisameva.
-------------------------------------------------
[page 361]
 Etadavoca mā 1- kho tvaṁ bhikkhu attānaṁ kaṭuviyamakāsi taṁ vata bhikkhu
 kaṭuviyakataṁ attānaṁ āmagandhe 2- avassutaṁ makkhikā nānupatissanti
 nānvāssavissantīti netaṁ ṭhānaṁ vijjatīti. Athakho so bhikkhu bhagavatā
 iminā ovādena ovadito saṁvegamāpādīti. Athakho bhagavā bārāṇasiyaṁ
 piṇḍāya caritvā pacchābhattaṁ piṇḍapātapaṭikkanto bhikkhū āmantesi
 idhāhaṁ bhikkhave pubbaṇhasamayaṁ nivāsetvā pattacīvaramādāya bārāṇasiṁ
 piṇḍāya pāvisiṁ addasiṁ kho ahaṁ bhikkhave goyogamilakkhasmiṁ piṇḍāya
 caramāno aññataraṁ bhikkhuṁ rittassādaṁ bāhirassādaṁ muṭṭhassatiṁ asampajānaṁ
 asamāhitaṁ vibbhantacittaṁ pākatindriyaṁ disvā taṁ bhikkhuṁ etadavocaṁ
 mā kho tvaṁ bhikkhu attānaṁ kaṭuviyamakāsi taṁ vata bhikkhu kaṭuviyakataṁ
 attānaṁ āmagandhe avassutaṁ makkhikā nānupatissanti nānvāssavissantīti
 netaṁ ṭhānaṁ vijjatīti athakho so bhikkhave bhikkhu mayā iminā ovādena
 ovadito saṁvegamāpādīti. Evaṁ vutte aññataro bhikkhu bhagavantaṁ
 etadavoca kinnukho bhante kaṭuviyaṁ ko āmagandho kā makkhikāti.
 Abhijjhā kho bhikkhu kaṭuviyaṁ byāpādo āmagandho pāpakā akusalā
 vitakkā makkhikā taṁ vata bhikkhu kaṭuviyakataṁ attānaṁ āmagandhe
 avassutaṁ makkhikā nānupatissanti nānvāssavissantīti netaṁ ṭhānaṁ
 vijjatīti.
          Aguttaṁ cakkhusotasmiṁ indriyesu asaṁvutaṁ

  *  *  *  *  *  *
  Footnote:1 Yu. bhikkhu bhikkhu mā kho tvaṁ. ito paraṁ īdisameva. 2 Ma. āmagandhena. ito
 paraṁ īdisameva.
-------------------------------------------------
[page 362]
          Makkhikānupatissanti saṅkappā rāganissitā.
          Kaṭuviyakato bhikkhu āmagandhe avassuto
          ārakā hoti nibbānā vighātasseva bhāgavā.
          Gāme vā yadi vā raññe aladdhā samamattano 1-
          care 2- bālo dummedho makkhikāhi purakkhato.
          Ye ca sīlena sampannā paññāyūpasame ratā
          upasantā sukhaṁ senti nāsayitvāna makkhikāti.
      [569] 130 Athakho āyasmā anuruddho yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho āyasmā anuruddho bhagavantaṁ etadavoca idhāhaṁ
 bhante dibbena cakkhunā visuddhena atikkantamānusakena yebhuyyena
 passāmi mātugāmaṁ kāyassa bhedā parammaraṇā apāyaṁ duggatiṁ vinipātaṁ
 nirayaṁ upapajjamānaṁ katīhi nu kho bhante dhammehi samannāgato
 mātugāmo kāyassa kedā parammaraṇā apāyaṁ duggatiṁ vinipātaṁ nirayaṁ
 upapajjatīti. Tīhi kho anuruddha dhammehi samannāgato mātugāmo kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjati katamehi
 tīhi idha anuruddha mātugāmo pubbaṇhasamayaṁ maccheramalapariyuṭṭhitena
 cetasā agāraṁ ajjhāvasati majjhantikasamayaṁ issāpariyuṭṭhitena cetasā
 agāraṁ ajjhāvasati sāyaṇhasamayaṁ kāmarāgapariyuṭṭhitena cetasā agāraṁ

  *  *  *  *  *  *
  Footnote:1 Ma. samathamattano. Yu. sammattano. 2 Ma. careti. Yu. pareti.
-------------------------------------------------
[page 363]
 Ajjhāvasati imehi kho anuruddha tīhi dhammehi samannāgato
 mātugāmo kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjatīti.
      [570] 131 Athakho āyasmā anuruddho yenāyasmā sārīputto
 tenupasaṅkami upasaṅkamitvā āyasmatā sārīputtena < PTS. A I , 282 >saddhiṁ sammodi
 sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
 nisinno kho āyasmā anuruddho āyasmantaṁ sārīputtaṁ etadavoca
 idhāhaṁ āvuso sārīputta dibbena cakkhunā visuddhena atikkantamānusakena
 sahassaṁ lokaṁ olokemi āraddhaṁ kho pana me viriyaṁ asallīnaṁ
 upaṭṭhitā sati appamuṭṭhā 1- passaddho kāyo asāraddho samāhitaṁ
 cittaṁ ekaggaṁ atha ca pana me nānupādāya āsavehi cittaṁ
 vimuccatīti. Yaṁ kho te āvuso anuruddha evaṁ hoti ahaṁ dibbena
 cakkhunā visuddhena atikkantamānusakena sahassaṁ lokaṁ olokemīti idante
 mānasmiṁ yampi te āvuso anuruddha evaṁ hoti āraddhaṁ kho
 pana me viriyaṁ asallīnaṁ upaṭṭhitā sati appamuṭṭhā passaddho
 kāyo asāraddho samāhitaṁ cittaṁ ekagganti idante uddhaccasmiṁ
 yampi te āvuso anuruddha evaṁ hoti atha ca pana me nānupādāya
 āsavehi cittaṁ vimuccatīti idante kukkuccasmiṁ sādhu vata āyasmā
 anuruddho ime tayo dhamme pahāya ime tayo dhamme amanasikaritvā
 amatāya dhātuyā cittaṁ upasaṁharatūti. Athakho āyasmā anuruddho

  *  *  *  *  *  *
  Footnote:1 Ma. Yu. asammuṭṭhā. ito paraṁ īdisameva. appammuṭṭhā itipi.
-------------------------------------------------
[page 364]
 Aparena samayena ime tayo dhamme pahāya ime tayo dhamme amanasikaritvā
 amatāya dhātuyā cittaṁ upasaṁhāsi 1-. Athakho āyasmā anuruddho
 eko vūpakaṭṭho appamatto ātāpī pahitatto viharanto nacirasseva
 yassatthāya kulaputtā sammadeva agārasmā anagāriyaṁ pabbajanti
 tadanuttaraṁ brahmacariyapariyosānaṁ diṭṭheva dhamme sayaṁ abhiññā
 sacchikatvā upasampajja vihāsi khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti abbhaññāsi aññataro ca panāyasmā
 anuruddho arahataṁ ahosīti.
      [571] 132 Tīṇīmāni bhikkhave paṭicchannāni vahanti 2- no vivaṭāni
 katamāni tīṇi mātugāmo bhikkhave paṭicchanno vahati < PTS. A I , 283 >3- no vivaṭo
 brāhmaṇānaṁ bhikkhave mantā paṭicchannā vahanti no vivaṭā micchādiṭṭhi
 bhikkhave paṭicchannā vahati no vivaṭā imāni kho bhikkhave
 tīṇi paṭicchannāni vahanti no vivaṭāni. Tīṇīmāni bhikkhave vivaṭāni
 virocanti no paṭicchannāni katamāni tīṇi candamaṇḍalaṁ bhikkhave
 vivaṭaṁ virocati no paṭicchannaṁ suriyamaṇḍalaṁ bhikkhave vivaṭaṁ virocati
 no paṭicchannaṁ tathāgatappavedito dhammavinayo bhikkhave vivaṭo
 virocati no paṭicchanno imāni kho bhikkhave tīṇi vivaṭāni virocanti
 no paṭicchannānīti.
      [572] 133 Tayome bhikkhave puggalā santo saṁvijjamānā lokasmiṁ
 katame tayo pāsāṇalekhūpamo puggalo paṭhavīlekhūpamo puggalo

  *  *  *  *  *  *
  Footnote:1 Po. upasaṁharati. Ma. upasaṁhari. 2-3 Ma. āvahanti-āvahati. ito paraṁ īdisameva.
-------------------------------------------------
[page 365]
 Udakalekhūpamo puggalo. Katamo ca bhikkhave pāsāṇalekhūpamo puggalo
 idha bhikkhave ekacco puggalo abhiṇhaṁ kujjhati so ca khvassa
 kodho dīgharattaṁ anuseti seyyathāpi bhikkhave pāsāṇe lekhā na
 khippaṁ lujjati vātena vā udakena vā ciraṭṭhitikā hoti evameva
 kho bhikkhave idhekacco puggalo abhiṇhaṁ kujjhati so ca khvassa
 kodho dīgharattaṁ anuseti ayaṁ vuccati bhikkhave pāsāṇalekhūpamo
 puggalo. Katamo ca bhikkhave paṭhavīlekhūpamo puggalo idha bhikkhave
 ekacco puggalo abhiṇhaṁ kujjhati so ca khvassa kodho na dīgharattaṁ
 anuseti seyyathāpi bhikkhave paṭhaviyaṁ lekhā khippaṁ lujjati
 vātena vā udakena vā na ciraṭṭhitikā hoti evameva kho bhikkhave
 idhekacco puggalo abhiṇhaṁ kujjhati so ca khvassa kodho na
 dīgharattaṁ anuseti ayaṁ vuccati bhikkhave paṭhavīlekhūpamo puggalo.
 Katamo ca bhikkhave < PTS. A I , 284 >udakalekhūpamo puggalo idha bhikkhave ekacco
 puggalo āgāḷhenapi vuccamāno pharusenapi vuccamāno amanāpenapi
 vuccamāno sandhiyatiyeva 1- saṁsandatiyeva sammodatiyeva seyyathāpi bhikkhave
 udake lekhā khippaṁyeva paṭivigacchati na ciraṭṭhitikā hoti evameva
 kho bhikkhave idhekacco puggalo āgāḷhenapi vuccamāno pharusenapi
 vuccamāno amanāpenapi vuccamāno sandhiyatiyeva saṁsandatiyeva
 sammodatiyeva ayaṁ vuccati bhikkhave udakalekhūpamo puggalo. Ime kho
 bhikkhave tayo puggalā santo saṁvijjamānā lokasminti.
                    Kusināravaggo tatiyo.

  *  *  *  *  *  *
  Footnote:1 Po. Ma. sandhiyatimeva ... sammodatimeva. Yu. sandhiyati ceva ... sammodati ceva.
 ito paraṁ īdisameva.
-------------------------------------------------
[page 366]
                         Tassuddānaṁ
          kusinā 1- bhaṇḍanā ceva gotamabharaṇḍuhatthakā
          kaṭuviyandve anuruddhā paṭicchannaṁ lekhena te dasāti
                        ---------
                   yodhājīvavaggo catuttho
      [573] 134 Tīhi bhikkhave aṅgehi samannāgato yodhājīvo rājāraho
 hoti rājabhoggo rañño aṅgantveva saṅkhaṁ 2- gacchati katamehi
 tīhi idha bhikkhave yodhājīvo dūrepātī ca hoti akkhaṇavedhī ca
 mahato ca kāyassa padāletā imehi kho bhikkhave tīhi aṅgehi
 samannāgato yodhājīvo rājāraho hoti rājabhoggo rañño aṅgantveva
 saṅkhaṁ gacchati. Evameva kho bhikkhave tīhi dhammehi samannāgato bhikkhu
 āhuneyyo hoti .pe. Anuttaraṁ puññakkhettaṁ lokassa katamehi
 tīhi idha bhikkhave bhikkhu dūrepātī ca hoti akkhaṇavedhī ca mahato
 ca kāyassa padāletā. Kathañca bhikkhave bhikkhu dūrepātī hoti idha
 bhikkhave bhikkhu yaṅkiñci rūpaṁ atītānāgatapaccuppannaṁ ajjhattaṁ vā
 bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre
 santike vā sabbaṁ rūpaṁ netaṁ mama nesohamasmi na meso
 attāti evametaṁ yathābhūtaṁ sammappaññāya passati yākāci vedanā
 atītānāgatapaccuppannā ajjhattā vā bahiddhā vā oḷārikā vā
 sukhumā vā hīnā vā paṇītā vā yā dūre santike vā sabbā 3-

  *  *  *  *  *  *
  Footnote:1 Ma. kusinārabhaṇḍanā ceva. < PTS. A I , 285 >2 Po. Ma. saṅkhayaṁ. 3 Ma. sabbaṁ vedanaṁ.
-------------------------------------------------
[page 367]
 Vedanā netaṁ mama nesohamasmi na meso attāti evametaṁ
 yathābhūtaṁ sammappaññāya passati yākāci saññā atītānāgatapaccuppannā
 ajjhattā vā bahiddhā vā oḷārikā vā sukhumā vā hīnā
 vā paṇītā vā yā dūre santike vā sabbā 1- saññā netaṁ
 mama nesohamasmi na meso attāti evametaṁ yathābhūtaṁ sammappaññāya
 passati yekeci saṅkhārā atītānāgatapaccuppannā ajjhattā
 vā bahiddhā vā oḷārikā vā sukhumā vā hīnā vā paṇītā vā
 ye dūre santike vā sabbe saṅkhārā netaṁ mama nesohamasmi na
 meso attāti evametaṁ yathābhūtaṁ sammappaññāya passati yaṅkiñci
 viññāṇaṁ atītānāgatapaccuppannaṁ ajjhattaṁ vā bahiddhā vā oḷārikaṁ
 vā sukhumaṁ vā hīnaṁ vā paṇītaṁ vā yaṁ dūre santike vā sabbaṁ
 viññāṇaṁ netaṁ mama nesohamasmi na meso attāti evametaṁ
 yathābhūtaṁ sammappaññāya passati evaṁ kho bhikkhave bhikkhu dūrepātī
 hoti. Kathañca bhikkhave bhikkhu akkhaṇavedhī hoti idha bhikkhave bhikkhu
 idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
 ayaṁ dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
 yathābhūtaṁ pajānāti evaṁ kho bhikkhave bhikkhu akkhaṇavedhī hoti.
 Kathañca bhikkhave bhikkhu mahato kāyassa padāletā hoti idha bhikkhave
 bhikkhu mahantaṁ avijjākkhandhaṁ padāleti evaṁ kho bhikkhave bhikkhu mahato
 kāyassa padāletā hoti. Imehi kho bhikkhave tīhi dhammehi samannāgato

  *  *  *  *  *  *
  Footnote:1 Ma. sabbaṁ saññaṁ.
-------------------------------------------------
[page 368]
 Bhikkhu āhuneyyo hoti .pe. Anuttaraṁ puññakkhettaṁ lokassāti.
      [574] 135 Tisso imā bhikkhave parisā katamā tisso
 ukkācitavinītā parisā paṭipucchāvinītā parisā yāvatajjhāvinītā 1-
 parisā imā < PTS. A I , 286 >kho bhikkhave tisso parisāti.
      [575] 136 Tīhi bhikkhave aṅgehi samannāgato mitto
 sevitabbo katamehi tīhi duddadaṁ dadāti dukkaraṁ karoti dukkhamaṁ
 khamati imehi kho bhikkhave tīhi aṅgehi samannāgato mitto sevitabboti.
      [576] 137 Uppādā vā bhikkhave tathāgatānaṁ anuppādā vā
 tathāgatānaṁ ṭhitāva sā dhātu dhammaṭṭhitatā dhammaniyāmatā sabbe saṅkhārā
 aniccāti 2- taṁ tathāgato abhisambujjhati abhisameti abhisambujjhitvā
 abhisametvā ācikkhati deseti paññāpeti paṭṭhapeti vivarati vibhajati
 uttānīkaroti sabbe saṅkhārā aniccāti. Uppādā vā bhikkhave
 tathāgatānaṁ anuppādā vā tathāgatānaṁ ṭhitāva sā dhātu dhammaṭṭhitatā
 dhammaniyāmatā sabbe saṅkhārā dukkhāti 3- taṁ tathāgato abhisambujjhati
 abhisameti abhisambujjhitvā abhisametvā ācikkhati deseti paññāpeti
 paṭṭhapeti vivarati vibhajati uttānīkaroti sabbe saṅkhārā dukkhāti.
 Uppādā vā bhikkhave tathāgatānaṁ anuppādā vā tathāgatānaṁ ṭhitāva
 sā dhātu dhammaṭṭhitatā dhammaniyāmatā sabbe dhammā anattāti 4-
 taṁ tathāgato abhisambujjhati abhisameti abhisambujjhitvā abhisametvā
 ācikkhati deseti paññāpeti paṭṭhapeti vivarati vibhajati uttānīkaroti

  *  *  *  *  *  *
  Footnote:1 Ma. yāvatāvinītā. 2-3-4. Ma. Yu. itisaddo natthi.
-------------------------------------------------
[page 369]
 Sabbe dhammā anattāti.
      [577] 138 Seyyathāpi bhikkhave yānikānici tantāvutānaṁ vatthānaṁ
 kesakambalo tesaṁ paṭikiṭṭho akkhāyati kesakambalo bhikkhave sīte
 sīto uṇhe uṇho dubbaṇṇo duggandho dukkhasamphasso evameva
 kho bhikkhave yānikānici puthusamaṇappavādānaṁ 1- makkhalivādo tesaṁ
 paṭikiṭṭho akkhāyati makkhali bhikkhave moghapuriso evaṁvādī < PTS. A I , 287 >evaṁdiṭṭhi
 natthi kammaṁ natthi kiriyaṁ natthi viriyanti. Yepi te bhikkhave ahesuṁ
 atītamaddhānaṁ arahanto sammāsambuddhā tepi bhagavanto kammavādā
 ceva ahesuṁ kiriyavādā ca viriyavādā ca tepi bhikkhave makkhali
 moghapuriso paṭibāhati natthi kammaṁ natthi kiriyaṁ natthi viriyanti.
 Yepi te bhikkhave bhavissanti anāgatamaddhānaṁ arahanto sammāsambuddhā
 tepi bhagavanto kammavādā ceva bhavissanti kiriyavādā ca viriyavādā ca
 tepi bhikkhave makkhali moghapuriso paṭibāhati natthi kammaṁ natthi
 kiriyaṁ natthi viriyanti. Ahampi bhikkhave etarahi arahaṁ sammāsambuddho
 kammavādo [2]- kiriyavādo [3]- viriyavādo [4]- mampi bhikkhave makkhali
 moghapuriso paṭibāhati natthi kammaṁ natthi kiriyaṁ natthi viriyanti.
 Seyyathāpi bhikkhave nadīmukhe khipaṁ uḍḍeyya bahunnaṁ macchānaṁ ahitāya
 dukkhāya anayāya byasanāya evamava kho bhikkhave makkhali moghapuriso
 manussakhipammaññe loke uppanno bahunnaṁ sattānaṁ ahitāya dukkhāya

  *  *  *  *  *  *
  Footnote:1 Ma. puthusamaṇabrāhmaṇavādānaṁ. 2-3-4 Ma. ceva --- ca.
-------------------------------------------------
[page 370]
 Anayāya byasanāyāti.
      [578] 139 Tisso imā bhikkhave sampadā katamā tisso
 saddhāsampadā sīlasampadā paññāsampadā imā kho bhikkhave tisso
 sampadāti.
      [579] 140 Tisso imā bhikkhave vuḍḍhiyo katamā tisso
 saddhāvuḍḍhi sīlavuḍḍhi paññāvuḍḍhi imā kho bhikkhave tisso
 vuḍḍhiyoti.
      [580] 141 Tayo ca bhikkhave assakhaluṅke desessāmi tayo ca
 purisakhaluṅke taṁ suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato < PTS. A I , 288 >paccassosuṁ. Bhagavā etadavoca
 katame ca bhikkhave tayo assakhaluṅkā idha bhikkhave ekacco assakhaluṅko
 javasampanno hoti na vaṇṇasampanno na ārohapariṇāhasampanno
 idha pana bhikkhave ekacco assakhaluṅko javasampanno ca hoti
 vaṇṇasampanno ca na ārohapariṇāhasampanno idha pana bhikkhave ekacco
 assakhaluṅko javasampanno ca hoti vaṇṇasampanno ca ārohapariṇāhasampanno
 ca ime kho bhikkhave tayo assakhaluṅkā katame ca
 bhikkhave tayo purisakhaluṅkā idha bhikkhave ekacco purisakhaluṅko
 javasampanno hoti na vaṇṇasampanno na ārohapariṇāhasampanno idha
 pana bhikkhave ekacco purisakhaluṅko javasampanno ca hoti vaṇṇasampanno
 ca na ārohapariṇāhasampanno idha pana bhikkhave ekacco
-------------------------------------------------
[page 371]
 Purisakhaluṅko javasampanno ca hoti vaṇṇasampanno ca ārohapariṇāhasampanno
 ca kathañca bhikkhave purisakhaluṅko javasampanno hoti na
 vaṇṇasampanno na ārohapariṇāhasampanno idha bhikkhave bhikkhu
 idaṁ dukkhanti yathābhūtaṁ pajānāti .pe. Ayaṁ dukkhanirodhagāminī
 paṭipadāti yathābhūtaṁ pajānāti idamassa javasmiṁ vadāmi abhidhamme
 kho pana abhivinaye pañhaṁ puṭṭho saṁsādeti no vissajjeti idamassa
 na vaṇṇasmiṁ vadāmi na kho pana lābhī hoti cīvarapiṇḍapātasenāsanagilāna-
 paccayabhesajjaparikkhārānaṁ idamassa na ārohapariṇāhasmiṁ
 vadāmi evaṁ kho bhikkhave purisakhaluṅko javasampanno hoti na
 vaṇṇasampanno na ārohapariṇāhasampanno kathañca bhikkhave purisakhaluṅko
 javasampanno ca hoti vaṇṇasampanno ca na ārohapariṇāhasampanno
 idha bhikkhave bhikkhu idaṁ dukkhanti yathābhūtaṁ pajānāti .pe. Ayaṁ
 dukkhanirodhagāminī paṭipadāti yathābhūtaṁ pajānāti idamassa javasmiṁ
 vadāmi abhidhamme kho pana abhivinaye pañhaṁ puṭṭho vissajjeti no
 saṁsādeti idamassa vaṇṇasmiṁ vadāmi na kho pana lābhī hoti
 cīvarapiṇḍapātasenāsanagilānapaccayabhesajjaparikkhārānaṁ idamassa na< PTS. A I , 289 >
 ārohapariṇāhasmiṁ vadāmi evaṁ kho bhikkhave purisakhaluṅko khavasampanno ca
 hoti vaṇṇasampanno ca na ārohapariṇāhasampanno kathañca bhikkhave
 purisakhaluṅko javasampanno ca hoti vaṇṇasampanno ca ārohapariṇāhasampanno
 ca idha bhikkhave bhikkhu idaṁ dukkhanti yathābhūtaṁ parānāti .pe.
-------------------------------------------------
[page 372]
 Ayaṁ dukkhanirodhagāminī paṭipadāti yathābhūtaṁ pajānāti idamassa
 javasmiṁ vadāmi abhidhamme kho pana abhivinaye pañhaṁ puṭṭho
 vissajjeti no saṁsādeti idamassa vaṇṇasmiṁ vadāmi lābhī kho pana
 hoti cīvarapiṇḍapātasenāsanagilānapaccayabhesajjaparikkhārānaṁ idamassa
 ārohapariṇāhasmiṁ vadāmi evaṁ kho bhikkhave purisakhaluṅko javasampanno
 ca hoti vaṇṇasampanno ca ārohapariṇāhasampanno ca ime kho
 bhikkhave tayo purisakhaluṅkāti.
      [581] 142 Tayo ca bhikkhave assasadasse 1- desessāmi tayo ca
 purisasadasse 2- taṁ suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato paccassosuṁ. Bhagavā etadavoca
 katame ca bhikkhave tayo assasadassā idha bhikkhave ekacco assasadasso
 javasampanno hoti na vaṇṇasampanno na ārohapariṇāhasampanno idha
 pana bhikkhave ekacco assasadasso javasampanno ca hoti vaṇṇasampanno
 ca na ārohapariṇāhasampanno idha pana bhikkhave ekacco
 assasadasso javasampanno ca hoti vaṇṇasampanno ca
 ārohapariṇāhasampanno ca ime kho bhikkhave tayo assasadassā
 katame ca bhikkhave tayo purisasadassā idha bhikkhave ekacco purisasadasso
 javasampanno hoti na vaṇṇasampanno na ārohapariṇāhasampanno
 idha pana bhikkhave ekacco purisasadasso javasampanno ca hoti
 vaṇṇasampanno ca na ārohapariṇāhasampanno idha pana

  *  *  *  *  *  *
  Footnote:1-2 Ma. assaparasse purisaparasse. ito paraṁ īdisameva.
-------------------------------------------------
[page 373]
 Bhikkhave ekacco purisasadasso < PTS. A I , 290 >javasampanno ca hoti vaṇṇasampanno
 ca ārohapariṇāhasampanno ca kathañca bhikkhave purisasadasso
 javasampanno hoti na vaṇṇasampanno na ārohapariṇāhasampanno idha
 bhikkhave bhikkhu pañcannaṁ orambhāgiyānaṁ saññojanānaṁ parikkhayā
 opapātiko hoti tattha parinibbāyī anāvattidhammo tasmā lokā idamassa
 javasmiṁ vadāmi abhidhamme kho pana abhivinaye pañhaṁ puṭṭho saṁsādeti
 no vissajjeti idamassa na vaṇṇasmiṁ vadāmi na kho pana lābhī
 hoti cīvarapiṇḍapātasenāsanagilānapaccayabhesajjaparikkhārānaṁ idamassa
 na ārohapariṇāhasmiṁ vadāmi evaṁ kho bhikkhave purisasadasso
 javasampanno hoti na vaṇṇasampanno na ārohapariṇāhasampanno
 kathañca bhikkhave purisasadasso javasampanno ca hoti vaṇṇasampanno
 ca na ārohapariṇāhasampanno idha bhikkhave bhikkhu pañcannaṁ
 orambhāgiyānaṁ saññojanānaṁ parikkhayā opapātiko hoti tattha parinibbāyī
 anāvattidhammo tasmā lokā idamassa javasmiṁ vadāmi abhidhamme
 kho pana abhivinaye pañhaṁ puṭṭho vissajjeti no saṁsādeti idamassa
 vaṇṇasmiṁ vadāmi na kho pana lābhī hoti cīvarapiṇḍapātasenāsanagilāna-
 paccayabhesajjaparikkhārānaṁ idamassa na ārohapariṇāhasmiṁ vadāmi
 evaṁ kho bhikkhave purisasadasso javasampanno ca hoti vaṇṇasampanno
 ca na ārohapariṇāhasampanno kathañca bhikkhave purisasadasso
 javasampanno ca hoti vaṇṇasampanno ca ārohapariṇāhasampanno ca idha
-------------------------------------------------
[page 374]
 Bhikkhave bhikkhu pañcannaṁ orambhāgiyānaṁ saññojanānaṁ parikkhayā
 opapātiko hoti tattha parinibbāyī anāvattidhammo tasmā lokā
 idamassa javasmiṁ vadāmi abhidhamme kho pana abhivinaye pañhaṁ puṭṭho
 vissajjeti no saṁsādeti idamassa vaṇṇasmiṁ vadāmi lābhī kho pana
 hoti cīvarapiṇḍapātasenāsanagilānapaccayabhesajjaparikkhārānaṁ idamassa
 ārohapariṇāhasmiṁ vadāmi evaṁ kho bhikkhave purisasadasso
 javasampanno ca hoti vaṇṇasampanno ca ārohapariṇāhasampanno ca
 ime kho bhikkhave tayo purisasadassāti.
      [582] 143 Tayo ca bhikkhave bhadde assājāniye desessāmi
 tayo ca bhadde purisājāniye taṁ suṇātha sādhukaṁ manasikarotha bhāsissāmīti.
 Evaṁ < PTS. A I , 291 >bhanteti kho te bhikkhū bhagavato paccassosuṁ. Bhagavā
 etadavoca katame ca bhikkhave tayo bhaddā assājāniyā idha
 bhikkhave ekacco bhaddo assājāniyo .pe. Javasampanno ca hoti
 vaṇṇasampanno ca ārohapariṇāhasampanno ca ime kho bhikkhave
 tayo bhaddā assājāniyā katame ca bhikkhave tayo bhaddā
 purisājāniyā idha bhikkhave ekacco bhaddo purisājāniyo .pe.
 Javasampanno ca hoti vaṇṇasampanno ca ārohapariṇāhasampanno
 ca .pe. Kathañca bhikkhave bhaddo purisājāniyo javasampanno ca hoti
 vaṇṇasampanno ca ārohapariṇāhasampanno ca idha bhikkhave bhikkhu
 āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
-------------------------------------------------
[page 375]
 Sayaṁ abhiññā sacchikatvā upasampajja viharati idamassa javasmiṁ
 vadāmi abhidhamme kho pana abhivinaye pañhaṁ puṭṭho vissajjeti no
 saṁsādeti idamassa vaṇṇasmiṁ vadāmi lābhī kho pana hoti
 cīvarapiṇḍapātasenāsanagilānapaccayabhesajjaparikkhārānaṁ idamassa
 ārohapariṇāhasmiṁ vadāmi evaṁ kho bhikkhave bhaddo purisājāniyo
 javasampanno ca hoti vaṇṇasampanno ca ārohapariṇāhasampanno ca
 ime kho bhikkhave tayo bhaddā purisājāniyāti.
      [583] 144 Ekaṁ samayaṁ bhagavā rājagahe viharati moranivāpe
 paribbājakārāme. Tatra kho bhagavā bhikkhū āmantesi bhikkhavoti.
 Bhadanteti te bhikkhū bhagavato paccassosuṁ. Bhagavā etadavoca tīhi bhikkhave
 dhammehi samannāgato bhikkhu accantaniṭṭho hoti accantayogakkhemī
 accantabrahmacārī accantapariyosāno seṭṭho devamanussānaṁ katamehi
 tīhi asekkhena sīlakkhandhena asekkhena samādhikkhandhena asekkhena
 paññākkhandhena imehi kho bhikkhave tīhi dhammehi samannāgato bhikkhu
 accantaniṭṭho hoti accantayogakkhemī accantabrahmacārī accantapariyosāno
 seṭṭho devamanussānanti.
      [584] 145 Tīhi bhikkhave dhammehi samannāgato bhikkhu
 accantaniṭṭho hoti accantayogakkhemī accantabrahmacārī
 accantapariyosāno seṭṭho devamanussānaṁ katamehi tīhi iddhipāṭihāriyena
 ādesanāpāṭihāriyena anusāsanīpāṭihāriyena imehi kho bhikkhave tīhi
-------------------------------------------------
[page 376]
 Dhammehi samannāgato bhikkhu accantaniṭṭho hoti accantayogakkhemī
 accantabrahmacārī accantapariyosāno seṭṭho devamanussānanti.
      [585] 146 Tīhi bhikkhave dhammehi samannāgato bhikkhu
 accantaniṭṭho hoti accantayogakkhemī accantabrahmacārī
 accantapariyosāno seṭṭho devamanussānaṁ katamehi tīhi sammādiṭṭhiyā
 sammāñāṇena sammāvimuttiyā imehi kho bhikkhave tīhi dhammehi
 samannāgato bhikkhu accantaniṭṭho hoti accantayogakkhemī accantabrahmacārī
 accantapariyosāno seṭṭho devamanussānanti.
                    Yodhājīvavaggo catuttho.
                         Tassuddānaṁ
          yodhaparisamittā ca uppādo kesakambalo
          saddhā vuḍḍhi tayo assā tayo moranivāpinoti.
                      ------------
                     Maṅgalavaggo pañcamo
      [586] 147 Tīhi bhikkhave dhammehi samannāgato yathābhataṁ nikkhitto
 evaṁ niraye katamehi tīhi akusalena kāyakammena akusalena
 vacīkammena akusalena manokammena imehi kho bhikkhave tīhi dhammehi
 samannāgato yathābhataṁ nikkhitto evaṁ niraye. Tīhi bhikkhave dhammehi
 samannāgato yathābhataṁ nikkhitto evaṁ sagge katamehi tīhi kusalena
 kāyakammena kusalena vacīkammena kusalena manokammena imehi
-------------------------------------------------
[page 377]
 Kho bhikkhave tīhi dhammehi samannāgato yathābhataṁ nikkhitto evaṁ saggeti.
      [587] 148 Tīhi bhikkhave dhammehi samannāgato .pe.
 Sāvajjena kāyakammena sāvajjena vacīkammena sāvajjena
 manokammena .pe. Anavajjena kāyakammena anavajjena vacīkammena
 anavajjena manokammena < PTS. A I , 293 >.pe.
      [588] 149 Tīhi bhikkhave dhammehi samannāgato .pe. Visamena
 kāyakammena visamena vacīkammena visamena manokammena .pe.
 Samena kāyakammena samena vacīkammena samena manokammena .pe.
      [589] 150 Tīhi bhikkhave dhammehi samannāgato .pe. Asucinā
 kāyakammena asucinā vacīkammena asucinā manokammena .pe.
 Sucinā kāyakammena sucinā vacīkammena sucinā manokammena
 imehi kho bhikkhave tīhi dhammehi samannāgato yathābhataṁ nikkhitto
 evaṁ saggeti.
      [590] 151 Tīhi bhikkhave dhammehi samannāgato bālo abyatto
 asappuriso khataṁ upahataṁ attānaṁ pariharati sāvajjo ca hoti
 sānuvajjo [1]- viññūnaṁ bahuñca apuññaṁ pasavati katamehi tīhi
 akusalena kāyakammena akusalena vacīkammena akusalena manokammena
 imehi kho bhikkhave tīhi dhammehi samannāgato bālo abyatto
 asappuriso khataṁ upahataṁ attānaṁ pariharati sāvajjo ca hoti
 sānuvajjo [2]- viññūnaṁ bahuñca apuññaṁ pasavati. Tīhi bhikkhave dhammehi

  *  *  *  *  *  *
  Footnote:1-2 Po. Ma. Yu. ca. ito paraṁ īdisameva.
-------------------------------------------------
[page 378]
 Samannāgato paṇḍito byatto 1- sappuriso akkhataṁ anupahataṁ attānaṁ
 pariharati anavajjo ca hoti ananuvajjo viññūnaṁ bahuñca puññaṁ
 pasavati katamehi tīhi kusalena kāyakammena kusalena vacīkammena
 kusalena manokammena .pe.
      [591] 152 Tīhi bhikkhave dhammehi samannāgato .pe.
 Sāvajjena kāyakammena sāvajjena vacīkammena sāvajjena
 manokammena .pe. Anavajjena kāyakammena anavajjena vacīkammena
 anavajjena manokammena .pe.
      [592] 153 Tīhi bhikkhave dhammehi < PTS. A I , 294 >samannāgato .pe. Visamena
 kāyakammena visamena vacīkammena visamena manokammena .pe.
 Samena kāyakammena samena vacīkammena samena manokammena .pe.
      [593] 154 Tīhi bhikkhave .pe. Asucinā kāyakammena
 asucinā vacīkammena asucinā manokammena .pe. Sucinā
 kāyakammena sucinā vacīkammena sucinā manokammena imehi kho
 bhikkhave tīhi dhammehi samannāgato paṇḍito byatto sappuriso akkhataṁ
 anupahataṁ attānaṁ pariharati anavajjo ca hoti ananuvajjo viññūnaṁ
 bahuñca puññaṁ pasavatīti.
      [594] 155 Tisso imā bhikkhave vandanā katamā tisso kāyena
 vācāya manasā imā kho bhikkhave tisso vandanāti.
      [595] 156 Ye bhikkhave sattā pubbaṇhasamayaṁ kāyena sucaritaṁ

  *  *  *  *  *  *
  Footnote:1 Po. Ma. viyatto. Yu. vyatto. ito paraṁ īdisameva.
-------------------------------------------------
[page 379]
 Caranti vācāya sucaritaṁ caranti manasā sucaritaṁ caranti supubbaṇho
 bhikkhave tesaṁ sattānaṁ ye bhikkhave sattā majjhantikasamayaṁ kāyena
 sucaritaṁ caranti vācāya sucaritaṁ caranti manasā sucaritaṁ caranti
 sumajjhantiko bhikkhave tesaṁ sattānaṁ ye bhikkhave sattā
 sāyaṇhasamayaṁ kāyena sucaritaṁ caranti vācāya sucaritaṁ caranti manasā
 sucaritaṁ caranti susāyaṇho bhikkhave tesaṁ sattānanti.
          Sunakkhattaṁ sumaṅgalaṁ supabhātaṁ suhuṭṭhitaṁ 1-
          sukhaṇo sumuhutto ca suyiṭṭhaṁ brahmacārisu
          padakkhiṇaṁ kāyakammaṁ vācākammaṁ padakkhiṇaṁ
          padakkhiṇaṁ manokammaṁ paṇidhi 2- te padakkhiṇā 3-
          padakkhiṇāni katvāna labhantatthe padakkhiṇe.
          Te atthaladdhā sukhitā virūḷhā buddhasāsane
          arogā sukhitā hotha saha sabbehi ñātibhīti.
                     Maṅgalavaggo pañcamo.
                         Tassuddānaṁ
          akusalañca sāvajjaṁ visamāsucinā saha
          catukkhatā ca vandanā supubbaṇhena te dasāti.
                       -----------
                  Tatiyo paṇṇāsako samatto.

  *  *  *  *  *  *
  Footnote:1 Yu. suvuṭṭhito. 2 Yu. paṇidhiyo. 3 Ma. padakkhiṇe.
-------------------------------------------------
[page 380]
                  Paṇṇāsakāsaṅgahitā suttantā< PTS. A I , 295 >
      [596] 157 Tisso imā bhikkhave paṭipadā katamā tisso
 āgāḷhā paṭipadā nijjhāmā paṭipadā majjhimā paṭipadā. Katamā ca
 bhikkhave āgāḷhā paṭipadā idha bhikkhave ekacco evaṁvādī hoti evaṁdiṭṭhi
 natthi kāmesu dosoti so kāmesu pātabyataṁ āpajjati ayaṁ
 vuccati bhikkhave āgāḷhā paṭipadā. Katamā ca bhikkhave nijjhāmā
 paṭipadā idha bhikkhave ekacco acelako hoti muttācāro hatthāvalekhano 1-
 na ehibhadantiko na tiṭṭhabhadantiko nābhihaṭaṁ na uddissakataṁ
 na nimantanaṁ sādiyati so na kumbhimukhā paṭiggaṇhāti na kaḷopimukhā
 paṭiggaṇhāti na elakamantaraṁ na daṇḍamantaraṁ na musalamantaraṁ na
 dvinnaṁ bhuñjamānānaṁ na gabbhiniyā na pāyamānāya na purisantaragatāya
 na saṅkittīsu na yattha sā upaṭṭhito hoti na yattha makkhikā
 saṇḍasaṇḍacārinī 2- na macchaṁ na maṁsaṁ na suraṁ na merayaṁ na thūsodakaṁ pivati
 so ekāgāriko vā hoti ekālopiko dvāgāriko vā hoti
 dvālopiko ... Sattāgāriko vā hoti sattālopiko ekissāpi
 dattiyā yāpeti dvīhipi dattīhi yāpeti ... Sattahipi dattīhi yāpeti
 ekāhikampi āhāraṁ āhāreti dvīhikampi āhāraṁ āhāreti ...
 Sattāhikampi āhāraṁ āhāreti iti evarūpaṁ aḍḍhamāsikampi
 pariyāyabhattabhojanānuyogamanuyutto viharati so sākabhakkhopi hoti
 sāmākabhakkhopi hoti nivārabhakkhopi hoti daddulabhakkhopi hoti haṭabhakkhopi

  *  *  *  *  *  *
  Footnote:1 Ma. hatthāpalekhano. 2 Yu. saṇḍacārinī.
-------------------------------------------------
[page 381]
 Hoti kaṇabhakkhopi hoti ācāmabhakkhopi hoti piññākabhakkhopi hoti
 tiṇabhakkhopi hoti gomayabhakkhopi hoti vanamūlaphalāhāro yāpeti
 pavattaphalabhojī so sāṇānipi dhāreti masāṇānipi dhāreti chavadussānipi
 dhāreti paṁsukūlānipi dhāreti tirīṭakānipi dhāreti ajinānipi dhāreti
 ajinakkhipampi dhāreti kusacīrampi < PTS. A I , 296 >dhāreti vākacīrampi dhāreti phalakacīrampi
 dhāreti kesakambalampi dhāreti vālakambalampi dhāreti ulūkapakkhampi
 dhāreti kesamassulocakopi hoti kesamassulocanānuyogamanuyutto
 ubbhaṭṭhakopi hoti āsanapaṭikkhitto ukkuṭikopi hoti ukkuṭikappadhānamanuyutto
 kaṇṭakāpassayikopi hoti kaṇṭakāpassaye seyyaṁ kappeti
 sāyatatiyakampi 1- udakorohaṇānuyogamanuyutto viharati iti evarūpaṁ
 anekavihitaṁ kāyassa ātāpanaparitāpanānuyogamanuyutto viharati ayaṁ
 vuccati bhikkhave nijjhāmā paṭipadā. Katamā ca bhikkhave majjhimā
 paṭipadā idha bhikkhave bhikkhu kāye kāyānupassī viharati ātāpī
 sampajāno satimā vineyya loke abhijjhādomanassaṁ vedanāsu ...
 Citte ... Dhammesu dhammānupassī viharati ātāpī sampajāno satimā
 vineyya loke abhijjhādomanassaṁ ayaṁ vuccati bhikkhave majjhimā
 paṭipadā. Imā kho bhikkhave tisso paṭipadāti.
      [597] 158 Tisso imā bhikkhave paṭipadā katamā tisso
 āgāḷhā paṭipadā nijjhāmā paṭipadā majjhimā paṭipadā. Katamā ca
 bhikkhave āgāḷhā paṭipadā .pe. Ayaṁ vuccati bhikkhave āgāḷhā paṭipadā.

  *  *  *  *  *  *
  Footnote:1 Po. Yu. sāyaṁ tatiyakampi.
-------------------------------------------------
[page 382]
 Katamā ca bhikkhave nijjhāmā paṭipadā .pe. Ayaṁ vuccati bhikkhave
 nijjhāmā paṭipadā. Katamā ca bhikkhave majjhimā paṭipadā idha bhikkhave
 bhikkhu anuppannānaṁ pāpakānaṁ akusalānaṁ dhammānaṁ anuppādāya chandaṁ
 janeti vāyamati viriyaṁ ārabhati cittaṁ paggaṇhāti padahati
 uppannānaṁ pāpakānaṁ akusalānaṁ dhammānaṁ pahānāya chandaṁ janeti vāyamati
 viriyaṁ ārabhati cittaṁ paggaṇhāti padahati anuppannānaṁ kusalānaṁ
 dhammānaṁ uppādāya chandaṁ janeti vāyamati viriyaṁ ārabhati cittaṁ
 paggaṇhāti padahati uppannānaṁ kusalānaṁ dhammānaṁ < PTS. A I , 297 >ṭhitiyā
 asammosāya bhiyyobhāvāya vepullāya bhāvanāya pāripūriyā chandaṁ janeti
 vāyamati viriyaṁ ārabhati cittaṁ paggaṇhāti padahati ... Chandasamādhipadhāna-
 saṅkhārasamannāgataṁ iddhipādaṁ bhāveti viriyasamādhipadhānasaṅkhārasamannāgataṁ
 iddhipādaṁ bhāveti cittasamādhipadhānasaṅkhārasamannāgataṁ iddhipādaṁ bhāveti
 vīmaṁsāsamādhipadhānasaṅkhārasamannāgataṁ iddhipādaṁ bhāveti ... Saddhindriyaṁ
 bhāveti viriyindriyaṁ bhāveti satindriyaṁ bhāveti samādhindriyaṁ bhāveti
 paññindriyaṁ bhāveti ... Saddhābalaṁ bhāveti viriyabalaṁ bhāveti satibalaṁ
 bhāveti samādhibalaṁ bhāveti paññābalaṁ bhāveti ... Satisambojjhaṅgaṁ
 bhāveti dhammavicayasambojjhaṅgaṁ bhāveti viriyasambojjhaṅgaṁ bhāveti
 pītisambojjhaṅgaṁ bhāveti passaddhisambojjhaṅgaṁ bhāveti samādhisambojjhaṅgaṁ
 bhāveti upekkhāsambojjhaṅgaṁ bhāveti ... Sammādiṭṭhiṁ
 bhāveti sammāsaṅkappaṁ bhāveti sammāvācaṁ bhāveti sammākammantaṁ
-------------------------------------------------
[page 383]
 Bhāveti sammāājīvaṁ bhāveti sammāvāyāmaṁ bhāveti sammāsatiṁ
 bhāveti sammāsamādhiṁ bhāveti ayaṁ vuccati bhikkhave majjhimā
 paṭipadā. Imā kho bhikkhave tisso paṭipadāti.
      [598] 159 Tīhi bhikkhave dhammehi samannāgato yathābhataṁ nikkhitto
 evaṁ niraye katamehi tīhi attanā ca pāṇātipātī hoti parañca
 pāṇātipāte samādapeti pāṇātipāte ca samanuñño hoti imehi kho
 bhikkhave tīhi dhammehi samannāgato yathābhataṁ nikkhitto evaṁ niraye. Tīhi
 bhikkhave dhammehi samannāgato yathābhataṁ nikkhitto evaṁ sagge katamehi
 tīhi attanā ca pāṇātipātā paṭivirato hoti parañca pāṇātipātā
 veramaṇiyā samādapeti pāṇātipātā veramaṇiyā ca samanuñño
 hoti .pe. Attanā ca adinnādāyī hoti parañca adinnādāne
 samādapeti adinnādāne ca samanuñño hoti ... Attanā ca adinnādānā
 paṭivirato hoti parañca adinnādānā veramaṇiyā samādapeti
 adinnādānā veramaṇiyā ca samanuñño hoti ... Attanā ca kāmesu
 micchācārī hoti parañca kāmesu micchācāre samādapeti kāmesu
 micchācāre ca samanuñño < PTS. A I , 298 >hoti ... Attanā ca kāmesu micchācārā
 paṭivirato hoti parañca kāmesu micchācārā veramaṇiyā samādapeti
 kāmesu micchācārā veramaṇiyā ca samanuñño hoti ... Attanā ca
 musāvādī hoti parañca musāvāde samādapeti musāvāde ca
 samanuñño hoti ... Attanā ca musāvādā paṭivirato hoti parañca
-------------------------------------------------
[page 384]
 Musāvādā veramaṇiyā samādapeti musāvādā veramaṇiyā ca samanuñño
 hoti ... Attanā ca pisuṇavāco hoti parañca pisuṇāya vācāya
 samādapeti pisuṇāya vācāya ca samanuñño hoti ... Attanā ca pisuṇāya
 vācāya paṭivirato hoti parañca pisuṇāya vācāya veramaṇiyā samādapeti
 pisuṇāya vācāya veramaṇiyā ca samanuñño hoti ... Attanā ca
 pharusavāco hoti parañca pharusāya vācāya samādapeti pharusāya
 vācāya ca samanuñño hoti ... Attanā ca pharusāya vācāya
 paṭivirato hoti parañca pharusāya vācāya veramaṇiyā samādapeti pharusāya
 vācāya veramaṇiyā ca samanuñño hoti ... Attanā ca samphappalāpī
 hoti ... Parañca samphappalāpe samādapeti samphappalāpe ca samanuñño
 hoti ... Attanā ca samphappalāpā paṭivirato hoti parañca
 samphappalāpā veramaṇiyā samādapeti samphappalāpā veramaṇiyā ca
 samanuñño hoti ... Attanā ca abhijjhālu hoti parañca
 abhijjhāya samādapeti abhijjhāya ca samanuñño hoti ... Attanā ca
 anabhijjhālu hoti parañca anabhijjhāya < PTS. A I , 299 >samādapeti anabhijjhāya
 ca samanuñño hoti ... Attanā ca byāpannacitto hoti parañca
 byāpāde samādapeti byāpāde ca samanuñño hoti ... Attanā
 ca abyāpannacitto hoti parañca abyāpāde samādapeti
 abyāpāde ca samanuñño hoti ... Attanā ca micchādiṭṭhiko hoti
 parañca micchādiṭṭhiyā samādapeti micchādiṭṭhiyā ca samanuñño hoti
-------------------------------------------------
[page 385]
 ... Attanā ca sammādiṭṭhito hoti parañca sammādiṭṭhiyā samādapeti
 sammādiṭṭhiyā ca samanuñño hoti. Imehi kho bhikkhave tīhi dhammehi
 samannāgato yathābhataṁ nikkhitto evaṁ saggeti.
      [599] 160 Rāgassa bhikkhave abhiññāya tayo dhammā bhāvetabbā
 katame tayo suññato samādhi animitto samādhi appaṇihito samādhi
 rāgassa bhikkhave abhiññāya ime tayo dhammā bhāvetabbā. Rāgassa
 bhikkhave pariññāya .pe. Parikkhayāya pahānāya khayāya vayāya virāgāya
 nirodhāya cāgāya paṭinissaggāya ime tayo dhammā bhāvetabbā.
 Dosassa mohassa kodhassa upanāhassa makkhassa paḷāsassa issāya
 macchariyassa māyāya sātheyyassa thambhassa sārambhassa mānassa atimānassa
 madassa pamādassa abhiññāya pariññāya parikkhayāya pahānāya khayāya
 vayāya virāgāya nirodhāya cāgāya paṭinissaggāya ime tayo dhammā
 bhāvetabbāti 1-.
                    Tikanipāto niṭṭhito.
                       ----------

  *  *  *  *  *  *
  Footnote:1 Ma. Yu. idamavoca bhagavā attamanā te bhikkhū bhagavato bhāsitaṁ abhinandunti.
 Yu. ekanipāti ca dkanipāti ca tikanipāti ca samatti.
  aṅguttaranikāyavare sabbañañutaparamavisuddhadassanā nipātā ekādasā yeva
  pavattitā uddānato te nisāmetha ādito.
  Ma. tassuddānaṁ
  rāgaṁ dosañca mohañca kodhūpanāhapañcamaṁ
  makkhapaḷāsaissā ca macchariyamāyāsāṭheyyā
  thambhasārambhamānañca atimānamadassa ca
  pamādā sattarasa vuttā rāgapeyyā sanissitā
  ete sopammayuttena āpādena abhiññāya
  pariññāya parikkhayā pahānakkhayabbayena
  virāganirodhacāgaṁ paṭinisasagge ime dasa
  suññato animitto ca appaṇihito ca tayo
  samādhimūlakā peyyā- lesupi vavatthitā cāti
  tikanipātapāli niṭṭhitā
-------------------------------------------------
