[page 001]
                    Vinayapiṭake mahāvaggassa
                        dutiyo bhāgo
                       ----------
                        cammakkhandhakaṁ
      [1] < PTS. Vin  I , 179 >Tena samayena buddho bhagavā rājagahe viharati gijjhakūṭe
 pabbate. Tena kho pana samayena rājā māgadho seniyo bimbisāro
 asītiyā gāmikasahassesu 1- issariyādhipaccaṁ 2- rajjaṁ kāreti. Tena kho pana
 samayena campāyaṁ soṇo nāma koḷiviso seṭṭhiputto sukhumālo hoti.
 Tassa pādatalesu lomāni jātāni honti. Athakho rājā māgadho
 seniyo bimbisāro tāni asītiṁ gāmikasahassāni sannipātāpetvā
 kenacideva karaṇīyena soṇassa koḷivisassa santike dūtaṁ pāhesi
 āgacchatu soṇo icchāmi soṇassa āgatanti. Athakho soṇassa
 koḷivisassa mātāpitaro soṇaṁ koḷivisaṁ etadavocuṁ rājā te tāta
 soṇa pāde dakkhitukāmo mā kho tvaṁ tāta soṇa yena rājā
 tena pāde abhippasāreyyāsi rañño purato pallaṅkena nisīda
 nisinnassa te rājā pāde dakkhissatīti. Athakho soṇaṁ koḷivisaṁ
 sivikāya ānesuṁ. Athakho soṇo koḷiviso yena rājā māgadho
 seniyo bimbisāro tenupasaṅkami upasaṅkamitvā rājānaṁ māgadhaṁ
 seniyaṁ bimbisāraṁ abhivādetvā rañño purato pallaṅkena nisīdi.

  *  *  *  *  *  *
  Footnote:1 Ma. Yu. gāmasahassesu. 2 Ma. Yu. issarādhipaccaṁ.
-------------------------------------------------
[page 002]
 Addasā 1- kho rājā māgadho seniyo bimbisāro soṇassa koḷivisassa
 pādatalesu lomāni jātāni. [2]- Athakho rājā māgadho seniyo
 bimbisāro tāni asītiṁ gāmikasahassāni diṭṭhadhammike atthe anusāsitvā
 uyyojesi tumhe khvattha bhaṇe mayā diṭṭhadhammike atthe
 anusāsitā gacchatha bhagavantaṁ 3- payirūpāsatha so no bhagavā
 samparāyike atthe anusāsissatīti. Athakho tāni asīti
 gāmikasahassāni yena gijjhakūṭo pabbato tenupasaṅkamiṁsu. Tena kho
 pana samayena āyasmā sāgato bhagavato upaṭṭhāko hoti.
 Athakho tāni asīti gāmikasahassāni yenāyasmā sāgato
 tenupasaṅkamiṁsu upasaṅkamitvā āyasmantaṁ sāgataṁ < PTS. Vin  I , 180 >etadavocuṁ imāni
 bhante asīti gāmikasahassāni idhūpasaṅkantāni 4- bhagavantaṁ dassanāya
 sādhu mayaṁ bhante labheyyāma bhagavantaṁ dassanāyāti. Tenahi
 tumhe āyasmanto muhuttaṁ idheva tāva hotha yāvāhaṁ bhagavantaṁ
 paṭivedemīti. Athakho āyasmā sāgato tesaṁ asītiyā
 gāmikasahassānaṁ purato pekkhamānānaṁ pāṭikāya nimmujjitvā bhagavato
 purato ummujjitvā bhagavantaṁ etadavoca imāni bhante asīti
 gāmikasahassāni idhūpasaṅkantāni 5- bhagavantaṁ dassanāya yassadāni
 bhante bhagavā kālaṁ maññatīti. Tenahi tvaṁ sāgata vihārappacchāyāyaṁ
 āsanaṁ paññāpehīti. Evaṁ bhanteti kho āyasmā

  *  *  *  *  *  *
  Footnote:1 Ma. Yu. addasa. 2 Po. disvāna. 3 Ma. Yu. taṁ bhagavantaṁ.
 4-5 Ma. idhūpasaṅkamantāni.
-------------------------------------------------
[page 003]
 Sāgato bhagavato paṭissuṇitvā pīṭhaṁ gahetvā bhagavato purato
 nimmujjitvā tesaṁ asītiyā gāmikasahassānaṁ purato pekkhamānānaṁ
 pāṭikāya ummujjitvā vihārappacchāyāyaṁ āsanaṁ paññāpesi.
 Athakho bhagavā vihārā nikkhamitvā vihārappacchāyāyaṁ paññatte
 āsane nisīdi. Athakho tāni asīti gāmikasahassāni yena bhagavā
 tenupasaṅkamiṁsu upasaṅkamitvā bhagavantaṁ abhivādetvā ekamantaṁ
 nisīdiṁsu. Athakho tāni asīti gāmikasahassāni āyasmantaṁyeva sāgataṁ
 samannāharanti no tathā bhagavantaṁ. Athakho bhagavā tesaṁ asītiyā
 gāmikasahassānaṁ cetasā cetoparivitakkamaññāya āyasmantaṁ sāgataṁ
 āmantesi tenahi tvaṁ sāgata bhiyyoso mattāya uttarimanussadhammaṁ
 iddhipāṭihāriyaṁ dassehīti. Evaṁ bhanteti kho āyasmā
 sāgato bhagavato paṭissuṇitvā vehāsaṁ abbhuggantvā ākāse
 antalikkhe caṅkamatipi tiṭṭhatipi nisīdatipi seyyaṁpi kappeti padhūpāyatipi 1-
 pajjalatipi antaradhāyatipi. Athakho āyasmā sāgato ākāse
 antalikkhe anekavihitaṁ uttarimanussadhammaṁ iddhipāṭihāriyaṁ dassetvā
 bhagavato pādesu sirasā nipatitvā bhagavantaṁ etadavoca satthā me
 bhante bhagavā sāvakohamasmi satthā me bhante bhagavā
 sāvakohamasmīti. Athakho tāni asīti gāmikasahassāni acchariyaṁ vata
 bho abbhutaṁ vata bho sāvako hi 2- nāma evaṁmahiddhiko bhavissati
 evaṁmahānubhāvo aho nūna satthāti bhagavantaṁyeva samannāharanti

  *  *  *  *  *  *
  Footnote:1 Ma. dhūmāyatipi. Yu. dhūpāyatipi. 2 Ma. Yu. pi.
-------------------------------------------------
[page 004]
 No tathā āyasmantaṁ sāgataṁ. Athakho bhagavā tesaṁ asītiyā
 gāmikasahassānaṁ cetasā cetoparivitakkamaññāya anupubbīkathaṁ kathesi
 seyyathīdaṁ dānakathaṁ sīlakathaṁ < PTS. Vin  I , 181 >saggakathaṁ kāmānaṁ ādīnavaṁ okāraṁ
 saṅkilesaṁ nekkhamme ānisaṁsaṁ pakāsesi. Yadā te bhagavā
 aññāsi kallacitte muducitte vinīvaraṇacitte udaggacitte
 pasannacitte atha yā buddhānaṁ sāmukkaṁsikā dhammadesanā taṁ pakāsesi
 dukkhaṁ samudayaṁ nirodhaṁ maggaṁ. Seyyathāpi nāma suddhaṁ vatthaṁ apagatakāḷakaṁ
 sammadeva rajanaṁ paṭiggaṇheyya evameva tesaṁ asītiyā
 gāmikasahassānaṁ tasmiṁyeva āsane virajaṁ vītamalaṁ dhammacakkhuṁ udapādi
 yaṅkiñci samudayadhammaṁ sabbantaṁ nirodhadhammanti. Te diṭṭhadhammā
 pattadhammā viditadhammā pariyogāḷhadhammā tiṇṇavicikicchā
 vigatakathaṁkathā vesārajjappattā aparappaccayā satthu sāsane bhagavantaṁ
 etadavocuṁ abhikkantaṁ bhante abhikkantaṁ bhante seyyathāpi
 bhante nikkujjitaṁ vā ukkujjeyya paṭicchannaṁ vā vivareyya
 mūḷhassa vā maggaṁ ācikkheyya andhakāre vā telappajjotaṁ
 dhāreyya cakkhumanto rūpāni dakkhantīti evameva bhagavatā
 anekapariyāyena dhammo pakāsito ete mayaṁ bhante bhagavantaṁ
 saraṇaṁ gacchāma dhammañca bhikkhusaṅghañca upāsake no bhagavā dhāretu
 ajjatagge pāṇupete saraṇaṅgateti.
     [2] Athakho soṇassa koḷivisassa etadahosi yathā yathā kho
-------------------------------------------------
[page 005]
 Ahaṁ bhagavatā dhammaṁ desitaṁ ājānāmi nayidaṁ sukaraṁ agāraṁ
 ajjhāvasatā ekantaparipuṇṇaṁ ekantaparisuddhaṁ saṅkhalikhitaṁ brahmacariyaṁ
 carituṁ yannūnāhaṁ kesamassuṁ ohāretvā kāsāyāni vatthāni
 acchādetvā agārasmā anagāriyaṁ pabbajeyyanti. Athakho tāni
 asīti gāmikasahassāni bhagavato bhāsitaṁ abhinanditvā anumoditvā
 uṭṭhāyāsanā bhagavantaṁ abhivādetvā padakkhiṇaṁ katvā pakkamiṁsu.
 Athakho soṇo koḷiviso acirapakkantesu asītiyā gāmikasahassesu
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho soṇo koḷiviso
 bhagavantaṁ etadavoca yathā yathāhaṁ bhante bhagavatā dhammaṁ desitaṁ
 ājānāmi nayidaṁ sukaraṁ agāraṁ ajjhāvasatā ekantaparipuṇṇaṁ
 ekantaparisuddhaṁ saṅkhalikhitaṁ brahmacariyaṁ carituṁ icchāmahaṁ bhante
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajituṁ pabbājetu maṁ bhante bhagavāti. Alattha
 kho soṇo koḷiviso bhagavato santike pabbajjaṁ alattha upasampadaṁ.
 Acirupasampanno < PTS. Vin  I , 182 >ca panāyasmā soṇo sītavane viharati. Tassa
 accāraddhaviriyassa caṅkamato pādā bhijjiṁsu. Caṅkamo lohitena
 phuṭṭho 1- hoti seyyathāpi gavāghātanaṁ. Athakho āyasmato
 soṇassa rahogatassa paṭisallīnassa evaṁ cetaso parivitakko udapādi

  *  *  *  *  *  *
  Footnote:1 Ma. Yu. phuṭo.
-------------------------------------------------
[page 006]
 Ye kho keci bhagavato sāvakā āraddhaviriyā viharanti ahantesaṁ
 aññataro atha ca pana me nānupādāya āsavehi cittaṁ vimuccati
 saṁvijjanti kho pana me kule bhogā sakkā bhoge ca bhuñjituṁ
 puññāni ca kātuṁ yannūnāhaṁ hīnāyāvattitvā bhoge ca bhuñjeyyaṁ
 puññāni ca kareyyanti. Athakho bhagavā āyasmato soṇassa
 cetasā cetoparivitakkamaññāya seyyathāpi nāma balavā puriso
 sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
 evameva gijjhakūṭe pabbate antarahito sītavane pāturahosi.
 Athakho bhagavā sambahulehi bhikkhūhi saddhiṁ senāsanacārikaṁ
 āhiṇḍanto yenāyasmato soṇassa caṅkamo tenupasaṅkami. Addasā 1-
 kho bhagavā āyasmato soṇassa caṅkamaṁ lohitena phuṭṭhaṁ 2- disvāna
 bhikkhū āmantesi kassa nvāyaṁ bhikkhave caṅkamo lohitena phuṭṭho
 seyyathāpi gavāghātananti. Āyasmato bhante soṇassa
 accāraddhaviriyassa caṅkamato pādā bhijjiṁsu tassāyaṁ caṅkamo lohitena
 phuṭṭho seyyathāpi gavāghātananti. Athakho bhagavā yenāyasmato
 soṇassa vihāro tenupasaṅkami upasaṅkamitvā paññatte āsane
 nisīdi. Āyasmāpi kho soṇo bhagavantaṁ abhivādetvā ekamantaṁ
 nisīdi. Ekamantaṁ nisinnaṁ kho āyasmantaṁ soṇaṁ bhagavā etadavoca
 nanu te soṇa rahogatassa paṭisallīnassa evaṁ cetaso parivitakko
 udapādi ye kho keci bhagavato sāvakā āraddhaviriyā viharanti

  *  *  *  *  *  *
  Footnote:1 Ma. Yu. addasa. 2 Ma. Yu. phuṭaṁ. sabbattha īdisameva.
-------------------------------------------------
[page 007]
 Ahantesaṁ aññataro atha ca pana me nānupādāya āsavehi
 cittaṁ vimuccati saṁvijjanti kho pana me kule bhogā sakkā
 bhoge ca bhuñjituṁ puññāni ca kātuṁ yannūnāhaṁ hīnāyāvattitvā
 bhoge ca bhuñjeyyaṁ puññāni ca kareyyanti. Evaṁ bhanteti.
 Taṁ kiṁ maññasi soṇa kusalo tvaṁ pubbe āgārikabhūto vīṇāya
 tantissareti. Evaṁ bhanteti. Taṁ kiṁ maññasi soṇa yadā
 te vīṇāya tantiyo accāyikā 1- honti apinu te vīṇā tasmiṁ
 samaye saravatī vā hoti kammaññā vāti. No hetaṁ bhanteti.
 Taṁ kiṁ maññasi soṇa yadā te vīṇāya tantiyo atisithilā
 honti apinu te vīṇā tasmiṁ samaye saravatī vā hoti kammaññā
 vāti. No hetaṁ bhanteti. Taṁ kiṁ maññasi soṇa yadā te
 vīṇāya tantiyo neva accāyikā honti nātisithilā same guṇe
 patiṭṭhitā apinu te vīṇā tasmiṁ samaye saravatī vā hoti
 kammaññā vāti. Evaṁ bhanteti. Evameva kho soṇa
 accāraddhaviriyaṁ uddhaccāya saṁvattati < PTS. Vin  I , 183 >atilīnaviriyaṁ kosajjāya saṁvattati
 tasmātiha tvaṁ soṇa viriyasamataṁ adhiṭṭhāhi 2- indriyānañca
 samataṁ paṭivijjha tattha ca nimittaṁ gaṇhāhīti. Evaṁ bhanteti kho
 āyasmā soṇo bhagavato paccassosi. Athakho bhagavā āyasmantaṁ
 soṇaṁ iminā ovādena ovaditvā seyyathāpi nāma balavā

  *  *  *  *  *  *
  Footnote:1 Ma. Yu. accāyatā. 2 Ma. Yu. adhiṭṭhaha.
-------------------------------------------------
[page 008]
 Puriso sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
 evameva sītavane āyasmato soṇassa pamukhe antarahito
 gijjhakūṭe pabbate pāturahosi. Athakho āyasmā soṇo aparena
 samayena viriyasamataṁ adhiṭṭhāsi indriyānañca samataṁ paṭivijjhi tattha
 ca nimittaṁ aggahesi. Athakho āyasmā soṇo eko vūpakaṭṭho
 appamatto ātāpī pahitatto viharanto nacirasseva yassatthāya
 kulaputtā 1- sammadeva agārasmā anagāriyaṁ pabbajanti 2- tadanuttaraṁ
 brahmacariyapariyosānaṁ diṭṭhe va dhamme sayaṁ abhiññā sacchikatvā
 upasampajja vihāsi khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti abbhaññāsi 3-. Aññataro ca
 panāyasmā soṇo arahataṁ ahosi.
      [3] Athakho āyasmato soṇassa arahattaṁ pattassa etadahosi
 yannūnāhaṁ bhagavato santike aññaṁ byākareyyanti. Athakho āyasmā
 soṇo yena bhagavā tenupasaṅkami upasaṅkamitvā bhagavantaṁ
 abhivādetvā ekamantaṁ nisīdi. Ekamantaṁ nisinno kho āyasmā
 soṇo bhagavantaṁ etadavoca yo so bhante bhikkhu arahaṁ khīṇāsavo
 vusitavā katakaraṇīyo ohitabhāro anuppattasadattho parikkhīṇabhavasaṁyojano
 sammadaññāvimutto so chaṭṭhānāni adhimutto hoti
 nekkhammādhimutto hoti pavivekādhimutto hoti abyāpajjhādhimutto
 hoti upādānakkhayādhimutto hoti taṇhakkhayādhimutto

  *  *  *  *  *  *
  Footnote:1 Ma. kulaputto. 2 Ma. pabbajati. 3 Po. Ma. abhiññāsi.
-------------------------------------------------
[page 009]
 Hoti asammohādhimutto hoti siyā kho pana bhante idhekaccassa
 āyasmato evamassa kevalaṁ saddhāmattakaṁ nūna ayamāyasmā
 nissāya nekkhammādhimuttoti na kho panetaṁ bhante evaṁ daṭṭhabbaṁ
 khīṇāsavo bhante bhikkhu vusitavā katakaraṇīyo karaṇīyamattānaṁ
 asamanupassanto katassa vā paṭicayaṁ khayā rāgassa vītarāgattā
 nekkhammādhimutto hoti khayā dosassa vītadosattā nekkhammādhimutto
 hoti khayā mohassa vītamohattā nekkhammādhimutto hoti siyā
 kho pana bhante idhekaccassa āyasmato evamassa lābhasakkārasilokaṁ
 nūna ayamāyasmā nikāmayamāno < PTS. Vin  I , 184 >pavivekādhimuttoti 1- na
 kho panetaṁ bhante evaṁ daṭṭhabbaṁ khīṇāsavo bhante bhikkhu
 vusitavā katakaraṇīyo karaṇīyamattānaṁ asamanupassanto katassa vā
 paṭicayaṁ khayā rāgassa vītarāgattā pavivekādhimutto hoti khayā
 dosassa vītadosattā pavivekādhimutto hoti khayā mohassa
 vītamohattā pavivekādhimutto hoti siyā kho pana bhante idhekaccassa
 āyasmato evamassa sīlabbataparāmāsaṁ nūna ayamāyasmā sārato
 paccāgacchanto abyāpajjhādhimuttoti 2- na kho panetaṁ bhante
 evaṁ daṭṭhabbaṁ khīṇāsavo bhante bhikkhu vusitavā katakaraṇīyo
 karaṇīyamattānaṁ asamanupassanto katassa vā paṭicayaṁ khayā rāgassa
 vītarāgattā abyāpajjhādhimutto hoti khayā dosassa vītadosattā
 abyāpajjhādhimutto hoti khayā mohassa vītamohattā

  *  *  *  *  *  *
  Footnote:1 Ma. pavivekādhimutto hoti. 2 Ma. abyāpajjhādhimutto hoti.
-------------------------------------------------
[page 010]
 Abyāpajjhādhimutto hoti khayā rāgassa vītarāgattā upādānakkhayādhimutto
 hoti khayā dosassa vītadosattā upādānakkhayādhimutto
 hoti khayā mohassa vītamohattā upādānakkhayādhimutto hoti
 khayā rāgassa vītarāgattā taṇhakkhayādhimutto hoti khayā dosassa
 vītadosattā taṇhakkhayādhimutto hoti khayā mohassa vītamohattā
 taṇhakkhayādhimutto hoti khayā rāgassa vītarāgattā
 asammohādhimutto hoti khayā dosassa vītadosattā asammohādhimutto
 hoti khayā mohassa vītamohattā asammohādhimutto hoti
 evaṁ sammāvimuttacittacittassa bhante bhikkhuno bhusā cepi
 cakkhuviññeyyā rūpā cakkhussa āpāthaṁ āgacchanti nevassa cittaṁ
 pariyādiyanti amissīkatamevassa cittaṁ hoti ṭhitaṁ āneñjappattaṁ 1-
 vayañcassānupassati bhusā cepi sotaviññeyyā saddā ...
 Ghānaviññeyyā gandhā ... Jivhāviññeyyā rasā ... Kāyaviññeyyā
 phoṭṭhabbā ... Manoviññeyyā dhammā manassa āpāthaṁ
 āgacchanti nevassa cittaṁ pariyādiyanti amissīkatamevassa cittaṁ
 hoti ṭhitaṁ āneñjappattaṁ vayañcassānupassati seyyathāpi bhante
 selo pabbato acchiddo asusiro ekaghano puratthimāya cepi
 disāya āgaccheyya bhusā vātavuṭṭhi neva naṁ saṅkampeyya na
 sampakampeyya na sampavedheyya pacchimāya cepi disāya āgaccheyya

  *  *  *  *  *  *
  Footnote:1 Sī. Yu. ānejjappattaṁ.
-------------------------------------------------
[page 011]
 Bhusā vātavuṭṭhi .pe. Uttarāya cepi disāya āgaccheyya bhusā
 vātavuṭṭhi .pe. Dakkhiṇāya cepi disāya āgaccheyya bhusā
 vātavuṭṭhi neva naṁ saṅkampeyya na sampakampeyya na sampavedheyya
 evameva kho bhante evaṁ sammāvimuttacittassa bhikkhuno bhusā cepi
 cakkhuviññeyyā rūpā cakkhussa āpāthaṁ āgacchanti nevassa cittaṁ
 pariyādiyanti amissīkatamevassa cittaṁ hoti ṭhitaṁ āneñjappattaṁ
 vayañcassānupassati bhusā cepi sotaviññeyyā saddā ...
 Ghānaviññeyyā gandhā ... Jivhāviññeyyā rasā ... Kāyaviññeyyā
 phoṭṭhabbā ... Manoviññeyyā dhammā manassa āpāthaṁ āgacchanti
 nevassa cittaṁ pariyādiyanti amissīkatamevassa cittaṁ hoti ṭhitaṁ
 āneñjappattaṁ vayañcassānupassatīti.
      [4] Nekkhammaṁ adhimuttassa pavivekañca cetaso
          abyāpajjhādhimuttassa upādānakkhayassa ca
          taṇhakkhayādhimuttassa asammohañca cetaso
          disvā āyatanuppādaṁ sammā cittaṁ vimuccati
          tassa sammāvimuttassa santacittassa bhikkhuno
          katassa paṭicayo natthi karaṇīyaṁ na vijjati.
          Selo yathā ekaghano vātena na samīrati
          evaṁ rūpā rasā saddā gandhā phassā ca kevalā
          iṭṭhā dhammā aniṭṭhā ca nappavedhenti tādino
-------------------------------------------------
[page 012]
          Ṭhitaṁ cittaṁ vippamuttaṁ vayañcassānupassatīti.
      [5] Athakho bhagavā bhikkhū āmantesi evaṁ kho bhikkhave
 kulaputtā aññaṁ byākaronti attho ca vutto attā ca
 anupanīto atha ca panidhekacce moghapurisā hasamānakaṁ maññe
 aññaṁ byākaronti te pacchā vighātaṁ āpajjantīti. Athakho
 bhagavā āyasmantaṁ soṇaṁ āmantesi tvaṁ khosi soṇa sukhumālo
 anujānāmi te soṇa ekapalāsikaṁ upāhananti. Ahaṁ kho bhante
 asītisakaṭavāhe hiraññaṁ 1- ohāya agārasmā anagāriyaṁ pabbajito
 sattahatthikañca anīkaṁ [2]- tassa me bhavissanti vattāro soṇo
 koḷiviso asītisakaṭavāhe hiraññaṁ 3- ohāya agārasmā anagāriyaṁ
 pabbajito sattahatthikañca anīkaṁ sodānāyaṁ ekapalāsikāsu
 upāhanāsu sattoti sace bhagavā bhikkhusaṅghassa anujānissati ahaṁpi
 paribhuñjissāmi no ce bhagavā bhikkhusaṅghassa anujānissati ahaṁpi
 na paribhuñjissāmīti. Athakho bhagavā etasmiṁ nidāne etasmiṁ
 pakaraṇe 4- dhammiṁ kathaṁ katvā bhikkhū āmantesi anujānāmi bhikkhave
 ekapalāsikaṁ upāhanaṁ na bhikkhave diguṇā upāhanā dhāretabbā
 na tiguṇā upāhanā dhāretabbā na gaṇaṅgaṇupāhanā dhāretabbā
 yo dhāreyya āpatti dukkaṭassāti.
      [6] Tena kho pana samayena chabbaggiyā bhikkhū sabbanīlikā
 upāhanāyo dhārenti .pe. Sabbapītikā upāhanāyo dhārenti.

  *  *  *  *  *  *
  Footnote:1-3 Ma. hiraññe. 2 Ma. athāhaṁ bhante ekapalāsikaṁ ce pariharissāmīti dissati.
 4 Yu. etasmiṁ pakaraṇeti ime pāṭhā na dissanti.
-------------------------------------------------
[page 013]
 Sabbalohitikā upāhanāyo dhārenti. Sabbamañjeṭṭhikā 1-
 upāhanāyo dhārenti. Sabbakaṇhā upāhanāyo dhārenti.
 Sabbamahāraṅgarattā upāhanāyo dhārenti. Sabbamahānāmarattā
 upāhanāyo dhārenti. Manussā ujjhāyanti khīyanti vipācenti
 seyyathāpi gihī kāmabhoginoti. Bhagavato etamatthaṁ ārocesuṁ.
 Na bhikkhave sabbanīlikā upāhanā dhāretabbā na sabbapītikā
 upāhanā dhāretabbā na sabbalohitikā upāhanā dhāretabbā
 na sabbamañjeṭṭhikā upāhanā dhāretabbā na sabbakaṇhā
 upāhanā dhāretabbā na sabbamahāraṅgarattā upāhanā
 dhāretabbā na sabbamahānāmarattā upāhanā dhāretabbā yo
 dhāreyya āpatti dukkaṭassāti. Tena kho pana samayena
 chabbaggiyā < PTS. Vin  I , 186 >bhikkhū nīlakavaddhikā upāhanāyo dhārenti. Pītakavaddhikā
 upāhanāyo dhārenti. Lohitakavaddhikā upāhanāyo dhārenti.
 Mañjeṭṭhikavaddhikā upāhanāyo dhārenti. Kaṇhavaddhikā
 upāhanāyo dhārenti. Mahāraṅgarattavaddhikā 2- upāhanāyo dhārenti.
 Mahānāmarattavaddhikā upāhanāyo dhārenti. Manussā ujjhāyanti
 khīyanti vipācenti seyyathāpi gihī kāmabhoginoti. Bhagavato
 etamatthaṁ ārocesuṁ. Na bhikkhave nīlakavaddhikā upāhanā
 dhāretabbā na pītakavaddhikā upāhanā dhāretabbā na lohitakavaddhikā
 upāhanā dhāretabbā na mañjiṭṭhikāvaddhikā *- upāhanā dhāretabbā

  *  *  *  *  *  *
  Footnote:1 Ma. mañceṭṭhikā. sabbattha īdisameva. 2 Ma. sabbamahāraṅgarattavaddhikā.
 * gdīthūka nācāpeḌna mañjeṭṭhikavaddhikā
-------------------------------------------------
[page 014]
 Na kaṇhavaddhikā upāhanā dhāretabbā na mahāraṅgarattavaddhikā
 upāhanā dhāretabbā na mahānāmarattavaddhikā upāhanā
 dhāretabbā yo dhāreyya āpatti dukkaṭassāti. Tena kho pana
 samayena chabbaggiyā bhikkhū khallakavaddhā upāhanāyo dhārenti.
 Puṭavaddhā upāhanāyo dhārenti. Pāliguṇṭhimā upāhanāyo
 dhārenti. Tūlapuṇṇikā upāhanāyo dhārenti. Tittirapattikā
 upāhanāyo dhārenti. Meṇḍavisāṇavaddhikā upāhanāyo dhārenti.
 Ajavisāṇavaddhikā upāhanāyo dhārenti. Vicchikāḷikā upāhanāyo
 dhārenti. Morapiñjaparisibbitā 1- upāhanāyo dhārenti. Citrā
 upāhanāyo dhārenti. Manussā ujjhāyanti khīyanti vipācenti
 seyyathāpi gihī kāmabhoginoti. Bhagavato etamatthaṁ ārocesuṁ.
 Na bhikkhave khallakavaddhā upāhanā dhāretabbā na puṭavaddhā
 upāhanā dhāretabbā na pāliguṇṭhimā upāhanā dhāretabbā
 na tūlapuṇṇikā upāhanā dhāretabbā na tittirapattikā upāhanā
 dhāretabbā na meṇḍavisāṇavaddhikā upāhanā dhāretabbā na
 ajavisāṇavaddhikā upāhanā dhāretabbā na vicchikāḷikā upāhanā
 dhāretabbā na morapiñjaparisibbitā upāhanā dhāretabbā na
 citrā upāhanā dhāretabbā yo dhāreyya āpatti dukkaṭassāti.
 Tena kho pana samayena chabbaggiyā bhikkhū sīhacammaparikkhaṭā
 upāhanāyo dhārenti. Byagghacammaparikkhaṭā upāhanāyo

  *  *  *  *  *  *
  Footnote:1 Yu. -pijjha-. Ma. -piñcha-.
-------------------------------------------------
[page 015]
 Dhārenti. Dīpicammaparikkhaṭā upāhanāyo dhārenti.
 Ajinacammaparikkhaṭā upāhanāyo dhārenti. Uddacammaparikkhaṭā
 upāhanāyo dhārenti. Majjāricammaparikkhaṭā 1- upāhanāyo dhārenti.
 Kāḷakacammaparikkhaṭā upāhanāyo dhārenti. Ulūkacammaparikkhaṭā 2-
 upāhanāyo dhārenti. Manussā ujjhāyanti khīyanti vipācenti
 seyyathāpi gihī kāmabhoginoti. Bhagavato etamatthaṁ ārocesuṁ.
 Na bhikkhave sīhacammaparikkhaṭā upāhanā dhāretabbā na
 byagghacammaparikkhaṭā upāhanā dhāretabbā na dīpicammaparikkhaṭā
 upāhanā dhāretabbā na ajinacammaparikkhaṭā upāhanā dhāretabbā
 na uddacammaparikkhaṭā upāhanā dhāretabbā na majjāricammaparikkhaṭā
 upāhanā dhāretabbā na kāḷakacammaparikkhaṭā upāhanā
 dhāretabbā na ulūkacammaparikkhaṭā upāhanā dhāretabbā yo
 dhāreyya āpatti dukkaṭassāti.
      [7] Athakho bhagavā pubbaṇhasamayaṁ nivāsetvā pattacīvaramādāya
 rājagahaṁ piṇḍāya pāvisi aññatarena bhikkhunā pacchāsamaṇena.
 Athakho so bhikkhu khañjamāno bhagavantaṁ piṭṭhito piṭṭhito anubandhi.
 Addasā kho aññataro upāsako gaṇaṅgaṇupāhanaṁ ārohitvā
 bhagavantaṁ dūrato va āgacchantaṁ disvāna upāhanā orohitvā
 yena bhagavā tenupasaṅkami upasaṅkamitvā bhagavantaṁ abhivādetvā
 yena so bhikkhu tenupasaṅkami upasaṅkamitvā taṁ bhikkhuṁ

  *  *  *  *  *  *
  Footnote:1 Ma. mañjāri-. 2 Ma. uvaka-.
-------------------------------------------------
[page 016]
 Abhivādetvā etadavoca kissa bhante ayyo khañjatīti. < PTS. Vin  I , 187 >Pādā me
 āvuso phālitāti. Gaṇha 1- bhante upāhanāyoti. Alaṁ āvuso
 paṭikkhittā bhagavatā gaṇaṅgaṇupāhanāti. Gaṇhāhetā bhikkhu
 upāhanāyoti. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi anujānāmi bhikkhave omukkaṁ
 gaṇaṅgaṇupāhanaṁ na bhikkhave navā gaṇaṅgaṇupāhanā dhāretabbā
 yo dhāreyya āpatti dukkaṭassāti.
      [8] Tena kho pana samayena bhagavā ajjhokāse anupāhano
 caṅkamati. Satthā anupāhano caṅkamatīti therā bhikkhū anupāhanā
 caṅkamanti. Chabbaggiyā bhikkhū satthari anupāhane caṅkamamāne
 theresupi bhikkhūsu anupāhanesu caṅkamamānesu saupāhanā caṅkamanti.
 Ye te bhikkhū appicchā .pe. Te ujjhāyanti khīyanti vipācenti
 kathaṁ hi nāma chabbaggiyā bhikkhū satthari anupāhane caṅkamamāne theresupi
 bhikkhūsu anupāhanesu caṅkamamānesu saupāhanā caṅkamissantīti.
 Athakho te bhikkhū bhagavato etamatthaṁ ārocesuṁ. Saccaṁ kira
 bhikkhave chabbaggiyā bhikkhū satthari anupāhane caṅkamamāne theresupi
 bhikkhūsu anupāhanesu caṅkamamānesu saupāhanā caṅkamantīti. Saccaṁ
 bhagavāti. Vigarahi buddho bhagavā kathaṁ hi nāma te bhikkhave
 moghapurisā satthari anupāhane caṅkamamāne theresupi bhikkhūsu
 anupāhanesu caṅkamamānesu saupāhanā caṅkamissanti ime hi nāma

  *  *  *  *  *  *
  Footnote:1 Ma. Yu. handa.
-------------------------------------------------
[page 017]
 Bhikkhave gihino odātavasanā 1- abhijīvanikassa 2- sippassa kāraṇā
 ācariyesu sagāravā sappatissā sabhāgavuttikā viharissanti idha
 kho taṁ bhikkhave sobhetha yaṁ tumhe evaṁ svākkhāte dhammavinaye
 pabbajitā samānā ācariyesu ācariyamattesu upajjhāyesu
 upajjhāyamattesu sagāravā sappatissā sabhāgavuttikā vihareyyātha
 netaṁ bhikkhave appasannānaṁ vā pasādāya .pe. Vigarahitvā dhammiṁ
 kathaṁ katvā bhikkhū āmantesi na bhikkhave ācariyesu ācariyamattesu
 upajjhāyesu upajjhāyamattesu anupāhanesu caṅkamamānesu saupāhanena
 caṅkamitabbaṁ yo caṅkameyya āpatti dukkaṭassa na [3]- bhikkhave
 ajjhārāme upāhanā dhāretabbā yo dhāreyya āpatti
 dukkaṭassāti.
      [9] Tena kho pana samayena aññatarassa bhikkhuno pādakhīlābādho
 hoti. Bhikkhū taṁ bhikkhuṁ pariggahetvā uccāraṁpi passāvaṁpi
 nikkhāmenti. Addasā kho bhagavā < PTS. Vin  I , 188 >senāsanacārikaṁ āhiṇḍanto te
 bhikkhū taṁ bhikkhuṁ pariggahetvā uccāraṁpi passāvaṁpi nikkhāmente
 disvāna yena te bhikkhū tenupasaṅkami upasaṅkamitvā te bhikkhū
 etadavoca kiṁ imassa bhikkhave bhikkhuno ābādhoti. Imassa
 bhante āyasmato pādakhīlābādho imaṁ mayaṁ pariggahetvā uccāraṁpi
 passāvaṁpi nikkhāmemāti.
      [10] Athakho bhagavā etasmiṁ nidāne etasmiṁ pakaraṇe dhammiṁ

  *  *  *  *  *  *
  Footnote:1 Ma. odātavatthavasanakā. 2 Ma. abhijīvinikassa. 3 Ma. Yu. ca.
-------------------------------------------------
[page 018]
 Kathaṁ katvā bhikkhū āmantesi anujānāmi bhikkhave yassa pādā
 vā dukkhā pādā vā phālitā pādakhīlābādho vā upāhanaṁ
 dhāretunti. Tena kho pana samayena bhikkhū adhotehi pādehi
 mañcaṁpi pīṭhaṁpi abhirūhanti cīvarampi senāsanampi dussati. Bhagavato
 etamatthaṁ ārocesuṁ. Anujānāmi bhikkhave idāni mañcaṁ vā
 pīṭhaṁ vā abhirūhissāmīti upāhanaṁ dhāretunti. Tena kho pana
 samayena bhikkhū rattiyā 1- [1]- uposathaggaṁpi sannisajjaṁpi gacchantā
 andhakāre khāṇuṁpi kaṇṭakaṁpi akkamanti pādā dukkhā honti. Bhagavato
 etamatthaṁ ārocesuṁ. Anujānāmi bhikkhave ajjhārāme upāhanaṁ
 dhāretuṁ ukkaṁ padīpaṁ kattaradaṇḍanti. Tena kho pana samayena
 chabbaggiyā bhikkhū rattiyā paccūsasamayaṁ paccuṭṭhāya kaṭṭhapādukāyo
 abhirūhitvā ajjhokāse caṅkamanti uccāsaddā mahāsaddā
 khaṭakhaṭasaddā anekavihitaṁ tiracchānakathaṁ kathentā seyyathīdaṁ rājakathaṁ
 corakathaṁ mahāmattakathaṁ senākathaṁ bhayakathaṁ 2- yuddhakathaṁ annakathaṁ
 pānakathaṁ vatthakathaṁ sayanakathaṁ mālākathaṁ gandhakathaṁ ñātikathaṁ yānakathaṁ
 gāmakathaṁ nigamakathaṁ nagarakathaṁ janapadakathaṁ itthīkathaṁ purisakathaṁ sūrakathaṁ
 visikhākathaṁ kumbhaṭṭhānakathaṁ pubbapetakathaṁ nānattakathaṁ lokakkhāyikaṁ
 samuddakkhāyikaṁ itibhavābhavakathaṁ iti vā kīṭakaṁpi akkamitvā mārenti
 bhikkhūpi samādhimhā cāventi. Ye te bhikkhū appicchā .pe.
 Te ujjhāyanti khīyanti vipācenti kathaṁ hi nāma chabbaggiyā bhikkhū

  *  *  *  *  *  *
  Footnote:1 Po. Ma. rattiyo. 2 Ma. sabhākathaṁ.
-------------------------------------------------
[page 019]
 Rattiyā paccūsasamayaṁ paccuṭṭhāya kaṭṭhapādukāyo abhirūhitvā
 ajjhokāse caṅkamissanti uccāsaddā mahāsaddā khaṭakhaṭasaddā
 anekavihitaṁ tiracchānakathaṁ kathentā seyyathīdaṁ rājakathaṁ corakathaṁ
 .pe. Itibhavābhavakathaṁ iti vā kīṭakaṁpi akkamitvā māressanti
 bhikkhūpi samādhimhā cāvessantīti. Athakho te bhikkhū bhagavato
 etamatthaṁ ārocesuṁ. Saccaṁ kira bhikkhave chabbaggiyā bhikkhū
 rattiyā paccūsasamayaṁ paccuṭṭhāya kaṭṭhapādukāyo abhirūhitvā
 ajjhokāse caṅkamanti uccāsaddā mahāsaddā khaṭakhaṭasaddā
 anekavihitaṁ tiracchānakathaṁ kathentā seyyathīdaṁ rājakathaṁ corakathaṁ
 .pe. < PTS. Vin  I , 189 >Itibhavābhavakathaṁ iti vā kīṭakaṁpi akkamitvā mārenti
 bhikkhūpi samādhimhā cāventīti. Saccaṁ bhagavāti .pe. Vigarahitvā
 dhammiṁ kathaṁ katvā bhikkhū āmantesi na bhikkhave kaṭṭhapādukā
 dhāretabbā yo dhāreyya āpatti dukkaṭassāti.
      [11] Athakho bhagavā rājagahe yathābhirantaṁ viharitvā yena
 bārāṇasī tena cārikaṁ pakkāmi anupubbena cārikaṁ caramāno
 yena bārāṇasī tadavasari. Tatra sudaṁ bhagavā bārāṇasiyaṁ viharati
 isipatane migadāye. Tena kho pana samayena chabbaggiyā bhikkhū
 bhagavatā kaṭṭhapādukā paṭikkhittāti tālataruṇe chedāpetvā
 tālapattapādukāyo dhārenti tāni tālataruṇāni chinnāni milāyanti.
 Manussā ujjhāyanti khīyanti vipācenti kathaṁ hi nāma samaṇā
-------------------------------------------------
[page 020]
 Sakyaputtiyā tālataruṇe chedāpetvā tālapattapādukāyo
 dhāressanti [1]- tālataruṇāni chinnāni milāyanti ekindriyaṁ samaṇā
 sakyaputtiyā jīvaṁ viheṭhentīti. Assosuṁ kho bhikkhū tesaṁ manussānaṁ
 ujjhāyantānaṁ khīyantānaṁ vipācentānaṁ. Athakho te bhikkhū bhagavato
 etamatthaṁ ārocesuṁ. Saccaṁ kira bhikkhave chabbaggiyā bhikkhū
 tālataruṇe chedāpetvā tālapattapādukāyo dhārenti tāni
 tālataruṇāni chinnāni milāyantīti. Saccaṁ bhagavāti. Vigarahi
 buddho bhagavā kathaṁ hi nāma te bhikkhave moghapurisā tālataruṇe
 chedāpetvā tālapattapādukāyo dhāressanti tāni tālataruṇāni
 chinnāni milāyanti jīvasaññino hi bhikkhave manussā rukkhasmiṁ
 netaṁ bhikkhave appasannānaṁ vā pasādāya .pe. Vigarahitvā dhammiṁ
 kathaṁ katvā bhikkhū āmantesi na bhikkhave tālapattapādukā
 dhāretabbā yo dhāreyya āpatti dukkaṭassāti. Tena kho
 pana samayena chabbaggiyā bhikkhū bhagavatā tālapattapādukā
 paṭikkhittāti veḷutaruṇe chedāpetvā veḷupattapādukāyo dhārenti
 tāni veḷutaruṇāni chinnāni milāyanti. Manussā ujjhāyanti
 khīyanti vipācenti kathaṁ hi nāma samaṇā sakyaputtiyā veḷutaruṇe
 chedāpetvā veḷupattapādukāyo dhāressanti tāni veḷutaruṇāni
 chinnāni milāyanti ekindriyaṁ samaṇā sakyaputtiyā jīvaṁ
 viheṭhentīti. Assosuṁ kho bhikkhū tesaṁ manussānaṁ ujjhāyantānaṁ

  *  *  *  *  *  *
  Footnote:1 Ma. Yu. tāni.
-------------------------------------------------
[page 021]
 Khīyantānaṁ vipācentānaṁ. Athakho te bhikkhū bhagavato etamatthaṁ
 ārocesuṁ .pe. Na bhikkhave veḷupattapādukā dhāretabbā yo
 dhāreyya āpatti dukkaṭassāti.
      [12] Athakho bhagavā bārāṇasiyaṁ yathābhirantaṁ viharitvā yena
 bhaddiyaṁ tena cārikaṁ pakkāmi anupubbena cārikaṁ caramāno
 yena bhaddiyaṁ < PTS. Vin  I , 190 >tadavasari. Tatra sudaṁ bhagavā bhaddiye viharati
 jātiyāvane. Tena kho pana samayena bhaddiyā bhikkhū anekavihitaṁ
 pādukamaṇḍanānuyogamanuyuttā viharanti tiṇapādukaṁ karontipi
 kārāpentipi muñjapādukaṁ karontipi kārāpentipi pabbajapādukaṁ
 karontipi kārāpentipi hintālapādukaṁ karontipi kārāpentipi
 kamalapādukaṁ karontipi kārāpentipi kambalapādukaṁ karontipi
 kārāpentipi riñcanti uddesaṁ paripucchaṁ adhisīlaṁ adhicittaṁ
 adhipaññaṁ. Ye te bhikkhū appicchā .pe. Te ujjhāyanti
 khīyanti vipācenti kathaṁ hi nāma bhaddiyā bhikkhū anekavihitaṁ
 pādukamaṇḍanānuyogamanuyuttā viharissanti tiṇapādukaṁ karissantipi
 kārāpessantipi muñjapādukaṁ karissantipi kārāpessantipi pabbajapādukaṁ
 karissantipi kārāpessantipi hintālapādukaṁ karissantipi
 kārāpessantipi kamalapādukaṁ karissantipi kārāpessantipi kambalapādukaṁ
 karissantipi kārāpessantipi riñcissanti uddesaṁ
 paripucchaṁ adhisīlaṁ adhicittaṁ adhipaññanti. Athakho te bhikkhū
-------------------------------------------------
[page 022]
 Bhagavato etamatthaṁ ārocesuṁ. Saccaṁ kira bhikkhave bhaddiyā bhikkhū
 anekavihitaṁ pādukamaṇḍanānuyogamanuyuttā viharanti tiṇapādukaṁ
 karontipi kārāpentipi muñjapādukaṁ karontipi kārāpentipi
 pabbajapādukaṁ karontipi kārāpentipi hintālapādukaṁ karontipi
 kārāpentipi kamalapādukaṁ karontipi kārāpentipi kambalapādukaṁ
 karontipi kārāpentipi riñcanti uddesaṁ paripucchaṁ adhisīlaṁ adhicittaṁ
 adhipaññanti. Saccaṁ bhagavāti. Vigarahi buddho bhagavā kathaṁ hi
 nāma te bhikkhave moghapurisā anekavihitaṁ pādukamaṇḍanānuyogamanuyuttā
 viharissanti tiṇapādukaṁ karissantipi kārāpessantipi
 muñjapādukaṁ karissantipi kārāpessantipi pabbajapādukaṁ karissantipi
 kārāpessantipi hintālapādukaṁ karissantipi kārāpessantipi kamalapādukaṁ
 karissantipi kārāpessantipi kambalapādukaṁ karissantipi
 kārāpessantipi riñcissanti uddesaṁ paripucchaṁ adhisīlaṁ adhicittaṁ
 adhipaññaṁ netaṁ bhikkhave appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 tiṇapādukā dhāretabbā na muñjapādukā dhāretabbā na pabbajapādukā
 dhāretabbā na hintālapādukā dhāretabbā na kamalapādukā
 dhāretabbā na kambalapādukā dhāretabbā na sovaṇṇamayā
 pādukā dhāretabbā na rūpiyamayā pādukā dhāretabbā
 na maṇimayā pādukā dhāretabbā na veḷuriyamayā pādukā dhāretabbā
-------------------------------------------------
[page 023]
 Na phalikamayā pādukā dhāretabbā na kaṁsamayā pādukā dhāretabbā
 na kācamayā pādukā dhāretabbā na tipumayā pādukā dhāretabbā
 na sīsamayā pādukā dhāretabbā na tambalohamayā pādukā
 dhāretabbā yo dhāreyya āpatti dukkaṭassa na ca bhikkhave
 kāci saṅkamanīyā pādukā dhāretabbā yo dhāreyya āpatti
 dukkaṭassa anujānāmi bhikkhave tisso pādukāyo dhuvaṭṭhāniyā
 asaṅkamanīyāyo vaccapādukaṁ passāvapādukaṁ ācamanapādukanti.
      [13] Athakho bhagavā bhaddiye yathābhirantaṁ viharitvā yena
 sāvatthī tena cārikaṁ pakkāmi anupubbena cārikaṁ caramāno
 yena sāvatthī tadavasari. Tatra sudaṁ bhagavā sāvatthiyaṁ viharati
 jetavane < PTS. Vin  I , 191 >anāthapiṇḍikassa ārāme. Tena kho pana samayena
 chabbaggiyā bhikkhū aciravatiyā nadiyā gāvīnaṁ tarantīnaṁ visāṇesupi
 gaṇhanti kaṇṇesupi gaṇhanti gīvāyapi gaṇhanti cheppāyapi 1-
 gaṇhanti piṭṭhiṁpi abhirūhanti rattacittāpi aṅgajātaṁ chupanti vacchatarīpi
 ogāhetvā mārenti. Manussā ujjhāyanti khīyanti vipācenti
 kathaṁ hi nāma samaṇā sakyaputtiyā gāvīnaṁ tarantīnaṁ visāṇesupi
 gahessanti kaṇṇesupi gahessanti gīvāyapi gahessanti cheppāyapi
 gahessanti piṭṭhiṁpi abhirūhissanti rattacittāpi aṅgajātaṁ chupissanti
 vacchatarīpi ogāhetvā māressanti seyyathāpi gihī kāmabhoginoti.
 Assosuṁ kho bhikkhū tesaṁ manussānaṁ ujjhāyantānaṁ

  *  *  *  *  *  *
  Footnote:1 Ma. cheppeti.
-------------------------------------------------
[page 024]
 Khīyantānaṁ vipācentānaṁ. Athakho te bhikkhū bhagavato etamatthaṁ
 ārocesuṁ. Na bhikkhave gāvīnaṁ visāṇesu gahetabbaṁ na kaṇṇesu
 gahetabbaṁ na gīvāya gahetabbaṁ na cheppāya gahetabbaṁ na piṭṭhi
 abhirūhitabbā yo abhirūheyya āpatti dukkaṭassa na ca
 bhikkhave rattacittena aṅgajātaṁ chupitabbaṁ yo chupeyya āpatti
 thullaccayassa na vacchatarī māretabbā yo māreyya yathādhammo
 kāretabboti.
      [14] Tena kho pana samayena chabbaggiyā bhikkhū yānena yāyanti
 itthīyuttenapi purisantarena purisayuttenapi itthantarena. Manussā
 ujjhāyanti khīyanti vipācenti seyyathāpi gaṅgāmahiyāyāti 1-.
 Bhagavato etamatthaṁ ārocesuṁ. Na bhikkhave yānena yāyitabbaṁ yo
 yāyeyya āpatti dukkaṭassāti. Tena kho pana samayena aññataro
 bhikkhu kosalesu janapadesu sāvatthiṁ gacchanto bhagavantaṁ dassanāya
 antarāmagge gilāno hoti. Athakho so bhikkhu maggā okkamma
 aññatarasmiṁ rukkhamūle nisīdi. Manussā taṁ bhikkhuṁ passitvā 2-
 etadavocuṁ kahaṁ bhante ayyo 3- gamissatīti. Sāvatthiṁ kho ahaṁ
 āvuso gamissāmi bhagavantaṁ dassanāyāti. Ehi bhante
 gamissāmāti 4-. Nāhaṁ āvuso sakkomi gilānomhīti. Ehi bhante
 yānaṁ abhirūhāti. Alaṁ āvuso paṭikkhittaṁ bhagavatā yānanti.
 Kukkuccāyanto yānaṁ nābhirūhi. Athakho so bhikkhu sāvatthiṁ gantvā

  *  *  *  *  *  *
  Footnote:1 Ma. Yu. kaṅgāmahiyāyāti. 2 Ma. Yu. disvā. 3 Ma. Yu. ayyo bhante.
 4 Ma. gamissāmīti.
-------------------------------------------------
[page 025]
 Bhikkhūnaṁ etamatthaṁ ārocesi. Bhikkhū bhagavato etamatthaṁ ārocesuṁ.
 Athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
 bhikkhū āmantesi anujānāmi bhikkhave gilānassa yānanti. Athakho
 bhikkhūnaṁ etadahosi < PTS. Vin  I , 192 >itthīyuttaṁ nu kho purisayuttaṁ nu khoti. Bhagavato
 etamatthaṁ ārocesuṁ. Anujānāmi bhikkhave purisayuttaṁ hatthavaṭṭakanti.
 Tena kho pana samayena aññatarassa bhikkhuno yānugghāṭena
 bāḷhataraṁ aphāsu ahosi. Bhagavato etamatthaṁ ārocesuṁ.
 Anujānāmi bhikkhave sivikaṁ pāṭaṅkinti.
      [15] Tena kho pana samayena chabbaggiyā bhikkhū uccāsayanamahāsayanāni
 dhārenti seyyathīdaṁ āsandiṁ pallaṅkaṁ goṇakaṁ
 cittakaṁ paṭikaṁ paṭilikaṁ tūlikaṁ vikatikaṁ uddhalomiṁ ekantalomiṁ kaṭissaṁ
 koseyyaṁ kuttakaṁ hatthattharaṁ assattharaṁ rathattharaṁ ajinappaveṇiṁ
 kaddalimigapavarapaccatharaṇaṁ sauttaracchadaṁ ubhatolohitakūpadhānaṁ. Manussā
 vihāracārikaṁ āhiṇḍantā passitvā ujjhāyanti khīyanti vipācenti
 seyyathāpi gihī kāmabhoginoti. Bhagavato etamatthaṁ ārocesuṁ.
 Na bhikkhave uccāsayanamahāsayanāni dhāretabbāni seyyathīdaṁ āsandi
 pallaṅko goṇako cittako paṭikā paṭalikā tūlikā vikatikā
 uddhalomī ekantalomī kaṭissaṁ koseyyaṁ kuttakaṁ hatthattharaṁ assattharaṁ
 rathattharaṁ ajinappaveṇi kaddalimigapavarapaccattharaṇaṁ sauttaracchadaṁ
 ubhatolohitakūpadhānaṁ yo dhāreyya āpatti dukkaṭassāti.
-------------------------------------------------
[page 026]
      [16] Tena kho pana samayena chabbaggiyā bhikkhū bhagavatā
 uccāsayanamahāsayanāni paṭikkhittānīti mahācammāni dhārenti sīhacammaṁ
 byagghacammaṁ dīpicammaṁ. Tāni mañcappamāṇenapi chinnāni honti
 pīṭhappamāṇenapi chinnāni honti antopi mañce paññattāni
 honti bahipi mañce paññattāni honti antopi pīṭhe paññattāni
 honti bahipi pīṭhe paññattāni honti. Manussā vihāracārikaṁ
 āhiṇḍantā passitvā ujjhāyanti khīyanti vipācenti seyyathāpi
 gihī kāmabhoginoti. Bhagavato etamatthaṁ ārocesuṁ. Na bhikkhave
 mahācammāni dhāretabbāni sīhacammaṁ byagghacammaṁ dīpicammaṁ yo
 dhāreyya āpatti dukkaṭassāti.
      [17] Tena kho pana samayena chabbaggiyā bhikkhū bhagavatā
 mahācammāni paṭikkhittānīti gocammāni dhārenti. Tāni
 mañcappamāṇenapi chinnāni honti pīṭhappamāṇenapi chinnāni honti
 antopi mañce paññattāni honti bahipi mañce paññattāni
 honti antopi pīṭhe paññattāni honti bahipi pīṭhe paññattāni
 honti. Aññataropi pāpabhikkhu aññatarassa pāpupāsakassa
 kulupako hoti. Athakho so pāpabhikkhu pubbaṇhasamayaṁ nivāsetvā
 pattacīvaramādāya yena tassa pāpupāsakassa nivesanaṁ < PTS. Vin  I , 193 >tenupasaṅkami
 upasaṅkamitvā paññatte āsane nisīdi. Athakho so pāpupāsako
 yena pāpabhikkhu tenupasaṅkami upasaṅkamitvā taṁ pāpabhikkhuṁ
-------------------------------------------------
[page 027]
 Abhivādetvā ekamantaṁ nisīdi. Tena kho pana samayena tassa
 pāpupāsakassa vacchako hoti taruṇo abhirūpo dassanīyo pāsādiko
 citro 1- seyyathāpi dīpicchāpo. Athakho so pāpabhikkhu taṁ vacchakaṁ
 sakkaccaṁ upanijjhāyati. Athakho so pāpupāsako taṁ pāpabhikkhuṁ
 etadavoca kissa bhante ayyo imaṁ vacchakaṁ sakkaccaṁ upanijjhāyatīti.
 Attho me āvuso imassa vacchakassa cammenāti.
 Athakho so pāpupāsako taṁ vacchakaṁ vadhitvā cammaṁ vidhūnitvā
 tassa pāpabhikkhuno adāsi 2-. Athakho so pāpabhikkhu taṁ cammaṁ
 saṅghāṭiyā paṭicchādetvā agamāsi. Athakho sā gāvī vacchagiddhinī
 taṁ pāpabhikkhuṁ piṭṭhito piṭṭhito anubandhi. Bhikkhū evamāhaṁsu
 kissa tyāyaṁ āvuso gāvī piṭṭhito piṭṭhito anubaddhāti.
 Ahaṁpi kho āvuso na jānāmi kena myāyaṁ gāvī piṭṭhito
 piṭṭhito anubaddhāti. Tena kho pana samayena tassa pāpabhikkhuno
 saṅghāṭi lohitena makkhitā hoti. Bhikkhū evamāhaṁsu ayaṁ pana te
 āvuso saṅghāṭi kiṁ katāti. Athakho so pāpabhikkhu bhikkhūnaṁ etamatthaṁ
 ārocesi. Kiṁ pana tvaṁ āvuso pāṇātipāte samādapesīti. Evaṁ
 āvusoti. Ye te bhikkhū appicchā .pe. Te ujjhāyanti khīyanti
 vipācenti kathaṁ hi nāma bhikkhu pāṇātipāte samādapessati nanu
 bhagavatā anekapariyāyena pāṇātipāto garahito pāṇātipātā
 veramaṇī pasatthāti. Athakho te bhikkhū bhagavato etamatthaṁ ārocesuṁ.

  *  *  *  *  *  *
  Footnote:1 Po. vicitto. 2 Ma. Yu. pādāsi.
-------------------------------------------------
[page 028]
      [18] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā taṁ pāpabhikkhuṁ paṭipucchi saccaṁ kira tvaṁ bhikkhu
 pāṇātipāte samādapesīti. Saccaṁ bhagavāti. Vigarahi buddho
 bhagavā kathaṁ hi nāma tvaṁ moghapurisa pāṇātipāte samādapessasi
 nanu mayā moghapurisa anekapariyāyena pāṇātipāto garahito
 pāṇātipātā veramaṇī pasatthā netaṁ moghapurisa appasannānaṁ
 vā pasādāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave pāṇātipāte samādapetabbaṁ yo samādapeyya
 yathādhammo kāretabbo. Na ca 1- bhikkhave gocammaṁ dhāretabbaṁ yo
 dhāreyya āpatti dukkaṭassa. Na < PTS. Vin  I , 194 >[2]- bhikkhave kiñci cammaṁ dhāretabbaṁ
 yo dhāreyya āpatti dukkaṭassāti. Tena kho pana samayena
 manussānaṁ mañcaṁpi pīṭhaṁpi cammonaddhāni honti cammavinaddhāni.
 Bhikkhū kukkuccāyantā nābhinisīdanti. Bhagavato etamatthaṁ ārocesuṁ.
 Anujānāmi bhikkhave gihivikataṁ abhinisīdituṁ na tveva abhinipajjitunti.
 Tena kho pana samayena vihārā cammabandhehi ogumphiyanti. Bhikkhū
 kukkuccāyantā nābhinisīdanti. Bhagavato etamatthaṁ ārocesuṁ.
 Anujānāmi bhikkhave bandhanamattaṁ abhinisīditunti.
      [19] Tena kho pana samayena chabbaggiyā bhikkhū saupāhanā
 gāmaṁ pavisanti. Manussā ujjhāyanti khīyanti vipācenti seyyathāpi
 gihī kāmabhoginoti. Bhagavato etamatthaṁ ārocesuṁ. Na bhikkhave

  *  *  *  *  *  *
  Footnote:1 Po. Ma. Yu. casaddo natthi. 2 Ma. Yu. ca.
-------------------------------------------------
[page 029]
 Saupāhanena gāmo pavisitabbo yo paviseyya āpatti
 dukkaṭassāti. Tena kho pana samayena aññataro bhikkhu gilāno hoti
 na sakkoti vinā upāhanena 1- gāmaṁ pavisituṁ. Bhagavato etamatthaṁ
 ārocesuṁ. Anujānāmi bhikkhave gilānena bhikkhunā saupāhanena
 gāmaṁ pavisitunti.
      [20] Tena kho pana samayena āyasmā mahākaccāno avantīsu
 viharati kuraraghare papāte 2- pabbate. Tena kho pana samayena
 soṇo upāsako kuṭikaṇṇo āyasmato mahākaccānassa
 upaṭṭhāko hoti. Athakho soṇo upāsako kuṭikaṇṇo yenāyasmā
 mahākaccāno tenupasaṅkami upasaṅkamitvā āyasmantaṁ mahākaccānaṁ
 abhivādetvā ekamantaṁ nisīdi. Ekamantaṁ nisinno kho soṇo
 upāsako kuṭikaṇṇo āyasmantaṁ mahākaccānaṁ etadavoca yathā
 yathāhaṁ bhante ayyena mahākaccānena dhammaṁ desitaṁ ājānāmi
 nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ
 saṅkhalikhitaṁ brahmacariyaṁ carituṁ icchāmahaṁ bhante kesamassuṁ ohāretvā
 kāsāyāni vatthāni acchādetvā agārasmā anagāriyaṁ pabbajituṁ
 pabbājetu maṁ bhante ayyo mahākaccānoti. Evaṁ vutte āyasmā
 mahākaccāno soṇaṁ upāsakaṁ kuṭikaṇṇaṁ etadavoca 3- dukkaraṁ kho
 soṇa yāvajīvaṁ ekaseyyaṁ ekabhattaṁ brahmacariyaṁ carituṁ 4- iṅgha tvaṁ

  *  *  *  *  *  *
  Footnote:1 Yu. upāhanena vinā. 2 Ma. kururaghare papathake. 3 Ma. Yu. evaṁ vutte ...
 etadavocāti ime pāṭhā na disasanti. 4 Ma. Yu. ayaṁ pāṭho natthi.
-------------------------------------------------
[page 030]
 Soṇa tattheva agārikabhūto buddhānaṁ sāsanaṁ anuyuñja kālayuttaṁ
 ekaseyyaṁ ekabhattaṁ brahmacariyanti. Athakho soṇassa upāsakassa
 kuṭikaṇṇassa yo ahosi pabbajjābhisaṅkhāro < PTS. Vin  I , 195 >so paṭippassambhi.
 Dutiyampi kho soṇo upāsako kuṭikaṇṇo .pe.
 Tatiyampi kho soṇo upāsako kuṭikaṇṇo yenāyasmā
 mahākaccāno tenupasaṅkami upasaṅkamitvā āyasmantaṁ mahākaccānaṁ
 abhivādetvā ekamantaṁ nisīdi. Ekamantaṁ nisinno kho soṇo
 upāsako kuṭikaṇṇo āyasmantaṁ mahākaccānaṁ etadavoca yathā
 yathāhaṁ bhante ayyena mahākaccānena dhammaṁ desitaṁ ājānāmi
 nayidaṁ sukaraṁ agāraṁ ajjhāvasatā ekantaparipuṇṇaṁ ekantaparisuddhaṁ
 saṅkhalikhitaṁ brahmacariyaṁ carituṁ icchāmahaṁ bhante kesamassuṁ ohāretvā
 kāsāyāni vatthāni acchādetvā agārasmā anagāriyaṁ pabbajituṁ
 pabbājetu maṁ bhante ayyo mahākaccānoti. Athakho āyasmā
 mahākaccāno soṇaṁ upāsakaṁ kuṭikaṇṇaṁ pabbājesi. Tena kho
 pana samayena avantidakkhiṇāpatho appabhikkhuko hoti. Athakho
 āyasmā mahākaccāno tiṇṇaṁ vassānaṁ accayena kicchena kasirena
 tato tato dasavaggaṁ bhikkhusaṅghaṁ sannipātāpetvā āyasmantaṁ soṇaṁ
 upasampādesi. Athakho āyasmato soṇassa vassaṁ vutthassa
 rahogatassa paṭisallīnassa evaṁ cetaso parivitakko udapādi sutoyeva
 kho me so bhagavā ediso ca ediso cāti na ca mayā
-------------------------------------------------
[page 031]
 Sammukhā diṭṭho gaccheyyāhaṁ taṁ bhagavantaṁ dassanāya arahantaṁ
 sammāsambuddhaṁ sace maṁ upajjhāyo anujāneyyāti. Athakho
 āyasmā soṇo sāyaṇhasamayaṁ paṭisallānā vuṭṭhito yenāyasmā
 mahākaccāno tenupasaṅkami upasaṅkamitvā āyasmantaṁ mahākaccānaṁ
 abhivādetvā ekamantaṁ nisīdi. Ekamantaṁ nisinno kho āyasmā
 soṇo āyasmantaṁ mahākaccānaṁ etadavoca idha mayhaṁ
 bhante rahogatassa paṭisallīnassa evaṁ cetaso parivitakko udapādi
 sutoyeva kho me so bhagavā ediso ca ediso cāti na
 ca mayā sammukhā diṭṭho gaccheyyāhaṁ taṁ bhagavantaṁ dassanāya
 arahantaṁ sammāsambuddhaṁ sace maṁ upajjhāyo anujāneyyāti
 gaccheyyāhaṁ bhante taṁ bhagavantaṁ dassanāya arahantaṁ sammāsambuddhaṁ
 sace maṁ upajjhāyo anujānātīti. Sādhu sādhu soṇa gaccha tvaṁ
 soṇa taṁ bhagavantaṁ dassanāya arahantaṁ sammāsambuddhaṁ dakkhissasi
 tvaṁ soṇa taṁ bhagavantaṁ pāsādikaṁ pasādanīyaṁ santindriyaṁ santamānasaṁ
 uttamadamathasamathamanuppattaṁ dantaṁ guttaṁ yatindriyaṁ nāgaṁ tenahi tvaṁ
 soṇa mama vacanena bhagavato pāde sirasā vanda upajjhāyo me
 bhante āyasmā mahākaccāno bhagavato pāde sirasā vandatīti
 evañca vadehi avantidakkhiṇāpatho bhante appabhikkhuko tiṇṇaṁ
 me vassānaṁ accayena kicchena kasirena tato tato dasavaggaṁ
 bhikkhusaṅghaṁ sannipātāpetvā upasampadaṁ alatthaṁ appevanāma bhagavā
-------------------------------------------------
[page 032]
 Avantidakkhiṇāpathe appatarena gaṇena upasampadaṁ anujāneyya
 avantidakkhiṇāpathe bhante kaṇhuttarā < PTS. Vin  I , 196 >bhūmi kharā gokaṇṭakahatā
 appevanāma bhagavā avantidakkhiṇāpathe gaṇaṅgaṇupāhanaṁ anujāneyya
 avantidakkhiṇāpathe bhante nahānagarukā manussā udakasuddhikā
 appevanāma bhagavā avantidakkhiṇāpathe dhuvanahānaṁ anujāneyya
 avantidakkhiṇāpathe bhante cammāni attharaṇāni eḷakacammaṁ ajacammaṁ
 migacammaṁ seyyathāpi bhante majjhimesu janapadesu eragu moragu
 majjāru jantu evameva kho bhante avantidakkhiṇāpathe cammāni
 attharaṇāni eḷakacammaṁ ajacammaṁ migacammaṁ appevanāma bhagavā
 avantidakkhiṇāpathe cammāni attharaṇāni anujāneyya eḷakacammaṁ
 ajacammaṁ migacammaṁ etarahi bhante manussā nissīmagatānaṁ bhikkhūnaṁ
 cīvaraṁ denti imaṁ cīvaraṁ itthannāmassa demāti te āgantvā
 ārocenti itthannāmehi te āvuso manussehi cīvaraṁ dinnanti
 te kukkuccāyantā na sādiyanti mā no nissaggiyaṁ ahosīti
 appevanāma bhagavā cīvare pariyāyaṁ ācikkheyyāti. Evaṁ bhanteti
 kho āyasmā soṇo āyasamto mahākaccānassa paṭissuṇitvā
 uṭṭhāyāsanā āyasmantaṁ mahākaccānaṁ abhivādetvā padakkhiṇaṁ katvā
 senāsanaṁ saṁsāmetvā pattacīvaramādāya yena sāvatthī tena
 pakkāmi anupubbena yena sāvatthī jetavanaṁ anāthapiṇḍikassa
 ārāmo yena bhagavā tenupasaṅkami upasaṅkamitvā bhagavantaṁ
-------------------------------------------------
[page 033]
 Abhivādetvā ekamantaṁ nisīdi. Athakho bhagavā āyasmantaṁ ānandaṁ
 āmantesi imassa ānanda āgantukassa bhikkhuno senāsanaṁ
 paññāpehīti. Athakho āyasmā ānando yassa kho maṁ bhagavā
 āṇāpeti imassa ānanda āgantukassa bhikkhuno senāsanaṁ
 paññāpehīti icchati bhagavā tena bhikkhunā saddhiṁ ekavihāre
 vatthuṁ icchati bhagavā āyasmatā soṇena saddhiṁ ekavihāre
 vatthunti yasmiṁ vihāre bhagavā viharati tasmiṁ vihāre āyasmato
 soṇassa senāsanaṁ paññāpesi.
      [21] Athakho bhagavā bahudeva rattiṁ ajjhokāse vītināmetvā
 vihāraṁ pāvisi. Āyasmāpi kho soṇo bahudeva rattiṁ
 ajjhokāse vītināmetvā vihāraṁ pāvisi. Athakho bhagavā rattiyā
 paccūsasamayaṁ paccuṭṭhāya āyasmantaṁ soṇaṁ ajjhesi paṭibhātu taṁ
 bhikkhu dhammo bhāsitunti. Evaṁ bhanteti kho āyasmā soṇo
 bhagavato paṭissuṇitvā sabbāneva aṭṭhakavaggikāni sarena abhāsi.
 Athakho bhagavā āyasmato soṇassa sarabhaññapariyosāne abbhānumodi
 sādhu sādhu bhikkhu suggahitāni kho te bhikkhu aṭṭhakavaggikāni
 sumanasikatāni sūpadhāritāni kalyāṇiyāsi vācāya samannāgato
 vissaṭṭhāya anelagalāya atthassa viññāpaniyā kativassosi tvaṁ
 bhikkhūti. Ekavasso ahaṁ bhagavāti. Kissa pana tvaṁ bhikkhu evaṁciraṁ
 akāsīti. Ciraṁ diṭṭho me bhante kāmesu ādīnavo apica
-------------------------------------------------
[page 034]
 Sambādhā gharāvāsā bahukiccā bahukaraṇīyāti. Athakho bhagavā
 etamatthaṁ viditvā tāyaṁ velāyaṁ imaṁ udānaṁ udānesi
      disvā ādīnavaṁ loke ñatvā dhammaṁ nirūpadhiṁ
      ariyo na ramatī pāpe pāpe na ramatī sucīti 1-.
      [22] Athakho āyasmā soṇo paṭisammodati kho maṁ bhagavā
 ayaṁ khvassa kālo yaṁ me upajjhāyo paridassīti uṭṭhāyāsanā
 ekaṁsaṁ uttarāsaṅgaṁ karitvā bhagavato pādesu sirasā nipatitvā
 bhagavantaṁ etadavoca upajjhāyo me bhante āyasmā mahākaccāno
 bhagavato pādesu sirasā vandati evañca vadeti avantidakkhiṇāpatho
 bhante appabhikkhuko tiṇṇaṁ me vassānaṁ accayena
 kicchena kasirena tato tato dasavaggaṁ bhikkhusaṅghaṁ sannipātāpetvā
 upasampadaṁ alatthaṁ appevanāma bhagavā avantidakkhiṇāpathe
 appatarena gaṇena upasampadaṁ anujāneyya avantidakkhiṇāpathe bhante
 kaṇhuttarā bhūmi kharā gokaṇṭakahatā appevanāma bhagavā
 avantidakkhiṇāpathe gaṇaṅgaṇupāhanaṁ anujāneyya avantidakkhiṇāpathe
 bhante nahānagarukā manussā udakasuddhikā appevanāma bhagavā
 avantidakkhiṇāpathe dhuvanahānaṁ anujāneyya avantidakkhiṇāpathe
 bhante cammāni attharaṇāni eḷakacammaṁ ajacammaṁ migacammaṁ
 seyyathāpi bhante majjhimesu janapadesu eragu moragu majjāru

  *  *  *  *  *  *
  Footnote:1 Yu. sāsane ramati sucīti.
-------------------------------------------------
[page 035]
 Jantu evameva kho bhante avantidakkhiṇāpathe cammāni attharaṇāni
 eḷakacammaṁ ajacammaṁ migacammaṁ appevanāma bhagavā avantidakkhiṇāpathe
 cammāni attharaṇāni anujāneyya eḷakacammaṁ ajacammaṁ migacammaṁ
 etarahi bhante manussā nissīmagatānaṁ bhikkhūnaṁ cīvaraṁ denti
 imaṁ cīvaraṁ itthannāmassa demāti te āgantvā ārocenti
 itthannāmehi te āvuso manussehi cīvaraṁ dinnanti te
 kukkuccāyantā na sādiyanti mā no nissaggiyaṁ ahosīti
 appevanāma bhagavā cīvare pariyāyaṁ ācikkheyyāti.
      [23] Athakho bhagavā etasmiṁ nidāne etasmiṁ pakaraṇe dhammiṁ
 kathaṁ katvā bhikkhū āmantesi avantidakkhiṇāpatho bhikkhave
 appabhikkhuko anujānāmi bhikkhave sabbapaccantimesu janapadesu
 vinayadharapañcamena gaṇena upasampadaṁ. Tatrīme paccantimā janapadā
 puratthimāya disāya kajaṅgalaṁ 1- nāma nigamo tassa parena mahāsālā
 tato parā paccantimā janapadā orato majjhe. Puratthimadakkhiṇāya
 disāya sallavatī nāma nadī tato parā paccantimā
 janapadā orato majjhe. Dakkhiṇāya disāya setakaṇṇikaṁ
 nāma nigamo tato parā paccantimā janapadā orato majjhe.
 Pacchimāya disāya thūnaṁ nāma brāhmaṇagāmo tato parā paccantimā
 janapadā orato majjhe. Uttarāya disāya usīraddhajo
 nāma pabbato tato parā paccantimā janapadā orato

  *  *  *  *  *  *
  Footnote:1 Ma. gajaṅgalaṁ.
-------------------------------------------------
[page 036]
 Majjhe. Anujānāmi bhikkhave evarūpesu paccantimesu janapadesu
 vinayadharapañcamena gaṇena upasampadaṁ. Avantidakkhiṇāpathe bhikkhave
 kaṇhuttarā bhūmi kharā gokaṇṭakahatā anujānāmi bhikkhave
 sabbapaccantimesu janapadesu gaṇaṅgaṇupāhanaṁ. Avantidakkhiṇāpathe
 bhikkhave nahānagarukā manussā udakasuddhikā anujānāmi bhikkhave
 sabbapaccantimesu janapadesu dhuvanahānaṁ. < PTS. Vin  I , 198 >Avantidakkhiṇāpathe bhikkhave
 cammāni attharaṇāni eḷakacammaṁ ajacammaṁ migacammaṁ seyyathāpi
 bhikkhave majjhimesu janapadesu eragu moragu majjāru jantu 1- evameva
 kho bhikkhave avantidakkhiṇāpathe cammāni attharaṇāni eḷakacammaṁ
 ajacammaṁ migacammaṁ anujānāmi bhikkhave sabbapaccantimesu janapadesu
 cammāni attharaṇāni eḷakacammaṁ ajacammaṁ migacammaṁ. Idha pana
 bhikkhave manussā nissīmagatānaṁ bhikkhūnaṁ cīvaraṁ denti imaṁ cīvaraṁ
 itthannāmassa demāti anujānāmi bhikkhave sādituṁ na tāva taṁ
 gaṇanupagaṁ yāva na hatthaṁ gacchatīti.
                     Cammakkhandhakaṁ pañcamaṁ.
                 Imamhi khandhake vatthū tesaṭṭhī.
                        ---------
                        Tassuddānaṁ.
     [24] Rājā ca māgadho soṇo 2- asītisahassissaro
          sāgato gijjhakūṭasmiṁ bahuṁ dassesi uttariṁ.

  *  *  *  *  *  *
  Footnote:1 Ma. eragū moragū majjhārū jantū. Yu. majjhāru. 2 Ma. Yu. rājā māgadho soṇo.
-------------------------------------------------
[page 037]
          Pabbajjāraddhabhijjiṁsu vīṇaṁ ekapalāsikaṁ
          nīlā pītā lohitikā mañjeṭṭhā kaṇhameva ca.
          Mahāraṅga mahānāmā vaddhikā ca paṭikkhipi
          khallakā pūṭapālī ca tūlatittirameṇḍajā.
          Vicchikā moracitrañca 1- sīhabyagghā ca dīpikā
          ajinuddā majjārī 2- ca kāḷolūkaparikkhaṭā 3-.
          Phālitupāhanā khīlā dhotakhāṇukhaṭakhaṭā 4-
          tālaveḷutiṇañceva muñjapabbajahintalā 5-.
          Kamalakambalasovaṇṇā 6- rūpikā maṇi veḷurī 7-
          phalikā kaṁsakācā ca tipusīsañca tambakā.
          Gāvī yānaṁ gilāno ca purisayuttasīvikā
          sayanāni mahācammā 8- gocammehi ca pāpako.
          Gihīnaṁ cammavaddhehi pavisanti gilāyano
          mahākaccāyano soṇo sarenaṭṭhakavaggikaṁ.
          Upasampadaṁ pañcahi gaṇā dhuvasināyanā 9-
          sammattharaṇānuññāsi na tāva gaṇanūpagaṁ
          adāsīme vare pañca soṇattherassa nāyakoti.

  *  *  *  *  *  *
  Footnote:1 Ma. Yu. moracitrā ca. 2 Sī. majjārā. Ma. mañjārī. 3 Ma. Yu. kāḷaluaparikkhaṭā.
 4 Sī. dhotakhāṇukhaṭakhaṭaṁ. 5 Ma. muñca - hintālā. 6 Ma. kampala-.
 7 Ma. Yu. veḷuriyā. 8 Sī. mahācamma. 9 Ma. upasampadaṁ pañcahi gaṇaṁ gaṇaṅgaṇādhuvasinā.
 Yu. upasampadaṁ pañcagaṇaṁ gaṇaṅgaṇā dhuvasinā.
-------------------------------------------------
[page 038]
                       Bhesajjakkhandhakaṁ< PTS. Vin  I , 199 >
      [25] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhūnaṁ
 sāradikena ābādhena phuṭṭhānaṁ yāgupi pītā uggacchati bhattaṁpi
 bhuttaṁ uggacchati. Te tena kisā honti lūkhā dubbaṇṇā
 uppaṇḍuppaṇḍukajātā dhamanisanthatagattā. Addasā kho bhagavā
 te bhikkhū kise lūkhe dubbaṇṇe uppaṇḍuppaṇḍukajāte
 dhamanisanthatagatte disvāna āyasmantaṁ ānandaṁ āmantesi kinnu
 kho ānanda etarahi bhikkhū kisā lūkhā dubbaṇṇā uppaṇḍuppaṇḍukajātā
 dhamanisanthatagattāti. Etarahi bhante bhikkhūnaṁ sāradikena
 ābādhena phuṭṭhānaṁ yāgupi pītā uggacchati bhattaṁpi bhuttaṁ uggacchati
 te tena kisā [1]- lūkhā dubbaṇṇā uppaṇḍuppaṇḍukajātā
 dhamanisanthatagattāti. Athakho bhagavato rahogatassa paṭisallīnassa evaṁ
 cetaso parivitakko udapādi etarahi kho bhikkhūnaṁ sāradikena
 ābādhena phuṭṭhānaṁ yāgupi pītā uggacchati bhattaṁpi bhuttaṁ uggacchati
 te tena kisā lūkhā dubbaṇṇā uppaṇḍuppaṇḍukajātā
 dhamanisanthatagattā kinnu kho ahaṁ bhikkhūnaṁ bhesajjaṁ anujāneyyaṁ yaṁ
 bhesajjañceva assa bhesajjasammatañca lokassa āhāratthañca 2-
 phareyya na ca oḷāriko āhāro paññāyeyyāti. Athakho

  *  *  *  *  *  *
  Footnote:1 Ma. honti. 2 Yu. āhārattañca.
-------------------------------------------------
[page 039]
 Bhagavato etadahosi imāni kho pañca bhesajjāni seyyathīdaṁ
 sappi navanītaṁ telaṁ madhu phāṇitaṁ bhesajjāni ceva bhesajjasammatāni
 ca lokassa āhāratthañca pharanti na ca oḷāriko āhāro
 paññāyati yannūnāhaṁ bhikkhūnaṁ imāni pañca bhesajjāni anujāneyyaṁ
 kāle paṭiggahetvā kāle paribhuñjitunti. Athakho bhagavā
 sāyaṇhasamaye paṭisallānā vuṭṭhito etasmiṁ nidāne etasmiṁ
 pakaraṇe dhammiṁ kathaṁ katvā bhikkhū āmantesi idha mayhaṁ bhikkhave
 rahogatassa paṭisallīnassa evaṁ cetaso parivitakko udapādi etarahi
 kho bhikkhūnaṁ sāradikena ābādhena phuṭṭhānaṁ yāgupi pītā uggacchati
 bhattaṁpi bhuttaṁ uggacchati te tena kisā lūkhā dubbaṇṇā
 uppaṇḍuppaṇḍukajātā dhamanisanthatagattā kinnu kho ahaṁ bhikkhūnaṁ
 bhesajjaṁ anujāneyyaṁ yaṁ bhesajjañceva assa bhesajjasammatañca
 lokassa āhāratthañca phareyya na ca oḷāriko āhāro
 paññāyeyyāti tassa mayhaṁ bhikkhave etadahosi imāni kho
 pañca bhesajjāni seyyathīdaṁ sappi navanītaṁ telaṁ madhu phāṇitaṁ
 bhesajjāni ceva bhesajjasammatāni ca lokassa < PTS. Vin  I , 200 >āhāratthañca pharanti
 na ca oḷāriko āhāro paññāyati yannūnāhaṁ bhikkhūnaṁ imāni
 pañca bhesajjāni anujāneyyaṁ kāle paṭiggahetvā kāle
 paribhuñjitunti. Anujānāmi bhikkhave tāni pañca bhesajjāni
 kāle paṭiggahetvā kāle paribhuñjitunti.
-------------------------------------------------
[page 040]
      [26] Tena kho pana samayena bhikkhū tāni pañca bhesajjāni
 kāle paṭiggahetvā kāle paribhuñjanti. Tesaṁ yānipi tāni
 pākatikāni lūkhāni bhojanāni tānipi nacchādenti pageva
 senesikāni 1-. Te tena ceva sāradikena ābādhena phuṭṭhā iminā ca
 bhattācchādakena 2- tadubhayena bhiyyoso mattāya kisā honti lūkhā
 dubbaṇṇā uppaṇḍuppaṇḍukajātā dhamanisanthatagattā. Addasā
 kho bhagavā te bhikkhū bhiyyoso mattāya kise lūkhe dubbaṇṇe
 uppaṇḍuppaṇḍukajāte dhamanisanthatagatte disvāna āyasmantaṁ
 ānandaṁ āmantesi kinnu kho ānanda etarahi bhikkhū bhiyyoso
 mattāya kisā lūkhā dubbaṇṇā uppaṇḍuppaṇḍukajātā
 dhamanisanthatagattāti. Etarahi bhante bhikkhū tāni pañca bhesajjāni
 kāle paṭiggahetvā kāle paribhuñjanti tesaṁ yānipi tāni
 pākatikāni lūkhāni bhojanāni tānipi nacchādenti pageva
 senesikāni te tena ceva sāradikena ābādhena phuṭṭhā iminā ca
 bhattācchādakena tadubhayena bhiyyoso mattāya kisā lūkhā dubbaṇṇā
 uppaṇḍuppaṇḍukajātā dhamanisanthatagattāti. Athakho bhagavā etasmiṁ
 nidāne etasmiṁ pakaraṇe dhammiṁ kathaṁ katvā bhikkhū āmantesi
 anujānāmi bhikkhave tāni pañca bhesajjāni paṭiggahetvā kālepi
 vikālepi paribhuñjitunti.

  *  *  *  *  *  *
  Footnote:1 Po. sineha-kāni. Ma. senesitāni. 2 Po. bhattacchādakena. Ma. Yu.
 bhattācchandakena.
-------------------------------------------------
[page 041]
      [27] Tena kho pana samayena gilānānaṁ bhikkhūnaṁ vasehi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave
 vasāni bhesajjāni acchavasaṁ macchavasaṁ susukāvasaṁ 1- sūkaravasaṁ gadrabhavasaṁ
 kāle paṭiggahitaṁ kāle nipakkaṁ 2- kāle saṁsaṭṭhaṁ 3- telaparibhogena
 paribhuñjituṁ. Vikāle ce bhikkhave paṭiggahitaṁ vikāle nipakkaṁ
 vikāle saṁsaṭṭhaṁ tañce paribhuñjeyya āpatti tiṇṇaṁ dukkaṭānaṁ.
 Kāle ce bhikkhave paṭiggahitaṁ vikāle nipakkaṁ vikāle saṁsaṭṭhaṁ
 tañce paribhuñjeyya āpatti dvinnaṁ dukkaṭānaṁ. Kāle ce
 bhikkhave paṭiggahitaṁ kāle nipakkaṁ vikāle saṁsaṭṭhaṁ tañce
 paribhuñjeyya āpatti dukkaṭassa. Kāle ce bhikkhave paṭiggahitaṁ
 kāle nipakkaṁ kāle saṁsaṭṭhaṁ tañce paribhuñjeyya anāpattīti.
      [28] Tena kho pana samayena < PTS. Vin  I , 201 >gilānānaṁ bhikkhūnaṁ mūlehi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave
 mūlāni bhesajjāni haliddaṁ siṅgiveraṁ vacaṁ vacatthaṁ ativisaṁ kaṭukarohiṇiṁ
 usīraṁ bhaddamuttakaṁ yāni vā panaññānipi atthi mūlāni bhesajjāni
 neva khādanīye khādaniyatthaṁ 4- pharanti na bhojanīye bhojanīyatthaṁ 5- pharanti
 tāni paṭiggahetvā yāvajīvaṁ pariharituṁ sati paccaye paribhuñjituṁ
 asati paccaye paribhuñjantassa āpatti dukkaṭassāti. Tena kho

  *  *  *  *  *  *
  Footnote:1 Ma. susumārasaṁ. 2 Sī. nippakkaṁ. 3 Sī. Po. saṁsattaṁ. 4 Yu. khādanīyattaṁ.
 5 Yu. bhojanīyattaṁ.
-------------------------------------------------
[page 042]
 Pana samayena gilānānaṁ bhikkhūnaṁ mūlehi bhesajjehi piṭṭhehi attho
 hoti. Bhagavato etamatthaṁ ārocesuṁ. Anujānāmi bhikkhave
 nisadaṁ nisadapotanti 1-.
      [29] Tena kho pana samayena gilānānaṁ bhikkhūnaṁ kasāvehi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave
 kasāvāni bhesajjāni nimbakasāvaṁ kuṭajakasāvaṁ paṭolakasāvaṁ 2-
 paggavakasāvaṁ nattamālakasāvaṁ yāni vā panaññānipi atthi kasāvāni
 bhesajjāni neva khādanīye khādanīyatthaṁ pharanti na bhojanīye bhojanīyatthaṁ
 pharanti tāni paṭiggahetvā yāvajīvaṁ pariharituṁ sati paccaye
 paribhuñjituṁ asati paccaye paribhuñjantassa āpatti dukkaṭassāti.
      [30] Tena kho pana samayena gilānānaṁ bhikkhūnaṁ paṇṇehi
 bhesajjehi attho hoti. Bhagavato etamatthaṁ ārocesuṁ. Anujānāmi
 bhikkhave paṇṇāni bhesajjāni nimbapaṇṇaṁ kuṭajapaṇṇaṁ paṭolapaṇṇaṁ
 sulasipaṇṇaṁ kappāsipaṇṇaṁ 3- yāni vā panaññānipi atthi
 paṇṇāni bhesajjāni neva khādanīye khādanīyatthaṁ pharanti na bhojanīye
 bhojanīyatthaṁ pharanti tāni paṭiggahetvā yāvajīvaṁ pariharituṁ sati
 paccaye paribhuñjituṁ asati paccaye paribhuñjantassa āpatti
 dukkaṭassāti.
      [31] Tena kho pana samayena gilānānaṁ bhikkhūnaṁ phalehi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave

  *  *  *  *  *  *
  Footnote:1 Po. Ma. nisadapotakanti. 2 Ma. Yu. paṭolakasāvanti pāṭho natthi. 3 Yu.
 kappāsikapaṇṇaṁ.
-------------------------------------------------
[page 043]
 Phalāni bhesajjāni vilaṅgaṁ pipphaliṁ 1- maricaṁ harītakaṁ vibhītakaṁ 2- āmalakaṁ
 goṭhaphalaṁ 3- yāni vā panaññānipi atthi phalāni bhesajjāni neva
 khādanīye khādanīyatthaṁ pharanti na bhojanīye bhojanīyatthaṁ pharanti tāni
 paṭiggahetvā yāvajīvaṁ pariharituṁ sati paccaye paribhuñjituṁ asati
 paccaye paribhuñjantassa āpatti dukkaṭassāti.
      [32] Tena kho pana samayena gilānānaṁ bhikkhūnaṁ jatūhi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave
 jatūni bhesajjāni hiṅguṁ hiṅgujatuṁ 4- hiṅgusipātikaṁ takaṁ takapattiṁ
 takapaṇṇiṁ sajjulasaṁ yāni vā panaññānipi atthi jatūni bhesajjāni
 neva khādanīye khādanīyatthaṁ pharanti na bhojanīye bhojanīyatthaṁ pharanti
 tāni paṭiggahetvā yāvajīvaṁ pariharituṁ sati paccaye paribhuñjituṁ
 asati paccaye paribhuñjantassa āpatti dukkaṭassāti.
      [33] Tena kho pana samayena gilānānaṁ bhikkhūnaṁ loṇehi bhesajjehi
 attho hoti. Bhagavato etamatthaṁ ārocesuṁ. Anujānāmi bhikkhave
 loṇāni bhesajjāni sāmuddaṁ kāḷaloṇaṁ sindhavaṁ ubbhidaṁ 5- bilaṁ 6-
 yāni vā panaññānipi atthi loṇāni bhesajjāni neva khādanīye
 khādanīyatthaṁ pharanti na bhojanīye bhojanīyatthaṁ pharanti tāni
 paṭiggahetvā yāvajīvaṁ pariharituṁ sati paccaye paribhuñjituṁ asati
 paccaye paribhuñjantassa āpatti dukkaṭassāti.
      [34] Tena kho pana samayena āyasmato ānandassa

  *  *  *  *  *  *
  Footnote:1 Ma. pippaliṁ. Yu. pippalaṁ. 2 Po. Ma. vibhedagaṁ. 3 Po. Ma. koṭṭhaphalaṁ.
 4 Po. Yu. hiṅgujatu. 5 Ma. ubbhiraṁ. 6 Po. viḷahaṁ.
-------------------------------------------------
[page 044]
 Upajjhāyassa āyasmato velaṭṭhasīsassa thullakacchābādho hoti. Tassa
 lasikāya cīvarāni kāye lagganti. Tāni bhikkhū udakena temetvā
 temetvā apakaḍḍhanti. Addasā kho bhagavā senāsanacārikaṁ
 āhiṇḍanto te bhikkhū tāni cīvarāni udakena temetvā temetvā
 apakaḍḍhante disvāna yena te bhikkhū tenupasaṅkami upasaṅkamitvā
 te bhikkhū etadavoca kimimassa bhikkhave bhikkhuno
 ābādhoti. Imassa bhante āyasmato thullakacchābādho lasikāya
 cīvarāni kāye lagganti tāni mayaṁ udakena temetvā temetvā
 apakaḍḍhāmāti. Atha kho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi anujānāmi bhikkhave yassa
 kaṇḍu vā piḷakā vā assāvo vā thullakacchā vā ābādho
 kāyo vā duggandho cuṇṇāni bhesajjāni agilānassa chakanaṁ
 mattikaṁ rajananipakkaṁ anujānāmi bhikkhave udukkhalaṁ musalanti.
      [35] Tena kho pana samayena gilānānaṁ bhikkhūnaṁ cuṇṇehi
 bhesajjehi cālitehi attho hoti. Bhagavato etamatthaṁ ārocesuṁ.
 Anujānāmi bhikkhave cuṇṇacālaninti 1-. Saṇhehi attho hoti.
 Anujānāmi bhikkhave dussacālaninti.
      [36] Tena kho pana samayena aññatarassa bhikkhuno amanussikābādho
 hoti. Taṁ ācariyupajjhāyā upaṭṭhahantā nāsakkhiṁsu
 arogaṁ kātuṁ. So sūkarasūnaṁ gantvā āmakamaṁsaṁ khādi āmakalohitaṁ

  *  *  *  *  *  *
  Footnote:1 Po. cuṇṇapālinanti. Ma. cuṇṇacālinanti.
-------------------------------------------------
[page 045]
 Pivi < PTS. Vin  I , 203 >1-. Tassa so amanussikābādho paṭippassambhi. Bhagavato
 etamatthaṁ ārocesuṁ. Anujānāmi bhikkhave amanussikābādhe āmakamaṁsaṁ
 āmakalohitanti 2-.
      [37] Tena kho pana samayena aññatarassa bhikkhuno cakkhurogābādho
 hoti. Taṁ bhikkhū 3- pariggahetvā uccāraṁpi passāvaṁpi
 nikkhāmenti. Addasā kho bhagavā senāsanacārikaṁ āhiṇḍanto
 te bhikkhū taṁ bhikkhuṁ pariggahetvā uccāraṁpi passāvaṁpi
 nikkhāmente disvāna yena te bhikkhū tenupasaṅkami upasaṅkamitvā
 te bhikkhū etadavoca kimimassa bhikkhave bhikkhuno ābādhoti.
 Imassa bhante āyasmato cakkhurogābādho imaṁ mayaṁ pariggahetvā
 uccāraṁpi passāvaṁpi nikkhāmemāti. Athakho bhagavā etasmiṁ
 nidāne etasmiṁ pakaraṇe dhammiṁ kathaṁ katvā bhikkhū āmantesi
 anujānāmi bhikkhave añjanaṁ kāḷañjanaṁ rasañjanaṁ sotañjanaṁ gerukaṁ
 kapallanti. Añjanupapiṁsanehi 4- attho hoti. Bhagavato etamatthaṁ
 ārocesuṁ. Anujānāmi bhikkhave candanaṁ tagaraṁ kāḷānusāriyaṁ
 tālīsaṁ 5- bhaddamuttakanti. Tena kho pana samayena bhikkhū piṭṭhāni
 añjanāni thālakesupi 6- sarāvakesupi nikkhipanti tiṇacuṇṇehipi
 paṁsukehipi okiriyanti. Bhagavato etamatthaṁ ārocesuṁ. Anujānāmi
 bhikkhave añjaninti. Tena kho pana samayena chabbaggiyā bhikkhū
 uccāvacā añjaniyo dhārenti sovaṇṇamayaṁ rūpiyamayaṁ. Manussā

  *  *  *  *  *  *
  Footnote:1 Po. āmakamaṁsañca khādi āmakalohitañca pivi. 2 Po. ... amussikābādhena āmakamaṁsaṁ
 khādituṁ pivituṁ āmakalohitanti. 3 Po. Yu. bhikkhuṁ. 4 Po. -padhiṁsanehi. Ma. Yu.
 papisanehi. 5 Po. tālisapattaṁ. 6 Ma. carukesu. Yu. thālikesu.
-------------------------------------------------
[page 046]
 Ujjhāyanti khīyanti vipācenti seyyathāpi nāma 1- gihī kāmabhoginoti.
 Bhagavato etamatthaṁ ārocesuṁ. Na bhikkhave uccāvacā
 añjanī 2- dhāretabbā yo dhāreyya āpatti dukkaṭassa anujānāmi
 bhikkhave aṭṭhimayaṁ dantamayaṁ visāṇamayaṁ naḷamayaṁ veḷumayaṁ
 kaṭṭhamayaṁ jatumayaṁ phalamayaṁ lohamayaṁ saṅkhanābhimayanti. Tena kho
 pana samayena añjanī 3- apārutā honti tiṇacuṇṇehipi paṁsukehipi
 okiriyanti. Bhagavato etamatthaṁ ārocesuṁ. Anujānāmi bhikkhave
 apidhānanti. Apidhānaṁ nipatati. Anujānāmi bhikkhave suttakena
 bandhitvā añjaniyā bandhitunti. Añjanī phalati 4-. Anujānāmi
 bhikkhave suttakena sibbetunti. Tena kho pana samayena bhikkhū
 aṅguliyā añjanti akkhīni dukkhāni honti. Bhagavato etamatthaṁ
 ārocesuṁ. Anujānāmi bhikkhave añjanīsalākanti. Tena kho
 pana samayena chabbaggiyā < PTS. Vin  I , 204 >bhikkhū uccāvacā añjanīsalākāyo dhārenti
 sovaṇṇamayaṁ rūpiyamayaṁ. Manussā ujjhāyanti khīyanti vipācenti
 seyyathāpi gihī kāmabhoginoti. Bhagavato etamatthaṁ ārocesuṁ.
 Na bhikkhave uccāvacā añjanīsalākā dhāretabbā yo dhāreyya
 āpatti dukkaṭassa anujānāmi bhikkhave aṭṭhimayaṁ dantamayaṁ
 visāṇamayaṁ .pe. Saṅkhanābhimayanti. Tena kho pana samayena
 añjanīsalākā bhūmiyaṁ patati 5- pharusā hoti. Bhagavato etamatthaṁ

  *  *  *  *  *  *
  Footnote:1 Ma. Yu. ayaṁ pāṭho na dissati. 2-3 Po. Ma. añjanīyo. 4 Po. añjanīyo
 phālanti. Ma. Yu. añjanī nipatati. 5 Yu. patitā.
-------------------------------------------------
[page 047]
 Ārocesuṁ. Anujānāmi bhikkhave salākodhāniyanti 1-. Tena kho
 pana samayena bhikkhū añjaniṁpi añjanīsalākaṁpi hatthena pariharanti.
 Bhagavato etamatthaṁ ārocesuṁ. Anujānāmi bhikkhave añjanitthavikanti.
 Aṁsavaddhako 2- na hoti. Bhagavato etamatthaṁ ārocesuṁ.
 Anujānāmi bhikkhave aṁsavaddhakaṁ bandhanasuttakanti.
      [38] Tena kho pana samayena āyasmato pilindavacchassa
 sīsābhitāpo hoti. Bhagavato etamatthaṁ ārocesuṁ. Anujānāmi
 bhikkhave muddhani telakanti. Nakkhamanīyo hoti. Bhagavato
 etamatthaṁ ārocesuṁ. Anujānāmi bhikkhave natthukammanti. Natthu
 galati. Bhagavato etamatthaṁ ārocesuṁ. Anujānāmi bhikkhave
 natthukaraṇinti. Tena kho pana samayena chabbaggiyā bhikkhū uccāvacā
 natthukaraṇiyo dhārenti sovaṇṇamayaṁ rūpiyamayaṁ. Manussā ujjhāyanti
 khīyanti vipācenti seyyathāpi gihī kāmabhoginoti. Bhagavato
 etamatthaṁ ārocesuṁ. Na bhikkhave uccāvacā natthukaraṇī
 dhāretabbā yo dhāreyya āpatti dukkaṭassa anujānāmi bhikkhave
 aṭṭhimayaṁ .pe. Saṅkhanābhimayanti. Natthu visamaṁ āsiñciyati.
 Bhagavato etamatthaṁ ārocesuṁ. Anujānāmi bhikkhave yamakaṁ
 natthukaraṇinti 3-. Nakkhamanīyo hoti. Bhagavato etamatthaṁ ārocesuṁ.
 Anujānāmi bhikkhave dhūmaṁ pātunti. Taññeva vaṭṭiṁ ālimpetvā

  *  *  *  *  *  *
  Footnote:1 Ma. salākāṭhāniyanti. Po. salākādhāniyanti. 2 Sī. aṁsavaḍḍhako.
 Yu. aṁsabandhako. 3 Po. Ma. Yu. yamaka natthukaraṇinti.
-------------------------------------------------
[page 048]
 Pivanti kaṇṭho 1- dahati. Bhagavato etamatthaṁ ārocesuṁ.
 Anujānāmi bhikkhave dhūmanettanti. Tena kho pana samayena
 chabbaggiyā bhikkhū uccāvacāni dhūmanettāni dhārenti sovaṇṇamayaṁ
 rūpiyamayaṁ. Manussā ujjhāyanti khīyanti vipācenti seyyathāpi
 gihī kāmabhoginoti. Bhagavato etamatthaṁ ārocesuṁ. Na bhikkhave
 uccāvacāni dhūmanettāni dhāretabbāni yo dhāreyya āpatti
 dukkaṭassa anujānāmi bhikkhave aṭṭhimayaṁ .pe. Saṅkhanābhimayanti.
 Tena kho pana samayena dhūmanettāni apārutāni honti pāṇakā
 pavisanti. Bhagavato etamatthaṁ ārocesuṁ. Anujānāmi bhikkhave
 apidhānanti. Tena kho pana samayena bhikkhū dhūmanettāni hatthena
 pariharanti. Bhagavato etamatthaṁ ārocesuṁ. Anujānāmi bhikkhave
 dhūmanettatthavikanti. Ekato ghaṁsiyanti. Bhagavato etamatthaṁ
 ārocesuṁ. Anujānāmi bhikkhave yamakatthavikanti. Aṁsavaddhako
 na hoti. Bhagavato etamatthaṁ ārocesuṁ. Anujānāmi bhikkhave
 aṁsavaddhakaṁ bandhanasuttakanti.
      [39] Tena kho pana samayena āyasmato pilindavacchassa
 vātābādho hoti. Vejjā evamāhaṁsu telaṁ pacitabbanti.
 Bhagavato etamatthaṁ ārocesuṁ. Anujānāmi bhikkhave telapākanti.
 Tasmiṁ kho [2]- telapāke majjaṁ pakkhipitabbaṁ hoti. Bhagavato etamatthaṁ
 ārocesuṁ. Anujānāmi bhikkhave telapāke majjaṁ pakkhipitunti.

  *  *  *  *  *  *
  Footnote:1 Ma. Yu. kaṇṭhaṁ. 2 Ma. Yu. pana.
-------------------------------------------------
[page 049]
 Tena kho pana samayena chabbaggiyā bhikkhū atipakkhittamajjāni 1-
 telāni pacanti tāni pivitvā majjanti. Bhagavato etamatthaṁ
 ārocesuṁ. Na bhikkhave atipakkhittamajjaṁ telaṁ pātabbaṁ yo
 piveyya yathādhammo kāretabbo. Anujānāmi bhikkhave yasmiṁ
 telapāke majjassa na vaṇṇo na gandho na raso paññāyati
 evarūpaṁ majjapakkhittaṁ telaṁ pātunti. Tena kho pana samayena
 bhikkhūnaṁ bahuṁ atipakkhittamajjaṁ telaṁ pakkaṁ hoti. Athakho bhikkhūnaṁ
 etadahosi kathannu kho atipakkhittamajje tele paṭipajjitabbanti.
 Bhagavato etamatthaṁ ārocesuṁ. Anujānāmi bhikkhave abbhañjanaṁ
 adhiṭṭhātunti. Tena kho pana samayena āyasmato pilindavacchassa
 bahuṁ 2- telaṁ pakkaṁ hoti. Telabhājanaṁ na vijjati 3-. Bhagavato
 etamatthaṁ ārocesuṁ. Anujānāmi bhikkhave tīṇi tumbāni lohatumbaṁ
 kaṭṭhatumbaṁ phalatumbanti. Tena kho pana samayena āyasmato
 pilindavacchassa aṅgavāto hoti. Bhagavato etamatthaṁ ārocesuṁ.
 Anujānāmi bhikkhave sedakammanti. Nakkhamanīyo hoti. Bhagavato
 etamatthaṁ ārocesuṁ. Anujānāmi bhikkhave sambhārasedanti.
 Nakkhamanīyo hoti. Anujānāmi bhikkhave mahāsedanti. Nakkhamanīyo
 hoti. Anujānāmi bhikkhave bhaṅgodakanti. Nakkhamanīyo hoti.
 Anujānāmi bhikkhave udakakoṭṭhakanti.

  *  *  *  *  *  *
  Footnote:1 Po. Ma. atikkhittamajjāni. 2 Ma. Yu. bahutaraṁ. 3 Yu. saṁvijjati.
-------------------------------------------------
[page 050]
      [40] Tena kho pana samayena āyasmato pilindavacchassa pabbavāto
 hoti. Bhagavato etamatthaṁ ārocesuṁ. Anujānāmi bhikkhave
 lohitaṁ mocetunti. Nakkhamanīyo hoti. Bhagavato etamatthaṁ
 ārocesuṁ. Anujānāmi bhikkhave lohitaṁ mocetvā visāṇena
 gahetunti 1-.
      [41] Tena kho pana samayena āyasmato pilindavacchassa pādā
 phālitā honti. Bhagavato etamatthaṁ ārocesuṁ. Anujānāmi
 bhikkhave pādabbhañjananti. Nakkhamanīyo hoti. Bhagavato etamatthaṁ
 ārocesuṁ. Anujānāmi bhikkhave pajjaṁ abhisaṅkharitunti.
      [42] Tena kho pana samayena aññatarassa bhikkhuno gaṇḍābādho
 hoti. Bhagavato etamatthaṁ ārocesuṁ. Anujānāmi bhikkhave
 satthakammanti. Kasāvodakena attho hoti. Anujānāmi bhikkhave
 kasāvodakanti. Tilakakkena attho hoti. Anujānāmi bhikkhave
 tilakakkanti. Kabaḷikāya attho hoti. Anujānāmi bhikkhave
 kabaḷikanti. Vaṇabandhanacolena attho hoti. Anujānāmi
 bhikkhave vaṇabandhanacolanti 2-. Vaṇo kaṇḍavati. Anujānāmi
 bhikkhave sāsapakuḍḍena dhovitunti 3-. Vaṇo kilijjittha. Anujānāmi
 bhikkhave dhūmaṁ kātunti. Vaḍḍhamaṁsaṁ vuṭṭhāti. Anujānāmi bhikkhave
 loṇasakkharikāya chinditunti. Vaṇo na rūhati. Anujānāmi
 bhikkhave vaṇatelanti. Telaṁ galati. Bhagavato etamatthaṁ ārocesuṁ.

  *  *  *  *  *  *
  Footnote:1 Po. goṇavisāṇena gāhetunti. Ma. gāhetunti. 2 Po. vaṇabandhanacoḷakanti.
 3 Ma. Yu. sāsapakuttena phositunti.
-------------------------------------------------
[page 051]
 Anujānāmi bhikkhave vikāsikaṁ sabbaṁ vaṇapaṭikammanti.
      [43] Tena kho pana samayena aññataro bhikkhu ahinā daṭṭho
 hoti. Bhagavato etamatthaṁ ārocesuṁ. Anujānāmi bhikkhave
 cattāri mahāvikaṭāni dātuṁ gūthaṁ muttaṁ chārikaṁ mattikanti. Athakho
 bhikkhūnaṁ etadahosi appaṭiggahitāni nu kho udāhu paṭiggahetabbānīti.
 Bhagavato etamatthaṁ ārocesuṁ. Anujānāmi bhikkhave
 sati kappiyakārake paṭiggahāpetuṁ asati kappiyakārake sāmaṁ
 gahetvā paribhuñjitunti. Tena kho pana samayena aññatarena
 bhikkhunā visaṁ pītaṁ hoti. Bhagavato etamatthaṁ ārocesuṁ.
 Anujānāmi bhikkhave gūthaṁ pāyetunti. Athakho bhikkhūnaṁ etadahosi
 appaṭiggahito nu kho udāhu paṭiggahetabboti. Bhagavato
 etamatthaṁ ārocesuṁ. Anujānāmi bhikkhave yaṁ karonto
 paṭiggaṇhāti sveva paṭiggaho kato na puna paṭiggahetabboti.
      [44] Tena kho pana samayena aññatarassa bhikkhuno
 gharadinnakābādho hoti. Bhagavato etamatthaṁ ārocesuṁ. Anujānāmi
 bhikkhave sītāloḷiṁ pāyetunti. Tena kho pana samayena aññataro
 bhikkhu duṭṭhagahaṇiko 1- hoti. Bhagavato etamatthaṁ ārocesuṁ.
 Anujānāmi bhikkhave āmisakhāraṁ pāyetunti. Tena kho pana samayena
 aññatarassa bhikkhuno paṇḍurogābādho hoti. Bhagavato etamatthaṁ

  *  *  *  *  *  *
  Footnote:1 Sī. duṭṭhugahaṇiko.
-------------------------------------------------
[page 052]
 Ārocesuṁ. Anujānāmi bhikkhave muttaharīṭakaṁ pāyetunti. Tena
 kho pana samayena aññatarassa bhikkhuno chavidosābādho hoti.
 Bhagavato etamatthaṁ ārocesuṁ. Anujānāmi bhikkhave gandhālepaṁ
 kātunti. Tena kho pana samayena aññataro bhikkhu abhisannakāyo
 hoti. Bhagavato etamatthaṁ ārocesuṁ. Anujānāmi bhikkhave
 virecanaṁ pātunti. Acchakañjiyā attho hoti. Bhagavato
 etamatthaṁ ārocesuṁ. Anujānāmi bhikkhave acchakañjikanti.
 Akaṭayūsena attho hoti. Bhagavato etamatthaṁ ārocesuṁ.
 Anujānāmi bhikkhave akaṭayūsanti. Kaṭākaṭena attho hoti.
 Bhagavato etamatthaṁ ārocesuṁ. Anujānāmi bhikkhave kaṭākaṭanti.
 Paṭicchādanīyena attho hoti. Bhagavato etamatthaṁ ārocesuṁ.
 Anujānāmi bhikkhave paṭicchādanīyanti.
      [45] Tena kho pana samayena āyasmā pilindavaccho 1- rājagahe
 pabbhāraṁ sodhāpeti lenaṁ kattukāmo. Athakho rājā māgadho
 seniyo bimbisāro yena < PTS. Vin  I , 207 >āyasmā pilindavaccho tenupasaṅkami
 upasaṅkamitvā āyasmantaṁ pilindavacchaṁ abhivādetvā ekamantaṁ
 nisīdi. Ekamantaṁ nisinno kho rājā māgadho seniyo bimbisāro
 āyasmantaṁ pilindavacchaṁ etadavoca kiṁ bhante thero kārāpetīti.
 Pabbhāraṁ mahārāja sodhāpemi lenaṁ kattukāmoti. Attho bhante

  *  *  *  *  *  *
  Footnote:1 Sī. pilindivaccho.
-------------------------------------------------
[page 053]
 Ayyassa ārāmikenāti. Na kho mahārāja bhagavatā ārāmiko
 anuññātoti. Tenahi bhante bhagavantaṁ paṭipucchitvā mama
 āroceyyāthāti. Evaṁ mahārājāti kho āyasmā pilindavaccho
 rañño māgadhassa seniyassa bimbisārassa paccassosi. Athakho
 āyasmā pilindavaccho rājānaṁ māgadhaṁ seniyaṁ bimbisāraṁ dhammiyā
 kathāya sandassesi samādapesi samuttejesi sampahaṁsesi. Athakho
 rājā māgadho seniyo bimbisāro āyasmatā pilindavacchena
 dhammiyā kathāya sandassito samādapito samuttejito sampahaṁsito
 uṭṭhāyāsanā āyasmantaṁ pilindavacchaṁ abhivādetvā padakkhiṇaṁ katvā
 pakkāmi. Athakho āyasmā pilindavaccho bhagavato santike dūtaṁ
 pāhesi rājā bhante māgadho seniyo bimbisāro ārāmikaṁ
 dātukāmo kathaṁ nu kho bhante paṭipajjitabbanti. Athakho bhagavā
 etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi anujānāmi bhikkhave ārāmikanti. Dutiyampi kho rājā
 māgadho seniyo bimbisāro yenāyasmā pilindavaccho tenupasaṅkami
 upasaṅkamitvā āyasmantaṁ pilindavacchaṁ abhivādetvā ekamantaṁ
 nisīdi. Ekamantaṁ nisinno kho rājā māgadho seniyo
 bimbisāro āyasmantaṁ pilindavacchaṁ etadavoca anuññāto
 bhante bhagavatā ārāmikoti. Evaṁ mahārājāti. Tenahi bhante
 ayyassa ārāmikaṁ dammīti. Athakho rājā māgadho seniyo
-------------------------------------------------
[page 054]
 Bimbisāro āyasmato pilindavacchassa ārāmikaṁ paṭissuṇitvā
 vissaritvā cirena satiṁ paṭilabhitvā aññataraṁ sabbatthakaṁ mahāmattaṁ
 āmantesi yo mayā bhaṇe ayyassa ārāmiko paṭissuto
 dinno so ārāmikoti 1-. Na kho deva ayyassa ārāmiko
 dinnoti. Kīvaciraṁ nu kho bhaṇe ito ratti 2- hotīti. Athakho
 so mahāmatto rattiyo gaṇetvā 3- rājānaṁ māgadhaṁ seniyaṁ bimbisāraṁ
 etadavoca pañca deva rattisatānīti. Tenahi bhaṇe ayyassa
 pañca ārāmikasatāni dehīti 4-. Evaṁ devāti kho so mahāmatto
 rañño māgadhassa seniyassa bimbisārassa paṭissuṇitvā āyasmato
 pilindavacchassa pañca ārāmikasatāni adāsi < PTS. Vin  I , 208 >5-. Pāṭiyekko
 gāmo nivisi. Ārāmikagāmakotipi naṁ āhaṁsu pilindavacchagāmakotipi 6-
 naṁ āhaṁsu.
      [46] Tena kho pana samayena āyasmā pilindavaccho tasmiṁ
 gāmake kulupako hoti. Athakho āyasmā pilindavaccho
 pubbaṇhasamayaṁ nivāsetvā pattacīvaramādāya pilindavacchagāmakaṁ 7- piṇḍāya
 pāvisi. Tena kho pana samayena tasmiṁ gāmake ussavo hoti.
 Dārakā alaṅkatā mālākitā kīḷanti. Athakho āyasmā pilindavaccho

  *  *  *  *  *  *
  Footnote:1 Po. dinno hoti so ārāmikoti. 2 Po. paṭisataṁ. Sī. Ma. Yu. hitaṁ.
 3 Sī. Yu. vigaṇetvā. 4 Po. Sī. Ma. Yu. dethāti. 5 Sī. Ma. Yu. pādāsi.
 6 Sī. pilindigāmakotipi. Yu. pilindagāmakotipi. 7 Po. Ma. Yu. pilindagāmaṁ.
-------------------------------------------------
[page 055]
 Pilindavacchagāmake 1- sapadānaṁ piṇḍāya caramāno yena aññatarassa
 ārāmikassa nivesanaṁ tenupasaṅkami upasaṅkamitvā paññatte
 āsane nisīdi. Tena kho pana samayena tassā ārāmikiniyā
 dhītā aññe dārake alaṅkate 2- mālākite passitvā rodati
 mālaṁ me detha alaṅkāraṁ me dethāti. Athakho āyasmā
 pilindavaccho taṁ ārāmikiniṁ etadavoca kissāyaṁ dārikā rodatīti.
 Ayaṁ bhante dārikā aññe dārake alaṅkate 3- mālākite passitvā
 rodati mālaṁ me detha alaṅkāraṁ me dethāti kuto amhākaṁ
 duggatānaṁ mālā kuto alaṅkāroti 4-. Athakho āyasmā pilindavaccho
 aññataraṁ tiṇaṇḍūpakaṁ gahetvā taṁ ārāmikiniṁ etadavoca handimaṁ
 tiṇaṇḍūpakaṁ tassā dārikāya sīse paṭimuñcāhīti 5-. Athakho
 sā ārāmikinī taṁ tiṇaṇḍūpakaṁ gahetvā tassā dārikāya sīse
 paṭimuñci. Sā ahosi suvaṇṇamālā abhirūpā dassanīyā
 pāsādikā. Natthi tādisā raññopi antepure suvaṇṇamālā.
 Manussā rañño māgadhassa seniyassa bimbisārassa ārocesuṁ
 amukassa deva ārāmikassa ghare suvaṇṇamālā abhirūpā dassanīyā
 pāsādikā natthi tādisā devassāpi antepure suvaṇṇamālā
 kuto tassa duggatassa nissaṁsayaṁ corikāya ābhatāti. Athakho
 rājā māgadho seniyo bimbisāro taṁ ārāmikakulaṁ bandhāpesi.

  *  *  *  *  *  *
  Footnote:1 Po. Ma. Yu. pilindagāmake. 2-3 Po. Ma. dārike alaṅkite. 4 Po. Yu.
 alaṅkārāti. 5 Po. Sī. Ma. Yu. paṭimuñcāti.
-------------------------------------------------
[page 056]
 Dutiyampi kho āyasmā pilindavaccho pubbaṇhasamayaṁ nivāsetvā
 pattacīvaramādāya pilindavacchagāmakaṁ piṇḍāya pāvisi pilindavacchagāmake
 sapadānaṁ piṇḍāya caramāno yena tassa ārāmikassa
 nivesanaṁ tenupasaṅkami upasaṅkamitvā paṭivissake pucchi 1- kahaṁ
 idaṁ 2- ārāmikakulaṁ gatanti. Etissā bhante suvaṇṇamālāya
 kāraṇā raññā bandhāpitanti. Athakho āyasmā pilindavaccho
 yena rañño māgadhassa seniyassa bimbisārassa nivesanaṁ
 tenupasaṅkami upasaṅkamitvā paññatte āsane nisīdi. Athakho
 rājā māgadho seniyo bimbisāro yenāyasmā pilindavaccho
 tenupasaṅkami upasaṅkamitvā āyasmantaṁ pilindavacchaṁ < PTS. Vin  I , 209 >abhivādetvā
 ekamantaṁ nisīdi. Ekamantaṁ nisinnaṁ kho rājānaṁ māgadhaṁ seniyaṁ
 bimbisāraṁ āyasmā pilindavaccho etadavoca kissa mahārāja
 ārāmikakulaṁ bandhāpitanti. Tassa bhante ārāmikassa ghare
 suvaṇṇamālā abhirūpā dassanīyā pāsādikā natthi tādisā
 amhākaṁpi antepure suvaṇṇamālā kuto tassa duggatassa
 nissaṁsayaṁ corikāya ābhatāti. Athakho āyasmā pilindavaccho
 rañño māgadhassa seniyassa bimbisārassa pāsādaṁ suvaṇṇanti
 adhimucci. So [3]- ahosi sabbasovaṇṇamayo 4-. Idaṁ pana te
 mahārāja tāvabahuṁ suvaṇṇaṁ kutoti 5-. Aññātaṁ bhante ayyassa

  *  *  *  *  *  *
  Footnote:1 Ma. pucchati. 2 Po. Sī. Ma. Yu. imaṁ. 3 Ma. pāsādo. 4 Ma. sabbaso suvaṇṇamayo.
 5 Po. kuto laddhanti.
-------------------------------------------------
[page 057]
 Seveso 1- iddhānubhāvoti taṁ ārāmikakulaṁ muñcāpesi.
      [47] Manussā ayyena kira pilindavacchena sarājikāya parisāya
 uttarimanussadhammaṁ iddhipāṭihāriyaṁ dassitanti attamanā abhippasannā
 āyasmato pilindavacchassa pañca bhesajjāni abhihariṁsu seyyathīdaṁ
 sappiṁ navanītaṁ telaṁ madhuṁ phāṇitaṁ. Pakatiyāpicāyasmā pilindavaccho
 lābhī hoti pañcannaṁ bhesajjānaṁ laddhaṁ laddhaṁ parisāya
 vissajjeti. Parisā cassa hoti bāhullikā laddhaṁ laddhaṁ kolambepi 3-
 ghaṭepi pūretvā paṭisāmeti parissāvanānipi thavikāyopi pūretvā
 vātapānesu laggeti 4-. Tāni olīnavīlināni tiṭṭhanti. Undurehipi
 vihārā okiṇṇavikiṇṇā honti. Manussā vihāracārikaṁ
 āhiṇḍantā passitvā ujjhāyanti khīyanti vipācenti antokoṭṭhāgārikā
 ime samaṇā sakyaputtiyā seyyathāpi rājā māgadho
 seniyo bimbisāroti. Assosuṁ kho bhikkhū tesaṁ manussānaṁ
 ujjhāyantānaṁ khīyantānaṁ vipācentānaṁ. Ye te bhikkhū appicchā
 .pe. Te ujjhāyanti khīyanti vipācenti kathaṁ hi nāma bhikkhū
 evarūpāya bāhullāya cetessantīti. Athakho te bhikkhū bhagavato
 etamatthaṁ ārocesuṁ. Saccaṁ kira bhikkhave bhikkhū evarūpāya
 bāhullāya cetessantīti 5-. Saccaṁ bhagavāti .pe. Vigarahitvā
 dhammiṁ kathaṁ katvā bhikkhū āmantesi yāni kho pana tāni gilānānaṁ

  *  *  *  *  *  *
  Footnote:1 Po. Sī. Ma. Yu. ayyassa eso. 2 Ma. Yu. phāṇitanti. 3 Po. kolumbepi.
 Ma. koḷumbepi. 4 Ma. Yu. lagganti. 5 Ma. Yu. cetentīti.
-------------------------------------------------
[page 058]
 Bhikkhūnaṁ paṭisāyanīyāni bhesajjāni seyyathīdaṁ sappi navanītaṁ telaṁ madhu
 phāṇitaṁ tāni paṭiggahetvā sattāhaparamaṁ sannidhikārakaṁ paribhuñjitabbāni
 taṁ atikkāmayato yathādhammo kāretabboti.
                 Bhesajjānuññātabhāṇavāraṁ paṭhamaṁ.
      [48] Athakho bhagavā sāvatthiyaṁ yathābhirantaṁ viharitvā yena
 rājagahaṁ tena cārikaṁ pakkāmi. Addasā 1- kho āyasmā kaṅkhārevato
 antarāmagge guḷakaraṇaṁ okkamitvā guḷe piṭṭhaṁpi chārikaṁpi
 pakkhipante disvāna akappiyo guḷo sāmiso na kappati
 guḷo vikāle paribhuñjitunti kukkuccāyanto sapariso guḷaṁ na
 paribhuñjati. Yepissa sotabbaṁ maññanti tepi guḷaṁ na paribhuñjanti.
 Bhagavato etamatthaṁ ārocesuṁ. Kimatthāya bhikkhave guḷe
 piṭṭhaṁpi chārikaṁpi pakkhipantīti. Bandhanatthāya bhagavāti. Sace
 bhikkhave bandhanatthāya guḷe piṭṭhaṁpi chārikaṁpi pakkhipanti so ca
 guḷotveva saṅkhyaṁ 2- gacchati. Anujānāmi bhikkhave yathāsukhaṁ guḷaṁ
 paribhuñjitunti. Addasā 3- kho āyasmā kaṅkhārevato antarāmagge
 vacce muggaṁ jātaṁ passitvā akappiyā muggā pakkāpi
 muggā jāyantīti kukkuccāyanto sapariso muggaṁ na paribhuñjati.
 Yepissa sotabbaṁ maññanti tepi muggaṁ na paribhuñjanti.
 Bhagavato etamatthaṁ ārocesuṁ. Sace bhikkhave pakkāpi muggā

  *  *  *  *  *  *
  Footnote:1-3 Ma. Yu. addasa. 2 Sī. Ma. Yu. saṅkhaṁ.
-------------------------------------------------
[page 059]
 Jāyanti anujānāmi bhikkhave yathāsukhaṁ muggaṁ paribhuñjitunti
 tena kho pana samayena aññatarassa bhikkhuno udaravātābādho
 hoti. So loṇasocirakaṁ 1- apāyi. Tassa so udaravātābādho
 paṭippassambhi. Bhagavato etamatthaṁ ārocesuṁ. Anujānāmi
 bhikkhave yathāsukhaṁ 2- gilānassa loṇasocirakaṁ agilānassa udakasambhinnaṁ
 pānaparibhogena paribhuñjitunti.
      [49] Athakho bhagavā anupubbena cārikaṁ caramāno yena
 rājagahaṁ tadavasari. Tatra sudaṁ bhagavā rājagahe viharati veḷuvane
 kalandakanivāpe. Tena kho pana samayena bhagavato udaravātābādho
 hoti. Athakho āyasmā ānando pubbepi bhagavato udaravātābādho
 tekaṭulāya yāguyā phāsu hotīti sāmaṁ tilaṁpi taṇḍulaṁpi
 muggaṁpi viññāpetvā anto vāsetvā anto sāmaṁ pacitvā
 bhagavato upanāmesi pivatu bhagavā tekaṭulaṁ yāgunti.
 Jānantāpi tathāgatā pucchanti jānantāpi na pucchanti kālaṁ
 viditvā pucchanti kālaṁ viditvā na pucchanti atthasañhitaṁ
 tathāgatā pucchanti no anatthasañhitaṁ anatthasañhite setughāto
 tathāgatānaṁ. Dvīhākārehi buddhā bhagavanto bhikkhū paṭipucchanti
 dhammaṁ vā desessāma < PTS. Vin  I , 211 >sāvakānaṁ vā sikkhāpadaṁ paññāpessāmāti.
 Athakho bhagavā āyasmantaṁ ānandaṁ āmantesi kutāyaṁ

  *  *  *  *  *  *
  Footnote:1 Sī. Ma. Yu. loṇasovirakaṁ. 2 Ma. Yu. ayaṁ pāṭho na dissati.
-------------------------------------------------
[page 060]
 Ānanda yāgūti. Athakho āyasmā ānando bhagavato etamatthaṁ
 ārocesi. Vigarahi buddho bhagavā ananucchavikaṁ 1- ānanda
 ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
 nāma tvaṁ ānanda evarūpāya bāhullāya cetessasi yadapi ānanda
 anto vutthaṁ tadapi akappiyaṁ yadapi anto pakkaṁ tadapi
 akappiyaṁ yadapi sāmaṁ pakkaṁ tadapi akappiyaṁ netaṁ ānanda
 appasannānaṁ vā pasādāya .pe. Vigarahitvā dhammiṁ kathaṁ katvā
 bhikkhū āmantesi na bhikkhave anto vutthaṁ anto pakkaṁ sāmaṁ
 pakkaṁ paribhuñjitabbaṁ yo paribhuñjeyya āpatti dukkaṭassa.
 Anto ce bhikkhave vutthaṁ anto pakkaṁ sāmaṁ pakkaṁ tañce
 paribhuñjeyya āpatti tiṇṇaṁ dukkaṭānaṁ. Anto ce bhikkhave
 vutthaṁ anto pakkaṁ aññehi pakkaṁ tañce paribhuñjeyya āpatti
 dvinnaṁ dukkaṭānaṁ. Anto ce bhikkhave vutthaṁ bahi pakkaṁ sāmaṁ
 pakkaṁ tañce paribhuñjeyya āpatti dvinnaṁ dukkaṭānaṁ. Bahi
 ce bhikkhave vutthaṁ anto pakkaṁ sāmaṁ pakkaṁ tañce paribhuñjeyya
 āpatti dvinnaṁ dukkaṭānaṁ. Anto ce bhikkhave vutthaṁ bahi
 pakkaṁ aññehi pakkaṁ tañce paribhuñjeyya āpatti dukkaṭassa.
 Bahi ce bhikkhave vutthaṁ anto pakkaṁ aññehi pakkaṁ
 tañce paribhuñjeyya āpatti dukkaṭassa. Bahi ce bhikkhave

  *  *  *  *  *  *
  Footnote:1 Sī. Yu. ananucchaviyaṁ.
-------------------------------------------------
[page 061]
 Vutthaṁ bahi pakkaṁ sāmaṁ pakkaṁ tañce paribhuñjeyya āpatti
 dukkaṭassa. Bahi ce bhikkhave vutthaṁ bahi pakkaṁ aññehi pakkaṁ
 tañce paribhuñjeyya anāpattīti.
      [50] Tena kho pana samayena bhikkhū bhagavatā sāmapāko 1-
 paṭikkhittoti punapāke kukkuccāyanti. Bhagavato etamatthaṁ
 ārocesuṁ. Anujānāmi bhikkhave punapākaṁ pacitunti.
      [51] Tena kho pana samayena rājagahaṁ dubbhikkhaṁ hoti. Manussā
 loṇampi telampi taṇḍulampi khādanīyampi ārāmaṁ āharanti.
 Tāni bhikkhū bahi vāsenti ukkapiṇḍakāpi khādanti corāpi
 haranti. Bhagavato etamatthaṁ ārocesuṁ. Anujānāmi bhikkhave
 anto vāsetunti. Anto vāsetvā bahi pācenti damakā
 parivārenti. Bhikkhū avissaṭṭhā paribhuñjanti. Bhagavato
 etamatthaṁ ārocesuṁ. Anujānāmi bhikkhave anto pacitunti.
 Dubbhikkhe < PTS. Vin  I , 212 >kappiyakārakā bahutaraṁ haranti appataraṁ bhikkhūnaṁ denti.
 Bhagavato etamatthaṁ ārocesuṁ. Anujānāmi bhikkhave sāmaṁ pacituṁ.
 Anujānāmi bhikkhave anto vutthaṁ anto pakkaṁ sāmaṁ pakkanti.
      [52] Tena kho pana samayena sambahulā bhikkhū kāsīsu vassaṁ
 vutthā rājagahaṁ gacchantā bhagavantaṁ dassanāya antarāmagge na labhiṁsu
 lūkhassa vā paṇītassa vā bhojanassa yāvadatthaṁ pāripūriṁ bahuñca

  *  *  *  *  *  *
  Footnote:1 Ma. Yu. sāmaṁ pāko.
-------------------------------------------------
[page 062]
 Phalakhādanīyaṁ ahosi kappiyakārako ca na ahosi. Athakho te
 bhikkhū kilantarūpā yena rājagahaṁ veḷuvanaṁ kalandakanivāpo yena
 bhagavā tenupasaṅkamiṁsu upasaṅkamitvā bhagavantaṁ abhivādetvā
 ekamantaṁ nisīdiṁsu. Āciṇṇaṁ kho panetaṁ buddhānaṁ bhagavantānaṁ
 āgantukehi bhikkhūhi saddhiṁ paṭisammodituṁ. Athakho bhagavā te
 bhikkhū etadavoca kacci bhikkhave khamanīyaṁ kacci yāpanīyaṁ kaccittha
 appakilamathena addhānaṁ āgatā kuto ca tumhe bhikkhave
 āgacchathāti. Khamanīyaṁ bhagavā yāpanīyaṁ bhagavā idha mayaṁ bhante
 kāsīsu vassaṁ vutthā rājagahaṁ āgacchantā bhagavantaṁ dassanāya
 antarāmagge na labhimhā lūkhassa vā paṇītassa vā bhojanassa yāvadatthaṁ
 pāripūriṁ bahuñca phalakhādanīyaṁ ahosi kappiyakārako ca na ahosi
 tena mayaṁ kilantarūpā addhānaṁ āgatāti. Athakho bhagavā etasmiṁ
 nidāne etasmiṁ pakaraṇe dhammiṁ kathaṁ katvā bhikkhū āmantesi
 anujānāmi bhikkhave yattha phalakhādanīyaṁ passati kappiyakārako
 ca na hoti sāmaṁ gahetvā haritvā kappiyakārakaṁ passitvā
 bhūmiyaṁ nikkhipitvā paṭiggahāpetvā paribhuñjituṁ. Anujānāmi bhikkhave
 uggahitaṁ paṭiggahetunti 1-.
      [53] Tena kho pana samayena aññatarassa brāhmaṇassa navā
 ca tilā navañca madhu 2- uppannā honti. Athakho tassa brāhmaṇassa

  *  *  *  *  *  *
  Footnote:1 Sī. uggahītapaṭiggahītakanti. Ma. Yu. uggahitaṁ paṭiggahitunti.
 2 Ma. Yu. madhuṁ.
-------------------------------------------------
[page 063]
 Etadahosi yannūnāhaṁ nave ca tile navañca madhuṁ buddhappamukhassa
 bhikkhusaṅghassa dadeyyanti. Athakho so brāhmaṇo
 yena bhagavā tenupasaṅkami upasaṅkamitvā bhagavatā saddhiṁ sammodi
 sammodanīyaṁ kathaṁ sārāṇīyaṁ vītisāretvā ekamantaṁ aṭṭhāsi.
 Ekamantaṁ ṭhito kho so brāhmaṇo bhagavantaṁ etadavoca adhivāsetu
 me bhante bhavaṁ < PTS. Vin  I , 213 >gotamo svātanāya bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho so brāhmaṇo bhagavato
 adhivāsanaṁ viditvā pakkāmi. Athakho so brāhmaṇo tassā
 rattiyā accayena paṇītaṁ khādanīyaṁ bhojanīyaṁ paṭiyādāpetvā bhagavato
 kālaṁ ārocāpesi kālo bho gotama niṭṭhitaṁ bhattanti.
 Athakho bhagavā pubbaṇhasamayaṁ nivāsetvā pattacīvaramādāya yena
 tassa brāhmaṇassa nivesanaṁ tenupasaṅkami upasaṅkamitvā paññatte
 āsane nisīdi saddhiṁ bhikkhusaṅghena. Athakho so brāhmaṇo
 buddhappamukhaṁ bhikkhusaṅghaṁ paṇītena khādanīyena bhojanīyena sahatthā
 santappetvā sampavāretvā bhagavantaṁ bhuttāviṁ onītapattapāṇiṁ
 ekamantaṁ nisīdi. Ekamantaṁ nisinnaṁ kho taṁ brāhmaṇaṁ bhagavā
 dhammiyā kathāya sandassetvā samādapetvā samuttejetvā sampahaṁsetvā
 uṭṭhāyāsanā pakkāmi. Athakho tassa brāhmaṇassa
 acirapakkantassa bhagavato etadahosi yesaṁ kho mayā atthāya
 buddhappamukho bhikkhusaṅgho 1- nimantito nave ca tile navañca madhuṁ

  *  *  *  *  *  *
  Footnote:1 Ma. saṅgho.
-------------------------------------------------
[page 064]
 Dassāmīti te mayā pamuṭṭhā dātuṁ yannūnāhaṁ nave ca tile
 navañca madhuṁ kolambehi ca ghaṭehi ca ārāmaṁ harāpeyyanti.
 Athakho so brāhmaṇo nave ca tile navañca madhuṁ kolambehi 1-
 ca ghaṭehi ca ārāmaṁ harāpetvā 2- yena bhagavā tenupasaṅkami
 upasaṅkamitvā ekamantaṁ aṭṭhāsi. Ekamantaṁ ṭhito kho so
 brāhmaṇo bhagavantaṁ etadavoca yesaṁ kho mayā bho gotama
 atthāya buddhappamukho bhikkhusaṅgho nimantito nave ca tile
 navañca madhuṁ dassāmīti te mayā pamuṭṭhā dātuṁ paṭiggaṇhātu
 me bhavaṁ gotamo nave ca tile navañca madhunti. Tenahi tvaṁ 3-
 brāhmaṇa bhikkhūnaṁ dehīti. Tena kho pana samayena bhikkhū dubbhikkhe
 appamattakepi pavārenti paṭisaṅkhāpi paṭikkhipanti sabbo ca
 saṅgho pavārito hoti. Bhikkhū kukkuccāyantā na paṭiggaṇhanti.
 Paṭiggaṇhatha bhikkhave paribhuñjatha anujānāmi bhikkhave tato
 nīhaṭaṁ bhuttāvinā pavāritena anatirittaṁ paribhuñjitunti.
      [54] Tena kho pana samayena āyasmato upanandassa sakyaputtassa
 upaṭṭhākakulaṁ saṅghassa atthāya khādanīyaṁ pāhesi 4- ayyassa
 upanandassa dassetvā saṅghassa < PTS. Vin  I , 214 >dātabbanti. Tena kho pana
 samayena āyasmā upanando sakyaputto gāmaṁ piṇḍāya paviṭṭho

  *  *  *  *  *  *
  Footnote:1 Po. Ma. kolumbehi. 2 Sī. Yu. āharāpetvā. 3 Ma. Yu. ayaṁ pāṭho
 natthi. 4 Po. ito paraṁ imaṁ khādanīyanti pāṭhadvayaṁ.
-------------------------------------------------
[page 065]
 Hoti. Athakho te manussā ārāmaṁ gantvā bhikkhū pucchiṁsu
 kahaṁ bhante ayyo upanandoti. Esāvuso āyasmā upanando
 sakyaputto gāmaṁ piṇḍāya paviṭṭhoti. Idaṁ bhante khādanīyaṁ
 ayyassa upanandassa dassetvā saṅghassa dātabbanti. Bhagavato
 etamatthaṁ ārocesuṁ. Tenahi bhikkhave paṭiggahetvā nikkhipatha
 yāva upanando āgacchatīti. Athakho āyasmā upanando
 sakyaputto purebhattaṁ kulāni payirūpāsitvā divā 1- āgacchati 2-.
 Tena kho pana samayena bhikkhū dubbhikkhe appamattakepi pavārenti
 paṭisaṅkhāpi paṭikkhipanti sabbo ca saṅgho pavārito hoti.
 Bhikkhū kukkuccāyantā na paṭiggaṇhanti. Paṭiggaṇhatha bhikkhave
 paribhuñjatha anujānāmi bhikkhave purebhattaṁ paṭiggahitaṁ bhuttāvinā
 pavāritena anatirittaṁ paribhuñjitunti.
      [55] Athakho bhagavā rājagahe yathābhirantaṁ viharitvā yena
 sāvatthī 3- tena cārikaṁ pakkāmi anupubbena cārikaṁ caramāno
 yena sāvatthī tadavasari. Tatra sudaṁ bhagavā sāvatthiyaṁ viharati
 jetavane anāthapiṇḍikassa ārāme. Tena kho pana samayena
 āyasmato sārīputtassa kāyadāhābādho hoti. Athakho āyasmā
 mahāmoggallāno yenāyasmā sārīputto tenupasaṅkami upasaṅkamitvā
 āyasmantaṁ sārīputtaṁ etadavoca pubbe te āvuso
 sārīputta kāyadāhābādho kena phāsu hotīti. Bhisehi ca me

  *  *  *  *  *  *
  Footnote:1 Po. atidivā. 2 Ma. Yu. āgacchi. 3 Ma. Yu. sāvatthi.
-------------------------------------------------
[page 066]
 Āvuso 1- mūlālikāhi cāti. Athakho āyasmā mahāmoggallāno
 seyyathāpi nāma balavā puriso sammiñjitaṁ vā bāhaṁ pasāreyya
 pasāritaṁ vā bāhaṁ sammiñjeyya evameva jetavane antarahito
 mandākiniyā pokkharaṇiyā tīre pāturahosi. Addasā 2- kho
 aññataro nāgo āyasmantaṁ mahāmoggallānaṁ dūrato va āgacchantaṁ
 disvāna āyasmantaṁ mahāmoggallānaṁ etadavoca etu kho bhante
 ayyo mahāmoggallāno svāgataṁ bhante ayyassa mahāmoggallānassa
 kena bhante ayyassa attho kiṁ dammīti. Bhisehi
 ca me āvuso attho mūlālikāhi cāti. Athakho so nāgo
 aññataraṁ nāgaṁ āṇāpesi tenahi 3- bhaṇe ayyassa bhise ca
 mūlālikāyo ca yāvadatthaṁ dehīti. Athakho so nāgo mandākiniṁ
 pokkharaṇiṁ < PTS. Vin  I , 215 >ogāhetvā soṇḍāya bhisamūlālikāyo 4- abbāhitvā
 suvikkhālitaṁ vikkhāletvā bhaṇḍikaṁ bandhitvā 5- yenāyasmā mahāmoggallāno
 tenupasaṅkami. Athakho āyasmā mahāmoggallāno
 seyyathāpi nāma balavā puriso sammiñjitaṁ vā bāhaṁ pasāreyya
 pasāritaṁ vā bāhaṁ sammiñjeyya evameva mandākiniyā pokkharaṇiyā
 tīre antarahito jetavane pāturahosi. Sopi kho nāgo
 mandākiniyā pokkharaṇiyā tīre antarahito jetavane pāturahosi.
 Athakho so nāgo āyasmato mahāmoggallānassa bhise ca

  *  *  *  *  *  *
  Footnote:1 Po. āvuso me. 2 Ma. Yu. addasa. 3 Ma. ayaṁ pāṭho natthi. 4 Ma. Yu.
 bhisañca muḷāliñca. 5 Ma. bhaṇḍitvā.
-------------------------------------------------
[page 067]
 Mūlālikāyo ca paṭiggahāpetvā jetavane antarahito mandākiniyā
 pokkharaṇiyā tīre pāturahosi. Athakho āyasmā mahāmoggallāno
 āyasmato sārīputtassa bhise ca mūlālikāyo ca upanāmesi.
 Athakho āyasmato sārīputtassa bhise ca mūlālikāyo
 ca paribhuttassa 1- kāyadāhābādho paṭippassambhi. Bahū bhisā ca
 mūlālikāyo ca avasiṭṭhā honti. Tena kho pana samayena
 bhikkhū dubbhikkhe appamattakepi pavārenti paṭisaṅkhāpi paṭikkhipanti
 sabbo ca saṅgho pavārito hoti. Bhikkhū kukkuccāyantā na
 paṭiggaṇhanti. Paṭiggaṇhatha bhikkhave paribhuñjatha anujānāmi
 bhikkhave vanaṭṭhaṁ pokkharaṭṭhaṁ bhuttāvinā pavāritena anatirittaṁ
 paribhuñjitunti.
      [56] Tena kho pana samayena sāvatthiyaṁ bahuṁ phalakhādanīyaṁ
 ussannaṁ hoti kappiyakārako ca na hoti. Bhikkhū
 kukkuccāyantā phalaṁ na paribhuñjanti. Bhagavato etamatthaṁ ārocesuṁ.
 Anujānāmi bhikkhave abījaṁ nibbaṭabījaṁ akatakappaṁ phalaṁ paribhuñjitunti.
      [57] Athakho bhagavā sāvatthiyaṁ yathābhirantaṁ viharitvā yena
 rājagahaṁ tena cārikaṁ pakkāmi anupubbena cārikaṁ caramāno
 yena rājagahaṁ tadavasari. Tatra sudaṁ bhagavā rājagahe viharati
 veḷuvane kalandakanivāpe. Tena kho pana samayena aññatarassa
 bhikkhuno bhagandalābādho hoti. Ākāsagotto vejjo

  *  *  *  *  *  *
  Footnote:1 Po. paribhuñjantassa. Ma. bhuttassa.
-------------------------------------------------
[page 068]
 Satthakammaṁ karoti. Athakho bhagavā senāsanacārikaṁ āhiṇḍanto yena
 tassa bhikkhuno vihāro tenupasaṅkami. Addasā 1- kho ākāsagotto
 vejjo bhagavantaṁ dūrato va āgacchantaṁ disvāna bhagavantaṁ
 etadavoca āgacchatu bhavaṁ < PTS. Vin  I , 216 >gotamo imassa bhikkhuno vaccamaggaṁ
 passatu seyyathāpi godhāmukhanti. Athakho bhagavā mamaṁ 2- khvāyaṁ
 moghapuriso uppaṇḍetīti tato va paṭinivattitvā etasmiṁ nidāne
 etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi
 atthi bhikkhave amukasmiṁ vihāre bhikkhu gilānoti. Atthi bhagavāti.
 Kintassa bhikkhave bhikkhuno ābādhoti 3-. Tassa bhante āyasmato
 bhagandalābādho [4]- ākāsagotto vejjo satthakammaṁ karotīti.
 Vigarahi buddho bhagavā ananucchavikaṁ 5- bhikkhave tassa moghapurisassa
 ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
 nāma so bhikkhave moghapuriso sambādhe satthakammaṁ kārāpessati 6-
 sambādhe bhikkhave sukhumā chavi duropayo vaṇo dupparihāraṁ
 satthaṁ netaṁ bhikkhave appasannānaṁ vā pasādāya .pe. Vigarahitvā
 dhammiṁ kathaṁ katvā bhikkhū āmantesi na bhikkhave sambādhe
 satthakammaṁ kārāpetabbaṁ yo kārāpeyya āpatti thullaccayassāti.
 Tena kho pana samayena chabbaggiyā bhikkhū bhagavatā
 satthakammaṁ paṭikkhittanti vatthikammaṁ kārāpenti. Ye te bhikkhū
 appicchā .pe. Te ujjhāyanti khīyanti vipācenti kathaṁ hi

  *  *  *  *  *  *
  Footnote:1 Ma. Yu. addasa. 2 Ma. so maṁ. 3 Po. ābādho hotīti. 4 Po. hoti.
 5 Ma. Yu. ananucchaviyaṁ. 6 Ma. Yu. kārāpessatīti.
-------------------------------------------------
[page 069]
 Nāma chabbaggiyā bhikkhū vatthikammaṁ kārāpessantīti. Athakho te
 bhikkhū bhagavato etamatthaṁ ārocesuṁ. Saccaṁ kira bhikkhave
 chabbaggiyā bhikkhū vatthikammaṁ kārāpentīti. Saccaṁ bhagavāti .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 sambādhassa sāmantā dvaṅgule satthakammaṁ vā vatthikammaṁ vā
 kārāpetabbaṁ yo kārāpeyya āpatti thullaccayassāti.
      [58] Athakho bhagavā rājagahe yathābhirantaṁ viharitvā yena
 bārāṇasī tena cārikaṁ pakkāmi anupubbena cārikaṁ caramāno
 yena bārāṇasī tadavasari. Tatra sudaṁ bhagavā bārāṇasiyaṁ
 viharati isipatane migadāye. Tena kho pana samayena bārāṇasiyaṁ
 suppiyo ca 1- upāsako suppiyā ca upāsikā ubho 2- pasannā
 honti dāyakā kārakā saṅghupaṭṭhākā. Athakho suppiyā upāsikā
 ārāmaṁ gantvā vihārena vihāraṁ pariveṇena pariveṇaṁ upasaṅkamitvā
 bhikkhū pucchati 3- ko bhante gilāno kassa kiṁ< PTS. Vin  I , 217 >
 āhariyatūti 4-. Tena kho pana samayena aññatarena bhikkhunā virecanaṁ
 pītaṁ hoti. Athakho so bhikkhu suppiyaṁ upāsikaṁ etadavoca
 mayā kho bhagini virecanaṁ pītaṁ attho me paṭicchādanīyenāti.
 Suṭṭhu ayya āhariyissatīti 5- gharaṁ gantvā antevāsiṁ āṇāpesi
 gaccha bhaṇe pavattamaṁsaṁ jānāhīti. Evaṁ ayyeti kho so puriso

  *  *  *  *  *  *
  Footnote:1 Ma. nāma. 2 Ma. Yu. ubhato. 3 Po. pucchi. 4 Ma. Yu. āhariyyatūti.
 5 Po. āharayissāmīti.
-------------------------------------------------
[page 070]
 Suppiyāya upāsikāya paṭissuṇitvā kevalakappaṁ bārāṇasiṁ
 āhiṇḍanto na addasa pavattamaṁsaṁ. Athakho so puriso yena suppiyā
 upāsikā tenupasaṅkami upasaṅkamitvā suppiyaṁ upāsikaṁ etadavoca
 natthayye pavattamaṁsaṁ māghāto ajjāti. Athakho suppiyāya
 upāsikāya etadahosi tassa kho gilānassa bhikkhuno paṭicchādanīyaṁ
 alabhantassa ābādho vā abhivaḍḍhissati kālakiriyā 1- vā bhavissati
 na kho me taṁ paṭirūpaṁ yāhaṁ paṭissuṇitvā na harāpeyyanti.
 [2]- Potthanikaṁ gahetvā ūrumaṁsaṁ ukkantitvā dāsiyā adāsi handa
 je imaṁ maṁsaṁ sampādetvā amukasmiṁ vihāre bhikkhu gilāno
 tassa dajjehi 3- yo ca maṁ pucchati gilānāti paṭivedehīti uttarāsaṅgena
 ūruṁ veṭhetvā ovarakaṁ pavisitvā mañcake nipajji.
 Athakho suppiyo upāsako gharaṁ gantvā dāsiṁ pucchi kahaṁ
 suppiyāti. Esāyya ovarake nipannāti. Athakho suppiyo upāsako
 yena suppiyā upāsikā tenupasaṅkami upasaṅkamitvā suppiyaṁ
 upāsikaṁ etadavoca kissa nipannāsīti. Gilānamhīti. Kinte
 ābādhoti. Athakho suppiyā upāsikā suppiyassa upāsakassa
 etamatthaṁ ārocesi. Athakho suppiyo upāsako acchariyaṁ vata
 bho abbhutaṁ vata bho yāva saddhāyaṁ suppiyā pasannā yatra
 hi nāma attanopi maṁsāni pariccattāni kiṁ panimāya 4- aññaṁ

  *  *  *  *  *  *
  Footnote:1 Ma. Yu. kālaṁ kiriyā. 2 Po. sā. 3 Ma. dajjāhi. 4 Sī. Ma. kimpimāya.
-------------------------------------------------
[page 071]
 Kiñci adeyyaṁ bhavissatīti haṭṭho udaggo yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinno kho suppiyo upāsako bhagavantaṁ etadavoca
 adhivāsetu me bhante bhagavā svātanāya bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho suppiyo upāsako
 bhagavato adhivāsanaṁ viditvā uṭṭhāyāsanā bhagavantaṁ abhivādetvā
 padakkhiṇaṁ katvā pakkāmi. Athakho suppiyo upāsako tassā
 rattiyā accayena paṇītaṁ khādanīyaṁ bhojanīyaṁ paṭiyādāpetvā bhagavato
 kālaṁ ārocāpesi kālo bhante niṭṭhitaṁ < PTS. Vin  I , 218 >bhattanti. Athakho
 bhagavā pubbaṇhasamayaṁ nivāsetvā pattacīvaramādāya yena suppiyassa
 upāsakassa nivesanaṁ tenupasaṅkami upasaṅkamitvā paññatte
 āsane nisīdi saddhiṁ bhikkhusaṅghena. Athakho suppiyo upāsako
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ aṭṭhāsi. Ekamantaṁ ṭhitaṁ kho suppiyaṁ upāsakaṁ bhagavā
 etadavoca kahaṁ suppiyāti. Gilānā bhagavāti. Tenahi āgacchatūti.
 Na bhagavā ussahatīti. Tenahi pariggahetvāpi ānethāti.
 Athakho suppiyo upāsako suppiyaṁ upāsikaṁ pariggahetvā ānesi.
 Tassā saha dassanena bhagavato tāvamahā vaṇo rūḷho ahosi
 succhavi lomajāto. Athakho suppiyo ca upāsako suppiyā ca
 upāsikā acchariyaṁ vata bho abbhutaṁ vata bho tathāgatassa
-------------------------------------------------
[page 072]
 Mahiddhikatā mahānubhāvatā yatra hi nāma saha dassanena bhagavato
 tāvamahā vaṇo rūḷho bhavissati succhavi lomajātoti haṭṭhā
 udaggā buddhappamukhaṁ bhikkhusaṅghaṁ paṇītena khādanīyena bhojanīyena
 sahatthā santappetvā sappavāretvā bhagavantaṁ bhuttāviṁ onītapattapāṇiṁ
 ekamantaṁ nisīdiṁsu. Athakho bhagavā suppiyañca upāsakaṁ
 suppiyañca upāsikaṁ dhammiyā kathāya sandassetvā samādapetvā
 samuttejetvā sampahaṁsetvā uṭṭhāyāsanā pakkāmi.
      [59] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā bhikkhū paṭipucchi ko bhikkhave suppiyaṁ
 upāsikaṁ maṁsaṁ viññāpesīti. Evaṁ vutte so bhikkhu bhagavantaṁ
 etadavoca ahaṁ kho bhante suppiyaṁ upāsikaṁ maṁsaṁ viññāpesinti 1-.
 Āhariyittha bhikkhūti. Āhariyittha bhagavāti. Paribhuñji tvaṁ bhikkhūti.
 Paribhuñjāhaṁ 2- bhagavāti. Paṭivekkhi tvaṁ bhikkhūti. Nāhaṁ bhagavā
 paṭivekkhinti. Vigarahi buddho bhagavā kathaṁ hi nāma tvaṁ moghapurisa
 appaṭivekkhitvā maṁsaṁ paribhuñjissasi manussamaṁsaṁ kho tayā moghapurisa
 paribhuttaṁ netaṁ moghapurisa appasannānaṁ vā pasādāya .pe.
 Vigarahitvā [3]- dhammiṁ kathaṁ katvā bhikkhū āmantesi santi bhikkhave
 manussā saddhā pasannā tehi attanopi maṁsāni pariccattāni
 na bhikkhave manussamaṁsaṁ paribhuñjitabbaṁ yo paribhuñjeyya āpatti
 thullaccayassa. Na ca bhikkhave appaṭivekkhitvā maṁsaṁ paribhuñjitabbaṁ

  *  *  *  *  *  *
  Footnote:1 Po. Ma. viññāpemīti. 2 Po. Ma. paribhuñjāmahaṁ. 3 Po. buddho bhagavā.
-------------------------------------------------
[page 073]
 Yo paribhuñjeyya āpatti dukkaṭassāti.
      [60] Tena kho pana samayena rañño hatthī maranti. Manussā
 dubbhikkhe hatthimaṁsaṁ paribhuñjanti bhikkhūnaṁ piṇḍāya carantānaṁ hatthimaṁsaṁ
 denti. Bhikkhū hatthimaṁsaṁ paribhuñjanti. Manussā ujjhāyanti
 khīyanti vipācenti kathaṁ hi nāma samaṇā sakyaputtiyā hatthimaṁsaṁ
 paribhuñjissanti rājaṅgaṁ hatthī sace rājā jāneyya na tesaṁ 1-
 attamano assāti. Bhagavato etamatthaṁ ārocesuṁ. Na bhikkhave
 hatthimaṁsaṁ paribhuñjitabbaṁ yo paribhuñjeyya āpatti dukkaṭassāti.
 Tena kho pana samayena rañño assā maranti. Manussā
 dubbhikkhe assamaṁsaṁ paribhuñjanti bhikkhūnaṁ piṇḍāya carantānaṁ
 assamaṁsaṁ denti. Bhikkhū assamaṁsaṁ paribhuñjanti. Manussā
 ujjhāyanti khīyanti vipācenti kathaṁ hi nāma samaṇā sakyaputtiyā
 assamaṁsaṁ paribhuñjissanti rājaṅgaṁ assā sace rājā jāneyya
 na tesaṁ 2- attamano assāti. Bhagavato etamatthaṁ ārocesuṁ.
 Na bhikkhave assamaṁsaṁ paribhuñjitabbaṁ yo paribhuñjeyya āpatti
 dukkaṭassāti. Tena kho pana samayena manussā dubbhikkhe sunakhamaṁsaṁ
 paribhuñjanti bhikkhūnaṁ piṇḍāya carantānaṁ sunakhamaṁsaṁ denti. Bhikkhū
 sunakhamaṁsaṁ paribhuñjanti. Manussā ujjhāyanti khīyanti vipācenti
 kathaṁ hi nāma samaṇā sakyaputtiyā sunakhamaṁsaṁ paribhuñjissanti

  *  *  *  *  *  *
  Footnote:1-2 Ma. Yu. nesaṁ.
-------------------------------------------------
[page 074]
 Jeguccho sunakho paṭikkūloti 1-. Bhagavato etamatthaṁ ārocesuṁ.
 Na bhikkhave sunakhamaṁsaṁ paribhuñjitabbaṁ yo paribhuñjeyya āpatti
 dukkaṭassāti. Tena kho pana samayena manussā dubbhikkhe ahimaṁsaṁ
 paribhuñjanti bhikkhūnaṁ piṇḍāya carantānaṁ ahimaṁsaṁ denti. Bhikkhū
 ahimaṁsaṁ paribhuñjanti. Manussā ujjhāyanti khīyanti vipācenti
 kathaṁ hi nāma samaṇā sakyaputtiyā ahimaṁsaṁ paribhuñjissanti
 jeguccho ahi paṭikkūloti. Supassopi nāgarājā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ
 aṭṭhāsi. Ekamantaṁ ṭhito kho supasso nāgarājā bhagavantaṁ
 etadavoca santi bhante nāgā assaddhā appasannā te
 appamattakepi bhikkhū viheṭheyyuṁ sādhu bhante ayyā ahimaṁsaṁ na
 paribhuñjeyyunti. Athakho bhagavā supassaṁ nāgarājānaṁ dhammiyā
 kathāya sandassesi samādapesi samuttejesi sampahaṁsesi. Athakho
 supasso nāgarājā bhagavatā dhammiyā kathāya sandassito samādapito
 samuttejito sampahaṁsito bhagavantaṁ abhivādetvā padakkhiṇaṁ katvā
 pakkāmi. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi na bhikkhave ahimaṁsaṁ
 paribhuñjitabbaṁ yo paribhuñjeyya āpatti dukkaṭassāti. Tena kho
 pana samayena luddhakā 2- sīhaṁ hantvā sīhamaṁsaṁ 3- paribhuñjanti bhikkhūnaṁ

  *  *  *  *  *  *
  Footnote:1 Po. sunakhamaṁso paṭikkulo jegucchoti. 2 Sī. Ma. Yu. luddakā. 3 Ma. Yu. maṁsaṁ.
-------------------------------------------------
[page 075]
 Piṇḍāya carantānaṁ sīhamaṁsaṁ denti. Bhikkhū sīhamaṁsaṁ paribhuñjitvā
 araññe viharanti. Sīhā sīhamaṁsagandhena bhikkhū paripātenti.
 Bhagavato etamatthaṁ ārocesuṁ. Na bhikkhave sīhamaṁsaṁ paribhuñjitabbaṁ
 yo paribhuñjeyya āpatti dukkaṭassāti. Tena kho pana samayena
 luddhakā byagghaṁ hantvā byagghamaṁsaṁ paribhuñjanti bhikkhūnaṁ piṇḍāya
 carantānaṁ byagghamaṁsaṁ denti. Bhikkhū byagghamaṁsaṁ paribhuñjitvā
 araññe viharanti. Byagghā byagghamaṁsagandhena bhikkhū paripātenti.
 Bhagavato etamatthaṁ ārocesuṁ. Na bhikkhave byagghamaṁsaṁ paribhuñjitabbaṁ
 yo paribhuñjeyya āpatti dukkaṭassāti. Tena kho pana samayena
 luddhakā dīpiṁ hantvā dīpimaṁsaṁ paribhuñjanti bhikkhūnaṁ piṇḍāya
 carantānaṁ dīpimaṁsaṁ denti. Bhikkhū dīpimaṁsaṁ paribhuñjitvā araññe
 viharanti. Dīpī dīpimaṁsagandhena bhikkhū paripātenti. Bhagavato
 etamatthaṁ ārocesuṁ. Na bhikkhave dīpimaṁsaṁ paribhuñjitabbaṁ yo
 paribhuñjeyya āpatti dukkaṭassāti. Tena kho pana samayena
 luddhakā acchaṁ hantvā acchamaṁsaṁ paribhuñjanti bhikkhūnaṁ piṇḍāya
 carantānaṁ acchamaṁsaṁ denti. Bhikkhū acchamaṁsaṁ paribhuñjitvā araññe
 viharanti. Acchā acchamaṁsagandhena bhikkhū paripātenti. Bhagavato
 etamatthaṁ ārocesuṁ. Na bhikkhave acchamaṁsaṁ paribhuñjitabbaṁ yo
 paribhuñjeyya āpatti dukkaṭassāti. Tena kho pana samayena
 luddhakā taracchaṁ hantvā taracchamaṁsaṁ paribhuñjanti bhikkhūnaṁ piṇḍāya
-------------------------------------------------
[page 076]
 Carantānaṁ taracchamaṁsaṁ denti. Bhikkhū taracchamaṁsaṁ paribhuñjitvā araññe
 viharanti. Taracchā taracchamaṁsagandhena bhikkhū paripātenti. Bhagavato
 etamatthaṁ ārocesuṁ. Na bhikkhave taracchamaṁsaṁ paribhuñjitabbaṁ yo
 paribhuñjeyya āpatti dukkaṭassāti.
                  Suppiyabhāṇavāraṁ niṭṭhitaṁ dutiyaṁ.
      [61] Athakho bhagavā bārāṇasiyaṁ yathābhirantaṁ viharitvā yena
 andhakavindaṁ tena cārikaṁ pakkāmi mahatā bhikkhusaṅghena saddhiṁ
 aḍḍhatelasehi bhikkhusatehi. Tena kho pana samayena jānapadā manussā
 bahuṁ loṇampi telampi taṇḍulampi khādanīyampi sakaṭesu āropetvā
 buddhappamukhassa bhikkhusaṅghassa 1- piṭṭhito piṭṭhito anubaddhā honti
 yadā paṭipāṭiṁ labhissāma tadā bhattaṁ karissāmāti pañcamattāni
 ca vighāsādasatāni. Athakho bhagavā anupubbena cārikaṁ caramāno
 yena andhakavindaṁ tadavasari. Athakho aññatarassa brāhmaṇassa
 paṭipāṭiṁ alabhantassa etadahosi adhikāni 2- kho me dve māsāni
 buddhappamukhaṁ bhikkhusaṅghaṁ 3- anubaddhassa 4- yadā paṭipāṭiṁ labhissāmi
 tadā bhattaṁ karissāmīti na ca me paṭipāṭi labbhati ahañcamhi
 ekako 5- bahu ca me gharāvāsattho hāyati yannūnāhaṁ bhattaggaṁ
 olokeyyaṁ yaṁ bhattagge nāssa taṁ paṭiyādeyyanti. Athakho
 so brāhmaṇo bhattaggaṁ lolokento dve nāddasa yāguñca

  *  *  *  *  *  *
  Footnote:1 Sī. saṅghassa. 2 Ma. Yu. atītāni. 3 Sī. saṅghaṁ.
 4 Po. Ma. anubandhantassa. 5 Ma. ekattako.
-------------------------------------------------
[page 077]
 Madhugoḷakañca. Athakho so brāhmaṇo yenāyasmā ānando
 tenupasaṅkami upasaṅkamitvā āyasmantaṁ ānandaṁ etadavoca idha
 me bho ānanda paṭipāṭiṁ alabhantassa etadahosi adhikāni kho
 me dve māsāni buddhappamukhaṁ bhikkhusaṅghaṁ anubaddhassa yadā paṭipāṭiṁ
 labhissāmi tadā bhattaṁ karissāmīti na ca me paṭipāṭi labbhati
 ahañcamhi ekako bahu ca me gharāvāsattho hāyati yannūnāhaṁ
 bhattaggaṁ olokeyyaṁ yaṁ bhattagge nāssa taṁ paṭiyādeyyanti
 so kho ahaṁ bho ānanda bhattaggaṁ olokento dve nāddasaṁ
 yāguñca madhugoḷakañca sacāhaṁ bho ānanda paṭiyādeyyaṁ yāguñca
 madhugoḷakañca paṭiggaṇheyya me bhavaṁ gotamoti. Tenahi brāhmaṇa
 bhagavantaṁ paṭipucchissāmīti 1-. Athakho āyasmā ānando bhagavato
 etamatthaṁ ārocesi. Tenahi ānanda paṭiyādetūti. Tenahi
 brāhmaṇa paṭiyādehīti. Athakho so brāhmaṇo tassā rattiyā
 accayena pahūtaṁ yāguñca madhugoḷakañca paṭiyādāpetvā bhagavato
 upanāmesi paṭiggaṇhātu me bhavaṁ gotamo yāguñca madhugoḷakañcāti.
 Tenahi brāhmaṇa bhikkhūnaṁ dehīti. Bhikkhū kukkuccāyantā
 na paṭiggaṇhanti. Paṭiggaṇhatha bhikkhave paribhuñjathāti. Athakho
 so brāhmaṇo buddhappamukhaṁ bhikkhusaṅghaṁ pahūtāya yāguyā ca madhugoḷakena
 ca sahatthā santappetvā sampavāretvā bhagavantaṁ dhotahatthaṁ
 onītapattapāṇiṁ [2]- ekamantaṁ nisīdi. Ekamantaṁ nisinnaṁ kho taṁ

  *  *  *  *  *  *
  Footnote:1 Ma. Yu. pucchissāmīti. 2 Ma. abhivādetvā.
-------------------------------------------------
[page 078]
 Brāhmaṇaṁ bhagavā etadavoca dasayime 1- brāhmaṇa ānisaṁsā
 yāguyā katame dasa yāguṁ dento āyuṁ deti vaṇṇaṁ deti
 sukhaṁ deti balaṁ deti paṭibhāṇaṁ deti yāgu pītā khudaṁ paṭihanati
 pipāsaṁ paṭivinodeti 2- vātaṁ anulometi vatthiṁ sodheti 3- āmāvasesaṁ
 pāceti ime kho brāhmaṇa dasānisaṁsā yāguyāti.
         [62] Yo saññatānaṁ paradattabhojinaṁ
               kālena sakkacca 4- dadāti yāguṁ
               dasassa ṭhānāni anuppavecchati
               āyuñca vaṇṇañca sukhaṁ balañca
               paṭibhāṇamassa upajāyate 5- tato
               khudaṁ pipāsaṁ 6- byapaneti vātaṁ
               sodheti vatthiṁ pariṇāmeti bhattaṁ.
               Bhesajjametaṁ sugatena vaṇṇitaṁ.
               Tasmā hi yāguṁ alameva dātuṁ
               niccaṁ manussena sukhatthikena
               dibbāni vā patthayatā sukhāni
               manussasobhaggatamicchatā < PTS. Vin  I , 222 >7- vāti.
      [63] Athakho bhagavā taṁ brāhmaṇaṁ imāhi gāthāhi anumoditvā
 uṭṭhāyāsanā pakkāmi. Athakho bhagavā etasmiṁ nidāne etasmiṁ

  *  *  *  *  *  *
  Footnote:1 Sī. dasa ime. Ma. Yu. dasime. 2 Ma. vineti. 3 Po. parisodheti. 4 Po. Yu.
 sakkaccaṁ. 5 Yu. upājāyati. 6 Po. khuddaṁ pipāsañca. Ma. khuddaṁ
 pipāsañcāpaneti. Yu. khudaṁ pipāsañca. 7 Po. Ma. --sobhāgya--.
-------------------------------------------------
[page 079]
 Pakaraṇe 1- dhammiṁ kathaṁ katvā bhikkhū āmantesi anujānāmi bhikkhave
 yāguñca madhugoḷakañcāti.
      [64] Assosuṁ kho manussā bhagavatā kira bhikkhūnaṁ yāgu [2]-
 anuññātā madhugoḷakañcāti. Te kālasseva bhojjayāguṁ 3- [4]-
 paṭiyādenti madhugoḷakañca. Bhikkhū kālasseva bhojjayāguyā 5- dhātā
 madhugoḷakena ca bhattagge na cittarūpaṁ bhuñjanti 6-. Tena kho pana samayena
 aññatarena taruṇappasannena mahāmattena svātanāya buddhappamukho
 bhikkhusaṅgho 7- nimantito hoti. Athakho tassa taruṇappasannassa mahāmattassa
 etadahosi yannūnāhaṁ aḍḍhatelasannaṁ bhikkhusatānaṁ aḍḍhatelasāni
 maṁsapātīsatāni paṭiyādeyyaṁ ekamekassa bhikkhuno ekamekaṁ
 maṁsapātiṁ upanāmeyyanti. Athakho so taruṇappasanno mahāmatto
 tassā rattiyā accayena paṇītaṁ khādanīyaṁ bhojanīyaṁ paṭiyādāpetvā
 aḍḍhatelasāni ca maṁsapātīsatāni bhagavato kālaṁ ārocāpesi kālo
 bhante niṭṭhitaṁ bhattanti. Athakho bhagavā pubbaṇhasamayaṁ nivāsetvā
 pattacīvaramādāya yena tassa taruṇappasannassa mahāmattassa nivesanaṁ
 tenupasaṅkami upasaṅkamitvā paññatte āsane nisīdi saddhiṁ
 bhikkhusaṅghena. Athakho so taruṇappasanno mahāmatto bhattagge
 bhikkhū parivisati. Bhikkhū evamāhaṁsu thokaṁ āvuso dehi thokaṁ
 āvuso dehīti. Mā kho tumhe bhante ayaṁ taruṇappasanno

  *  *  *  *  *  *
  Footnote:1 Po. Yu. etasmiṁ pakaraṇeti pāṭhadvayaṁ na dissati. 2-4 Po. ca. 3 Sī. bhojjaṁ
 yāguṁ. 5 Sī. bhojjāya yāguyā. 6 Ma. paribhuñjanti. 7 Sī. saṅgho.
-------------------------------------------------
[page 080]
 Mahāmattoti thokaṁ thokaṁ paṭiggaṇhatha 1- bahuṁ me khādanīyaṁ
 bhojanīyaṁ paṭiyattaṁ aḍḍhatelasāni ca maṁsapātīsatāni ekamekassa
 bhikkhuno ekamekaṁ maṁsapātiṁ upanāmessāmi 2- paṭiggaṇhatha bhante
 yāvadatthanti. Na kho mayaṁ āvuso etaṁkāraṇā thokaṁ thokaṁ
 paṭiggaṇhāma apica mayaṁ kālasseva bhojjayāguyā dhātā
 madhugoḷakena ca tena mayaṁ thokaṁ thokaṁ paṭiggaṇhāmāti. Athakho so
 taruṇappasanno mahāmatto ujjhāyati khīyati vipāceti kathaṁ hi
 nāma bhaddantā 4- mayā nimantitā aññassa bhojjayāguṁ paribhuñjissanti
 na cāhaṁ paṭibalo yāvadatthaṁ dātunti kupito anattamano
 āsādanāpekkho bhikkhūnaṁ patte pūrento agamāsi bhuñjatha vā
 haratha vāti. < PTS. Vin  I , 223 >Athakho so taruṇappasanno mahāmatto buddhappamukhaṁ
 bhikkhusaṅghaṁ paṇītena khādanīyena bhojanīyena sahatthā santappetvā
 sampavāretvā bhagavantaṁ bhuttāviṁ onītapattapāṇiṁ ekamantaṁ nisīdi.
 Ekamantaṁ nisinnaṁ kho taṁ taruṇappasannaṁ mahāmattaṁ bhagavā dhammiyā
 kathāya sandassetvā samādapetvā samuttejetvā sampahaṁsetvā
 uṭṭhāyāsanā pakkāmi. Athakho tassa taruṇappasannassa
 mahāmattassa acirapakkantassa bhagavato ahudeva kukkuccaṁ ahu vippaṭisāro
 alābhā vata me na vata me lābhā dulladdhaṁ vata me na
 vata me suladdhaṁ yohaṁ kupito anattamano āsādanāpekkho

  *  *  *  *  *  *
  Footnote:1 Sī. paṭigaṇhittha. 2 Ma. Yu. upanāmessāmīti. 3 Po. kāraṇaṁ. 4 Sī.
 bhadantā.
-------------------------------------------------
[page 081]
 Bhikkhūnaṁ patte pūrento agamāsiṁ bhuñjatha vā haratha vāti
 kinnu kho mayā bahuṁ pasutaṁ puññaṁ vā apuññaṁ vāti. Athakho
 so taruṇappasanno mahāmatto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno
 kho so taruṇappasanno mahāmatto bhagavantaṁ etadavoca idha
 mayhaṁ bhante acirapakkantassa bhagavato ahudeva kukkuccaṁ ahu
 vippaṭisāro alābhā vata me na vata me lābhā dulladdhaṁ
 vata me na vata me suladdhaṁ yohaṁ kupito anattamano
 āsādanāpekkho bhikkhūnaṁ patte pūrento agamāsiṁ bhuñjatha vā haratha
 vāti kinnu kho mayā bahuṁ pasutaṁ puññaṁ vā apuññaṁ vāti
 kinnu kho mayā bhante bahuṁ pasutaṁ puññaṁ vā apuññaṁ vāti.
 Yadaggena tayā āvuso svātanāya buddhappamukho bhikkhusaṅgho 1-
 nimantito tadaggena te bahuṁ puññaṁ pasutaṁ yadaggena te
 ekamekena bhikkhunā ekamekaṁ sitthaṁ paṭiggahitaṁ tadaggena te bahuṁ
 puññaṁ pasutaṁ saggā te āraddhāti. Athakho so taruṇappasanno
 mahāmatto lābhā kira me suladdhaṁ kira me bahuṁ kira mayā
 puññaṁ pasutaṁ saggā kira me āraddhāti haṭṭho udaggo uṭṭhāyāsanā
 bhagavantaṁ abhivādetvā padakkhiṇaṁ katvā pakkāmi. Athakho
 bhagavā etasmiṁ nidāne etasmiṁ pakaraṇe bhikkhusaṅghaṁ sannipātāpetvā

  *  *  *  *  *  *
  Footnote:1 Sī. saṅgho.
-------------------------------------------------
[page 082]
 Bhikkhū paṭipucchi saccaṁ kira bhikkhave bhikkhū aññatra nimantitā
 aññassa bhojjayāguṁ paribhuñjantīti. Saccaṁ bhagavāti. Vigarahi
 buddho bhagavā kathaṁ hi nāma te bhikkhave moghapurisā aññatra
 nimantitā aññassa bhojjayāguṁ paribhuñjissanti netaṁ bhikkhave
 appasannānaṁ vā < PTS. Vin  I , 224 >pasādāya .pe. Vigarahitvā dhammiṁ kathaṁ katvā
 bhikkhū āmantesi na bhikkhave aññatra nimantitena aññassa
 bhojjayāgu paribhuñjitabbā yo paribhuñjeyya yathādhammo
 kāretabboti.
      [65] Athakho bhagavā andhakavinde yathābhirantaṁ viharitvā yena
 rājagahaṁ tena cārikaṁ pakkāmi mahatā bhikkhusaṅghena saddhiṁ aḍḍhaterasehi
 bhikkhusatehi. Tena kho pana samayena velaṭṭho 1- kaccāno
 rājagahā andhakavindaṁ addhānamaggapaṭipanno hoti pañcamattehi
 sakaṭasatehi sabbeheva guḷakumbhapūrehi. Addasā 2- kho bhagavā
 velaṭṭhaṁ kaccānaṁ dūrato va āgacchantaṁ disvāna maggā okkamma
 aññatarasmiṁ rukkhamūle nisīdi. Athakho velaṭṭho kaccāno
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ aṭṭhāsi. Ekamantaṁ ṭhito kho velaṭṭho kaccāno
 bhagavantaṁ etadavoca icchāmahaṁ bhante ekamekassa bhikkhuno
 ekamekaṁ guḷakumbhaṁ dātunti. Tenahi tvaṁ kaccāna ekaṁyeva

  *  *  *  *  *  *
  Footnote:1 Sī. Ma. Yu. belaṭṭho. 2 Ma. Yu. addasa.
-------------------------------------------------
[page 083]
 Guḷakumbhaṁ āharāti. Evaṁ bhanteti kho velaṭṭho kaccāno
 bhagavato paṭissuṇitvā ekaṁyeva guḷakumbhaṁ ādāya yena bhagavā
 tenupasaṅkami upasaṅkamitvā bhagavantaṁ etadavoca āhaṭo 1- bhante
 guḷakumbho kathāhaṁ bhante paṭipajjāmīti. Tenahi tvaṁ kaccāna
 bhikkhūnaṁ guḷaṁ dehīti. Evaṁ bhanteti kho velaṭṭho kaccāno bhagavato
 paṭissuṇitvā bhikkhūnaṁ guḷaṁ datvā bhagavantaṁ etadavoca dinno bhante
 bhikkhūnaṁ guḷo bahu cāyaṁ guḷo avasiṭṭho kathāhaṁ bhante
 paṭipajjāmīti. Tenahi tvaṁ kaccāna bhikkhūnaṁ guḷaṁ yāvadatthaṁ dehīti.
 Evaṁ bhanteti kho velaṭṭho kaccāno bhagavato paṭissuṇitvā
 bhikkhūnaṁ guḷaṁ yāvadatthaṁ datvā bhagavantaṁ etadavoca dinno bhante
 bhikkhūnaṁ guḷo yāvadattho bahu cāyaṁ guḷo avasiṭṭho kathāhaṁ
 bhante paṭipajjāmīti. Tenahi tvaṁ kaccāna bhikkhū guḷehi
 santappehīti. Evaṁ bhanteti kho velaṭṭho kaccāno bhagavato
 paṭissuṇitvā bhikkhū gūḷehi santappesi. Ekacce bhikkhū pattepi
 pūresuṁ parissāvanānipi thavikāyopi pūresuṁ. Athakho velaṭṭho
 kaccāno bhikkhū guḷehi santappetvā bhagavantaṁ etadavoca
 santappitā bhante bhikkhū < PTS. Vin  I , 225 >guḷehi bahu cāyaṁ guḷo avasiṭṭho kathāhaṁ
 bhante paṭipajjāmīti. Tenahi tvaṁ kaccāna vighāsādānaṁ guḷaṁ
 dehīti. Evaṁ bhanteti kho velaṭṭho kaccāno bhagavato
 paṭissuṇitvā vighāsādānaṁ guḷaṁ datvā bhagavantaṁ etadavoca dinno

  *  *  *  *  *  *
  Footnote:1 Po. Ma. ābhato.
-------------------------------------------------
[page 084]
 Bhante vighāsādānaṁ guḷo bahu cāyaṁ guḷo avasiṭṭho kathāhaṁ
 bhante paṭipajjāmīti. Tenahi tvaṁ kaccāna vighāsādānaṁ guḷaṁ
 yāvadatthaṁ dehīti. Evaṁ bhanteti kho velaṭṭho kaccāno bhagavato
 paṭissuṇitvā vighāsādānaṁ guḷaṁ 1- yāvadatthaṁ datvā bhagavantaṁ etadavoca
 dinno bhante vighāsādānaṁ guḷo yāvadattho bahu cāyaṁ guḷo
 avasiṭṭho kathāhaṁ bhante paṭipajjāmīti. Tenahi tvaṁ kaccāna
 vighāsāde guḷehi santappehīti. Evaṁ bhanteti kho velaṭṭho
 kaccāno bhagavato paṭissuṇitvā vighāsāde guḷehi santappesi.
 Ekacce vighāsādā kolambepi 2- ghaṭepi pūresuṁ piṭakānipi ucchaṅgepi
 pūresuṁ. Athakho velaṭṭho kaccāno vighāsāde guḷehi santappetvā
 bhagavantaṁ etadavoca santappitā bhante vighāsādā guḷehi bahu
 cāyaṁ guḷo avasiṭṭho kathāhaṁ bhante paṭipajjāmīti. Nāhantaṁ
 kaccāna passāmi sadevake loke samārake sabrahmake sassamaṇabrāhmaṇiyā
 pajāya sadevamanussāya yassa so 3- guḷo paribhutto
 sammāpariṇāmaṁ gaccheyya aññatra tathāgatassa vā tathāgatasāvakassa
 vā tenahi tvaṁ kaccāna taṁ guḷaṁ apaharite vā chaḍḍehi
 appāṇake vā udake opilāpehīti. Evaṁ bhanteti kho velaṭṭho
 kaccāno bhagavato paṭissuṇitvā taṁ guḷaṁ appāṇake udake
 opilāpesi. Athakho so guḷo udake pakkhitto cicciṭāyati ciṭiciṭāyati

  *  *  *  *  *  *
  Footnote:1 Ma. Yu. guḷanti pāṭho yāvadatthanti pāṭhassa pacchimo. 2 Po. Ma. kolumbepi.
 3 Sī. yasseso.
-------------------------------------------------
[page 085]
 Sandhūpāyati sampadhūpāyati seyyathāpi nāma phālo divasaṁ santatto
 udake pakkhitto cicciṭāyati ciṭiciṭāyati sandhūpāyati sampadhūpāyati
 evameva so guḷo udake pakkhitto cicciṭāyati ciṭiciṭāyati
 sandhūpāyati sampadhūpāyati. Athakho velaṭṭho kaccāno saṁviggo
 lomahaṭṭhajāto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinnassa
 kho velaṭṭhassa kaccānassa bhagavā anupubbīkathaṁ kathesi seyyathīdaṁ
 dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ
 nekkhamme ānisaṁsaṁ pakāsesi. Yadā bhagavā aññāsi velaṭṭhaṁ
 kaccānaṁ kallacittaṁ muducittaṁ vinīvaraṇacittaṁ udaggacittaṁ pasannacittaṁ
 atha yā buddhānaṁ sāmukkaṁsikā dhammadesanā taṁ pakāsesi dukkhaṁ
 samudayaṁ nirodhaṁ maggaṁ. Seyyathāpi nāma < PTS. Vin  I , 226 >suddhaṁ vatthaṁ apagatakāḷakaṁ
 sammadeva rajanaṁ paṭiggaṇheyya evameva velaṭṭhassa kaccānassa
 tasmiṁyevāsane virajaṁ vītamalaṁ dhammacakkhuṁ udapādi yaṅkiñci
 samudayadhammaṁ sabbantaṁ nirodhadhammanti. Athakho velaṭṭho kaccāno
 diṭṭhadhammo pattadhammo viditadhammo pariyogāḷhadhammo
 tiṇṇavicikiccho vigatakathaṁkatho vesārajjappatto aparappaccayo satthu
 sāsane bhagavantaṁ etadavoca abhikkantaṁ bhante abhikkantaṁ bhante
 seyyathāpi bhante nikkujjitaṁ vā ukkujjeyya paṭicchannaṁ vā
 vivareyya mūḷhassa vā maggaṁ ācikkheyya andhakāre vā
-------------------------------------------------
[page 086]
 Telappajjotaṁ dhāreyya cakkhumanto rūpāni dakkhantīti 1- evamevaṁ
 bhagavatā anekapariyāyena dhammo pakāsito esāhaṁ bhante bhagavantaṁ
 saraṇaṁ gacchāmi dhammañca bhikkhusaṅghañca upāsakaṁ maṁ bhagavā dhāretu
 ajjatagge pāṇupetaṁ saraṇaṁ gatanti.
      [66] Athakho bhagavā anupubbena cārikaṁ caramāno yena rājagahaṁ
 tadavasari. Tatra sudaṁ bhagavā rājagahe viharati veḷuvane kalandakanivāpe.
 Tena kho pana samayena rājagahe guḷo ussanno hoti.
 Bhikkhū gilānasseva bhagavatā guḷo anuññāto no agilānassāti
 kukkuccāyantā guḷaṁ na paribhuñjanti. Bhagavato etamatthaṁ ārocesuṁ.
 Anujānāmi bhikkhave gilānassa guḷaṁ agilānassa guḷodakanti.
      [67] Athakho bhagavā rājagahe yathābhirantaṁ viharitvā yena
 pāṭaligāmo tena cārikaṁ pakkāmi mahatā bhikkhusaṅghena saddhiṁ
 aḍḍhaterasehi bhikkhusatehi. Athakho bhagavā anupubbena cārikaṁ
 caramāno yena pāṭaligāmo tadavasari. Assosuṁ kho pāṭaligāmikā
 upāsakā bhagavā kira pāṭaligāmaṁ anuppattoti. Athakho
 pāṭaligāmikā upāsakā yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ nisīdiṁsu. Ekamantaṁ nisinne kho
 pāṭaligāmike upāsake bhagavā dhammiyā kathāya sandassesi samādapesi
 samuttejesi sampahaṁsesi. Athakho pāṭaligāmikā upāsakā bhagavatā

  *  *  *  *  *  *
  Footnote:1 Sī. dakkhintīti.
-------------------------------------------------
[page 087]
 Dhammiyā kathāya sandassitā samādapitā samuttejitā sampahaṁsitā
 bhagavantaṁ etadavocuṁ adhivāsetu no bhante bhagavā āvasathāgāraṁ
 saddhiṁ bhikkhusaṅghenāti. Adhivāsesi bhagavā tuṇhībhāvena. Athakho
 pāṭaligāmikā upāsakā < PTS. Vin  I , 227 >bhagavato adhivāsanaṁ viditvā uṭṭhāyāsanā
 bhagavantaṁ abhivādetvā padakkhiṇaṁ katvā yena āvasathāgāraṁ
 tenupasaṅkamiṁsu upasaṅkamitvā sabbasanthariṁ 1- [2]- āvasathāgāraṁ santharitvā
 āsanāni paññāpetvā udakamaṇikaṁ patiṭṭhāpetvā telappadīpaṁ
 āropetvā yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ aṭṭhaṁsu. Ekamantaṁ ṭhitā kho
 pāṭaligāmikā upāsakā bhagavantaṁ etadavocuṁ sabbasanthariṁ santhataṁ
 bhante āvasathāgāraṁ āsanāni paññattāni udakamaṇiko patiṭṭhāpito
 telappadīpo āropito yassadāni bhante bhagavā kālaṁ
 maññatīti. Athakho bhagavā [3]- nivāsetvā pattacīvaramādāya saddhiṁ
 bhikkhusaṅghena yena āvasathāgāraṁ tenupasaṅkami upasaṅkamitvā
 pāde pakkhāletvā āvasathāgāraṁ pavisitvā majjhimaṁ thambhaṁ nissāya
 puratthābhimukho 4- nisīdi. Bhikkhusaṅghopi kho pāde pakkhāletvā
 āvasathāgāraṁ pavisitvā pacchimaṁ bhittiṁ nissāya puratthābhimukho 5- nisīdi
 bhagavantaṁyeva purakkhatvā. Pāṭaligāmikāpi kho upāsakā pāde
 pakkhāletvā āvasathāgāraṁ pavisitvā puratthimaṁ bhittiṁ nissāya

  *  *  *  *  *  *
  Footnote:1 Ma. sabbasantharaṁ. 2 Yu. sabbasanthataṁ. 3 Yu. pubbaṇhasamayaṁ.
 4-5 Yu. puratthimābhimukho.
-------------------------------------------------
[page 088]
 Pacchābhimukhā 1- nisīdiṁsu bhagavantaṁyeva purakkhatvā 2-. Athakho bhagavā
 pāṭaligāmike upāsake āmantesi.
      [68] Pañcime gahapatayo ādīnavā dussīlassa sīlavipattiyā.
 Katame pañca. Idha gahapatayo dussīlo sīlavipanno pamādādhikaraṇaṁ
 mahatiṁ bhogajāniṁ nigacchati. Ayaṁ paṭhamo ādīnavo dussīlassa
 sīlavipattiyā. Puna caparaṁ gahapatayo dussīlassa sīlavipannassa
 pāpako kittisaddo abbhuggacchati. Ayaṁ dutiyo ādīnavo dussīlassa
 sīlavipattiyā. Puna caparaṁ gahapatayo dussīlo sīlavipanno yaññadeva
 parisaṁ upasaṅkamati yadi khattiyaparisaṁ yadi brāhmaṇaparisaṁ yadi gahapatiparisaṁ
 yadi samaṇaparisaṁ avisārado upasaṅkamati maṅkubhūto. Ayaṁ
 tatiyo ādīnavo dussīlassa sīlavipattiyā. Puna caparaṁ gahapatayo
 dussīlo sīlavipanno sammūḷho kālaṁ karoti. Ayaṁ catuttho
 ādīnavo dussīlassa sīlavipattiyā. Puna caparaṁ gahapatayo dussīlo
 sīlavipanno kāyassa bhedā parammaraṇā apāyaṁ duggatiṁ vinipātaṁ
 nirayaṁ upapajjati. Ayaṁ pañcamo ādīnavo dussīlassa sīlavipattiyā.
 Ime kho gahapatayo pañca ādinavā dussīlassa sīlavipattiyā.
      [69] Pañcime gahapatayo ānisaṁsā sīlavato sīlasampadāya.
 Katame pañca. Idha gahapatayo sīlavā sīlasampanno appamādādhikaraṇaṁ
 mahantaṁ bhogakkhandhaṁ adhigacchati. Ayaṁ paṭhamo ānisaṁso sīlavato

  *  *  *  *  *  *
  Footnote:1 Yu. pacchimābhimukhā. 2 Po. Yu. purikkhitvā.
-------------------------------------------------
[page 089]
 Sīlasampadāya. Puna caparaṁ gahapatayo sīlavato sīlasampannassa
 kalyāṇo kittisaddo abbhuggacchati. Ayaṁ dutiyo ānisaṁso
 sīlavato sīlasampadāya. Puna caparaṁ gahapatayo sīlavā sīlasampanno
 yaññadeva parisaṁ upasaṅkamati yadi khattiyaparisaṁ yadi brāhmaṇaparisaṁ
 yadi gahapatiparisaṁ yadi samaṇaparisaṁ visārado upasaṅkamati amaṅkubhūto.
 Ayaṁ tatiyo ānisaṁso sīlavato sīlasampadāya. Puna caparaṁ gahapatayo
 sīlavā sīlasampanno asammūḷho kālaṁ karoti. Ayaṁ catuttho
 ānisaṁso sīlavato sīlasampadāya. Puna caparaṁ gahapatayo sīlavā
 sīlasampanno kāyassa bhedā parammaraṇā sugatiṁ saggaṁ lokaṁ upapajjati.
 Ayaṁ pañcamo ānisaṁso sīlavato sīlasampadāya. Ime kho gahapatayo
 pañca ānisaṁsā sīlavato sīlasampadāyāti.
      [70] Athakho bhagavā pāṭaligāmike upāsake bahudeva rattiṁ
 dhammiyā kathāya sandassetvā samādapetvā samuttejetvā
 sampahaṁsetvā uyyojesi abhikkantā kho gahapatayo ratti yassadāni
 tumhe 1- kālaṁ maññathāti. Evaṁ bhanteti kho pāṭaligāmikā
 upāsakā bhagavato paṭissuṇitvā 2- uṭṭhāyāsanā bhagavantaṁ abhivādetvā
 padakkhiṇaṁ katvā pakkamiṁsu. Athakho bhagavā acirapakkantesu
 pāṭaligāmikesu upāsakesu suññāgāraṁ pāvisi.

  *  *  *  *  *  *
  Footnote:1 Sī. Yu. ayaṁ pāṭho na hoti. 2 Po. paṭissutvā.
-------------------------------------------------
[page 090]
      [71] Tena kho pana samayena sunīdhavassakārā magadhamahāmattā
 pāṭaligāme nagaraṁ māpenti vajjīnaṁ paṭibāhāya. Addasā kho
 bhagavā rattiyā paccūsasamayaṁ paccuṭṭhāya dibbena cakkhunā visuddhena
 atikkantamānusakena sambahulā devatāyo pāṭaligāme vatthūni
 pariggaṇhantiyo yasmiṁ padese mahesakkhā devatā vatthūni pariggaṇhanti
 mahesakkhānaṁ tattha rājūnaṁ rājamahāmattānaṁ cittāni namanti nivesanāni
 māpetuṁ yasmiṁ padese majjhimā devatā vatthūni pariggaṇhanti
 majjhimānaṁ tattha rājūnaṁ rājamahāmattānaṁ cittāni namanti nivesanāni
 māpetuṁ yasmiṁ padese nīcā devatā vatthūni pariggaṇhanti nīcānaṁ
 tattha rājūnaṁ rājamahāmattānaṁ cittāni namanti nivesanāni māpetuṁ.
 Athakho bhagavā āyasmantaṁ ānandaṁ āmantesi < PTS. Vin  I , 229 >ke nu kho te
 ānanda pāṭaligāme nagaraṁ māpentīti. Sunīdhavassakārā bhante
 magadhamahāmattā pāṭaligāme nagaraṁ māpenti vajjīnaṁ paṭibāhāyāti.
 Seyyathāpi nāma 1- ānanda devehi tāvatiṁsehi saddhiṁ mantetvā
 evameva kho ānanda sunīdhavassakārā magadhamahāmattā pāṭaligāme
 nagaraṁ māpenti vajjīnaṁ paṭibāhāya idhāhaṁ ānanda rattiyā paccūsasamayaṁ
 paccuṭṭhāya addasaṁ dibbena cakkhunā visuddhena atikkantamānusakena
 sambahulā devatāyo pāṭaligāme vatthūni pariggaṇhantiyo
 yasmiṁ padese mahesakkhā devatā vatthūni pariggaṇhanti mahesakkhānaṁ
 tattha rājūnaṁ rājamahāmattānaṁ cittāni namanti nivesanāni māpetuṁ

  *  *  *  *  *  *
  Footnote:1 Ma. Yu. nāmasaddo natthi.
-------------------------------------------------
[page 091]
 Yasmiṁ padese majjhimā devatā vatthūni pariggaṇhanti majjhimānaṁ
 tattha rājūnaṁ rājamahāmattānaṁ cittāni namanti nivesanāni māpetuṁ
 yasmiṁ padese nīcā devatā vatthūni pariggaṇhanti nīcānaṁ tattha
 rājūnaṁ rājamahāmattānaṁ cittāni namanti nivesanāni māpetuṁ yāvatā
 ānanda ariyānaṁ āyatanaṁ yāvatā vaṇijjapatho idaṁ agganagaraṁ
 bhavissati pāṭaliputtaṁ puṭabhedanaṁ pāṭaliputtassa kho ānanda tayo
 antarāyā bhavissanti aggito vā udakato vā abbhantarato
 vā mithubhedāti.
      [72] Atha kho sunīdhavassakārā magadhamahāmattā yena bhagavā
 tenupasaṅkamiṁsu upasaṅkamitvā bhagavatā saddhiṁ sammodiṁsu sammodanīyaṁ
 kathaṁ sārāṇīyaṁ vītisāretvā ekamantaṁ aṭṭhaṁsu. Ekamantaṁ ṭhitā
 kho sunīdhavassakārā magadhamahāmattā bhagavantaṁ etadavocuṁ adhivāsetu
 no bhavaṁ gotamo ajjatanāya 1- bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho sunīdhavassakārā magadhamahāmattā
 bhagavato adhivāsanaṁ viditvā uṭṭhāyāsanā 2- pakkamiṁsu.
 Athakho sunīdhavassakārā magadhamahāmattā [3]- paṇītaṁ khādanīyaṁ bhojanīyaṁ
 paṭiyādāpetvā bhagavato kālaṁ ārocāpesuṁ kālo bho gotama
 niṭṭhitaṁ bhattanti. Athakho bhagavā pubbaṇhasamayaṁ nivāsetvā
 pattacīvaramādāya yena sunīdhavassakārānaṁ magadhamahāmattānaṁ parivesanā 4-
 tenupasaṅkami upasaṅkamitvā paññatte āsane nisīdi saddhiṁ

  *  *  *  *  *  *
  Footnote:1 Po. ajjasvātanāya. Ma. svātanāya. 2 Ma. Yu. uṭṭhāyāsanāti pāṭhā na dissanti.
 3 Po. sake nivesane. 4 Po. nivesanāni. Ma. parivesanaṁ.
-------------------------------------------------
[page 092]
 Bhikkhusaṅghena. Athakho sunīdhavassakārā magadhamahāmattā buddhappamukhaṁ
 bhikkhusaṅghaṁ paṇītena khādanīyena bhojanīyena sahatthā santappetvā
 sampavāretvā bhagavantaṁ bhuttāviṁ onītapattapāṇiṁ ekamantaṁ nisīdiṁsu.
 Ekamantaṁ nisinne kho sunīdhavassakāre magadhamahāmatte bhagavā imāhi
 gāthāhi anumodi
      [73] Yasmiṁ padese kappeti vāsaṁ paṇḍitajātiyo
           sīlavantettha bhojetvā saññate brahmacārino 1-
           yā tattha devatā āsuṁ tāsaṁ dakkhiṇamādise.
           Tā pūjitā pūjayanti mānitā mānayanti naṁ
           tato naṁ anukampanti mātā puttaṁva orasaṁ.
           Devatānukampito poso sadā bhadrāni passatīti.
      [74] Athakho bhagavā sunīdhavassakāre magadhamahāmatte imāhi
 gāthāhi anumoditvā uṭṭhāyāsanā pakkāmi. Tena kho pana
 samayena sunīdhavassakārā magadhamahāmattā bhagavantaṁ piṭṭhito piṭṭhito
 anubaddhā honti yenajja samaṇo gotamo dvārena nikkhamissati
 taṁ gotamadvāraṁ nāma bhavissati yena titthena gaṅgaṁ nadiṁ uttarissati
 taṁ gotamatitthaṁ nāma bhavissatīti. Athakho bhagavā yena dvārena
 nikkhami taṁ gotamadvāraṁ nāma ahosi. Athakho bhagavā yena
 gaṅgā nadī tenupasaṅkami. Tena kho pana samayena gaṅgā nadī
 pūrā hoti samatittikā kākapeyyā. Manussā aññe nāvaṁ

  *  *  *  *  *  *
  Footnote:1 Ma. Yu. brahmacāriye.
-------------------------------------------------
[page 093]
 Pariyesanti aññe uḷumpaṁ pariyesanti aññe kullaṁ bandhanti
 orā pāraṁ gantukāmā. Addasā kho bhagavā te manusse
 aññe nāvaṁ pariyesante aññe uḷumpaṁ pariyesante aññe
 kullaṁ bandhante orā pāraṁ gantukāme disvāna seyyathāpi
 nāma balavā puriso sammiñjitaṁ vā bāhaṁ pasāreyya pasāritaṁ vā
 bāhaṁ sammiñjeyya evameva bhagavā gaṅgāya nadiyā orime tīre
 antarahito pārime tīre paccuṭṭhāsi saddhiṁ bhikkhusaṅghena. Athakho
 bhagavā etamatthaṁ viditvā tāyaṁ velāyaṁ imaṁ udānaṁ udānesi
              ye taranti aṇṇavaṁ saraṁ
              setuṁ katvāna visajja pallalāni
              kullaṁ hi jano pabandhati
              tiṇṇā medhāvino janāti.
      [75] Athakho bhagavā yena koṭigāmo tenupasaṅkami.
 Tatra sudaṁ bhagavā koṭigāme viharati. Tatra kho bhagavā
 bhikkhū āmantesi catunnaṁ bhikkhave ariyasaccānaṁ ananubodhā
 appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva
 tumhākañca katamesaṁ catunnaṁ dukkhassa bhikkhave ariyasaccassa
 ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
 mamañceva tumhākañca dukkhasamudayassa ariyasaccassa .pe. Dukkhanirodhassa
 ariyasaccassa .pe. Dukkhanirodhagāminiyā paṭipadāya
-------------------------------------------------
[page 094]
 Ariyasaccassa 1- ananubodhā appaṭivedhā evamidaṁ dīghamaddhānaṁ sandhāvitaṁ
 saṁsaritaṁ mamañceva tumhākañca tayidaṁ bhikkhave dukkhaṁ ariyasaccaṁ
 anubuddhaṁ paṭividdhaṁ dukkhasamudayo 2- ariyasaccaṁ anubuddhaṁ paṭividdhaṁ
 dukkhanirodho 3- ariyasaccaṁ anubuddhaṁ paṭividdhaṁ dukkhanirodhagāminī paṭipadā
 ariyasaccaṁ anubuddhaṁ paṭividdhaṁ ucchinnā bhavataṇhā khīṇā bhavanettī
 natthidāni punabbhavoti.
      [76] Catunnaṁ ariyasaccānaṁ yathābhūtaṁ adassanā
           saṁsitaṁ 4- dīghamaddhānaṁ tāsu tāsveva jātisu.
           Tāni etāni diṭṭhāni bhavanettī samūhatā
           ucchinnaṁ mūlaṁ dukkhassa natthidāni punabbhavoti.
      [77] Assosi kho ambapālī gaṇikā 5- bhagavā kira koṭigāmaṁ
 anuppattoti. Atha kho ambapālī gaṇikā bhadrāni bhadrāni yānāni
 yojāpetvā bhadraṁ 6- yānaṁ abhirūhitvā bhadrehi bhadrehi yānehi
 vesāliyā niyyāsi bhagavantaṁ dassanāya yāvatikā yānassa bhūmi
 yānena gantvā yānā paccorohitvā pattikā va yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ
 nisīdi. Ekamantaṁ nisinnaṁ kho ambapāliṁ gaṇikaṁ bhagavā dhammiyā

  *  *  *  *  *  *
  Footnote:1 Sī. Yu. dukkhanirodhagāminīpaṭipadāariyasaccassa. 2-3 Po. Ma. Yu. sabbattha
 dukkhasamudayanti ca dukkhanirodhanti ca likhīyanti. 4 Po. saṁsaritaṁ. 5 Sī. idaṁ
 pāṭhadvayaṁ samāsavasena ekaṁ kataṁ. 6 Po. Yu. idaṁ pāṭhadvayaṁ ekameva dissati.
-------------------------------------------------
[page 095]
 Kathāya sandassesi samādapesi samuttejesi sampahaṁsesi. Athakho
 ambapālī gaṇikā bhagavatā dhammiyā kathāya sandassitā samādapitā
 samuttejitā sampahaṁsitā bhagavantaṁ etadavoca adhivāsetu me
 bhante bhagavā svātanāya bhattaṁ saddhiṁ bhikkhusaṅghenāti. Adhivāsesi
 bhagavā tuṇhībhāvena. Athakho ambapālī gaṇikā bhagavato adhivāsanaṁ
 viditvā uṭṭhāyāsanā bhagavantaṁ abhivādetvā padakkhiṇaṁ katvā
 pakkāmi. Assosuṁ kho vesālikā licchavī bhagavā kira koṭigāmaṁ
 anuppattoti. Athakho vesālikā licchavī bhadrāni bhadrāni yānāni
 yojāpetvā bhadraṁ bhadraṁ yānaṁ abhirūhitvā bhadrehi bhadrehi yānehi
 vesāliyā niyyiṁsu 1- bhagavantaṁ dassanāya. Appekacce licchavī nīlā
 honti nīlavaṇṇā nīlavatthā nīlālaṅkārā appekacce licchavī
 pītā honti pītavaṇṇā pītavatthā pītālaṅkārā appekacce
 licchavī lohitakā honti lohitakavaṇṇā lohitakavatthā
 lohitakālaṅkārā appekacce licchavī odātā honti odātavaṇṇā
 odātavatthā odātālaṅkārā. Athakho ambapālī gaṇikā daharānaṁ
 daharānaṁ licchavīnaṁ < PTS. Vin  I , 232 >īsāya īsaṁ yugena yugaṁ cakkena cakkaṁ akkhena akkhaṁ
 paṭivattesi 2-. Athakho te licchavī ambapāliṁ gaṇikaṁ etadavocuṁ
 kissa je ambapāli amhākaṁ daharānaṁ daharānaṁ licchavīnaṁ īsāya
 īsaṁ yugena yugaṁ cakkena cakkaṁ akkhena akkhaṁ paṭivattesīti. Tathā hi

  *  *  *  *  *  *
  Footnote:1 Ma. Yu. niyyāsuṁ. 2 Sī. paṭivaddhesi. Yu. paṭivaṭṭesi.
-------------------------------------------------
[page 096]
 Pana mayā ayyaputtā svātanāya buddhappamukho bhikkhusaṅgho 1- nimantitoti.
 Dehi je ambapāli amhākaṁ etaṁ bhattaṁ satasahassenāti.
 Sacepi me ayyaputtā vesāliṁ sāhāraṁ dajjeyyātha neva dajjāhaṁ
 taṁ bhattanti. Athakho te licchavī aṅguliṁ 2- poṭhesuṁ parājitamha 3-
 vata bho ambakāya parājitamha 4- vata bho ambakāyāti. Athakho
 te licchavī yena bhagavā tenupasaṅkamiṁsu. Addasā kho bhagavā
 te licchavī dūrato va āgacchante disvāna bhikkhū āmantesi
 yehi bhikkhave bhikkhūhi devā tāvatiṁsā adiṭṭhapubbā oloketha
 bhikkhave licchaviparisaṁ apaloketha bhikkhave licchaviparisaṁ upasaṁharatha
 bhikkhave licchaviparisaṁ tāvatiṁsaparisanti. Athakho te licchavī yāvatikā
 yānassa bhūmi yānena gantvā yānā paccorohitvā pattikā va
 yena bhagavā tenupasaṅkamiṁsu upasaṅkamitvā bhagavantaṁ abhivādetvā
 ekamantaṁ nisīdiṁsu. Ekamantaṁ nisinne kho te licchavī bhagavā
 dhammiyā kathāya sandassesi samādapesi samuttejesi sampahaṁsesi.
 Athakho te licchavī bhagavatā dhammiyā kathāya sandassitā samādapitā
 samuttejitā sampahaṁsitā bhagavantaṁ etadavocuṁ adhivāsetu no bhante
 bhagavā svātanāya bhattaṁ saddhiṁ bhikkhusaṅghenāti. Adhivutthomhi licchavī
 svātanāya ambapāliyā gaṇikāya bhattanti. Athakho te licchavī
 aṅguliṁ poṭhesuṁ parājitamha 5- vata bho ambakāya parājitamha

  *  *  *  *  *  *
  Footnote:1 Sī. saṅgho. 2 Yu. aṅgūlī. 3-5 Ma. jitamha. Yu. jitamhā.
 4-6 Yu. parājitamhā.
-------------------------------------------------
[page 097]
 Vata bho ambakāyāti. Athakho te licchavī bhagavato bhāsitaṁ
 abhinanditvā anumoditvā uṭṭhāyāsanā bhagavantaṁ abhivādetvā
 padakkhiṇaṁ katvā pakkamiṁsu. Athakho bhagavā koṭigāme yathābhirantaṁ
 viharitvā yena nādikā 1- tenupasaṅkami. Tatra sudaṁ bhagavā
 nādike 2- viharati giñjakāvasathe. Athakho ambapālī gaṇikā tassā
 rattiyā accayena sake ārāme paṇītaṁ khādanīyaṁ bhojanīyaṁ
 paṭiyādāpetvā bhagavato kālaṁ ārocāpesi kālo bhante niṭṭhitaṁ
 bhattanti. Athakho bhagavā pubbaṇhasamayaṁ nivāsetvā pattacīvaramādāya
 yena ambapāliyā gaṇikāya parivesanā 3- tenupasaṅkami
 upasaṅkamitvā paññatte āsane nisīdi saddhiṁ bhikkhusaṅghena.
 Athakho ambapālī gaṇikā buddhappamukhaṁ bhikkhusaṅghaṁ paṇītena khādanīyena
 bhojanīyena sahatthā santappetvā sampavāretvā bhagavantaṁ bhuttāviṁ
 onītapattapāṇiṁ [4]- ekamantaṁ nisīdi. Ekamantaṁ nisinnā kho ambapālī
 gaṇikā bhagavantaṁ etadavoca imāhaṁ bhante ambapālivanaṁ 5- buddhappamukhassa
 bhikkhusaṅghassa 6- dammīti. Paṭiggahesi bhagavā ārāmaṁ.
 Athakho bhagavā ambapāliṁ gaṇikaṁ dhammiyā kathāya sandassetvā
 samādapetvā samuttejetvā sampahaṁsetvā uṭṭhāyāsanā yena
 mahāvanaṁ tenupasaṅkami. Tatra sudaṁ bhagavā vesāliyaṁ viharati
 mahāvane kūṭāgārasālāyaṁ.

  *  *  *  *  *  *
  Footnote:1 Ma. Yu. ñātikā. 2 Ma. Yu. ñātike. 3 Po. nivesanaṁ. 4 Ma. abhivādetavā.
 5 Sī. ambapālipariveṇaṁ. Ma. ambavanaṁ. 6 Sī. saṅghassa.
-------------------------------------------------
[page 098]
                   Licchavibhāṇavāraṁ niṭṭhitaṁ.
      [78] Tena kho pana samayena abhiññātā abhiññātā licchavī
 santhāgāre sannisinnā sannipatitā anekapariyāyena buddhassa vaṇṇaṁ
 bhāsanti dhammassa vaṇṇaṁ bhāsanti saṅghassa vaṇṇaṁ bhāsanti.
 Tena kho pana samayena sīho senāpati nigaṇṭhasāvako tassaṁ
 parisāyaṁ nisinno hoti. Athakho sīhassa senāpatissa etadahosi
 nissaṁsayaṁ kho so bhagavā arahaṁ sammāsambuddho bhavissati tathā
 hīme abhiññātā abhiññātā licchavī santhāgāre sannisinnā
 sannipatitā anekapariyāyena buddhassa vaṇṇaṁ bhāsanti dhammassa
 vaṇṇaṁ bhāsanti saṅghassa vaṇṇaṁ bhāsanti yannūnāhaṁ taṁ bhagavantaṁ
 dassanāya upasaṅkameyyaṁ arahantaṁ sammāsambuddhanti. Athakho sīho
 senāpati yena nigaṇṭho nāṭaputto tenupasaṅkami upasaṅkamitvā
 nigaṇṭhaṁ nāṭaputtaṁ abhivādetvā ekamantaṁ nisīdi. Ekamantaṁ
 nisinno kho sīho senāpati nigaṇṭhaṁ nāṭaputtaṁ 1- etadavoca icchāmahaṁ
 bhante samaṇaṁ gotamaṁ dassanāya upasaṅkamitunti. Kiṁ pana tvaṁ
 sīha kiriyavādo samāno akiriyavādaṁ samaṇaṁ gotamaṁ dassanāya
 upasaṅkamissasi samaṇo hi sīha gotamo akiriyavādo akiriyāya
 dhammaṁ deseti tena ca sāvake vinetīti. Athakho sīhassa
 senāpatissa yo ahosi gamikābhisaṅkhāro 2- < PTS. Vin  I , 234 >bhagavantaṁ dassanāya
 so paṭippassambhi. Dutiyampi kho .pe. Tatiyampi kho abhiññātā

  *  *  *  *  *  *
  Footnote:1 Ma. Yu. abhivādetvā .pe. nāṭaputtanti pāṭhā na dissanti. 2 Po. gamiyā-.
-------------------------------------------------
[page 099]
 Abhiññātā licchavī santhāgāre sannisinnā sannipatitā anekapariyāyena
 buddhassa vaṇṇaṁ bhāsanti dhammassa vaṇṇaṁ bhāsanti saṅghassa
 vaṇṇaṁ bhāsanti. Tatiyampi kho sīhassa senāpatissa etadahosi
 nissaṁsayaṁ kho so bhagavā arahaṁ sammāsambuddho bhavissati tathā
 hīme abhiññātā abhiññātā licchavī santhāgāre sannisinnā
 sannipatitā anekapariyāyena buddhassa vaṇṇaṁ bhāsanti dhammassa
 vaṇṇaṁ bhāsanti saṅghassa vaṇṇaṁ bhāsanti kiṁ hi me karissanti
 nigaṇṭhā apalokitā vā anapalokitā vā yannūnāhaṁ anapaloketvā
 va nigaṇṭhe taṁ bhagavantaṁ dassanāya upasaṅkameyyaṁ arahantaṁ
 sammāsambuddhanti. Athakho sīho senāpati pañcahi rathasatehi
 divā divassa vesāliyā niyyāsi bhagavantaṁ dassanāya yāvatikā
 yānassa bhūmi yānena gantvā yānā paccorohitvā pattiko va
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho sīho senāpati bhagavantaṁ
 etadavoca sutammetaṁ bhante akiriyavādo samaṇo gotamo
 akiriyāya dhammaṁ deseti tena ca sāvake vinetīti ye te
 bhante evamāhaṁsu akiriyavādo samaṇo gotamo akiriyāya
 dhammaṁ deseti tena ca sāvake vinetīti kacci te bhante
 bhagavato vuttavādino na ca bhagavantaṁ abhūtena abbhācikkhanti
 dhammassa ca anudhammaṁ byākaronti na ca koci sahadhammiko
-------------------------------------------------
[page 100]
 Vādānuvādo 1- gārayhaṭṭhānaṁ āgacchati anabbhakkhātukāmā hi
 mayaṁ bhante bhagavantanti.
      [79] Atthi sīha pariyāyo yena maṁ pariyāyena sammā vadamāno
 vadeyya akiriyavādo samaṇo gotamo akiriyāya dhammaṁ deseti
 tena ca sāvake vinetīti. Atthi sīha pariyāyo yena maṁ
 pariyāyena sammā vadamāno vadeyya kiriyavādo samaṇo gotamo
 kiriyāya dhammaṁ deseti tena ca sāvake vinetīti. Atthi sīha
 pariyāyo yena maṁ pariyāyena sammā vadamāno vadeyya ucchedavādo
 samaṇo gotamo ucchedāya dhammaṁ deseti tena ca sāvake
 vinetīti. Atthi sīha pariyāyo yena maṁ pariyāyena sammā
 vadamāno vadeyya jegucchī samaṇo gotamo jegucchitāya dhammaṁ
 deseti tena ca sāvake vinetīti. Atthi sīha pariyāyo yena
 maṁ pariyāyena sammā vadamāno vadeyya venayiko samaṇo
 gotamo vinayāya dhammaṁ deseti tena ca sāvake vinetīti.
 Atthi sīha pariyāyo yena maṁ pariyāyena sammā vadamāno
 vadeyya tapassī samaṇo gotamo tapassitāya dhammaṁ deseti
 tena ca sāvake vinetīti. Atthi sīha pariyāyo yena maṁ
 pariyāyena sammā vadamāno vadeyya apagabbho samaṇo gotamo
 apagabbhatāya dhammaṁ deseti tena ca sāvake vinetīti. Atthi

  *  *  *  *  *  *
  Footnote:1 Sī. vādānupāto.
-------------------------------------------------
[page 101]
 Sīha pariyāyo yena maṁ pariyāyena sammā vadamāno vadeyya
 assattho samaṇo gotamo assāsāya dhammaṁ deseti tena ca
 sāvake vinetīti. Katamo ca sīha pariyāyo yena maṁ pariyāyena
 sammā < PTS. Vin  I , 235 >vadamāno vadeyye akiriyavādo samaṇo gotamo akiriyāya
 dhammaṁ deseti tena ca sāvake vinetīti. Ahañhi sīha akiriyaṁ
 vadāmi kāyaduccaritassa vacīduccaritassa manoduccaritassa anekavihitānaṁ
 pāpakānaṁ akusalānaṁ dhammānaṁ akiriyaṁ vadāmi ayaṁ kho sīha
 pariyāyo yena maṁ pariyāyena sammā vadamāno vadeyya akiriyavādo
 samaṇo gotamo akiriyāya dhammaṁ deseti tena ca sāvake
 vinetīti. Katamo ca sīha pariyāyo yena maṁ pariyāyena sammā
 vadamāno vadeyya kiriyavādo samaṇo gotamo kiriyāya dhammaṁ
 deseti tena ca sāvake vinetīti. Ahañhi sīha kiriyaṁ vadāmi
 kāyasucaritassa vacīsucaritassa manosucaritassa anekavihitānaṁ kusalānaṁ
 dhammānaṁ kiriyaṁ vadāmi ayaṁ kho sīha pariyāyo yena maṁ pariyāyena
 sammā vadamāno vadeyya kiriyavādo samaṇo gotamo kiriyāya
 dhammaṁ deseti tena ca sāvake vinetīti. Katamo ca sīha
 pariyāyo yena maṁ pariyāyena sammā vadamāno vadeyya ucchedavādo
 samaṇo gotamo ucchedāya dhammaṁ deseti tena ca sāvake
 vinetīti. Ahañhi sīha ucchedaṁ vadāmi rāgassa dosassa mohassa
 anekavihitānaṁ pāpakānaṁ akusalānaṁ dhammānaṁ ucchedaṁ vadāmi ayaṁ
-------------------------------------------------
[page 102]
 Kho sīha pariyāyo yena maṁ pariyāyena sammā vadamāno vadeyya
 ucchedavādo samaṇo gotamo ucchedāya dhammaṁ deseti tena
 ca sāvake vinetīti. Katamo ca sīha pariyāyo yena maṁ pariyāyena
 sammā vadamāno vadeyya jegucchī samaṇo gotamo jegucchitāya
 dhammaṁ deseti tena ca sāvake vinetīti. Ahañhi sīha jigucchāmi
 kāyaduccaritena vacīduccaritena manoduccaritena anekavihitānaṁ pāpakānaṁ
 akusalānaṁ dhammānaṁ samāpattiyā jigucchitāya dhammaṁ desemi ayaṁ kho sīha
 pariyāyo yena maṁ pariyāyena sammā vadamāno vadeyya jegucchī samaṇo
 gotamo jegucchitāya dhammaṁ deseti tena ca sāvake vinetīti.
 Katamo ca sīha pariyāyo yena maṁ pariyāyena sammā vadamāno
 vadeyya venayiko samaṇo gotamo vinayāya dhammaṁ deseti tena
 ca sāvake vinetīti. Ahañhi sīha vinayāya dhammaṁ desemi rāgassa
 dosassa mohassa anekavihitānaṁ pāpakānaṁ akusalānaṁ dhammānaṁ
 vinayāya dhammaṁ desemi ayaṁ kho sīha pariyāyo yena maṁ pariyāyena
 sammā vadamāno vadeyya venayiko samaṇo gotamo vinayāya
 dhammaṁ deseti tena ca sāvake vinetīti. Katamo ca sīha
 pariyāyo yena maṁ pariyāyena sammā vadamāno vadeyya tapassī
 samaṇo gotamo tapassitāya dhammaṁ deseti tena ca sāvake
 vinetīti. Tapanīyāhaṁ sīha pāpake akusale dhamme vadāmi kāyaduccaritaṁ
 vacīduccaritaṁ manoduccaritaṁ yassa kho sīha tapanīyā pāpakā akusalā
-------------------------------------------------
[page 103]
 Dhammā pahīnā ucchinnamūlā tālāvatthukatā anabhāvaṁ katā āyatiṁ
 anuppādadhammā tamahaṁ tapassīti vadāmi tathāgatassa kho sīha
 tapanīyā pāpakā akusalā dhammā pahīnā ucchinnamūlā tālāvatthukatā
 anabhāvaṁ katā āyatiṁ anuppādadhammā ayaṁ kho sīha pariyāyo
 yena maṁ pariyāyena sammā vadamāno vadeyya tapassī samaṇo
 gotamo tapassitāya dhammaṁ deseti tena ca sāvake vinetīti.
 Katamo ca sīha pariyāyo yena maṁ pariyāyena sammā vadamāno
 vadeyya apagabbho samaṇo gotamo apagabbhatāya dhammaṁ deseti
 tena ca sāvake vinetīti. Yassa kho sīha āyatiṁ gabbhaseyyā
 punabbhavābhinibbatti pahīnā ucchinnamūlā tālāvatthukatā anabhāvaṁ
 katā āyatiṁ anuppādadhammā tamahaṁ apagabbhoti vadāmi tathāgatassa
 kho sīha āyatiṁ gabbhaseyyā punabbhavābhinibbatti pahīnā
 ucchinnamūlā tālāvatthukatā anabhāvaṁ katā āyatiṁ anuppādadhammā
 ayaṁ kho sīha pariyāyo yena maṁ pariyāyena sammā vadamāno
 vadeyya apagabbho samaṇo gotamo apagabbhatāya dhammaṁ deseti
 tena ca sāvake vinetīti. Katamo ca sīha pariyāyo yena maṁ
 pariyāyena sammā vadamāno vadeyya assattho samaṇo gotamo
 assāsāya dhammaṁ deseti tena ca sāvake vinetīti. Ahañhi sīha
 assattho paramena assāsena assāsāya ca dhammaṁ desemi tena
 ca sāvake vinemi ayaṁ kho sīha pariyāyo yena maṁ pariyāyena
-------------------------------------------------
[page 104]
 Sammā vadamāno vadeyya assattho samaṇo gotamo assāsāya
 dhammaṁ deseti tena ca sāvake vinetīti.
      [80] Evaṁ vutte sīho senāpati bhagavantaṁ etadavoca abhikkantaṁ
 bhante abhikkantaṁ bhante seyyathāpi bhante nikkujjitaṁ vā
 ukkujjeyya paṭicchannaṁ vā vivareyya mūḷhassa vā maggaṁ
 ācikkheyya andhakāre vā telappajjotaṁ dhāreyya cakkhumanto
 rūpāni dakkhantīti evamevaṁ bhagavatā anekapariyāyena dhammo
 pakāsito esāhaṁ bhante bhagavantaṁ saraṇaṁ gacchāmi dhammañca
 bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ
 saraṇaṁ gatanti. Anuviccakāraṁ 1- kho sīha karohi anuviccakāro
 tumhādisānaṁ ñātamanussānaṁ sādhu hotīti. Imināpāhaṁ bhante
 bhagavato vacanena 2- bhiyyoso mattāya attamano abhiraddho yaṁ maṁ
 bhagavā evamāha anuviccakāraṁ kho sīha karohi anuviccakāro
 tumhādisānaṁ ñātamanussānaṁ sādhu hotīti maṁ 3- hi bhante
 aññatitthiyā sāvakaṁ labhitvā kevalakappaṁ vesāliṁ 4- paṭākaṁ parihareyyuṁ
 sīho kho amhākaṁ senāpati sāvakattaṁ upagatoti atha ca pana
 maṁ bhagavā evamāha anuviccakāraṁ kho sīha karohi anuviccakāro
 tumhādisānaṁ ñātamanussānaṁ sādhu hotīti esāhaṁ bhante dutiyampi
 bhagavantaṁ saraṇaṁ gacchāmi dhammañca bhikkhusaṅghañca upāsakaṁ maṁ

  *  *  *  *  *  *
  Footnote:1 Yu. anuvijja-. 2 Ma. Yu. ayaṁ pāṭho natthi.
 3 Ma. Yu. mamaṁ. 4 Po. vesāliyaṁ.
-------------------------------------------------
[page 105]
 Bhagavā dhāretu ajjatagge pāṇupetaṁ saraṇaṁ gatanti. Dīgharattaṁ
 kho te sīha nigaṇṭhānaṁ opānabhūtaṁ kulaṁ yena nesaṁ upagatānaṁ
 piṇḍakaṁ 1- dātabbaṁ maññeyyāsīti. Imināpāhaṁ bhante bhagavato
 vacanena bhiyyoso mattāya attamano abhiraddho yaṁ maṁ bhagavā
 evamāha dīgharattaṁ kho te sīha nigaṇṭhānaṁ opānabhūtaṁ kulaṁ
 yena nesaṁ upagatānaṁ piṇḍakaṁ dātabbaṁ maññeyyāsīti sutammetaṁ
 bhante samaṇo gotamo evamāha mayhameva dānaṁ dātabbaṁ
 na aññesaṁ dānaṁ dātabbaṁ mayhameva < PTS. Vin  I , 237 >sāvakānaṁ dānaṁ dātabbaṁ
 na aññesaṁ sāvakānaṁ dānaṁ dātabbaṁ mayhameva dinnaṁ mahapphalaṁ
 na aññesaṁ dinnaṁ mahapphalaṁ mayhameva sāvakānaṁ dinnaṁ mahapphalaṁ
 na aññesaṁ sāvakānaṁ dinnaṁ mahapphalanti atha ca pana maṁ bhagavā
 nigaṇṭhesupi dāne samādapeti apica bhante mayamettha kālaṁ
 jānissāma esāhaṁ bhante tatiyampi bhagavantaṁ saraṇaṁ gacchāmi
 dhammañca bhikkhusaṅghañca upāsakaṁ maṁ bhagavā dhāretu ajjatagge
 pāṇupetaṁ saraṇaṁ gatanti. Athakho bhagavā sīhassa senāpatissa
 anupubbīkathaṁ kathesi seyyathīdaṁ dānakathaṁ sīlakathaṁ saggakathaṁ
 kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.
 Yadā bhagavā aññāsi sīhaṁ senāpatiṁ kallacittaṁ muducittaṁ vinīvaraṇacittaṁ
 udaggacittaṁ pasannacittaṁ atha yā buddhānaṁ sāmukkaṁsikā

  *  *  *  *  *  *
  Footnote:1 Yu. piṇḍapātaṁ.
-------------------------------------------------
[page 106]
 Dhammadesanā taṁ pakāsesi dukkhaṁ samudayaṁ nirodhaṁ maggaṁ. Seyyathāpi
 nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
 evameva sīhassa senāpatissa tasmiṁyevāsane virajaṁ vītamalaṁ dhammacakkhuṁ
 udapādi yaṅkiñci samudayadhammaṁ sabbantaṁ nirodhadhammanti. Athakho
 sīho senāpati diṭṭhadhammo pattadhammo viditadhammo pariyogāḷhadhammo
 tiṇṇavicikiccho vigatakathaṁkatho vesārajjappatto aparappaccayo
 satthu sāsane bhagavantaṁ etadavoca adhivāsetu me
 bhante bhagavā svātanāya bhattaṁ saddhiṁ bhikkhusaṅghenāti. Adhivāsesi
 bhagavā tuṇhībhāvena. Athakho sīho senāpati bhagavato adhivāsanaṁ
 viditvā uṭṭhāyāsanā bhagavantaṁ abhivādetvā padakkhiṇaṁ katvā
 pakkāmi. Athakho sīho senāpati aññataraṁ purisaṁ āṇāpesi
 gaccha bhaṇe pavattamaṁsaṁ jānāhīti. Athakho sīho senāpati
 tassā rattiyā accayena paṇītaṁ khādanīyaṁ bhojanīyaṁ paṭiyādāpetvā
 bhagavato kālaṁ ārocāpesi kālo bhante niṭṭhitaṁ bhattanti.
 Athakho bhagavā pubbaṇhasamayaṁ nivāsetvā pattacīvaramādāya yena
 sīhassa senāpatissa nivesanaṁ tenupasaṅkami upasaṅkamitvā
 paññatte āsane nisīdi saddhiṁ bhikkhusaṅghena. Tena kho pana samayena
 sambahulā nigaṇṭhā vesāliyaṁ rathiyāya rathiyaṁ siṅghāṭakena siṅghāṭakaṁ
 bāhā paggayha kandanti ajja sīhena senāpatinā thullaṁ pasuṁ
 vadhitvā samaṇassa gotamassa bhattaṁ kataṁ taṁ samaṇo gotamo
-------------------------------------------------
[page 107]
 Jānaṁ uddissa kataṁ maṁsaṁ paribhuñjati paṭiccakammanti. Athakho
 aññataro puriso yena sīho senāpati tenupasaṅkami upasaṅkamitvā
 sīhassa senāpatissa upakaṇṇake ārocesi yagghe
 bhante jāneyyāsi ete sambahulā nigaṇṭhā vesāliyaṁ rathiyāya
 rathiyaṁ siṅghāṭakena siṅghāṭakaṁ bāhā paggayha kandanti ajja sīhena
 senāpatinā thullaṁ pasuṁ vadhitvā samaṇassa gotamassa bhattaṁ kataṁ
 taṁ samaṇo gotamo jānaṁ uddissa kataṁ maṁsaṁ paribhuñjati paṭiccakammanti.
 Alaṁ ayya 1- dīgharattaṁpi te āyasmantā avaṇṇakāmā
 buddhassa avaṇṇakāmā dhammassa avaṇṇakāmā saṅghassa na ca
 pana te āyasmantā kīranti 2- taṁ bhagavantaṁ asatā tucchā musā [3]-
 abhūtena abbhācikkhantā na ca mayaṁ jīvitahetupi 4- sañcicca pāṇaṁ
 jīvitā voropeyyāmāti. Athakho sīho senāpati buddhappamukhaṁ
 bhikkhusaṅghaṁ paṇītena khādanīyena bhojanīyena sahatthā santappetvā
 sampavāretvā bhagavantaṁ bhuttāviṁ onītapattapāṇiṁ ekamantaṁ nisīdi.
 Ekamantaṁ nisinnaṁ kho sīhaṁ senāpatiṁ bhagavā dhammiyā kathāya
 sandassetvā samādapetvā samuttejetvā sampahaṁsetvā
 uṭṭhāyāsanā pakkāmi. Athakho bhagavā etasmiṁ nidāne etasmiṁ
 pakaraṇe dhammiṁ kathaṁ katvā bhikkhū āmantesi na bhikkhave jānaṁ

  *  *  *  *  *  *
  Footnote:1 Sī. Ma. Yu. ayyo. 2 Po. Yu. jīranti. Ma. jīridanti. 3 Ma. Yu. va.
 4 Sī. jīvitahetumpi.
-------------------------------------------------
[page 108]
 Uddissa kataṁ maṁsaṁ paribhuñjitabbaṁ yo paribhuñjeyya āpatti
 dukkaṭassa anujānāmi bhikkhave tikoṭiparisuddhaṁ macchamaṁsaṁ adiṭṭhaṁ
 assutaṁ aparisaṅkitanti.
      [81] Tena kho pana samayena vesālī subhikkhā hoti susassā
 sulabhapiṇḍā sukarā uñchena paggahena yāpetuṁ. Athakho bhagavato
 rahogatassa paṭisallīnassa evaṁ cetaso parivitakko udapādi yāni
 tāni mayā bhikkhūnaṁ anuññātāni dubbhikkhe dussasse dullabhapiṇḍe
 antovutthaṁ antopakkaṁ sāmaṁpakkaṁ uggahitapaṭiggahitakaṁ tato nīhaṭaṁ
 purebhattaṁ paṭiggahitaṁ vanaṭṭhaṁ pokkharaṭṭhaṁ ajjāpi nu kho tāni
 bhikkhū paribhuñjantīti. Athakho bhagavā sāyaṇhasamayaṁ paṭisallānā
 vuṭṭhito āyasmantaṁ ānandaṁ āmantesi yāni tāni ānanda
 mayā bhikkhūnaṁ anuññātāni dubbhikkhe dussasse dullabhapiṇḍe
 antovutthaṁ antopakkaṁ sāmaṁpakkaṁ uggahitapaṭiggahitakaṁ tato nīhaṭaṁ
 purebhattaṁ paṭiggahitaṁ vanaṭṭhaṁ pokkharaṭṭhaṁ ajjāpi nu kho tāni
 bhikkhū paribhuñjantīti. Paribhuñjanti bhagavāti. Athakho bhagavā
 etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
 yāni tāni bhikkhave mayā bhikkhūnaṁ anuññātāni dubbhikkhe dussasse
 dullabhapiṇḍe antovutthaṁ antopakkaṁ sāmaṁpakkaṁ uggahitapaṭiggahitakaṁ
 tato nīhaṭaṁ purebhattaṁ paṭiggahitaṁ vanaṭṭhaṁ pokkharaṭṭhaṁ tānāhaṁ
 ajjatagge paṭikkhipāmi na bhikkhave antovutthaṁ antopakkaṁ sāmaṁpakkaṁ
-------------------------------------------------
[page 109]
 Uggahitapaṭiggahitakaṁ paribhuñjitabbaṁ yo paribhuñjeyya āpatti
 dukkaṭassa. Na ca bhikkhave tato nīhaṭaṁ purebhattaṁ paṭiggahitaṁ
 vanaṭṭhaṁ pokkharaṭṭhaṁ bhuttāvinā pavāritena anatirittaṁ paribhuñjitabbaṁ
 yo paribhuñjeyya yathādhammo kāretabbo.
      [82] Tena kho pana samayena jānapadā manussā bahuṁ loṇaṁpi
 telaṁpi taṇḍulaṁpi khādanīyaṁpi sakaṭesu āropetvā bahārāmakoṭṭhake
 sakaṭaparivattaṁ karitvā acchanti yadā < PTS. Vin  I , 239 >paṭipāṭiṁ labhissāma tadā
 bhattaṁ karissāmāti. Mahā ca megho uggato hoti. Athakho
 te manussā yenāyasmā ānando tenupasaṅkamiṁsu upasaṅkamitvā
 āyasmantaṁ ānandaṁ etadavocuṁ idha bhante ānanda
 bahuṁ loṇaṁpi telaṁpi taṇḍulaṁpi khādanīyaṁpi sakaṭesu āropitā
 tiṭṭhanti mahā ca megho uggato kathaṁ nu kho bhante ānanda
 paṭipajjitabbanti. Athakho āyasmā ānando bhagavato etamatthaṁ
 ārocesi. Tenahi ānanda saṅgho paccantimaṁ vihāraṁ kappiyabhūmiṁ
 sammannitvā tattha vāsetu yaṁ saṅgho ākaṅkhati vihāraṁ vā
 aḍḍhayogaṁ vā pāsādaṁ vā hammiyaṁ vā guhaṁ vā. Evañca
 pana bhikkhave sammannitabbo. Byattena bhikkhunā paṭibalena saṅgho
 ñāpetabbo suṇātu me bhante saṅgho yadi saṅghassa pattakallaṁ
 saṅgho itthannāmaṁ vihāraṁ kappiyabhūmiṁ sammanneyya. Esā ñatti.
 Suṇātu me bhante saṅgho saṅgho itthannāmaṁ vihāraṁ kappiyabhūmiṁ
-------------------------------------------------
[page 110]
 Sammannati. Yassāyasmato khamati itthannāmassa vihārassa
 kappiyabhūmiyā sammati so tuṇhassa yassa nakkhamati so bhāseyya.
 Sammato saṅghena itthannāmo vihāro kappiyabhūmi. Khamati saṅghassa
 tasmā tuṇhī. Evametaṁ dhārayāmīti. Tena kho pana samayena
 manussā tattheva sammatikāya 1- kappiyabhūmiyā yāguyo pacanti bhattāni
 pacanti sūpāni sappādenti maṁsāni koṭṭenti kaṭṭhāni phālenti
 uccāsaddaṁ mahāsaddaṁ karonti. Assosi kho bhagavā rattiyā
 paccūsasamayaṁ paccuṭṭhāya uccāsaddaṁ mahāsaddaṁ kākoravasaddaṁ sutvāna
 āyasmantaṁ ānandaṁ āmantesi kinnu kho so ānanda uccāsaddo
 mahāsaddo kākoravasaddoti. Etarahi bhante manussā
 tattheva sammatikāya 2- kappiyabhūmiyā yāguyo pacanti bhattāni pacanti
 sūpāni sampādenti maṁsāni koṭṭenti kaṭṭhāni phālenti so
 eso bhagavā uccāsaddo mahāsaddo kākoravasaddoti. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi na bhikkhave sammatikā 3- kappiyabhūmi paribhuñjitabbā
 yo paribhuñjeyya āpatti dukkaṭassa anujānāmi bhikkhave
 tisso kappiyabhūmiyo ussāvanantikaṁ gonisādikaṁ gahapatikanti.
 Tena kho pana samayena āyasmā yasojo gilāno hoti.
 Tassatthāya bhesajjāni āhariyanti. Tāni bhikkhū bahi vāsenti 4-.

  *  *  *  *  *  *
  Footnote:1 Po. sammatāya. Sī. Ma. Yu. sammutiyā. 3 Po. sammatā. Sī. sammutikā.
 Ma. Yu. sammutī. 4 Ma. vā ṭhapenti. Yu. ṭhapenti.
-------------------------------------------------
[page 111]
 Ukkapiṇḍakāpi khādanti corāpi haranti. Bhagavato etamatthaṁ
 ārocesuṁ. Anujānāmi bhikkhave sammatikaṁ 1- kappiyabhūmiṁ paribhuñjituṁ.
 Anujānāmi bhikkhave catasso kappiyabhūmiyo ussāvanantikaṁ
 gonisādikaṁ gahapatikaṁ sammatikanti.
      [83] Tena kho pana samayena bhaddiye nagare 2- meṇḍako gahapati
 paṭivasati. Tassa evarūpo iddhānubhāvo hoti sīsaṁ nahāyitvā
 dhaññāgāraṁ sammajjāpetvā bahidvāre 3- nisīdati. Antalikkhā
 dhaññassa dhārā opatitvā dhaññāgāraṁ pūreti 4-. Bhariyāya evarūpo
 iddhānubhāvo hoti ekaṁyeva āḷhakathālikaṁ upanisīditvā ekañca
 sūpagiñjarakaṁ 5- dāsakammakaraporisaṁ bhattena parivisati. Na tāva taṁ
 khīyati yāva sā na vuṭṭhāti. Puttassa evarūpo iddhānubhāvo
 hoti ekaṁyeva sahassatthavikaṁ gahetvā dāsakammakaraporisassa
 chammāsikaṁ vetanaṁ 6- deti. Na tāva taṁ khīyati yāvassa hatthagatā.
 Suṇisāya evarūpo iddhānubhāvo hoti ekaṁyeva catudoṇikaṁ piṭakaṁ
 upanisīditvā dāsakammakaraporisassa chammāsikaṁ bhattaṁ deti. Na
 tāva taṁ khīyati yāva sā na vuṭṭhāti. Dāsassa evarūpo
 iddhānubhāvo hoti ekena naṅgalena kasantassa satta sītāyo
 gacchanti. Assosi kho rājā māgadho seniyo bimbisāro

  *  *  *  *  *  *
  Footnote:1 Po. sammatiṁ. Sī. sammutikaṁ. Ma. Yu. sammutiṁ. 2 Po. Ma. Yu. bhaddiyanagare.
 3 Sī. pavāre. 4 Po. pūrenti. sabbattha īdismeva dissati. 5 Po.
 sūpabhiñjarakaṁ. Ma. sūpabhiñjanakaṁ. Yu. sūpavyañjanakaṁ. 6 Po. Ma. vettanaṁ.
-------------------------------------------------
[page 112]
 Amhākaṁ kira vijite bhaddiye nagare meṇḍako gahapati paṭivasati
 tassa evarūpo iddhānubhāvo [1]- sīsaṁ nahāyitvā dhaññāgāraṁ
 sammajjāpetvā bahidvāre nisīdati antalikkhā dhaññassa dhārā
 opatitvā dhaññāgāraṁ pūreti bhariyāya 2- evarūpo iddhānubhāvo
 ekaṁyeva āḷhakathālikaṁ upanisīditvā ekañca sūpagiñjarakaṁ dāsakammakaraporisaṁ
 bhattena parivisati na tāva taṁ khīyati yāva sā na
 vuṭṭhāti puttassa evarūpo iddhānubhāvo ekaṁyeva sahassatthavikaṁ
 gahetvā dāsakammakaraporisassa chammāsikaṁ vetanaṁ deti na tāva
 taṁ khīyati yāvassa hatthagatā suṇisāya evarūpo iddhānubhāvo
 ekaṁyeva catudoṇikaṁ piṭakaṁ upanisīditvā dāsakammakaraporisassa
 chammāsikaṁ bhattaṁ deti na tāva taṁ khīyati yāva sā na vuṭṭhāti
 dāsassa evarūpo iddhānubhāvo ekena naṅgalena kasantassa
 satta sītāyo gacchantīti. Athakho rājā māgadho seniyo
 bimbisāro aññataraṁ sabbatthakaṁ mahāmattaṁ āmantesi amhākaṁ
 kira bhaṇe < PTS. Vin  I , 241 >vijite bhaddiye nagare meṇḍako gahapati paṭivasati tassa
 evarūpo iddhānubhāvo sīsaṁ nahāyitvā dhaññāgāraṁ sammajjāpetvā
 bahidvāre nisīdati antalikkhā dhaññassa dhārā opatitvā
 dhaññāgāraṁ pūreti .pe. Dāsassa evarūpo iddhānubhāvo ekena
 naṅgalena kasantassa satta sītāyo gacchanti gaccha bhaṇe jānāhi
 yathā mayā sāmaṁ diṭṭho evaṁ tava diṭṭho bhavissatīti. Evaṁ

  *  *  *  *  *  *
  Footnote:1 Po. hoti. 2 Po. bhariyāyapissa.
-------------------------------------------------
[page 113]
 Devāti kho so mahāmatto rañño māgadhassa seniyassa
 bimbisārassa paṭissuṇitvā caturaṅginiyā senāya yena bhaddiyaṁ
 tena pāyāsi anupubbena yena bhaddiyaṁ yena meṇḍako
 gahapati tenupasaṅkami upasaṅkamitvā meṇḍakaṁ gahapatiṁ etadavoca
 ahañhi gahapati raññā āṇatto amhākaṁ kira bhaṇe vijite
 bhaddiye nagare meṇḍako gahapati paṭivasati tassa evarūpo
 iddhānubhāvo sīsaṁ nahāyitvā dhaññāgāraṁ sammajjāpetvā
 bahidvāre nisīdati antalikkhā dhaññassa dhārā opatitvā dhaññāgāraṁ
 pūreti .pe. Dāsassa evarūpo iddhānubhāvo ekena naṅgalena
 kasantassa satta sītāyo gacchanti gaccha bhaṇe jānāhi yathā
 mayā sāmaṁ diṭṭho evaṁ tava diṭṭho bhavissatīti passāma
 te gahapati iddhānubhāvanti. Athakho meṇḍako gahapati sīsaṁ
 nahāyitvā dhaññāgāraṁ sammajjāpetvā bahidvāre nisīdi.
 Antalikkhā dhaññassa dhārā opatitvā dhaññāgāraṁ pūresi. Diṭṭho
 te gahapati iddhānubhāvo bhariyāya te iddhānubhāvaṁ passāmāti.
 Athakho meṇḍako gahapati bhariyaṁ āṇāpesi tenahi caturaṅginiṁ
 senaṁ bhattena parivisāti. Athakho meṇḍakassa gahapatissa bhariyā
 ekaṁyeva āḷhakathālikaṁ upanisīditvā ekañca sūpagiñjarakaṁ caturaṅginiṁ
 senaṁ bhattena parivisi. Na tāva taṁ khīyati yāva sā na vuṭṭhāti.
 Diṭṭho te gahapati bhariyāya iddhānubhāvo puttassa te iddhānubhāvaṁ
-------------------------------------------------
[page 114]
 Passāmāti. Athakho meṇḍako gahapati puttaṁ āṇāpesi
 tenahi [1]- caturaṅginiyā senāya chammāsikaṁ vetanaṁ dehīti. Athakho
 meṇḍakassa gahapatissa putto ekaṁyeva sahassatthavikaṁ gahetvā
 caturaṅginiyā senāya chammāsikaṁ vetanaṁ adāsi. Na tāva taṁ khīyati
 yāvassa hatthagatā. Diṭṭho te gahapati puttassa iddhānubhāvo
 suṇisāya te iddhānubhāvaṁ passāmāti. Athakho meṇḍako gahapati
 suṇisaṁ āṇāpesi tenahi caturaṅginiyā senāya chammāsikaṁ bhattaṁ
 dehīti. Athakho meṇḍakassa gahapatissa suṇisā ekaṁyeva catudoṇikaṁ
 piṭakaṁ upanisīditvā caturaṅginiyā senāya chammāsikaṁ bhattaṁ adāsi.
 Na tāva taṁ khīyati yāva sā na vuṭṭhāti. Diṭṭho te gahapati
 suṇisāya iddhānubhāvo dāsassa te iddhānubhāvaṁ passāmāti.
 Mayhaṁ kho sāmi dāsassa iddhānubhāvo khette passitabboti.
 Alaṁ gahapati diṭṭho te dāsassapi iddhānubhāvoti. Athakho so
 mahāmatto 2- caturaṅginiyā senāya punadeva rājagahaṁ paccāgacchi yena
 rājā māgadho seniyo bimbisāro tenupasaṅkami upasaṅkamitvā
 rañño < PTS. Vin  I , 242 >māgadhassa seniyassa bimbisārassa etamatthaṁ ārocesi.
      [84] Athakho bhagavā vesāliyaṁ yathābhirantaṁ viharitvā yena
 bhaddiyaṁ tena cārikaṁ pakkāmi mahatā bhikkhusaṅghena saddhiṁ
 aḍḍhaterasehi bhikkhusatehi. Athakho bhagavā anupubbena cārikaṁ caramāno

  *  *  *  *  *  *
  Footnote:1 Po. Yu. tāta. 2 Sī. idaṁ pāṭhattayaṁ na dissati.
-------------------------------------------------
[page 115]
 Yena bhaddiyaṁ tadavasari. Tatra sudaṁ bhagavā bhaddiye viharati
 jātiyāvane. Assosi kho meṇḍako gahapati samaṇo khalu
 bho gotamo sakyaputto sakyakulā pabbajito bhaddiyaṁ anuppatto
 bhaddiye viharati jātiyāvane taṁ kho pana bhavantaṁ gotamaṁ
 evaṁkalyāṇo kittisaddo abbhuggato itipi so bhagavā arahaṁ
 sammāsambuddho vijjācaraṇasampanno sugato lokavidū anuttaro
 purisadammasārathi satthā devamanussānaṁ buddho bhagavā 1- so imaṁ
 lokaṁ sadevakaṁ samārakaṁ sabrahmakaṁ sassamaṇabrāhmaṇiṁ pajaṁ
 sadevamanussaṁ sayaṁ abhiññā sacchikatvā pavedeti so dhammaṁ deseti
 ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ pakāseti sādhu kho pana
 tathārūpānaṁ arahataṁ dassanaṁ hotīti. Athakho meṇḍako gahapati
 bhadrāni bhadrāni yānāni yojāpetvā bhadraṁ bhadraṁ yānaṁ abhirūhitvā
 bhadrehi bhadrehi yānehi bhaddiyā niyyāsi bhagavantaṁ dassanāya.
 Addasaṁsu kho sambahulā titthiyā meṇḍakaṁ gahapatiṁ dūrato va āgacchantaṁ
 disvāna meṇḍakaṁ gahapatiṁ etadavocuṁ kahaṁ tvaṁ gahapati gacchasīti.
 Gacchāmahaṁ bhante samaṇaṁ gotamaṁ dassanāyāti. Kiṁ pana tvaṁ gahapati
 kiriyavādo samāno akiriyavādaṁ samaṇaṁ gotamaṁ dassanāya
 upasaṅkamissasi samaṇo hi gahapati gotamo akiriyavādo akiriyāya
 dhammaṁ deseti tena ca sāvake vinetīti. Athakho meṇḍakassa

  *  *  *  *  *  *
  Footnote:1 Po. Ma. bhagavāti.
-------------------------------------------------
[page 116]
 Gahapatissa etadahosi nissaṁsayaṁ kho so bhagavā arahaṁ
 sammāsambuddho bhavissati yathāyime titthiyā usūyantīti yāvatikā
 yānassa bhūmi yānena gantvā yānā paccorohitvā pattiko
 va yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinnassa kho meṇḍakassa gahapatissa
 bhagavā anupubbīkathaṁ kathesi seyyathīdaṁ dānakathaṁ sīlakathaṁ saggakathaṁ
 kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.
 Yadā bhagavā aññāsi meṇḍakaṁ gahapatiṁ kallacittaṁ muducittaṁ vinīvaraṇacittaṁ
 udaggacittaṁ pasannacittaṁ atha yā buddhānaṁ sāmukkaṁsikā
 dhammadesanā taṁ pakāseti dukkhaṁ samudayaṁ nirodhaṁ maggaṁ. Seyyathāpi
 nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
 evameva meṇḍakassa gahapatissa tasmiṁyevāsane virajaṁ vītamalaṁ dhammacakkhuṁ
 udapādi yaṅkiñci samudayadhammaṁ sabbantaṁ nirodhammanti. Athakho
 meṇḍako gahapati diṭṭhadhammo pattadhammo viditadhammo pariyogāḷhadhammo
 tiṇṇavicikiccho vigatakathaṁkatho vesārajjappatto aparappaccayo
 satthu sāsane bhagavantaṁ etadavoca abhikkantaṁ bhante abhikkantaṁ
 bhante seyyathāpi bhante nikkujjitaṁ vā ukkujjeyya paṭicchannaṁ
 vā vivareyya mūḷhassa vā maggaṁ ācikkheyya andhakāre vā
 telappajjotaṁ dhāreyya cakkhumanto rūpāni dakkhantīti evamevaṁ
 bhagavatā anekapariyāyena dhammo pakāsito esāhaṁ bhante bhagavantaṁ
-------------------------------------------------
[page 117]
 Saraṇaṁ gacchāmi dhammañca < PTS. Vin  I , 243 >bhikkhusaṅghañca upāsakaṁ maṁ bhagavā dhāretu
 ajjatagge pāṇupetaṁ saraṇaṁ gataṁ adhivāsetu ca me bhante bhagavā
 svātanāya bhattaṁ saddhiṁ bhikkhusaṅghenāti. Adhivāsesi bhagavā
 tuṇhībhāvena. Athakho meṇḍako gahapati bhagavato adhivāsanaṁ viditvā
 uṭṭhāyāsanā bhagavantaṁ abhivādetvā padakkhiṇaṁ katvā pakkāmi.
 Athakho meṇḍako gahapati tassā rattiyā accayena paṇītaṁ khādanīyaṁ
 bhojanīyaṁ paṭiyādāpetvā bhagavato kālaṁ ārocāpesi kālo
 bhante niṭṭhitaṁ bhattanti. Athakho bhagavā pubbaṇhasamayaṁ nivāsetvā
 pattacīvaramādāya yena meṇḍakassa gahapatissa nivesanaṁ tenupasaṅkami
 upasaṅkamitvā paññatte āsane nisīdi saddhiṁ bhikkhusaṅghena.
 Athakho meṇḍakassa gahapatissa bhariyā ca putto ca suṇisā ca
 dāso ca yena bhagavā tenupasaṅkamiṁsu upasaṅkamitvā bhagavantaṁ
 abhivādetvā ekamantaṁ nisīdiṁsu. Tesaṁ bhagavā anupubbīkathaṁ kathesi
 seyyathīdaṁ dānakathaṁ sīlakathaṁ saggakathaṁ kāmānaṁ ādīnavaṁ okāraṁ
 saṅkilesaṁ nekkhamme ānisaṁsaṁ pakāsesi. Yadā bhagavā aññāsi
 te kallacitte muducitte vinīvaraṇacitte udaggacitte pasannacitte
 atha yā buddhānaṁ sāmukkaṁsikā dhammadesanā taṁ pakāsesi dukkhaṁ
 samudayaṁ nirodhaṁ maggaṁ. Seyyathāpi nāma suddhaṁ vatthaṁ apagatakāḷakaṁ
 sammadeva rajanaṁ paṭiggaṇheyya evameva tesaṁ tasmiṁyevāsane
 virajaṁ vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
-------------------------------------------------
[page 118]
 Nirodhadhammanti. Te diṭṭhadhammā pattadhammā viditadhammā
 pariyogāḷhadhammā tiṇṇavicikicchā vigatakathaṁkathā vesārajjappattā
 aparappaccayā satthu sāsane bhagavantaṁ etadavocuṁ abhikkantaṁ bhante
 abhikkantaṁ bhante seyyathāpi [1]- bhante nikkujjitaṁ vā ukkujjeyya
 paṭicchannaṁ vā vivareyya mūḷhassa vā maggaṁ ācikkheyya andhakāre
 vā telappajjotaṁ dhāreyya cakkhumanto rūpāni dakkhantīti evamevaṁ
 bhagavatā anekapariyāyena dhammo pakāsito ete mayaṁ bhante
 bhagavantaṁ saraṇaṁ gacchāma dhammañca bhikkhusaṅghañca upāsake no
 bhagavā dhāretu ajjatagge pāṇupete saraṇaṁ gateti. Athakho
 meṇḍako gahapati buddhappamukhaṁ bhikkhusaṅghaṁ paṇītena khādanīyena
 bhojanīyena sahatthā santappetvā sampavāretvā bhagavantaṁ bhuttāviṁ
 onītapattapāṇiṁ ekamantaṁ nisīdi. Ekamantaṁ nisinno kho meṇḍako
 gahapati bhagavantaṁ etadavoca yāva bhante bhagavā bhaddiye viharati
 [2]- Ahaṁ buddhappamukhassa bhikkhusaṅghassa 3- dhuvabhattenāti. Athakho bhagavā
 meṇḍakaṁ gahapatiṁ dhammiyā kathāya sandassetvā samādapetvā
 samuttejetvā sampahaṁsetvā uṭṭhāyāsanā pakkāmi.
      [85] Athakho bhagavā bhaddiye yathābhirantaṁ viharitvā meṇḍakaṁ
 gahapatiṁ anāpucchā yena aṅguttarāpo tena cārikaṁ pakkāmi
 mahatā bhikkhusaṅghena saddhiṁ aḍḍhaterasehi bhikkhusatehi. Assosi

  *  *  *  *  *  *
  Footnote:1 Po. nāma. 2 Ma. Yu. tāva. 3 Sī. saṅghassa.
-------------------------------------------------
[page 119]
 Kho meṇḍako gahapati bhagavā kira yena aṅguttarāpo tena
 cārikaṁ pakkanto mahatā bhikkhusaṅghena saddhiṁ aḍḍhaterasehi
 bhikkhusatehīti. Athakho meṇḍako gahapati dāse ca kammakare ca
 āṇāpesi tenahi bhaṇe bahuṁ loṇaṁpi telaṁpi taṇḍulaṁpi khādanīyaṁpi
 sakaṭesu āropetvā āgacchatha aḍḍhaterasāni ca gopālakasatāni
 aḍḍhaterasāni dhenusatāni ādāya āgacchantu yattha bhagavantaṁ
 passissāma < PTS. Vin  I , 244 >tattha dhāruṇhena 1- khīrena bhojessāmāti. Athakho
 meṇḍako gahapati bhagavantaṁ antarāmagge kantāre sambhāvesi.
 Athakho meṇḍako gahapati yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ aṭṭhāsi. Ekamantaṁ
 ṭhito kho meṇḍako gahapati bhagavantaṁ etadavoca adhivāsetu me
 bhante bhagavā svātanāya bhattaṁ saddhiṁ bhikkhusaṅghenāti. Adhivāsesi
 bhagavā tuṇhībhāvena. Athakho meṇḍako gahapati bhagavato adhivāsanaṁ
 viditvā uṭṭhāyāsanā bhagavantaṁ abhivādetvā padakkhiṇaṁ katvā
 pakkāmi. Athakho meṇḍako gahapati tassā rattiyā accayena
 paṇītaṁ khādanīyaṁ bhojanīyaṁ paṭiyādāpetvā bhagavato kālaṁ ārocāpesi
 kālo bhante niṭṭhitaṁ bhattanti. Athakho bhagavā pubbaṇhasamayaṁ
 nivāsetvā pattacīvaramādāya yena meṇḍakassa gahapatissa parivesanā
 tenupasaṅkami upasaṅkamitvā paññatte āsane nisīdi saddhiṁ
 bhikkhusaṅghena. Athakho meṇḍako gahapati aḍḍhaterasāni gopālakasatāni

  *  *  *  *  *  *
  Footnote:1 Po. pāruṇhena. Ma. Yu. taruṇena. ito paraṁ īdisameva.
-------------------------------------------------
[page 120]
 Āṇāpesi tenahi bhaṇe ekamekaṁ dhenuṁ gahetvā ekamekassa
 bhikkhuno upatiṭṭhatha dhāruṇhena khīrena bhojessāmāti. Athakho
 meṇḍako gahapati buddhappamukhaṁ bhikkhusaṅghaṁ paṇītena khādanīyena
 bhojanīyena sahatthā santappesi sampavāresi dhāruṇhena ca khīrena.
 Bhikkhū kukkuccāyantā khīraṁ nappaṭiggaṇhanti. Paṭiggaṇhatha bhikkhave
 paribhuñjathāti. Athakho meṇḍako gahapati buddhappamukhaṁ bhikkhusaṅghaṁ
 paṇītena khādanīyena bhojanīyena sahatthā santappetvā sampavāretvā
 dhāruṇhena ca khīrena bhagavantaṁ bhuttāviṁ onītapattapāṇiṁ ekamantaṁ
 nisīdi. Ekamantaṁ nisinno kho meṇḍako gahapati bhagavantaṁ
 etadavoca santi bhante maggā kantārā appodakā appabhakkhā
 na sukarā apātheyyena gantuṁ sādhu bhante bhagavā bhikkhūnaṁ pātheyyaṁ
 anujānātūti. Athakho bhagavā meṇḍakaṁ gahapatiṁ dhammiyā kathāya
 sandassetvā samādapetvā samuttejetvā sampahaṁsetvā uṭṭhāyāsanā
 pakkāmi. Athakho bhagavā etasmiṁ nidāne etasmiṁ
 pakaraṇe dhammiṁ kathaṁ katvā bhikkhū āmantesi anujānāmi bhikkhave
 pañca gorase khīraṁ dadhiṁ takkaṁ navanītaṁ sappiṁ. Santi bhikkhave
 maggā kantārā appodakā appabhakkhā na sukarā apātheyyena
 gantuṁ. Anujānāmi bhikkhave pātheyyaṁ pariyesituṁ taṇḍulo
 taṇḍulatthikena muggo muggatthikena māso māsatthikena loṇaṁ

  *  *  *  *  *  *
  Footnote:1 < PTS. Vin  I , 245 >Sī. Ma. pañcagorasaṁ.
-------------------------------------------------
[page 121]
 Loṇatthikena guḷo guḷatthikena telaṁ telatthikena sappi sappitthikena.
 Santi bhikkhave manussā saddhā pasannā te kappiyakārakānaṁ
 hatthe hiraññasuvaṇṇaṁ 1- upanikkhipanti iminā yaṁ
 ayyassa kappiyaṁ taṁ dethāti. Anujānāmi bhikkhave yaṁ tato
 kappiyaṁ taṁ sādituṁ na tvevāhaṁ bhikkhave kenaci pariyāyena
 jātarūparajataṁ sāditabbaṁ pariyesitabbanti vadāmīti.
      [86] Athakho bhagavā anupubbena cārikaṁ caramāno yena
 āpaṇaṁ 2- tadavasari. Assosi kho keṇiyo jaṭilo samaṇo khalu
 bho gotamo sakyaputto sakyakulā pabbajito āpaṇaṁ anuppatto
 taṁ kho pana bhavantaṁ gotamaṁ evaṁkalyāṇo kittisaddo abbhuggato
 itipi so bhagavā arahaṁ sammāsambuddho vijjācaraṇasampanno sugato
 lokavidū anuttaro purisadammasārathi satthā devamanussānaṁ buddho
 bhagavā so imaṁ lokaṁ sadevakaṁ samārakaṁ sabrahmakaṁ sassamaṇabrāhmaṇiṁ
 pajaṁ sadevamanussaṁ sayaṁ abhiññā sacchikatvā pavedeti so dhammaṁ
 deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ
 sabyañjanaṁ kevalaparipuṇṇaṁ parisuddhaṁ brahmacariyaṁ pakāseti sādhu
 kho pana tathārūpānaṁ arahataṁ dassanaṁ hotīti. Athakho keṇiyassa
 jaṭilassa etadahosi kinnu kho ahaṁ samaṇassa gotamassa
 harāpeyyanti. Athakho keṇiyassa jaṭilassa etadahosi yepi kho

  *  *  *  *  *  *
  Footnote:1 si. hiraññe. Ma. Yu. hiraññaṁ. 2 Sī. āpanaṁ.
-------------------------------------------------
[page 122]
 Te brāhmaṇānaṁ pubbakā isayo mantānaṁ kattāro mantānaṁ
 pavattāro yesamidaṁ etarahi brāhmaṇā porāṇaṁ mantapadaṁ
 gītaṁ pavuttaṁ samihitaṁ tadanugāyanti tadanubhāsanti bhāsitamanubhāsanti
 vācitamanuvācenti seyyathīdaṁ aṭṭhako vāmako vāmadevo
 vessāmitto yamataggi aṅgiraso bhāradvājo vāseṭṭho kassapo
 bhagu rattūparatā viratā vikālabhojanā te evarūpāni pānāni
 sādiyiṁsu samaṇopi gotamo rattūparato virato vikālabhojanā
 arahati samaṇopi gotamo evarūpāni pānāni 1- sāditunti pahūtaṁ
 pānaṁ paṭiyādāpetvā kājehi gāhāpetvā yena bhagavā tenupasaṅkami
 upasaṅkamitvā bhagavatā saddhiṁ sammodi sammodanīyaṁ
 kathaṁ sārāṇīyaṁ vītisāretvā ekamantaṁ aṭṭhāsi. Ekamantaṁ ṭhito
 kho keṇiyo jaṭilo bhagavantaṁ etadavoca paṭiggaṇhātu me
 bhavaṁ gotamo pānanti. Tenahi keṇiya bhikkhūnaṁ dehīti. Bhikkhū
 kukkuccāyantā nappaṭiggaṇhanti. Paṭiggaṇhatha bhikkhave paribhuñjathāti.
 Athakho keṇiyo jaṭilo buddhappamukhaṁ bhikkhusaṅghaṁ pahūtehi
 pānehi sahatthā santappetvā sampavāretvā bhagavantaṁ dhotahatthaṁ
 onītapattapāṇiṁ ekamantaṁ nisīdi. Ekamantaṁ nisinnaṁ kho keṇiyaṁ jaṭilaṁ
 bhagavā < PTS. Vin  I , 246 >dhammiyā kathāya sandassesi samādapesi samuttejesi sampahaṁsesi.
 Athakho keṇiyo jaṭilo bhagavatā dhammiyā kathāya sandassito
 samādapito samuttejito sampahaṁsito bhagavantaṁ etadavoca adhivāsetu

  *  *  *  *  *  *
  Footnote:1 Po. pānādīni sādiyitunti.
-------------------------------------------------
[page 123]
 Me bhavaṁ gotamo svātanāya bhattaṁ saddhiṁ bhikkhusaṅghenāti. Mahā
 kho keṇiya bhikkhusaṅgho aḍḍhaterasāni bhikkhusatāni tvañca
 brāhmaṇesu abhippasannoti. Dutiyampi kho keṇiyo jaṭilo
 bhagavantaṁ etadavoca kiñcāpi bho gotama mahā bhikkhusaṅgho
 aḍḍhaterasāni bhikkhusatāni ahañca brāhmaṇesu abhippasanno
 adhivāsetu me bhavaṁ gotamo svātanāya bhattaṁ saddhiṁ bhikkhusaṅghenāti.
 Mahā kho keṇiya bhikkhusaṅgho aḍḍhaterasāni bhikkhusatāni tvañca
 brāhmaṇesu abhippasannoti. Tatiyampi kho keṇiyo jaṭilo
 bhagavantaṁ etadavoca kiñcāpi bho gotama mahā bhikkhusaṅgho
 aḍḍhaterasāni bhikkhusatāni ahañca brāhmaṇesu abhippasanno
 adhivāsetu me bhavaṁ gotamo svātanāya bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho keṇiyo jaṭilo
 bhagavato adhivāsanaṁ viditvā uṭṭhāyāsanā pakkāmi. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi anujānāmi bhikkhave aṭṭha pānāni ambapānaṁ
 jambupānaṁ cocapānaṁ mocapānaṁ madhupānaṁ muddikapānaṁ sālukapānaṁ
 phārusakapānaṁ. Anujānāmi bhikkhave sabbaṁ phalarasaṁ ṭhapetvā dhaññaphalarasaṁ.
 Anujānāmi bhikkhave sabbaṁ pattarasaṁ 1- ṭhapetvā pakkaḍākarasaṁ 2-.
 Anujānāmi bhikkhave sabbaṁ puppharasaṁ ṭhapetvā madhukapuppharasaṁ.
 Anujānāmi bhikkhave ucchurasanti. Athakho keṇiyo jaṭilo tassā

  *  *  *  *  *  *
  Footnote:1 Ma. Yu. phalarasaṁ. 2 Po. sākarasaṁ. Ma. Yu. dhaññaphalarasaṁ.
-------------------------------------------------
[page 124]
 Rattiyā accayena sake assame paṇītaṁ khādanīyaṁ bhojanīyaṁ paṭiyādāpetvā
 bhagavato kālaṁ ārocāpesi kālo bho gotama niṭṭhitaṁ
 bhattanti. Athakho bhagavā pubbaṇhasamayaṁ nivāsetvā pattacīvaramādāya
 yena keṇiyassa jaṭilassa assamo tenupasaṅkami upasaṅkamitvā
 paññatte āsane nīsīdi saddhiṁ bhikkhusaṅghena. Athakho keṇiyo
 jaṭilo buddhappamukhaṁ bhikkhusaṅghaṁ paṇītena khādanīyena bhojanīyena
 sahatthā santappetvā sampavāretvā bhagavantaṁ bhuttāviṁ
 onītapattapāṇiṁ ekamantaṁ nisīdi. Ekamantaṁ nisinnaṁ kho keṇiyaṁ
 jaṭilaṁ bhagavā imāhi gāthāhi anumodi
      [87] Aggihuttamukhā 1- yaññā sāvittī chandaso mukhaṁ
           rājā mukhaṁ manussānaṁ nadīnaṁ sāgaro mukhaṁ
           nakkhattānaṁ mukhaṁ cando ādicco tapataṁ mukhaṁ
           puññaṁ ākaṅkhamānānaṁ saṅgho ve yajataṁ mukhanti.
      Athakho bhagavā keṇiyaṁ jaṭilaṁ imāhi gāthāhi anumoditvā
 uṭṭhāyāsanā < PTS. Vin  I , 247 >pakkāmi.
      [88] Athakho bhagavā āpaṇe yathābhirantaṁ viharitvā yena
 kusinārā tena cārikaṁ pakkāmi mahatā bhikkhusaṅghena saddhiṁ
 aḍḍhaterasehi bhikkhusatehi. Assosuṁ kho kosinārakā mallā
 bhagavā kira kusināraṁ āgacchati mahatā bhikkhusaṅghena saddhiṁ aḍḍhaterasehi
 bhikkhusatehīti. Te saṅgaraṁ akaṁsu yo bhagavato paccuggamanaṁ

  *  *  *  *  *  *
  Footnote:1 Po. aggihutaṁ mukhā.
-------------------------------------------------
[page 125]
 Na karissati pañca satāni daṇḍoti. Tena kho pana samayena
 rojo mallo āyasmato ānandassa sahāyo hoti. Athakho
 bhagavā anupubbena cārikaṁ caramāno yena kusinārā tadavasari.
 [1]- Kosinārakā mallā bhagavato paccuggamanaṁ akaṁsu. Athakho rojo
 mallo bhagavato paccuggamanaṁ karitvā yenāyasmā ānando
 tenupasaṅkami upasaṅkamitvā āyasmantaṁ ānandaṁ abhivādetvā
 ekamantaṁ aṭṭhāsi. Ekamantaṁ ṭhitaṁ kho rojaṁ mallaṁ āyasmā
 ānando etadavoca uḷāraṁ kho te idaṁ āvuso roja yaṁ
 tvaṁ bhagavato paccuggamanaṁ akāsīti. Nāhaṁ bhante ānanda bahukato
 buddhena vā dhammena vā saṅghena vā apica ñātīhi saṅgaro
 kato yo bhagavato paccuggamanaṁ na karissati pañca satāni
 daṇḍoti so kho ahaṁ 2- bhante ānanda ñātīnaṁ daṇḍabhayā
 evaṁ 3- bhagavato paccuggamanaṁ akāsinti. Athakho āyasmā ānando
 anattamano ahosi kathaṁ hi nāma rojo mallo evaṁ vakkhatīti.
 Athakho āyasmā ānando yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno
 kho āyasmā ānando bhagavantaṁ etadavoca ayaṁ bhante rojo
 mallo abhiññāto ñātamanusso mahiddhiko kho pana evarūpānaṁ
 ñātamanussānaṁ imasmiṁ dhammavinaye pasādo 4- sādhu bhante bhagavā

  *  *  *  *  *  *
  Footnote:1 Po. Ma. Yu. athakho. 2 Yu. sa kho ahaṁ. 3 Sī. Ma. Yu. evāhaṁ. 4 Po.
 dhammavinayenābhipasādo.
-------------------------------------------------
[page 126]
 Tathā karotu yathā rojo mallo imasmiṁ dhammavinaye pasīdeyyāti.
 Na kho taṁ ānanda dukkaraṁ tathāgatena yathā rojo mallo imasmiṁ
 dhammavinaye pasīdeyyāti. Athakho bhagavā rojaṁ mallaṁ mettena
 cittena pharītvā uṭṭhāyāsanā vihāraṁ pāvisi. Athakho rojo
 mallo bhagavato mettena cittena phuṭṭho seyyathāpi nāma gāvī
 taruṇavacchā evameva vihārena vihāraṁ pariveṇena pariveṇaṁ
 upasaṅkamitvā bhikkhū pucchati kahaṁ nu kho bhante etarahi so
 bhagavā viharati arahaṁ sammāsambuddho dassanakāmā hi < PTS. Vin  I , 248 >mayaṁ taṁ
 bhagavantaṁ arahantaṁ sammāsambuddhanti. Esāvuso roja [1]- vihāro
 saṁvutadvāro tena appasaddo upasaṅkamitvā ataramāno ālindaṁ
 pavisitvā ukkāsitvā aggaḷaṁ ākoṭehi vivarissati te bhagavā
 dvāranti. Athakho rojo mallo yena so vihāro saṁvutadvāro
 tena appasaddo upasaṅkamitvā ataramāno ālindaṁ pavisitvā
 ukkāsitvā aggaḷaṁ ākoṭeti. Vivari bhagavā dvāraṁ. Athakho
 rojo mallo vihāraṁ pavisitvā bhagavantaṁ abhivādetvā ekamantaṁ
 nisīdi. Ekamantaṁ nisinnassa kho rojassa mallassa bhagavā
 anupubbīkathaṁ kathesi seyyathīdaṁ dānakathaṁ sīlakathaṁ saggakathaṁ
 kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ pakāsesi.
 Yadā bhagavā aññāsi rojaṁ mallaṁ kallacittaṁ muducittaṁ vinīvaraṇacittaṁ
 udaggacittaṁ pasannacittaṁ atha yā buddhānaṁ sāmukkaṁsikā

  *  *  *  *  *  *
  Footnote:1 Po. yena.
-------------------------------------------------
[page 127]
 Dhammadesanā taṁ pakāsesi dukkhaṁ samudayaṁ nirodhaṁ maggaṁ. Seyyathāpi
 nāma suddhaṁ vatthaṁ apagatakāḷakaṁ sammadeva rajanaṁ paṭiggaṇheyya
 evameva kho rojassa mallassa tasmiṁyevāsane virajaṁ vītamalaṁ
 dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti.
 Athakho rojo mallo diṭṭhadhammo pattadhammo viditadhammo pariyogāḷhadhammo
 tiṇṇavicikiccho vigatakathaṁkatho vesārajjappatto aparappaccayo
 satthu sāsane bhagavantaṁ etadavoca sādhu bhante ayyā
 mamaññeva paṭiggaṇheyyuṁ cīvarapiṇḍapātasenāsanagilānapaccayabhesajjaparikkhāraṁ
 no aññesanti. Yesaṁ kho roja sekkhena 1- ñāṇena
 sekkhena dassanena dhammo diṭṭho seyyathāpi tayā tesaṁpi evaṁ
 hoti aho nūna ayyā amhākaññeva paṭiggaṇheyyuṁ
 cīvarapiṇḍapātasenāsanagilānapaccayabhesajjaparikkhāraṁ no aññesanti tenahi
 roja tava ceva paṭiggaṇhissanti aññesañcāti. Tena kho
 pana samayena kusinārāyaṁ paṇītānaṁ bhattānaṁ bhattapaṭipāṭi aṭṭhitā
 hoti. Athakho rojassa mallassa paṭipāṭiṁ alabhantassa etadahosi
 yannūnāhaṁ bhattaggaṁ olokeyyaṁ yaṁ bhattagge nāssa 2- taṁ
 paṭiyādeyyanti. Athakho rojo mallo bhattaggaṁ olokento dve
 nāddasa ḍākañca piṭṭhakhādanīyañca. Athakho rojo mallo
 yenāyasmā ānando tenupasaṅkami upasaṅkamitvā āyasmantaṁ

  *  *  *  *  *  *
  Footnote:1 Sī. Yu. sekhena. 2 Po. Ma. Yu. nāddasaṁ.
-------------------------------------------------
[page 128]
 Ānandaṁ etadavoca idha me bhante ānanda paṭipāṭiṁ alabhantassa
 etadahosi yannūnāhaṁ bhattaggaṁ olokeyyaṁ yaṁ bhattagge nāssa 1-
 taṁ paṭiyādeyyanti so kho ahaṁ bhante ānanda bhattaggaṁ
 olokento dve nāddasaṁ ḍākañca piṭṭhakhādanīyañca sacāhaṁ bhante
 ānanda paṭiyādeyyaṁ ḍākañca piṭṭhakhādanīyañca paṭiggaṇheyya
 me bhagavāti. Tenahi roja bhagavantaṁ paṭipucchissāmīti. Athakho
 āyasmā ānando bhagavato etamatthaṁ ārocesi. Tenahi ānanda
 paṭiyādetūti. Tenahi roja paṭiyādehīti. Athakho rojo mallo
 tassā rattiyā accayena pahūtaṁ ḍākañca piṭṭhakhādanīyañca paṭiyādāpetvā
 bhagavato upanāmesi paṭiggaṇhātu me bhante bhagavā
 ḍākañca piṭṭhakhādanīyañcāti. Tenahi < PTS. Vin  I , 249 >roja bhikkhūnaṁ dehīti.
 Bhikkhū kukkuccāyantā nappaṭiggaṇhanti. Paṭiggaṇhatha bhikkhave
 paribhuñjathāti. Athakho rojo mallo buddhappamukhaṁ bhikkhusaṅghaṁ
 pahūtehi ḍākehi ca piṭṭhakhādanīyehi ca sahatthā santappetvā
 sampavāretvā bhagavantaṁ dhotahatthaṁ onītapattapāṇiṁ ekamantaṁ nisīdi.
 Ekamantaṁ nisinnaṁ kho rojaṁ mallaṁ bhagavā dhammiyā kathāya sandassetvā
 samādapetvā samuttejetvā sampahaṁsetvā uṭṭhāyāsanā
 pakkāmi. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi anujānāmi bhikkhave sabbañca
 ḍākaṁ sabbañca piṭṭhakhādanīyanti.

  *  *  *  *  *  *
  Footnote:1 Po. Ma. Yu. nāddasaṁ.
-------------------------------------------------
[page 129]
      [89] Athakho bhagavā kusinārāyaṁ yathābhirantaṁ viharitvā yena
 ātumā tena cārikaṁ pakkāmi mahatā bhikkhusaṅghena saddhiṁ aḍḍhaterasehi
 bhikkhusatehi. Tena kho pana samayena aññataro nahāpitapubbo 1-
 vuḍḍhapabbajito ātumāyaṁ paṭivasati. Tassa dve dārakā
 honti mañjukā paṭibhāṇeyyakā dakkhā pariyodātasippā sake
 ācariyake nahāpitakamme. Assosi kho so vuḍḍhapabbajito
 bhagavā kira ātumaṁ āgacchati mahatā bhikkhusaṅghena saddhiṁ aḍḍhaterasehi
 bhikkhusatehīti. Athakho so vuḍḍhapabbajito te dārake
 etadavoca bhagavā kira tātā ātumaṁ āgacchati mahatā
 bhikkhusaṅghena saddhiṁ aḍḍhaterasehi bhikkhusatehi gacchatha tumhe tātā
 khurabhaṇḍaṁ ādāya nāḷiyāvāpakena anugharakaṁ anugharakaṁ āhiṇḍatha
 loṇaṁpi telaṁpi taṇḍulaṁpi khādanīyaṁpi saṁharatha 2- bhagavato āgatassa
 yāgupānaṁ karissāmāti. Evaṁ tātāti kho te dārakā tassa
 vuḍḍhapabbajitassa paṭissuṇitvā 3- khurabhaṇḍaṁ ādāya nāḷiyāvāpakena
 anugharakaṁ anugharakaṁ āhiṇḍanti loṇaṁpi telaṁpi taṇḍulaṁpi khādanīyaṁpi
 saṁharantā. Manussā te dārake mañjuke paṭibhāṇeyyake passitvā
 yepi na kārāpetukāmā tepi kārāpenti kārāpetvāpi bahuṁ
 denti. Athakho te dārakā bahuṁ loṇaṁpi telaṁpi taṇḍulaṁpi
 khādanīyaṁpi saṁhariṁsu. Athakho bhagavā anupubbena cārikaṁ caramāno

  *  *  *  *  *  *
  Footnote:1 Ma. Yu. ayaṁ pāṭho natthi. 2 saṁharantā. 3 Po. paṭisutvā.
-------------------------------------------------
[page 130]
 Yena ātumā tadavasari. Tatra sudaṁ bhagavā ātumāyaṁ viharati
 bhūsāgāre 1-. Athakho so vuḍḍhapabbajito tassā rattiyā accayena
 pahūtaṁ yāguṁ paṭiyādāpetvā bhagavato upanāmesi < PTS. Vin  I , 250 >paṭiggaṇhātu
 me bhante bhagavā yāgunti. Jānantāpi tathāgatā pucchanti
 jānantāpi na pucchanti kālaṁ viditvā pucchanti kālaṁ viditvā
 na pucchanti atthasañhitaṁ tathāgatā pucchanti no anatthasañhitaṁ
 anatthasañhite setughāto tathāgatānaṁ. Dvīhākārehi buddhā
 bhagavanto bhikkhū paṭipucchanti dhammaṁ vā desessāma sāvakānaṁ
 vā sikkhāpadaṁ paññāpessāmāti. Athakho bhagavā taṁ vuḍḍhapabbajitaṁ
 etadavoca kutāyaṁ 2- bhikkhu yāgūti. Athakho so vuḍḍhapabbajito
 bhagavato etamatthaṁ ārocesi. Vigarahi buddho bhagavā ananucchavikaṁ 3-
 moghapurisa ananulomikaṁ appaṭirūpaṁ assāmaṇakaṁ akappiyaṁ
 akaraṇīyaṁ kathaṁ hi nāma tvaṁ moghapurisa pabbajito akappiye
 samādapessati netaṁ moghapurisa appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 pabbajitena akappiye samādapetabbaṁ yo samādapeyya āpatti
 dukkaṭassa na ca bhikkhave nahāpitapubbena khurabhaṇḍaṁ pariharitabbaṁ
 yo parihareyya āpatti dukkaṭassāti.
      [90] Athakho bhagavā ātumāyaṁ yathābhirantaṁ viharitvā yena

  *  *  *  *  *  *
  Footnote:1 Po. bhūsāgārake. 2 Sī. kutoyaṁ. 3 Ma. Yu. ananucchaviyaṁ.
-------------------------------------------------
[page 131]
 Sāvatthī tena cārikaṁ pakkāmi. Athakho bhagavā anupubbena
 cārikaṁ caramāno yena sāvatthī tadavasari. Tatra sudaṁ bhagavā
 sāvatthiyaṁ viharati jetavane anāthapiṇḍikassa ārāme. Tena kho
 pana samayena sāvatthiyaṁ bahuṁ phalakhādanīyaṁ ussannaṁ hoti. Athakho
 bhikkhūnaṁ etadahosi kinnu kho bhagavatā phalakhādanīyaṁ anuññātaṁ
 kiṁ ananuññātanti. Bhagavato etamatthaṁ ārocesuṁ. Anujānāmi
 bhikkhave sabbaṁ phalakhādanīyanti.
      [91] Tena kho pana samayena saṅghikāni bījāni puggalikāya
 bhūmiyā ropiyanti puggalikāni bījāni saṅghikāya bhūmiyā ropiyanti.
 Bhagavato etamatthaṁ ārocesuṁ. Saṅghikāni bhikkhave bījāni
 puggalikāya bhūmiyā ropitāni bhāgaṁ datvā paribhuñjitabbāni puggalikāni
 bījāni saṅghikāya bhūmiyā ropitāni bhāgaṁ datvā paribhuñjitabbānīti.
      [92] Tena kho pana samayena bhikkhūnaṁ kismiñci kismiñci ṭhāne
 kukkuccaṁ uppajjati kinnu kho bhagavatā anuññātaṁ kiṁ
 ananuññātanti. Bhagavato etamatthaṁ ārocesuṁ. Yaṁ bhikkhave mayā
 idaṁ na kappatīti appaṭikkhittaṁ tañca akappiyaṁ anulometi
 kappiyaṁ paṭibāhati taṁ < PTS. Vin  I , 251 >vo na kappati yaṁ bhikkhave mayā idaṁ
 na kappatīti appaṭikkhittaṁ tañce kappiyaṁ anulometi akappiyaṁ
 paṭibāhati taṁ vo kappati yaṁ 1- bhikkhave mayā idaṁ kappatīti
 ananuññātaṁ tañce akappiyaṁ anulometi kappiyaṁ paṭibāhati taṁ

  *  *  *  *  *  *
  Footnote:1 Ma. yaññe ca. Yu. yañca.
-------------------------------------------------
[page 132]
 Vo na kappati yaṁ bhikkhave mayā idaṁ kappatīti ananuññātaṁ
 tañce kappiyaṁ anulometi akappiyaṁ paṭibāhati taṁ vo kappatīti.
      [93] Athakho bhikkhūnaṁ etadahosi kappati nu kho yāvakālikena
 yāmakālikaṁ na nu kho kappati kappati nu kho yāvakālikena
 sattāhakālikaṁ na nu kho kappati kappati nu kho yāvakālikena
 yāvajīvikaṁ na nu kho kappati kappati nu kho yāmakālikena
 sattāhakālikaṁ na nu kho kappati kappati nu kho yāmakālikena
 yāvajīvikaṁ na nu kho kappati kappati nu kho sattāhakālikena
 yāvajīvikaṁ na nu kho kappatīti. Bhagavato etamatthaṁ ārocesuṁ.
 Yāvakālikena bhikkhave yāmakālikaṁ tadahupaṭiggahitaṁ kāle kappati vikāle
 na kappati yāvakālikena bhikkhave sattāhakālikaṁ tadahupaṭiggahitaṁ
 kāle kappati vikāle na kappati yāvakālikena bhikkhave yāvajīvikaṁ
 tadahupaṭiggahitaṁ kāle kappati vikāle na kappati yāmakālikena
 bhikkhave sattāhakālikaṁ tadahupaṭiggahitaṁ yāme kappati yāmātikkante
 na kappati yāmakālikena bhikkhave yāvajīvikaṁ tadahupaṭiggahitaṁ yāme
 kappati yāmātikkante na kappati sattāhakālikena bhikkhave yāvajīvikaṁ
 tadahupaṭiggahitaṁ sattāhaṁ kappati sattāhātikkante na kappatīti.
                  Bhesajjakkhandhakaṁ niṭṭhitaṁ chaṭṭhaṁ.
               Imamhi khandhake vatthu ekasataṁ chavatthu.
                     -----------
-------------------------------------------------
[page 133]
                       Tassuddānaṁ
   [94] Sāradike vikālepi vasaṁ mūle piṭṭhehi ca 1-
        kasāvehi paṇṇaṁ phalaṁ jatu loṇaṁ ca chakkaṇaṁ 2-
        cuṇṇaṁ cālinī maṁsañca añjanaṁ upapiṁsanaṁ 3-
        añjanī uccāpāruttā 4- salākā salākodhanī 5-
        thavikaṁ vaddhakaṁ 6- suttaṁ muddhanitelanatthu ca 7-
        natthukaraṇī dhūmañca nettañcāpidhanatthavi 8-
        telapākesu majjañca atikkhittaṁ abbhañjanaṁ
        tumbaṁ sedaṁ sambhārañca mahābhaṅgodakaṁ tathā 9-
        dakakoṭṭhaṁ 10- lohitañca visāṇaṁ pādabbhañjanaṁ
        majjaṁ 11- satthaṁ kasāvañca tilakakkakabaḷikaṁ 12-
        colaṁ sāsapakuḍḍañca 13- dhūmasakkharikāya ca
        vaṇatelaṁ vikāsāyaṁ 14- vikaṭañca paṭiggahaṁ
        gūthaṁ karonto lobī ca 15- khāraṁ muttaharīṭakī 16-
        gandhā 17- virecanañceva acchākaṭaṁ kaṭākaṭaṁ

  *  *  *  *  *  *
  Footnote:1 Po. vasaṁ mūlehi piṭṭhakaṁ. 2 Ma. Yu. jatu loṇaṁ chakkaṇaṁ ca. 3 Po. upapiṁsanī.
 Ma. upapisanī. Yu. upapisanaṁ. 4 Po. añjanī ca uccāvacā. Yu. uccaparutā.
 5 Ma. salākaṭhāniṁ. 6 Ma. thavikaṁ sabaddhakaṁ. 7 Po. -natthukaṁ. 8 Ma. -cāpidhanā thavi.
 Yu. cāpidhānaṁ thavi. 9 Po. -pica. 10 Po. uda-. 11 Ma. Yu. pajjaṁ.
 12 Po. -kavallikaṁ. 13 Po. koṭañca. Ma. koṭṭañca. 14 Po. vikāsekaṁ.
 Ma. Yu. vikāsikaṁ. 15 Po. loḷikaṁ. Ma. Yu. loḷiñca. 16 Po. -hariṭakiṁ.
 Ma. hariṭakaṁ. 17 Po. gandhaṁ.
-------------------------------------------------
[page 134]
        Paṭicchādanī pabbhārā ārāmī sattahena ca
        guḷaṁ muggaṁ sucīrañca 1- sāmapākā 2- punāpace
        punānuññāsi dubbhikkhe phalañca tilakhādanī
        purebhattaṁ kāyadāho nibbaṭṭañca bhagandalaṁ
        vatthikammañca suppī ca 3- manussamaṁsameva ca
        hatthiassā sunakho ca ahi sīhabyagghadīpikaṁ
        acchataracchamaṁsañca paṭipāṭi ca yāgu ca
        taruṇaṁ aññatra guḷaṁ sunīdhāvasathāgaraṁ 4-
        gaṅgā koṭisaccakathā ambapālī ca licchavī 5-
        uddissa kataṁ subhikkhaṁ punareva 6- paṭikkhipi
        megho yaso 7- meṇḍako ca gorasaṁ pātheyyakena ca
        keṇī ambo jambu coca- mocamadhumuddikasālukaṁ 8-
        phārusakaḍākapiṭṭhaṁ 9- ātumāyaṁ nahāpito
        sāvatthiyaṁ phalaṁ bījaṁ kismiṁ 10- ṭhāne ca kālikāti 11-.

  *  *  *  *  *  *
  Footnote:1 Ma. Yu. sovirañca. 2 Po. sāmaṁ pakkaṁ. 3 Ma. vatthikammaṁ suppiyañca.
 4 Po. sunīdhavassakāraṇakā. Ma. -gāraṁ. 5 Ma. Yu. ambapālī ca licchavī gaṅgā
 koṭisaccakathā. 6 Ma. Yu. punadeva. 7 Yu. yasojo. 8 Yu. -muddikā -.
 9 Yu. phārusakā. 10 Yu. kasmiṁ. 11 Ma. kāliketi. Yu. kālikoti.
-------------------------------------------------
[page 135]
                        Kaṭhinakkhandhakaṁ< PTS. Vin  I , 253 >
      [95] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena tiṁsamattā
 pāṭheyyakā bhikkhū sabbe āraññakā sabbe piṇḍapātikā sabbe
 paṁsukūlikā sabbe tecīvarikā sāvatthiṁ gacchantā bhagavantaṁ dassanāya
 upakaṭṭhāya vassūpanāyikāya nāsakkhiṁsu sāvatthiyaṁ vassūpanāyikaṁ
 sambhāvetuṁ antarāmagge sākete vassaṁ upagacchiṁsu. Te
 ukkaṇṭhitarūpā vassaṁ vasiṁsu āsanne va no bhagavā viharati ito
 chasu yojanesu na ca mayaṁ labhāma bhagavantaṁ dassanāyāti.
 Athakho te bhikkhū vassaṁ vutthā temāsaccayena katāya pavāraṇāya
 deve vassante udakasaṅgahe udakacikkhalle okapuṇṇehi cīvarehi
 kilantarūpā yena sāvatthī jetavanaṁ anāthapiṇḍikassa ārāmo
 yena bhagavā tenupasaṅkamiṁsu upasaṅkamitvā bhagavantaṁ abhivādetvā
 ekamantaṁ nisīdiṁsu. Āciṇṇaṁ kho panetaṁ buddhānaṁ bhagavantānaṁ
 āgantukehi bhikkhūhi saddhiṁ paṭisammodituṁ. Athakho bhagavā te bhikkhū
 etadavoca kacci bhikkhave khamanīyaṁ kacci yāpanīyaṁ kacci samaggā
 sammodamānā avivadamānā phāsukaṁ vassaṁ vasittha na ca piṇḍakena
 kilamitthāti. Khamanīyaṁ bhagavā yāpanīyaṁ bhagavā samaggā ca mayaṁ
 bhante sammodamānā avivadamānā vassaṁ vasimhā na ca piṇḍakena
-------------------------------------------------
[page 136]
 Kilamimhā idha mayaṁ bhante tiṁsamattā pāṭheyyakā bhikkhū sāvatthiṁ
 āgacchantā bhagavantaṁ dassanāya upakaṭṭhāya vassūpanāyikāya
 nāsakkhimhā sāvatthiyaṁ vassūpanāyikaṁ sambhāvetuṁ antarāmagge sākete
 vassaṁ upagacchimhā te mayaṁ bhante ukkaṇṭhitarūpā vassaṁ vasimhā
 āsanne va no bhagavā viharati ito chasu yojanesu na ca mayaṁ
 labhāma bhagavantaṁ dassanāyāti athakho mayaṁ bhante vassaṁ vutthā
 temāsaccayena katāya pavāraṇāya deve vassante udakasaṅgahe
 udakacikkhalle okapuṇṇehi cīvarehi kilantarūpā addhānaṁ āgatāti.
      [96] Athakho bhagavā etasmiṁ nidāne etasmiṁ pakaraṇe dhammiṁ
 kathaṁ katvā bhikkhū āmantesi anujānāmi bhikkhave vassaṁ vutthānaṁ
 bhikkhūnaṁ kaṭhinaṁ attharituṁ. Atthatakaṭhinānaṁ vo bhikkhave pañca
 kappissanti anāmantacāro asamādānacāro gaṇabhojanaṁ yāvadatthacīvaraṁ
 yo ca tattha cīvaruppādo so nesaṁ bhavissatīti.
 Atthatakaṭhinānaṁ vo bhikkhave imāni pañca kappissanti. Evañca
 pana bhikkhave kaṭhinaṁ attharitabbaṁ. Byattena bhikkhunā paṭibalena
 saṅgho ñāpetabbo suṇātu me bhante saṅgho idaṁ saṅghassa
 kaṭhinadussaṁ uppannaṁ. Yadi saṅghassa pattakallaṁ saṅgho imaṁ
 kaṭhinadussaṁ itthannāmassa bhikkhuno dadeyya kaṭhinaṁ attharituṁ. Esā
 ñatti. Suṇātu me bhante saṅgho idaṁ saṅghassa kaṭhinadussaṁ
 uppannaṁ. Saṅgho imaṁ kaṭhinadussaṁ itthannāmassa bhikkhuno deti
-------------------------------------------------
[page 137]
 Kaṭhinaṁ attharituṁ. Yassāyasmato khamati imassa kaṭhinadussassa
 itthannāmassa bhikkhuno dānaṁ kaṭhinaṁ attharituṁ so tuṇhassa yassa
 nakkhamati so bhāseyya. Dinnaṁ idaṁ saṅghena kaṭhinadussaṁ
 itthannāmassa bhikkhuno kaṭhinaṁ attharituṁ. Khamati saṅghassa tasmā
 tuṇhī. Evametaṁ dhārayāmīti.
      Evaṁ kho bhikkhave atthataṁ hoti kaṭhinaṁ evaṁ anatthataṁ
      [97] Kathañca bhikkhave anatthataṁ hoti kaṭhinaṁ. Na
 ullikhitamattena atthataṁ hoti kaṭhinaṁ. Na dhovanamattena atthataṁ hoti
 kaṭhinaṁ. Na cīvaravicāraṇamattena atthataṁ hoti kaṭhinaṁ. Na
 chedanamattena atthataṁ hoti kaṭhinaṁ. Na bandhanamattena atthataṁ hoti
 kaṭhinaṁ. Na ovaṭṭikakaraṇamattena atthataṁ hoti kaṭhinaṁ. Na
 kaṇḍasakaraṇamattena atthataṁ hoti kaṭhinaṁ. Na daḷhīkammakaraṇamattena
 atthataṁ hoti kaṭhinaṁ. Na anuvātakaraṇamattena atthataṁ hoti
 kaṭhinaṁ. Na paribhaṇḍakaraṇamattena atthataṁ hoti kaṭhinaṁ. Na
 ovaṭṭeyyakaraṇamattena 1- atthataṁ hoti kaṭhinaṁ. Na kambalamaddanamattena
 atthataṁ hoti kaṭhinaṁ. Na nimittakatena atthataṁ hoti kaṭhinaṁ.
 Na parikathākatena atthataṁ hoti kaṭhinaṁ. Na kukkukatena atthataṁ
 hoti kaṭhinaṁ. Na sannidhikatena atthataṁ hoti kaṭhinaṁ.
 Na nissaggiyena atthataṁ hoti kaṭhinaṁ. Na akappakatena atthataṁ hoti

  *  *  *  *  *  *
  Footnote:1 Sī. Yu. ovaddheyyakaraṇamattena. Ma. ovadeyyakaraṇamattena.
-------------------------------------------------
[page 138]
 Kaṭhinaṁ. Na aññatra saṅghāṭiyā atthataṁ hoti kaṭhinaṁ. Na
 aññatra uttarāsaṅgena atthataṁ hoti kaṭhinaṁ. Na aññatra
 antaravāsakena atthataṁ hoti kaṭhinaṁ. Na aññatra pañcakena vā
 atirekapañcakena vā tadaheva sañchinnena samaṇḍalīkatena atthataṁ
 hoti kaṭhinaṁ. Na 1- aññatra puggalassa atthārā atthataṁ hoti
 kaṭhinaṁ. Na sammā ceva atthataṁ hoti kaṭhinaṁ. Tañce nissīmaṭṭho
 anumodati evaṁpi anatthataṁ hoti kaṭhinaṁ. Evaṁ kho bhikkhave
 anatthataṁ hoti kaṭhinaṁ.
      [98] Kathañca bhikkhave atthataṁ hoti kaṭhinaṁ. Ahatena atthataṁ
 hoti kaṭhinaṁ. Ahatakappena atthataṁ hoti kaṭhinaṁ. Pilotikāya
 atthataṁ hoti kaṭhinaṁ. Paṁsukūlena atthataṁ hoti kaṭhinaṁ. Pāpaṇikena
 atthataṁ hoti kaṭhinaṁ. Animittakatena atthataṁ hoti kaṭhinaṁ.
 Aparikathākatena atthataṁ hoti kaṭhinaṁ. Akukkukatena atthataṁ hoti
 kaṭhinaṁ. Asannidhikatena atthataṁ hoti kaṭhinaṁ. Anissaggiyena atthataṁ
 hoti kaṭhinaṁ. Kappakatena atthataṁ hoti kaṭhinaṁ. Saṅghāṭiyā
 atthataṁ hoti kaṭhinaṁ. Uttarāsaṅgena atthataṁ hoti kaṭhinaṁ.
 Antaravāsakena atthataṁ hoti kaṭhinaṁ. Pañcakena vā atirekapañcakena
 vā tadaheva sañchinnena samaṇḍalīkatena atthataṁ hoti kaṭhinaṁ.
 Puggalassa atthārā atthataṁ hoti kaṭhinaṁ. Sammā ceva atthataṁ
 hoti kaṭhinaṁ. Tañce sīmaṭṭho anumodati evaṁpi atthataṁ

  *  *  *  *  *  *
  Footnote:1 Ma. Yu. nasaddo natthi.
-------------------------------------------------
[page 139]
 Hoti kaṭhinaṁ. Evaṁ kho bhikkhave atthataṁ hoti kaṭhinaṁ.
      [99] Kathañca bhikkhave ubbhataṁ hoti kaṭhinaṁ. Aṭṭhimā bhikkhave
 mātikā kaṭhinassa ubbhārāya pakkamanantikā niṭṭhānantikā
 sanniṭṭhānantikā nāsanantikā savanantikā āsāvacchedikā
 sīmātikkantikā sahubbhārāti.
      [100] Bhikkhu atthatakaṭhino katacīvaraṁ ādāya pakkamati na
 paccessanti. Tassa bhikkhuno pakkamanantiko kaṭhinuddhāro.
 Bhikkhu atthatakaṭhino cīvaraṁ ādāya pakkamati. Tassa bahisīmagatassa
 evaṁ hoti idhevimaṁ cīvaraṁ kāressaṁ na paccessanti. So taṁ
 cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino cīvaraṁ ādāya pakkamati. Tassa bahisīmagatassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino cīvaraṁ
 ādāya pakkamati. Tassa bahisīmagatassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti. Tassa
 taṁ cīvaraṁ kayiramānaṁ nassati. Tassa bhikkhuno nāsanantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 paccessanti. < PTS. Vin  I , 256 >So bahisīmagato taṁ cīvaraṁ kāreti. So katacīvaro
 suṇāti ubbhataṁ kira tasmiṁ āvāse kaṭhinanti. Tassa bhikkhuno
 savanantiko kaṭhinuddhāro. Bhikkhu atthatakaṭhino cīvaraṁ ādāya pakkamati
-------------------------------------------------
[page 140]
 Paccessanti. So bahisīmagato taṁ cīvaraṁ kāreti. So katacīvaro
 paccessaṁ paccessanti bahiddhā kaṭhinuddhāraṁ vītināmeti. Tassa
 bhikkhuno sīmātikkantiko kaṭhinuddhāro. Bhikkhu atthatakaṭhino cīvaraṁ
 ādāya pakkamati paccessanti. So bahisīmagato taṁ cīvaraṁ
 kāreti. So katacīvaro paccessaṁ paccessanti sambhuṇāti
 kaṭhinuddhāraṁ. Tassa bhikkhuno saha bhikkhūhi kaṭhinuddhāro.
                  Ādāyasattakaṁ niṭṭhitaṁ paṭhamaṁ.
      [101] Bhikkhu atthatakaṭhino katacīvaraṁ samādāya pakkamati na
 paccessanti. Tassa bhikkhuno pakkamanantiko kaṭhinuddhāro.
 Bhikkhu atthatakaṭhino cīvaraṁ samādāya pakkamati. Tassa bahisīmagatassa
 evaṁ hoti idhevimaṁ cīvaraṁ kāressaṁ na paccessanti. So taṁ
 cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino cīvaraṁ samādāya pakkamati. Tassa bahisīmagatassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 cīvaraṁ samādāya pakkamati. Tassa bahisīmagatassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti. Tassa
 bhikkhuno taṁ cīvaraṁ kayiramānaṁ nassati. Tassa bhikkhuno nāsanantiko
 kaṭhinuddhāro. Bhikkhu atthatakaṭhino cīvaraṁ samādāya pakkamati
 paccessanti. So bahisīmagato taṁ cīvaraṁ kāreti. So katacīvaro
-------------------------------------------------
[page 141]
 Suṇāti ubbhataṁ kira tasmiṁ āvāse kaṭhinanti. Tassa bhikkhuno
 savanantiko kaṭhinuddhāro. Bhikkhu atthatakaṭhino cīvaraṁ samādāya
 pakkamati paccessanti. So bahisīmagato taṁ cīvaraṁ kāreti.
 So katacīvaro paccessaṁ paccessanti bahiddhā kaṭhinuddhāraṁ
 vītināmeti. Tassa bhikkhuno sīmātikkantiko kaṭhinuddhāro. Bhikkhu
 atthatakaṭhino cīvaraṁ samādāya pakkamati paccessanti. So
 bahisīmagato taṁ cīvaraṁ kāreti. So katacīvaro paccessaṁ paccessanti
 sambhuṇāti kaṭhinuddhāraṁ. Tassa bhikkhuno saha bhikkhūhi kaṭhinuddhāro.
                  Samādāyasattakaṁ < PTS. Vin  I , 257 >niṭṭhitaṁ dutiyaṁ.
      [102] Bhikkhu atthatakaṭhino vippakatacīvaraṁ ādāya pakkamati.
 Tassa bahisīmagatassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino vippakatacīvaraṁ ādāya
 pakkamati. Tassa bahisīmagatassa evaṁ hoti nevimaṁ cīvaraṁ kāressaṁ
 na paccessanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino vippakatacīvaraṁ ādāya pakkamati. Tassa
 bahisīmagatassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro. Bhikkhu atthatakaṭhino
 vippakatacīvaraṁ ādāya pakkamati paccessanti. So bahisīmagato taṁ
-------------------------------------------------
[page 142]
 Cīvaraṁ kāreti. So katacīvaro suṇāti ubbhataṁ kira tasmiṁ
 āvāse kaṭhinanti. Tassa bhikkhuno savanantiko kaṭhinuddhāro.
 Bhikkhu atthatakaṭhino vippakatacīvaraṁ ādāya pakkamati paccessanti.
 So bahisīmagato taṁ cīvaraṁ kāreti. So katacīvaro paccessaṁ
 paccessanti bahiddhā 1- kaṭhinuddhāraṁ vītināmeti. Tassa bhikkhuno
 sīmātikkantiko kaṭhinuddhāro. Bhikkhu atthatakaṭhino vippakatacīvaraṁ
 ādāya pakkamati paccessanti. So bahisīmagato taṁ cīvaraṁ
 kāreti. So katacīvaro paccessaṁ paccessanti sambhuṇāti
 kaṭhinuddhāraṁ. Tassa bhikkhuno saha bhikkhūhi kaṭhinuddhāro.
                   Ādāyachakkaṁ niṭṭhitaṁ tatiyaṁ.
      [103] Bhikkhu atthatakaṭhino vippakatacīvaraṁ samādāya pakkamati.
 Tassa bahisīmagatassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino vippakatacīvaraṁ samādāya
 pakkamati. Tassa bahisīmagatassa evaṁ hoti nevimaṁ cīvaraṁ kāressaṁ
 na paccessanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino vippakatacīvaraṁ samādāya pakkamati. Tassa
 bahisīmagatassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro. Bhikkhu atthatakaṭhino vippakatacīvaraṁ

  *  *  *  *  *  *
  Footnote:1 Po. bahisīmāya.
-------------------------------------------------
[page 143]
 Samādāya pakkamati paccessanti. So bahisīmagato taṁ
 cīvaraṁ kāreti. So katacīvaro suṇāti ubbhataṁ kira tasmiṁ āvāse
 kaṭhinanti. Tassa bhikkhuno savanantiko kaṭhinuddhāro. Bhikkhu
 atthatakaṭhino vippakatacīvaraṁ samādāya pakkamati paccessanti. So
 bahisīmagato taṁ cīvaraṁ kāreti. So katacīvaro paccessaṁ paccessanti
 bahiddhā kaṭhinuddhāraṁ vītināmeti. Tassa bhikkhuno sīmātikkantiko
 kaṭhinuddhāro. Bhikkhu atthatakaṭhino vippakatacīvaraṁ samādāya pakkamati
 paccessanti. So bahisīmagato taṁ cīvaraṁ kāreti. So katacīvaro
 paccessaṁ paccessanti sambhuṇāti kaṭhinuddhāraṁ. Tassa bhikkhuno
 saha bhikkhūhi kaṭhinuddhāro.
                  Samādāyachakkaṁ niṭṭhitaṁ catutthaṁ.
      [104] Bhikkhu atthatakaṭhino cīvaraṁ ādāya pakkamati. Tassa
 bahisīmagatassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino cīvaraṁ ādāya pakkamati. Tassa bahisīmagatassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 cīvaraṁ ādāya pakkamati. Tassa bahisīmagatassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti. Tassa
 taṁ cīvaraṁ kayiramānaṁ nassati. Tassa bhikkhuno nāsanantiko kaṭhinuddhāro.
-------------------------------------------------
[page 144]
      [105] Bhikkhu atthatakaṭhino cīvaraṁ ādāya pakkamati na
 paccessanti. Tassa bahisīmagatassa evaṁ hoti idhevimaṁ cīvaraṁ
 kāressanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati na
 paccessanti. Tassa bahisīmagatassa evaṁ hoti nevimaṁ cīvaraṁ
 kāressanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino cīvaraṁ ādāya pakkamati na paccessanti.< PTS. Vin  I , 258 >
 Tassa bahisīmagatassa evaṁ hoti idhevimaṁ cīvaraṁ kāressanti. So
 taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro.
      [106] Bhikkhu atthatakaṭhino cīvaraṁ ādāya pakkamati anadhiṭṭhitena
 nevassa hoti paccessanti na panassa hoti na paccessanti.
 Tassa bahisīmagatassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 anadhiṭṭhitena nevassa hoti paccessanti na panassa hoti
 na paccessanti. Tassa bahisīmagatassa evaṁ hoti nevimaṁ cīvaraṁ
 kāressaṁ na paccessanti. Tassa bhikkhuno sanniṭṭhānantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 anadhiṭṭhitena nevassa hoti paccessanti na panassa hoti
-------------------------------------------------
[page 145]
 Na paccessanti. Tassa bahisīmagatassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti. Tassa
 taṁ cīvaraṁ kayiramānaṁ nassati. Tassa bhikkhuno nāsanantiko kaṭhinuddhāro.
      [107] Bhikkhu atthatakaṭhino cīvaraṁ ādāya pakkamati paccessanti.
 Tassa bahisīmagatassa evaṁ hoti idhevimaṁ cīvaraṁ kāressaṁ
 na paccessanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 paccessanti. Tassa bahisīmagatassa evaṁ hoti nevimaṁ cīvaraṁ
 kāressaṁ na paccessanti. Tassa bhikkhuno sanniṭṭhānantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 paccessanti. Tassa bahisīmagatassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa taṁ
 cīvaraṁ kayiramānaṁ nassati. Tassa bhikkhuno nāsanantiko kaṭhinuddhāro.
 Bhikkhu atthatakaṭhino cīvaraṁ ādāya pakkamati paccessanti.
 So bahisīmagato taṁ cīvaraṁ kāreti. So katacīvaro suṇāti
 ubbhataṁ kira tasmiṁ āvāse kaṭhinanti. Tassa bhikkhuno savanantiko
 kaṭhinuddhāro. Bhikkhu atthatakaṭhino cīvaraṁ ādāya pakkamati
 paccessanti. So bahisīmagato taṁ cīvaraṁ kāreti. So katacīvaro
 paccessaṁ paccessanti bahiddhā kaṭhinuddhāraṁ vītināmeti. Tassa
 bhikkhuno sīmātikkantiko kaṭhinuddhāro. Bhikkhu atthatakaṭhino cīvaraṁ
-------------------------------------------------
[page 146]
 Ādāya pakkamati paccessanti. So bahisīmagato taṁ cīvaraṁ
 kāreti. So katacīvaro paccessaṁ paccessanti sambhuṇāti
 kaṭhinuddhāraṁ. Tassa bhikkhuno saha bhikkhūhi kaṭhinuddhāro.
      [108] Bhikkhu atthatakaṭhino cīvaraṁ samādāya pakkamati. (ādāyavārasadisaṁ
 evaṁ vitthāretabbaṁ .) bhikkhu atthatakaṭhino vippakatacīvaraṁ
 ādāya pakkamati. Tassa bahisīmagatassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti.
 Tassa bhikkhuno niṭṭhānantiko kaṭhinuddhāro. (samādāyavārasadisaṁ
 evaṁ vitthāretabbaṁ .)
      [109] Bhikkhu atthatakaṭhino vippakatacīvaraṁ samādāya pakkamati.
 Tassa bahisīmagatassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino vippakatacīvaraṁ samādāya pakkamati.
 Tassa bahisīmagatassa evaṁ hoti nevimaṁ cīvaraṁ kāressaṁ na
 paccessanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino vippakatacīvaraṁ samādāya pakkamati. Tassa
 bahisīmagatassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro.
      [110] Bhikkhu atthatakaṭhino vippakatacīvaraṁ samādāya pakkamati
-------------------------------------------------
[page 147]
 Na paccessanti. Tassa bahisīmagatassa evaṁ hoti idhevimaṁ cīvaraṁ
 kāressanti. So taṁ cīvaraṁ kāreti. Tassa bhikkhuno niṭṭhānantiko
 kaṭhinuddhāro. Bhikkhu atthatakaṭhino vippakatacīvaraṁ samādāya pakkamati
 na paccessanti. Tassa bahisīmagatassa evaṁ hoti nevimaṁ cīvaraṁ
 kāressanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino vippakatacīvaraṁ samādāya pakkamati na paccessanti.
 Tassa bahisīmagatassa evaṁ hoti idhevimaṁ cīvaraṁ kāressanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro.
      [111] Bhikkhu atthatakaṭhino vippakatacīvaraṁ samādāya pakkamati
 anadhiṭṭhitena nevassa hoti paccessanti na panassa hoti
 na paccessanti. Tassa bahisīmagatassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino vippakatacīvaraṁ
 samādāya pakkamati anadhiṭṭhitena nevassa hoti paccessanti
 na panassa hoti na paccessanti. Tassa bahisīmagatassa evaṁ
 hoti nevimaṁ cīvaraṁ kāressaṁ na paccessanti. Tassa bhikkhuno
 sanniṭṭhānantiko kaṭhinuddhāro. Bhikkhu atthatakaṭhino vippakatacīvaraṁ
 samādāya pakkamati anadhiṭṭhitena nevassa hoti paccessanti
 na panassa hoti na paccessanti. Tassa bahisīmagatassa evaṁ
-------------------------------------------------
[page 148]
 Hoti idhevimaṁ cīvaraṁ kāressaṁ na paccessanti. So taṁ cīvaraṁ
 kāreti. Tassa taṁ cīvaraṁ kayiramānaṁ nassati. Tassa bhikkhuno
 nāsanantiko kaṭhinuddhāro.
      [112] Bhikkhu atthatakaṭhino vippakatacīvaraṁ samādāya pakkamati
 paccessanti. Tassa bahisīmagatassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino
 vippakatacīvaraṁ samādāya pakkamati paccessanti. Tassa bahisīmagatassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 vippakatacīvaraṁ samādāya pakkamati paccessanti. Tassa bahisīmagatassa
 evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati.
 Tassa bhikkhuno nāsanantiko kaṭhinuddhāro. Bhikkhu atthatakaṭhino
 vippakatacīvaraṁ samādāya pakkamati paccessanti. So bahisīmagato
 taṁ cīvaraṁ kāreti. So katacīvaro suṇāti ubbhataṁ kira tasmiṁ
 āvāse kaṭhinanti. Tassa bhikkhuno savanantiko kaṭhinuddhāro.
 Bhikkhu atthatakaṭhino vippakatacīvaraṁ samādāya pakkamati paccessanti.
 So bahisīmagato taṁ cīvaraṁ kāreti. So katacīvaro paccessaṁ
 paccessanti bahiddhā kaṭhinuddhāraṁ vītināmeti. Tassa bhikkhuno
-------------------------------------------------
[page 149]
 Sīmātikkantiko kaṭhinuddhāro. Bhikkhu atthatakaṭhino vippakatacīvaraṁ
 samādāya pakkamati paccessanti. So bahisīmagato taṁ cīvaraṁ
 kāreti. So katacīvaro paccessaṁ paccessanti sambhuṇāti
 kaṭhinuddhāraṁ. Tassa bhikkhuno saha bhikkhūhi kaṭhinuddhāro.
                   Ādāyabhāṇavāraṁ niṭṭhitaṁ.
      [113] Bhikkhu atthatakaṭhino cīvarāsāya pakkamati. So bahisīmagato
 taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino cīvarāsāya pakkamati. So bahisīmagato taṁ
 cīvarāsaṁ payirupāsati anāsāya labhati āsāya na labhati. Tassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 cīvarāsāya pakkamati. So bahisīmagato taṁ cīvarāsaṁ payirupāsati
 anāsāya labhati āsāya na labhati. Tassa evaṁ hoti idhevimaṁ
 cīvaraṁ kāressaṁ na paccessanti. So taṁ cīvaraṁ kāreti.
 Tassa taṁ cīvaraṁ kayiramānaṁ nassati. Tassa bhikkhuno nāsanantiko
 kaṭhinuddhāro. Bhikkhu atthatakaṭhino cīvarāsāya pakkamati. Tassa
 bahisīmagatassa evaṁ hoti idhevimaṁ cīvarāsaṁ payirupāsissaṁ na
 paccessanti. So taṁ cīvarāsaṁ payirupāsati. Tassa sā cīvarāsā
-------------------------------------------------
[page 150]
 Upacchijjati. Tassa bhikkhuno āsāvacchediko kaṭhinuddhāro.
      [114] Bhikkhu atthatakaṭhino cīvarāsāya pakkamati na paccessanti.
 So bahisīmagato taṁ cīvarāsaṁ payirupāsati anāsāya labhati
 āsāya na labhati. Tassa evaṁ hoti idhevimaṁ cīvaraṁ kāressanti.
 So taṁ cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino cīvarāsāya pakkamati na paccessanti. So
 bahisīmagato taṁ cīvarāsaṁ payirupāsati anāsāya labhati āsāya na
 labhati. Tassa evaṁ hoti nevimaṁ cīvaraṁ kāressanti 1-. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 cīvarāsāya pakkamati na paccessanti. So bahisīmagato taṁ
 cīvarāsaṁ payirupāsati anāsāya labhati āsāya na labhati. Tassa
 evaṁ hoti idhevimaṁ cīvaraṁ kāressanti. So taṁ cīvaraṁ kāreti.
 Tassa taṁ cīvaraṁ kayiramānaṁ nassati. Tassa bhikkhuno nāsanantiko
 kaṭhinuddhāro. Bhikkhu atthatakaṭhino < PTS. Vin  I , 260 >cīvarāsāya pakkamati na
 paccessanti. Tassa bahisīmagatassa evaṁ hoti idhevimaṁ cīvarāsaṁ
 payirupāsissanti. So taṁ cīvarāsaṁ payirupāsati. Tassa sā cīvarāsā
 upacchijjati. Tassa bhikkhuno āsāvacchediko kaṭhinuddhāro.
      [115] Bhikkhu atthatakaṭhino cīvarāsāya pakkamati anadhiṭṭhitena
 nevassa hoti paccessanti na panassa hoti na paccessanti.
 So bahisīmagato taṁ cīvarāsaṁ payirupāsati anāsāya labhati āsāya

  *  *  *  *  *  *
  Footnote:1 Po. Ma. kāressaṁ na paccessanti.
-------------------------------------------------
[page 151]
 Na labhati. Tassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno
 niṭṭhānantiko kaṭhinuddhāro. Bhikkhu atthatakaṭhino cīvarāsāya pakkamati
 anadhiṭṭhitena nevassa hoti paccessanti na panassa hoti
 na paccessanti. So bahisīmagato taṁ cīvarāsaṁ payirupāsati anāsāya
 labhati āsāya na labhati. Tassa evaṁ hoti nevimaṁ cīvaraṁ kāressaṁ
 na paccessanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino cīvarāsāya pakkamati anadhiṭṭhitena nevassa
 hoti paccessanti na panassa hoti na paccessanti. So
 bahisīmagato taṁ cīvarāsaṁ payirupāsati anāsāya labhati āsāya
 na labhati. Tassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa taṁ cīvaraṁ kayiramānaṁ
 nassati. Tassa bhikkhuno nāsanantiko kaṭhinuddhāro. Bhikkhu
 atthatakaṭhino cīvarāsāya pakkamati anadhiṭṭhitena nevassa hoti
 paccessanti na panassa hoti na paccessanti. Tassa bahisīmagatassa
 evaṁ hoti idhevimaṁ cīvarāsaṁ payirupāsissaṁ na paccessanti.
 So taṁ cīvarāsaṁ payirupāsati. Tassa sā cīvarāsā
 upacchijjati. Tassa bhikkhuno āsāvacchediko kaṭhinuddhāro.
                    Anāsādoḷasakaṁ niṭṭhitaṁ.
      [116] Bhikkhu atthatakaṭhino cīvarāsāya pakkamati paccessanti.
-------------------------------------------------
[page 152]
 So bahisīmagato taṁ cīvarāsaṁ payirupāsati āsāya labhati anāsāya
 na labhati. Tassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno
 niṭṭhānantiko kaṭhinuddhāro. Bhikkhu atthatakaṭhino cīvarāsāya pakkamati
 paccessanti. So bahisīmagato taṁ cīvarāsaṁ payirupāsati āsāya
 labhati anāsāya na labhati. Tassa evaṁ hoti nevimaṁ cīvaraṁ
 kāressaṁ na paccessanti. Tassa bhikkhuno sanniṭṭhānantiko
 kaṭhinuddhāro. Bhikkhu atthatakaṭhino cīvarāsāya pakkamati paccessanti.
 So bahisīmagato taṁ cīvarāsaṁ payirupāsati āsāya labhati
 anāsāya na labhati. Tassa evaṁ hoti idhevimaṁ cīvaraṁ kāressaṁ
 na paccessanti. So taṁ cīvaraṁ kāreti. Tassa taṁ cīvaraṁ kayiramānaṁ
 nassati. Tassa bhikkhuno nāsanantiko kaṭhinuddhāro. Bhikkhu
 atthatakaṭhino cīvarāsāya pakkamati paccessanti. Tassa bahisīmagatassa
 evaṁ hoti idhevimaṁ cīvarāsaṁ payirupāsissaṁ na paccessanti.
 So taṁ cīvarāsaṁ payirupāsati. Tassa sā cīvarāsā
 upacchijjati. Tassa bhikkhuno āsāvacchediko kaṭhinuddhāro.
      [117] Bhikkhu atthatakaṭhino cīvarāsāya < PTS. Vin  I , 261 >pakkamati paccessanti.
 So bahisīmagato suṇāti ubbhataṁ kira tasmiṁ āvāse kaṭhinanti.
 Tassa evaṁ hoti yato tasmiṁ āvāse ubbhataṁ kaṭhinaṁ idhevimaṁ
 cīvarāsaṁ payirupāsissanti. So taṁ cīvarāsaṁ payirupāsati āsāya
-------------------------------------------------
[page 153]
 Labhati anāsāya na labhati. Tassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino cīvarāsāya
 pakkamati paccessanti. So bahisīmagato suṇāti ubbhataṁ kira
 tasmiṁ āvāse kaṭhinanti. Tassa evaṁ hoti yato tasmiṁ
 āvāse ubbhataṁ kaṭhinaṁ idhevimaṁ cīvarāsaṁ payirupāsissanti. So
 taṁ cīvarāsaṁ payirupāsati āsāya labhati anāsāya na labhati.
 Tassa evaṁ hoti nevimaṁ cīvaraṁ kāressaṁ na paccessanti.
 Tassa bhikkhuno sanniṭṭhānantiko kaṭhinuddhāro. Bhikkhu atthatakaṭhino
 cīvarāsāya pakkamati paccessanti. So bahisīmagato suṇāti
 ubbhataṁ kira tasmiṁ āvāse kaṭhinanti. Tassa evaṁ hoti yato
 tasmiṁ āvāse ubbhataṁ kaṭhinaṁ idhevimaṁ cīvarāsaṁ payirupāsissanti.
 So taṁ cīvarāsaṁ payirupāsati āsāya labhati anāsāya na labhati.
 Tassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro. Bhikkhu atthatakaṭhino cīvarāsāya
 pakkamati paccessanti. So bahisīmagato suṇāti ubbhataṁ kira
 tasmiṁ āvāse kaṭhinanti. Tassa evaṁ hoti yato tasmiṁ āvāse
 ubbhataṁ kaṭhinaṁ idhevimaṁ cīvarāsaṁ payirupāsissaṁ na paccessanti.
 So taṁ cīvarāsaṁ payirupāsati. Tassa sā cīvarāsā upacchijjati.
-------------------------------------------------
[page 154]
 Tassa bhikkhuno āsāvacchediko kaṭhinuddhāro.
      [118] Bhikkhu atthatakaṭhino cīvarāsāya pakkamati paccessanti.
 So bahisīmagato taṁ cīvarāsaṁ payirupāsati āsāya labhati anāsāya na
 labhati. So taṁ cīvaraṁ kāreti. So katacīvaro suṇāti ubbhataṁ
 kira tasmiṁ āvāse kaṭhinanti. Tassa bhikkhuno savanantiko kaṭhinuddhāro.
 Bhikkhu atthatakaṭhino cīvarāsāya pakkamati paccessanti.
 Tassa bahisīmagatassa evaṁ hoti idhevimaṁ cīvarāsaṁ payirupāsissaṁ
 na paccessanti. So taṁ cīvarāsaṁ payirupāsati. Tassa sā cīvarāsā
 upacchijjati. Tassa bhikkhuno āsāvacchediko kaṭhinuddhāro.
 Bhikkhu atthatakaṭhino cīvarāsāya pakkamati paccessanti. So
 bahisīmagato taṁ cīvarāsaṁ payirupāsati āsāya labhati anāsāya na
 labhati. So taṁ cīvaraṁ kāreti. So katacīvaro paccessaṁ
 paccessanti bahiddhā kaṭhinuddhāraṁ vītināmeti. Tassa bhikkhuno
 sīmātikkantiko kaṭhinuddhāro. Bhikkhu atthatakaṭhino cīvarāsāya
 pakkamati paccessanti. So bahisīmagato taṁ cīvarāsaṁ payirupāsati
 āsāya labhati anāsāya na labhati. So taṁ cīvaraṁ kāreti. So
 katacīvaro paccessaṁ paccessanti sambhuṇāti kaṭhinuddhāraṁ. Tassa
 bhikkhuno saha bhikkhūhi kaṭhinuddhāro.
                    Āsādoḷasakaṁ < PTS. Vin  I , 262 >niṭṭhitaṁ.
      [119] Bhikkhu atthatakaṭhino kenacideva karaṇīyena pakkamati.
-------------------------------------------------
[page 155]
 Tassa bahisīmagatassa cīvarāsā uppajjati. So taṁ cīvarāsaṁ
 payirupāsati anāsāya labhati āsāya na labhati. Tassa evaṁ hoti
 idhevimaṁ cīvaraṁ kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino kenacideva
 karaṇīyena pakkamati. Tassa bahisīmagatassa cīvarāsā uppajjati.
 So taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti nevimaṁ cīvaraṁ kāressaṁ na paccessanti.
 Tassa bhikkhuno sanniṭṭhānantiko kaṭhinuddhāro. Bhikkhu atthatakaṭhino
 kenacideva karaṇīyena pakkamati. Tassa bahisīmagatassa cīvarāsā
 uppajjati. So taṁ cīvarāsaṁ payirupāsati anāsāya labhati āsāya
 na labhati. Tassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa taṁ cīvaraṁ kayiramānaṁ
 nassati. Tassa bhikkhuno nāsanantiko kaṭhinuddhāro. Bhikkhu
 atthatakaṭhino kenacideva karaṇīyena pakkamati. Tassa bahisīmagatassa
 cīvarāsā uppajjati. Tassa evaṁ hoti idhevimaṁ cīvarāsaṁ
 payirupāsissaṁ na paccessanti. So taṁ cīvarāsaṁ payirupāsati.
 Tassa sā cīvarāsā upacchijjati. Tassa bhikkhuno āsāvacchediko
 kaṭhinuddhāro.
      [120] Bhikkhu atthatakaṭhino kenacideva karaṇīyena pakkamati
 na paccessanti. Tassa bahisīmagatassa cīvarāsā uppajjati. So
-------------------------------------------------
[page 156]
 Taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti idhevimaṁ cīvaraṁ kāressanti. So taṁ cīvaraṁ
 kāreti. Tassa bhikkhuno niṭṭhānantiko kaṭhinuddhāro. Bhikkhu
 atthatakaṭhino kenacideva karaṇīyena pakkamati na paccessanti.
 Tassa bahisīmagatassa cīvarāsā uppajjati. So taṁ cīvarāsaṁ
 payirupāsati anāsāya labhati āsāya na labhati. Tassa evaṁ hoti
 nevimaṁ cīvaraṁ kāressanti. Tassa bhikkhuno sanniṭṭhānantiko
 kaṭhinuddhāro. Bhikkhu atthatakaṭhino kenacideva karaṇīyena pakkamati
 na paccessanti. Tassa bahisīmagatassa cīvarāsā uppajjati.
 So taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti idhevimaṁ cīvaraṁ kāressanti. So taṁ cīvaraṁ
 kāreti. Tassa taṁ cīvaraṁ kayiramānaṁ nassati. Tassa bhikkhuno
 nāsanantiko kaṭhinuddhāro. Bhikkhu atthatakaṭhino kenacideva karaṇīyena
 pakkamati na paccessanti. Tassa bahisīmagatassa cīvarāsā
 uppajjati. Tassa evaṁ hoti idhevimaṁ cīvarāsaṁ payirupāsissanti.
 So taṁ cīvarāsaṁ payirupāsati. Tassa sā cīvarāsā upacchijjati.
 Tassa bhikkhuno āsāvacchediko kaṭhinuddhāro.
      [121] Bhikkhu atthatakaṭhino kenacideva karaṇīyena pakkamati
 anadhiṭṭhitena nevassa hoti paccessanti na panassa hoti na
 paccessanti. Tassa bahisīmagatassa cīvarāsā uppajjati. So
-------------------------------------------------
[page 157]
 Taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa bhikkhuno niṭṭhānantiko kaṭhinuddhāro.
 Bhikkhu atthatakaṭhino kenacideva karaṇīyena pakkamati anadhiṭṭhitena
 nevassa hoti paccessanti na panassa hoti na paccessanti.
 Tassa bahisīmagatassa cīvarāsā uppajjati. So taṁ cīvarāsaṁ payirupāsati
 anāsāya labhati āsāya na labhati. Tassa evaṁ hoti nevimaṁ
 cīvaraṁ kāressaṁ na paccessanti. Tassa bhikkhuno sanniṭṭhānantiko
 kaṭhinuddhāro. Bhikkhu atthatakaṭhino kenacideva karaṇīyena pakkamati
 anadhiṭṭhitena nevassa hoti paccessanti na panassa hoti
 na paccessanti. Tassa bahisīmagatassa cīvarāsā uppajjati.
 So taṁ cīvarāsaṁ payirupāsati anāsāya labhati āsāya na labhati.
 Tassa evaṁ hoti idhevimaṁ cīvaraṁ kāressaṁ na paccessanti.
 So taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro. Bhikkhu atthatakaṭhino kenacideva
 karaṇīyena pakkamati anadhiṭṭhitena nevassa hoti paccessanti
 na panassa hoti na paccessanti. Tassa bahisīmagatassa cīvarāsā
 uppajjati. Tassa evaṁ hoti idhevimaṁ cīvarāsaṁ payirupāsissaṁ
 na paccessanti. So taṁ cīvarāsaṁ payirupāsati. Tassa sā cīvarāsā
 upacchijjati. Tassa bhikkhuno āsāvacchediko kaṭhinuddhāro.
-------------------------------------------------
[page 158]
                    Karaṇīyadoḷasakaṁ niṭṭhitaṁ.
      [122] Bhikkhu atthatakaṭhino disaṅgamiko pakkamati cīvarapaṭivisaṁ
 apavilāyamāno 1- tamenaṁ disaṅgataṁ 2- bhikkhū pucchanti kahaṁ tvaṁ āvuso
 vassaṁ vuttho kattha ca te cīvarapaṭivisoti. So evaṁ vadeti
 amukasmiṁ āvāse vassaṁ vutthomhi tattha ca me cīvarapaṭivisoti.
 Te evaṁ vadenti gacchāvuso taṁ cīvaraṁ āhara mayante idha
 cīvaraṁ karissāmāti. So taṁ āvāsaṁ gantvā bhikkhū pucchati kahaṁ
 me āvuso cīvarapaṭivisoti. Te evaṁ vadenti ayante āvuso
 cīvarapaṭiviso kahaṁ gamissasīti. So evaṁ vadeti amukaṁ [3]- nāma
 āvāsaṁ gamissāmi tattha me bhikkhū cīvaraṁ karissantīti. Te
 evaṁ vadenti alaṁ āvuso mā [4]- agamāsi mayante idha cīvaraṁ
 karissāmāti. Tassa evaṁ hoti idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa bhikkhuno
 niṭṭhānantiko kaṭhinuddhāro. Bhikkhu atthatakaṭhino disaṅgamiko pakkamati
 .pe. Tassa bhikkhuno sanniṭṭhānantiko kaṭhinuddhāro. Bhikkhu
 atthatakaṭhino disaṅgamiko pakkamati .pe. Tassa bhikkhuno nāsanantiko
 kaṭhinuddhāro.
      [123] Bhikkhu atthatakaṭhino disaṅgamiko pakkamati cīvarapaṭivisaṁ
 apavilāyamāno. Tamenaṁ disaṅgataṁ bhikkhū pucchanti kahaṁ tvaṁ āvuso

  *  *  *  *  *  *
  Footnote:1 Sī. apavīṇāyamāno. Po. Yu. apacinayamāno. 2 Po. disaṅgamikaṁ. 3 Ma. ca.
 4 Po. tvaṁ.
-------------------------------------------------
[page 159]
 Vassaṁ vuttho kattha ca 1- te cīvarapaṭivisoti. So evaṁ vadeti
 amukasmiṁ āvāse vassaṁ vutthomhi tattha ca me cīvarapaṭivisoti.
 Te evaṁ vadenti gacchāvuso taṁ cīvaraṁ āhara mayante idha
 cīvaraṁ karissāmāti. So taṁ āvāsaṁ gantvā bhikkhū pucchati kahaṁ
 me āvuso cīvarapaṭivisoti. Te evaṁ vadenti ayante āvuso
 cīvarapaṭivisoti. So taṁ cīvaraṁ ādāya taṁ āvāsaṁ gacchati.
 Tamenaṁ antarāmagge bhikkhū pucchanti āvuso kahaṁ gamissasīti.
 So evaṁ vadeti amukaṁ nāma āvāsaṁ gamissāmi tattha me
 bhikkhū cīvaraṁ karissantīti. Te evaṁ vadenti alaṁ āvuso mā
 agamāsi mayante idha cīvaraṁ karissāmāti. Tassa evaṁ hoti
 idhevimaṁ cīvaraṁ kāressaṁ na paccessanti. So taṁ cīvaraṁ kāreti.
 Tassa bhikkhuno niṭṭhānantiko kaṭhinuddhāro. Bhikkhu atthatakaṭhino
 disaṅgamiko pakkamati cīvarapaṭivisaṁ apavilāyamāno. Tamenaṁ disaṅgataṁ
 bhikkhū pucchanti kahaṁ tvaṁ āvuso vassaṁ vuttho kattha ca te
 cīvarapaṭivisoti. So evaṁ vadeti amukasmiṁ āvāse vassaṁ
 vutthomhi tattha ca me cīvarapaṭivisoti. Te evaṁ vadenti
 gacchāvuso taṁ cīvaraṁ āhara mayante idha cīvaraṁ karissāmāti.
 So taṁ āvāsaṁ gantvā bhikkhū pucchati kahaṁ me āvuso cīvarapaṭivisoti.
 Te evaṁ vadenti ayante āvuso cīvarapaṭivisoti.
 So taṁ cīvaraṁ ādāya taṁ āvāsaṁ gacchati. Tamenaṁ antarāmagge

  *  *  *  *  *  *
  Footnote:1 Po. katthaci casaddo natthi.
-------------------------------------------------
[page 160]
 Bhikkhū pucchanti āvuso kahaṁ gamissasīti. So evaṁ vadeti
 amukaṁ nāma āvāsaṁ gamissāmi tattha me bhikkhū cīvaraṁ karissantīti.
 Te evaṁ vadenti alaṁ āvuso mā agamāsi mayante idha
 cīvaraṁ karissāmāti. Tassa evaṁ hoti nevimaṁ cīvaraṁ kāressaṁ
 na paccessanti. Tassa bhikkhuno sanniṭṭhānantiko kaṭhinuddhāro.
 Bhikkhu atthatakaṭhino disaṅgamiko pakkamati cīvarapaṭivisaṁ apavilāyamāno.
 Tamenaṁ disaṅgataṁ bhikkhū pucchanti kahaṁ tvaṁ āvuso
 vassaṁ vuttho kattha ca te cīvarapaṭivisoti. So evaṁ vadeti
 amukasmiṁ āvāse vassaṁ vutthomhi tattha ca me cīvarapaṭivisoti.
 Te evaṁ vadenti gacchāvuso taṁ cīvaraṁ āhara mayante idha
 cīvaraṁ karissāmāti. So taṁ āvāsaṁ gantvā bhikkhū pucchati kahaṁ
 me āvuso cīvarapaṭivisoti. Te evaṁ vadenti ayante āvuso
 cīvarapaṭivisoti. So taṁ cīvaraṁ ādāya taṁ āvāsaṁ gacchati.
 Tamenaṁ antarāmagge bhikkhū pucchanti āvuso kahaṁ gamissasīti.
 So evaṁ vadeti amukaṁ nāma āvāsaṁ gamissāmi tattha me
 bhikkhū cīvaraṁ karissantīti. Te evaṁ vadenti alaṁ āvuso mā
 agamāsi mayante idha cīvaraṁ karissāmāti. Tassa evaṁ hoti
 idhevimaṁ cīvaraṁ kāressaṁ na paccessanti. So taṁ cīvaraṁ kāreti.
 Tassa taṁ cīvaraṁ kayiramānaṁ nassati. Tassa bhikkhuno nāsanantiko
 kaṭhinuddhāro.
-------------------------------------------------
[page 161]
      [124] Bhikkhu atthatakaṭhino disaṅgamiko pakkamati cīvarapaṭivisaṁ
 apavilāyamāno. Tamenaṁ disaṅgataṁ bhikkhū pucchanti kahaṁ tvaṁ
 āvuso vassaṁ vuttho kattha ca te cīvarapaṭivisoti. So evaṁ
 vadeti amukasmiṁ āvāse vassaṁ vutthomhi tattha ca me
 cīvarapaṭivisoti. Te evaṁ vadenti gacchāvuso taṁ cīvaraṁ āhara
 mayante idha cīvaraṁ karissāmāti. So taṁ āvāsaṁ gantvā bhikkhū
 pucchati kahaṁ me āvuso cīvarapaṭivisoti. Te evaṁ vadenti
 ayante āvuso cīvarapaṭivisoti. So taṁ cīvaraṁ ādāya taṁ āvāsaṁ
 gacchati. Tassa taṁ āvāsaṁ gatassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino
 disaṅgamiko pakkamati .pe. Nevimaṁ cīvaraṁ kāressaṁ na paccessanti.
 Tassa bhikkhuno sanniṭṭhānantiko kaṭhinuddhāro. Bhikkhu atthatakaṭhino
 disaṅgamiko pakkamati .pe. Idhevimaṁ cīvaraṁ kāressaṁ na
 paccessanti. So taṁ cīvaraṁ kāreti. Tassa taṁ cīvaraṁ kayiramānaṁ
 nassati. Tassa bhikkhuno nāsanantiko kaṭhinuddhāro.
                    Apavilāyananavakaṁ niṭṭhitaṁ.
      [125] Bhikkhu atthatakaṭhino phāsuvihāriko cīvaraṁ ādāya pakkamati
 amukaṁ nāma āvāsaṁ gamissāmi tattha ce me 1- phāsu bhavissati

  *  *  *  *  *  *
  Footnote:1 Sī. tattha ca me. Ma. Yu. tattha me.
-------------------------------------------------
[page 162]
 Vasissāmi no ce me phāsu bhavissati amukaṁ nāma āvāsaṁ
 gamissāmi tattha ce me phāsu bhavissati vasissāmi no ce
 me phāsu bhavissati amukaṁ nāma āvāsaṁ gamissāmi tattha ce
 me phāsu bhavissati vasissāmi no ce me phāsu bhavissati
 paccessanti. Tassa bahisīmagatassa evaṁ hoti idhevimaṁ cīvaraṁ
 kāressaṁ na paccessanti. So taṁ cīvaraṁ kāreti. Tassa
 bhikkhuno niṭṭhānantiko kaṭhinuddhāro. Bhikkhu atthatakaṭhino phāsuvihāriko
 cīvaraṁ ādāya pakkamati amukaṁ nāma āvāsaṁ gamissāmi
 tattha ce me phāsu bhavissati vasissāmi no ce me phāsu
 bhavissati amukaṁ nāma āvāsaṁ gamissāmi tattha ce me phāsu
 bhavissati vasissāmi no ce me phāsu bhavissati amukaṁ nāma
 āvāsaṁ gamissāmi tattha ce me phāsu bhavissati vasissāmi
 no ce me phāsu bhavissati paccessanti. Tassa bahisīmagatassa
 evaṁ hoti nevimaṁ cīvaraṁ kāressaṁ na paccessanti. Tassa
 bhikkhuno sanniṭṭhānantiko kaṭhinuddhāro. Bhikkhu atthatakaṭhino
 phāsuvihāriko cīvaraṁ ādāya pakkamati amukaṁ nāma āvāsaṁ gamissāmi
 tattha ce me phāsu bhavissati vasissāmi no ce me phāsu
 bhavissati amukaṁ nāma āvāsaṁ gamissāmi tattha ce me phāsu
 bhavissati vasissāmi no ce me phāsu bhavissati amukaṁ nāma
 āvāsaṁ gamissāmi tattha ce me phāsu bhavissati vasissāmi
-------------------------------------------------
[page 163]
 No ce me phāsu bhavissati paccessanti. Tassa bahisīmagatassa
 evaṁ hoti idhevimaṁ cīvaraṁ kāressaṁ na paccessanti. So
 taṁ cīvaraṁ kāreti. Tassa taṁ cīvaraṁ kayiramānaṁ nassati. Tassa
 bhikkhuno nāsanantiko kaṭhinuddhāro. Bhikkhu atthatakaṭhino
 phāsuvihāriko cīvaraṁ ādāya pakkamati amukaṁ nāma āvāsaṁ gamissāmi
 tattha ce me phāsu bhavissati vasissāmi no ce me phāsu
 bhavissati amukaṁ nāma āvāsaṁ gamissāmi tattha ce me phāsu
 bhavissati vasissāmi no ce me phāsu bhavissati amukaṁ nāma
 āvāsaṁ gamissāmi tattha ce me phāsu bhavissati vasissāmi no
 ce me phāsu bhavissati paccessanti. So bahisīmagato taṁ cīvaraṁ
 kāreti. So katacīvaro paccessaṁ < PTS. Vin  I , 265 >paccessanti bahiddhā kaṭhinuddhāraṁ
 vītināmeti. Tassa bhikkhuno sīmātikkantiko kaṭhinuddhāro. Bhikkhu
 atthatakaṭhino phāsuvihāriko cīvaraṁ ādāya pakkamati amukaṁ nāma
 āvāsaṁ gamissāmi tattha ce me phāsu bhavissati vasissāmi no
 ce me phāsu bhavissati amukaṁ nāma āvāsaṁ gamissāmi tattha
 ce me phāsu bhavissati vasissāmi no ce me phāsu bhavissati
 amukaṁ nāma āvāsaṁ gamissāmi tattha ce me phāsu bhavissati
 vasissāmi no ce me phāsu bhavissati paccessanti. So
 bahisīmagato taṁ cīvaraṁ kāreti. So katacīvaro paccessaṁ paccessanti
 sambhuṇāti kaṭhinuddhāraṁ. Tassa bhikkhuno saha bhikkhūhi kaṭhinuddhāro.
                   Phāsuvihārapañcakaṁ niṭṭhitaṁ.
-------------------------------------------------
[page 164]
      [126] Dveme bhikkhave kaṭhinassa palibodhā dve apalibodhā.
 Katame ca bhikkhave dve kaṭhinassa palibodhā. Āvāsapalibodho
 ca cīvarapalibodho ca. Kathañca bhikkhave āvāsapalibodho hoti.
 Idha bhikkhave bhikkhu vasati vā tasmiṁ āvāse sāpekkho 1- vā
 pakkamati paccessanti. Evaṁ kho bhikkhave āvāsapalibodho
 hoti. Kathañca bhikkhave cīvarapalibodho hoti. Idha [2]- bhikkhave
 bhikkhuno cīvaraṁ akataṁ vā hoti vippakataṁ vā cīvarāsā vā
 anupacchinnā. Evaṁ kho bhikkhave cīvarapalibodho hoti. Ime
 kho bhikkhave dve kaṭhinassa palibodhā. Katame ca bhikkhave dve
 kaṭhinassa apalibodhā. Āvāsāpalibodho ca cīvarāpalibodho ca.
 Kathañca bhikkhave āvāsāpalibodho hoti. Idha bhikkhave bhikkhu
 pakkamati tamhā āvāsā cattena vantena muttena anapekkhena
 na paccessanti. Evaṁ kho bhikkhave āvāsāpalibodho hoti.
 Kathañca bhikkhave cīvarāpalibodho hoti. Idha bhikkhave bhikkhuno
 cīvaraṁ kataṁ vā hoti naṭṭhaṁ vā vinaṭṭhaṁ vā daḍḍhaṁ vā cīvarāsā
 vā uppacchinnā. Evaṁ kho bhikkhave cīvarāpalibodho hoti.
 Ime kho bhikkhave dve kaṭhinassa apalibodhāti.
                  Kaṭhinakkhandhakaṁ niṭṭhitaṁ sattamaṁ.

  *  *  *  *  *  *
  Footnote:1 Po. Sī. sāpekho. 2 Po. pana.
-------------------------------------------------
[page 165]
 Imamhi khandhake vatthū doḷasa 1- peyyālamukhāni ekaṁ sataṁ aṭṭhārasa 2-.
                       ----------
                        Tassuddānaṁ.
   [127] Tiṁsa pāṭheyyakā 3- bhikkhū sāketukkaṇṭhitā vasuṁ
         vassaṁ vutthokapuṇṇehi āgamuṁ jinadassanaṁ
         idaṁ vatthu 4- kaṭhinassa kappissanti ca pañcakā
         anāmantā asamācārā 5- tatheva gaṇabhojanaṁ
         yāvadatthañca uppādo atthatānaṁ bhavissati.
         Ñatti evatthatañceva evañceva anatthataṁ
         ullikhi dhovanā ceva vicāraṇañca chedanaṁ
         bandhanovaṭṭikaṇḍūsa- 6- daḷhikammānuvātikā
         paribhaṇḍaṁ ovaṭṭeyyaṁ maddanā nimittakathā
         kukku sannidhi nissaggi nakappaññatra te tayo
         aññatra pañcātireke sañchinnena samaṇḍalī
         nāññatra 7- puggalā sammā nissīmaṭṭhonumodati
         kaṭhinaṁ anatthataṁ 8- hoti evaṁ buddhena desitaṁ
         ahatakappapiloti- paṁsupāpaṇikāya ca
         animittāparikathā akukku asannidhi ca
         anissaggi kappakate tathā ticīvarena ca
         pañcake vātireke vā chinne samaṇḍalīkate

  *  *  *  *  *  *
  Footnote:1 Po. soḷasa. 2 Po. aṭṭhārasanayāni. 3 Po. pāveyyakā. 4 Po. Ma. Yu.
 vatthuṁ. 5 Po. samādattā. 6 Po. Ma. Yu. -kaṇḍūka. 7 Po. aññattara.
 8 Po. atthataṁ.
-------------------------------------------------
[page 166]
        Puggalassattharā sammā sīmaṭṭho anumodati
        evaṁ kaṭhinattharaṇaṁ ubbhārassaṭṭhamātikā
        pakkamananti naṭṭhānaṁ sanniṭṭhānañca nāsanaṁ
        savanaṁ āsāvacchedi sīmāsaubbharaṭṭhamī 1-
        katacīvaramādāya na paccessanti gacchati
        tassa taṁ kaṭhinuddhāro hoti pakkamanantiko
        ādāya cīvaraṁ yāti nissīme idha cintayi
        kāressaṁ na paccessanti niṭṭhāne kaṭhinuddharo 2-.
        Ādāya nissīmaṁ neva na paccessanti mānaso
        tassa taṁ kaṭhinuddhāro sanniṭṭhānantiko bhave
        ādāya cīvaraṁ yāti nissīme idha cintayi
        kāressaṁ na paccessanti kayirantassa nassati
        tassa taṁ kaṭhinuddhāro bhavati nāsanantiko
        ādāya yāti paccessaṁ bahi kāreti cīvaraṁ
        katacīvaro 3- suṇāti ubbhataṁ kaṭhinaṁ tahiṁ
        tassa taṁ kaṭhinuddhāro bhavati savanantiko
        ādāya yāti paccessaṁ bahi kāreti cīvaraṁ
        katacīvaro bahiddhā nāmeti kaṭhinuddharaṁ
        tassa taṁ kaṭhinuddhāro sīmātikkantiko bhave
        ādāya yāti paccessaṁ bahi kāreti cīvaraṁ

  *  *  *  *  *  *
  Footnote:1 Po. Ma. sīmassaubbharaṭṭhamī. 2 Po. Ma. Yu. kaṭhinuddhāro. 3 Po. Yu. cīvarakato.
 Ma. cīvaraṁkato.
-------------------------------------------------
[page 167]
        Katacīvaro paccessaṁ sambhoti kaṭhinuddharaṁ 1-
        tassa taṁ kaṭhinuddhāro saha bhikkhūhi jāyati
        ādāya ca samādāya 2- satta satta vidhī bhave 3-
        pakkamanantikā natthi chakke vippakate 4- gati
        ādāya nissīmagataṁ kāressaṁ iti jāyati
        niṭṭhānaṁ sanniṭṭhānañca nāsanañca ime tayo
        ādāya na paccessanti bahisīme karomiti
        niṭṭhānaṁ sanniṭṭhānampi nāsanampi idantayo
        anadhiṭṭhitena nevassa heṭṭhā tīṇi nayā vidhī
        ādāya yāti paccessaṁ bahisīme 5- karomiti
        na paccessanti kāreti niṭṭhāne kaṭhinuddharo
        sanniṭṭhānaṁ nāsanañca savanaṁ sīmatikkamā
        saha bhikkhūhi jāyetha evaṁ paṇṇarasaṁ gati
        samādāya vippakatā samādāya punā tathā
        ime te caturo vārā sabbe paṇṇarasā vidhī
        anāsāya ca āsāya karaṇīyo ca te tayo
        nayato taṁ vijāneyya tayo dvādasa dvādasa
        apavilāyamāneva 6- phāsu pañcavidhī 7- tahiṁ
        palibodhāpalibodhā uddānaṁ nayato katanti.

  *  *  *  *  *  *
  Footnote:1 Po. Ma. Yu. kaṭhinuddhāraṁ. 2 Ma. Yu. ādāya samādāya ca. 3 Ma. Yu. gati. 4 Yu.
 chaccā vippakatā. 5 Po. Ma. Yu. bahisīmaṁ. 6 Po. apavinayamāneva. Ma. apavilānā
 na vettha. Yu. apacinanā na vettha. 7 Ma. pañcavidhā.
-------------------------------------------------
[page 168]
                        Cīvarakkhandhakaṁ< PTS. Vin  I , 268 >
      [128] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena vesālī iddhā ceva
 hoti phītā ca bahujanā ākiṇṇamanussā subhikkhā ca satta ca
 pāsādasahassāni satta ca pāsādasatāni satta ca pāsādā satta
 ca kūṭāgārasahassāni satta ca kūṭāgārasatāni satta ca kūṭāgārāni
 satta ca ārāmasahassāni satta ca ārāmasatāni satta ca ārāmā 1-
 satta ca pokkharaṇīsahassāni satta ca pokkharaṇīsatāni satta ca
 pokkharaṇiyo ambapālī ca gaṇikā abhirūpā hoti dassanīyā
 pāsādikā paramāya vaṇṇapokkharatāya samannāgatā padakkhā 2- nacce
 ca gīte ca vādite ca abhisaṭā atthikānaṁ atthikānaṁ manussānaṁ
 paññāsāya ca rattiṁ gacchati. Tāya ca vesālī bhiyyoso mattāya
 upasobhati. Athakho rājagahako negamo vesāliṁ agamāsi
 kenacideva karaṇīyena. Addasā kho rājagahako negamo vesāliṁ
 iddhañca phītañca bahujanaṁ ākiṇṇamanussaṁ subhikkhañca satta ca
 pāsādasahassāni satta ca pāsādasatāni satta ca pāsāde satta
 ca kūṭāgārasahassāni satta ca kūṭāgārasatāni satta ca kūṭāgārāni
 satta ca ārāmasahassāni satta ca ārāmasatāni satta ca ārāme
 satta ca pokkharaṇīsahassāni satta ca pokkharaṇīsatāni satta ca

  *  *  *  *  *  *
  Footnote:1 Po. ārāmāni. 2 Ma. Yu. padakkhiṇā. aññattha īdisameva.
-------------------------------------------------
[page 169]
 Pokkharaṇiyo ambapāliñca gaṇikaṁ abhirūpaṁ dassanīyaṁ pāsādikaṁ
 paramāya vaṇṇapokkharatāya samannāgataṁ padakkhaṁ 1- nacce ca gīte ca
 vādite ca abhisaṭaṁ atthikānaṁ atthikānaṁ manussānaṁ paññāsāya ca rattiṁ
 gacchantiṁ tāya ca vesāliṁ bhiyyoso mattāya upasobhantiṁ 2-. Athakho
 rājagahako negamo vesāliyaṁ taṁ karaṇīyaṁ tīretvā punadeva rājagahaṁ
 pacchāgacchi yena rājā māgadho seniyo bimbisāro tenupasaṅkami
 upasaṅkamitvā rājānaṁ māgadhaṁ seniyaṁ bimbisāraṁ etadavoca vesālī
 deva iddhā ceva phītā ca bahujanā ākiṇṇamanussā subhikkhā
 ca satta ca pāsādasahassāni satta ca pāsādasatāni satta ca
 pāsādā satta ca kūṭāgārasahassāni satta ca kūṭāgārasatāni
 satta ca kūṭāgārā satta ca ārāmasahassāni satta ca
 ārāmasatāni satta ca ārāmā satta ca pokkharaṇīsahassāni satta
 ca pokkharaṇīsatāni satta ca pokkharaṇiyo ambapālī ca gaṇikā
 abhirūpā dassanīyā pāsādikā paramāya vaṇṇapokkharatāya samannāgatā
 padakkhā nacce ca gīte ca vādite ca abhisaṭā atthikānaṁ
 atthikānaṁ manussānaṁ paññāsāya ca rattiṁ gacchati tāya ca vesālī
 bhiyyoso mattāya upasobhati sādhu deva mayaṁpi gaṇikaṁ
 vuṭṭhāpeyyāmāti. Tenahi bhaṇe tādisiṁ kumāriṁ jānātha 3- yaṁ tumhe
 gaṇikaṁ vuṭṭhāpeyyāthāti. Tena kho pana samayena rājagahe sālavatī

  *  *  *  *  *  *
  Footnote:1 Ma. Yu. padakkhiṇaṁ. 2 Yu. upasobhitanti. 3 Yu. jānāhi.
-------------------------------------------------
[page 170]
 Nāma kumārī abhirūpā hoti dassanīyā pāsādikā paramāya
 vaṇṇapokkharatāya < PTS. Vin  I , 269 >samannāgatā. Athakho rājagahako negamo sālavatiṁ
 kumāriṁ gaṇikaṁ vuṭṭhāpesi. Athakho sālavatī gaṇikā nacirasseva
 padakkhā ahosi nacce ca gīte ca vādite ca abhisaṭā atthikānaṁ
 atthikānaṁ manussānaṁ paṭisatena ca rattiṁ gacchati. Athakho
 sālavatī gaṇikā nacirasseva gabbhinī ahosi. Athakho sālavatiyā
 gaṇikāya etadahosi itthī kho gabbhinī purisānaṁ amanāpā sace
 maṁ koci jānissati sālavatī gaṇikā gabbhinīti sabbo me
 sakkāro parihāyissati 1- yannūnāhaṁ gilānaṁ 2- paṭivedeyyanti. Athakho
 sālavatī gaṇikā dovārikaṁ āṇāpesi mā bhaṇe dovārika koci
 puriso pāvisi yo ca maṁ pucchati gilānāti paṭivedehīti.
 Evaṁ ayyeti kho so dovāriko sālavatiyā gaṇikāya paccassosi.
 Athakho sālavatī gaṇikā tassa gabbhassa paripākamanvāya puttaṁ
 vijāyi. Athakho sālavatī gaṇikā dāsiṁ āṇāpesi handa je
 imaṁ dārakaṁ kattarasuppe pakkhipitvā nīharitvā saṅkārakūṭe
 chaḍḍehīti. Evaṁ ayyeti kho sā dāsī sālavatiyā gaṇikāya
 paṭissuṇitvā taṁ dārakaṁ kattarasuppe pakkhipitvā nīharitvā saṅkārakūṭe
 chaḍḍesi. Tena kho pana samayena abhayo nāma rājakumāro
 kālasseva rājupaṭṭhānaṁ gacchanto addasa taṁ dārakaṁ kākehi

  *  *  *  *  *  *
  Footnote:1 bhijjissatītipi pāṭho. 2 Yu. gilānāti.
-------------------------------------------------
[page 171]
 Samparikiṇṇaṁ disvāna manusse pucchi kimetaṁ bhaṇe kākehi
 samparikiṇṇanti. Dārako devāti. Jīvati bhaṇeti. Jīvati devāti.
 Tenahi bhaṇe taṁ dārakaṁ amhākaṁ antepuraṁ netvā dhātīnaṁ detha
 posetunti. Evaṁ devāti kho te manussā abhayassa rājakumārassa
 paṭissuṇitvā taṁ dārakaṁ abhayassa rājakumārassa antepuraṁ netvā
 dhātīnaṁ adaṁsu posethāti. Tassa jīvatīti 1- jīvakoti nāmaṁ akaṁsu
 kumārena posāpitoti komārabhaccoti nāmaṁ akaṁsu. Athakho jīvako
 komārabhacco nacirasseva viññutaṁ pāpuṇi. Athakho jīvako
 komārabhacco yena abhayo rājakumāro tenupasaṅkami upasaṅkamitvā
 abhayaṁ rājakumāraṁ etadavoca kā me deva mātā ko
 pitāti. Ahaṁpi kho te bhaṇe jīvaka mātaraṁ na jānāmi apicāhaṁ
 te pitā tvaṁ 2- mayāpi posāpitoti. Athakho jīvakassa komārabhaccassa
 etadahosi imāni kho rājakulāni na sukarāni asippena
 upajīvituṁ yannūnāhaṁ sippaṁ sikkheyyanti.
      [129] Tena kho pana samayena takkasilāyaṁ disāpāmokkho
 vejjo paṭivasati. Athakho < PTS. Vin  I , 270 >jīvako komārabhacco abhayaṁ rājakumāraṁ
 anāpucchā yena takkasilā tena pakkāmi anupubbena yena
 takkasilā yena so vejjo tenupasaṅkami upasaṅkamitvā taṁ
 vejjaṁ etadavoca icchāmahaṁ ācariya sippaṁ sikkhitunti. Tenahi

  *  *  *  *  *  *
  Footnote:1 Ma. ayaṁ pāṭho nadissati. 2 Yu. ayaṁ pāṭho na dissati.
-------------------------------------------------
[page 172]
 Bhaṇe jīvaka sikkhassūti. Athakho jīvako komārabhacco bahuñca
 gaṇhāti lahuñca gaṇhāti suṭṭhu 1- ca upadhāreti gahitañcassa na
 pamussati. Athakho jīvakassa komārabhaccassa sattannaṁ vassānaṁ
 accayena etadahosi ahaṁ kho bahuñca gaṇhāmi lahuñca gaṇhāmi
 suṭṭhu ca upadhāremi gahitañca me na pamussati satta ca me
 vassāni adhīyantassa nayimassa sippassa anto paññāyati kadā
 imassa sippassa anto paññāyissatīti. Athakho jīvako komārabhacco
 yena so vejjo tenupasaṅkami upasaṅkamitvā taṁ vejjaṁ
 etadavoca ahaṁ kho ācariya bahuñca gaṇhāmi lahuñca gaṇhāmi
 suṭṭhu ca upadhāremi gahitañca me na pamussati satta ca me
 vassāni adhīyantassa nayimassa sippassa anto paññāyati kadā
 imassa sippassa anto paññāyissatīti. Tenahi bhaṇe jīvaka
 khanittiṁ ādāya takkasilāya samantā yojanaṁ āhiṇḍitvā 2- yaṅkiñci
 abhesajjaṁ passeyyāsi taṁ āharāti. Evaṁ ācariyāti kho jīvako
 komārabhacco tassa vejjassa paṭissuṇitvā khanittiṁ ādāya
 takkasilāya samantā yojanaṁ āhiṇḍanto na kiñci abhesajjaṁ addasa.
 Athakho jīvako komārabhacco yena so vejjo tenupasaṅkami
 upasaṅkamitvā taṁ vejjaṁ etadavoca āhiṇḍantomhi ācariya
 takkasilāya samanatā yojanaṁ na kiñci abhesajjaṁ addasanti.

  *  *  *  *  *  *
  Footnote:1 Ma. Yu. suṭṭhuṁ. 2 Ma. Yu. āhiṇḍanto.
-------------------------------------------------
[page 173]
 Sikkhitosi 1- bhaṇe jīvaka alante ettakaṁ jīvikāyāti jīvakassa
 komārabhaccassa parittaṁ pātheyyaṁ pādāsi. Athakho jīvako
 komārabhacco taṁ parittaṁ pātheyyaṁ ādāya yena rājagahaṁ tena
 pakkāmi. Athakho jīvakassa komārabhaccassa taṁ parittaṁ pātheyyaṁ
 antarāmagge sākete parikkhayaṁ agamāsi. Athakho jīvakassa
 komārabhaccassa etadahosi ime kho maggā kantārā appodakā
 appabhakkhā na sukarā apātheyyena gantuṁ yannūnāhaṁ pātheyyaṁ
 pariyeseyyanti.
      [130] Tena kho pana samayena sākete seṭṭhibhariyāya
 sattavassiko sīsābādho hoti. Bahū mahantā mahantā disāpāmokkhā
 vejjā āgantvā tikicchantā 2- nāsakkhiṁsu arogaṁ kātuṁ bahuṁ
 hiraññaṁ ādāya agamaṁsu. Athakho jīvako komārabhacco sāketaṁ
 pavisitvā manusse pucchi < PTS. Vin  I , 271 >ko bhaṇe gilāno kaṁ tikicchāmīti.
 Etissā ācariya seṭṭhibhariyāya sattavassiko sīsābādho gaccha
 ācariya seṭṭhibhariyaṁ tikicchāhīti. Athakho jīvako komārabhacco
 yena seṭṭhissa gahapatissa nivesanaṁ tenupasaṅkami upasaṅkamitvā
 dovārikaṁ āṇāpesi gaccha bhaṇe dovārika seṭṭhibhariyāya pāvada
 vejjo ayye āgato so taṁ daṭṭhukāmoti. Evamācariyāti
 kho so dovāriko jīvakassa komārabhaccassa paṭissuṇitvā yena
 seṭṭhibhariyā tenupasaṅkami upasaṅkamitvā seṭṭhibhariyaṁ etadavoca

  *  *  *  *  *  *
  Footnote:1 Ma. susikkhitosi. 2 Ma. Yu. ayaṁ pāṭho natthi.
-------------------------------------------------
[page 174]
 Vejjo ayye āgato so taṁ daṭṭhukāmoti. Kīdiso bhaṇe
 dovārika vejjoti. Daharako ayyeti. Alaṁ bhaṇe dovārika
 kiṁ me daharako vejjo karissati bahū mahantā mahantā
 disāpāmokkhā vejjā āgantvā tikicchantā 1- nāsakkhiṁsu arogaṁ kātuṁ bahuṁ
 hiraññaṁ ādāya agamaṁsūti. Athakho so dovāriko yena jīvako
 komārabhacco tenupasaṅkami upasaṅkamitvā jīvakaṁ komārabhaccaṁ
 etadavoca seṭṭhibhariyā ācariya evamāha alaṁ bhaṇe dovārika
 kiṁ me daharako vejjo karissati bahū mahantā mahantā
 disāpāmokkhā vejjā āgantvā tikicchantā 2- nāsakkhiṁsu arogaṁ kātuṁ
 bahuṁ hiraññaṁ ādāya agamaṁsūti. Gaccha bhaṇe dovārika
 seṭṭhibhariyāya pāvada vejjo ayye evamāha mā kira ayye pure
 kiñci adāsi yadā arogā ahosi tadā yaṁ iccheyyāsi
 taṁ dajjeyyāsīti. Evaṁ ācariyāti kho so dovāriko jīvakassa
 komārabhaccassa paṭissuṇitvā yena seṭṭhibhariyā tenupasaṅkami
 upasaṅkamitvā seṭṭhibhariyaṁ etadavoca vejjo ayye evamāha
 mā kira ayye pure kiñci adāsi yadā arogā ahosi tadā
 yaṁ iccheyyāsi taṁ dajjeyyāsīti. Tenahi bhaṇe dovārika vejjo
 āgacchatūti. Evaṁ ayyeti kho so dovāriko seṭṭhibhariyāya
 paṭissuṇitvā yena jīvako komārabhacco tenupasaṅkami
 upasaṅkamitvā jīvakaṁ komārabhaccaṁ etadavoca seṭṭhibhariyā taṁ ācariya

  *  *  *  *  *  *
  Footnote:1-2 Ma. Yu. ayaṁ pāṭho natthi.
-------------------------------------------------
[page 175]
 Pakkosatīti. Athakho jīvako komārabhacco yena seṭṭhibhariyā
 tenupasaṅkami upasaṅkamitvā seṭṭhibhariyāya vikāraṁ sallakkhetvā
 seṭṭhibhariyaṁ etadavoca pasatena me ayye sappinā atthoti.
 Athakho seṭṭhibhariyā jīvakassa komārabhaccassa pasataṁ sappiṁ dāpesi.
 Athakho jīvako komārabhacco taṁ pasataṁ sappiṁ nānābhesajjehi
 nippacitvā seṭṭhibhariyaṁ mañcake uttānaṁ nipajjāpetvā 1- natthuto
 adāsi. Athakho taṁ sappiṁ 2- natthuto dinnaṁ mukhato uggacchi.
 Athakho seṭṭhibhariyā taṁ 3- paṭiggahe nuṭṭhuhitvā 4- dāsiṁ āṇāpesi
 handa je imaṁ sappiṁ picunā gaṇhāhīti. Athakho jīvakassa komārabhaccassa
 etadahosi acchariyaṁ vata bho 5- yāva lūkhāyaṁ gharaṇī yatra
 hi nāma imaṁ chaḍḍanīyadhammaṁ sappiṁ picunā gāhāpessati bahukāni
 ca me mahagghāni mahagghāni bhesajjāni upagatāni kimpimāyaṁ
 kañci deyyadhammaṁ dassatīti. Athakho [6]- seṭṭhibhariyā jīvakassa komārabhaccassa
 vikāraṁ sallakkhetvā jīvakaṁ komārabhaccaṁ etadavoca kissa
 tvaṁ ācariya vimanosīti. Idha me etadahosi acchariyaṁ vata bho 5-
 yāva lūkhāyaṁ gharaṇī yatra hi nāma imaṁ chaḍḍanīyadhammaṁ sappiṁ
 picunā gāhāpessati bahukāni ca me mahagghāni mahagghāni
 bhesajjāni upagatāni kimpimāyaṁ kañci deyyadhammaṁ dassatīti.

  *  *  *  *  *  *
  Footnote:1 Po. Ma. nipātetvā. 2 Ma. Yu. sappi. 3 Ma. Yu. ayaṁ pāṭho natthi.
 4 Ma. niṭṭhuhitvā. 5 Ma. Yu. idaṁ pāṭhadvayaṁ na dissati. 6 Po. sā.
-------------------------------------------------
[page 176]
 Mayaṁ kho ācariya āgārikā nāma upajānāmetassa saññamassa
 varametaṁ sappi dāsānaṁ vā kammakarānaṁ vā pādabbhañjanaṁ vā
 padīpakaraṇe vā āsittaṁ mā tvaṁ ācariya vimano ahosi na
 te deyyadhammo hāyissatīti. Athakho jīvako komārabhacco
 seṭṭhibhariyāya sattavassikaṁ sīsābādhaṁ ekeneva natthukammena apakaḍḍhi.
 Athakho seṭṭhibhariyā arogā samānā jīvakassa komārabhaccassa
 cattāri sahassāni pādāsi. Putto mātā me arogā ṭhitāti
 cattāri sahassāni pādāsi. Suṇisā sassū me arogā ṭhitāti
 cattāri sahassāni pādāsi. Seṭṭhī gahapati bhariyā me arogā
 ṭhitāti cattāri sahassāni pādāsi dāsañca dāsiñca assarathañca
 adāsi 1-. Athakho jīvako komārabhacco tāni soḷasasahassāni
 ādāya dāsañca dāsiñca assarathañca yena rājagahaṁ tena
 pakkāmi anupubbena yena rājagahaṁ yena abhayo rājakumāro
 tenupasaṅkami upasaṅkamitvā abhayaṁ rājakumāraṁ etadavoca idaṁ
 me deva paṭhamakammaṁ soḷasasahassāni dāso ca dāsī ca assaratho
 ca paṭiggaṇhātu me devo posāvanikanti. Alaṁ bhaṇe jīvaka
 tuyhaṁyeva 2- hotu amhākañca 3- antepure nivesanaṁ māpehīti.
 Evaṁ devāti kho jīvako komārabhacco abhayassa rājakumārassa
 paṭissuṇitvā abhayassa rājakumārassa antepure nivesanaṁ māpesi.

  *  *  *  *  *  *
  Footnote:1 Ma. Yu. ayaṁ pāṭho natthi. 2 Yu. tuyheva. 3 amhākaññeva.
-------------------------------------------------
[page 177]
      [131] Tena kho pana samayena rañño māgadhassa seniyassa
 bimbisārassa bhagandalābādho hoti. Sāṭakā lohitena makkhiyanti.
 Deviyo disvā upphaṇḍenti utunīdāni devo pupphaṁ devassa
 uppannaṁ nacirasseva 1- devo vijāyissatīti. Tena rājā maṅku
 hoti. Athakho rājā māgadho seniyo bimbisāro abhayaṁ rājakumāraṁ
 etadavoca mayhaṁ kho bhaṇe abhaya tādiso ābādho sāṭakā
 lohitena makkhiyanti deviyo disvā upphaṇḍenti utunīdāni
 devo pupphaṁ devassa uppannaṁ nacirasseva 2- devo vijāyissatīti
 iṅgha bhaṇe abhaya tādisaṁ vejjaṁ jānāhi yo maṁ tikiccheyyāti.
 Ayaṁ deva amhākaṁ jīvako < PTS. Vin  I , 273 >vejjo taruṇo bhadrako so devaṁ
 tikicchissatīti. Tenahi bhaṇe abhaya jīvakaṁ vejjaṁ āṇāpehi
 so maṁ tikicchissatīti. Athakho abhayo rājakumāro jīvakaṁ
 komārabhaccaṁ āṇāpesi gaccha bhaṇe jīvaka rājānaṁ tikicchāhīti.
 Evaṁ devāti kho jīvako komārabhacco abhayassa rājakumārassa
 paṭissuṇitvā nakhena bhesajjaṁ ādāya yena rājā māgadho
 seniyo bimbisāro tenupasaṅkami upasaṅkamitvā rājānaṁ māgadhaṁ
 seniyaṁ bimbisāraṁ etadavoca ābādhaṁ te deva passāmīti 3-. Athakho
 jīvako komārabhacco rañño māgadhassa seniyassa bimbisārassa
 bhagandalābādhaṁ ekeneva ālepena apakaḍḍhi. Athakho rājā

  *  *  *  *  *  *
  Footnote:1-2 Po. Ma. nacīraṁ. 3 Yu. ābādhaṁ deva passāmāti.
-------------------------------------------------
[page 178]
 Māgadho seniyo bimbisāro arogo samāno pañca itthīsatāni
 sabbālaṅkāraṁ vibhūsāpetvā 1- omuñcāpetvā puñjaṁ kārāpetvā
 jīvakaṁ komārabhaccaṁ etadavoca etaṁ bhaṇe jīvaka pañcannaṁ
 itthīsatānaṁ sabbālaṅkāraṁ tuyhaṁ hotūti. Alaṁ deva adhikāraṁ me
 devo saratūti. Tenahi bhaṇe jīvaka maṁ upaṭṭhaha 2- itthāgārañca
 buddhappamukhaṁ bhikkhusaṅghañcāti. Evaṁ devāti kho jīvako komārabhacco
 rañño māgadhassa seniyassa bimbisārassa paccassosi.
      [132] Tena kho pana samayena rājagahakassa seṭṭhissa sattavassiko
 sīsābādho hoti. Bahū mahantā mahantā disāpāmokkhā vejjā
 āgantvā tikicchantā nāsakkhiṁsu arogaṁ kātuṁ bahuṁ hiraññaṁ ādāya
 agamaṁsu. Apica vejjehi paccakkhāto hoti. Ekacce vejjā
 evamāhaṁsu pañcamaṁ divasaṁ seṭṭhī gahapati kālaṁ karissatīti. Ekacce
 vejjā evamāhaṁsu sattamaṁ divasaṁ seṭṭhī gahapati kālaṁ karissatīti.
 Athakho rājagahakassa negamassa etadahosi ayaṁ kho seṭṭhī gahapati
 bahūpakāro rañño ceva negamassa ca apica vejjehi paccakkhāto
 ekacce vejjā evamāhaṁsu pañcamaṁ divasaṁ seṭṭhī gahapati kālaṁ
 karissatīti ekacce vejjā evamāhaṁsu sattamaṁ divasaṁ seṭṭhī
 gahapati kālaṁ karissatīti ayaṁ ca rañño jīvako vejjo taruṇo
 bhadrako yannūna mayaṁ rājānaṁ jīvakaṁ vejjaṁ yāceyyāma seṭṭhiṁ

  *  *  *  *  *  *
  Footnote:1 Yu. bhūsāpetvā. 2 Po. Ma. upaṭṭhāhi.
-------------------------------------------------
[page 179]
 Gahapatiṁ tikicchitunti. Athakho rājagahako negamo yena rājā
 māgadho seniyo bimbisāro tenupasaṅkami upasaṅkamitvā rājānaṁ
 māgadhaṁ seniyaṁ bimbisāraṁ etadavoca ayaṁ deva seṭṭhī gahapati
 bahūpakāro devassa ceva negamassa ca apica vejjehi paccakkhāto [1]-
 ekacce vejjā evamāhaṁsu pañcamaṁ divasaṁ seṭṭhī gahapati kālaṁ
 karissatīti ekacce vejjā evamāhaṁsu sattamaṁ divasaṁ seṭṭhī
 gahapati kālaṁ < PTS. Vin  I , 274 >karissatīti sādhu devo jīvakaṁ vejjaṁ āṇāpetu
 seṭṭhiṁ gahapatiṁ tikicchitunti. Athakho rājā māgadho seniyo
 bimbisāro jīvakaṁ komārabhaccaṁ āṇāpesi gaccha bhaṇe jīvaka
 seṭṭhiṁ gahapatiṁ tikicchāhīti. Evaṁ devāti kho jīvako
 komārabhacco rañño māgadhassa seniyassa bimbisārassa paṭissuṇitvā
 yena seṭṭhī gahapati tenupasaṅkami upasaṅkamitvā seṭṭhissa
 gahapatissa vikāraṁ sallakkhetvā seṭṭhiṁ gahapatiṁ etadavoca sacāhantaṁ
 gahapati arogaṁ kareyyaṁ 2- kiṁ me assa deyyadhammoti. Sabbaṁ
 sāpateyyañca te ācariya hotu ahañca te dāsoti. Sakkhasi
 pana tvaṁ gahapati ekena passena satta māse nipajjitunti.
 Sakkomahaṁ ācariya ekena passena satta māse nipajjitunti.
 Sakkhasi pana tvaṁ gahapati dutiyena passena satta māse
 nipajjitunti. Sakkomahaṁ ācariya dutiyena passena satta māse

  *  *  *  *  *  *
  Footnote:1 Po. hoti. 2 Yu. arogāpeyyaṁ.
-------------------------------------------------
[page 180]
 Nipajjitunti. Sakkhasi 1- pana tvaṁ gahapati uttāno satta māse
 nipajjitunti. Sakkomahaṁ ācariya uttāno satta māse
 nipajjitunti. Athakho jīvako komārabhacco seṭṭhiṁ gahapatiṁ mañcake
 nipajjāpetvā 2- mañcake sambandhitvā sīsacchaviṁ uppāṭetvā 3- sibbiniṁ
 vināmetvā dve pāṇake nīharitvā janassa dassesi passatha 4-
 ime dve pāṇake ekaṁ khuddakaṁ ekaṁ mahallakaṁ ye te ācariyā
 evamāhaṁsu pañcamaṁ divasaṁ seṭṭhī gahapati kālaṁ karissatīti tehāyaṁ
 mahallako pāṇako diṭṭho pañcamaṁ divasaṁ seṭṭhissa gahapatissa
 matthaluṅgaṁ pariyādayissati matthaluṅgassa pariyādānā seṭṭhī gahapati
 kālaṁ karissati sudiṭṭho tehi ācariyehi yepi te ācariyā
 evamāhaṁsu sattamaṁ divasaṁ seṭṭhī gahapati kālaṁ karissatīti tehāyaṁ
 khuddako pāṇako diṭṭho sattamaṁ divasaṁ seṭṭhissa gahapatissa
 matthaluṅgaṁ pariyādayissati matthaluṅgassa pariyādānā seṭṭhī gahapati
 kālaṁ karissati sudiṭṭho tehipi 5- ācariyehīti sibbiniṁ
 sampaṭicchādetvā 6- sīsacchaviṁ sibbetvā ālepaṁ adāsi. Athakho seṭṭhī
 gahapati sattāhassa accayena jīvakaṁ komārabhaccaṁ etadavoca nāhaṁ
 ācariya sakkomi ekena passena satta māse nipajjitunti. Nanu
 me tvaṁ gahapati paṭissuṇi sakkomahaṁ ācariya ekena passena

  *  *  *  *  *  *
  Footnote:1 Ma. Yu. sakkhissasi. 2 Po. nipātetvā. 3 Yu. upphāletvā. 4 Yu.
 passathayyo. 5 Ma. Yu. pisaddo na dissati. 6 Yu. sampādetvā.
-------------------------------------------------
[page 181]
 Satta māse nipajjitunti. Saccāhaṁ ācariya paṭissuṇiṁ apāhaṁ
 marissāmi nāhaṁ sakkomi ekena passena satta māse nipajjitunti.
 Tenahi tvaṁ gahapati dutiyena passena satta māse nipajjāhīti.
 Athakho < PTS. Vin  I , 275 >seṭṭhī gahapati sattāhassa accayena jīvakaṁ komārabhaccaṁ
 etadavoca nāhaṁ ācariya sakkomi dutiyena passena satta māse
 nipajjitunti. Nanu me tvaṁ gahapati paṭissuṇi sakkomahaṁ ācariya
 dutiyena passena satta māse nipajjitunti. Saccāhaṁ ācariya
 paṭissuṇiṁ apāhaṁ marissāmi nāhaṁ sakkomi dutiyena passena
 satta māse nipajjitunti. Tenahi tvaṁ gahapati uttāno satta
 māse nipajjāhīti. Athakho seṭṭhī gahapati sattāhassa accayena
 jīvakaṁ komārabhaccaṁ etadavoca nāhaṁ ācariya sakkomi uttāno
 satta māse nipajjitunti. Nanu me tvaṁ gahapati paṭissuṇī
 sakkomahaṁ ācariya uttāno satta māse nipajjitunti. Saccāhaṁ
 ācariya paṭissuṇiṁ apāhaṁ marissāmi nāhaṁ sakkomi uttāno
 satta māse nipajjitunti. Ahañce taṁ gahapati na vadeyyaṁ
 ettakaṁpi tvaṁ na nipajjeyyāsi apica paṭikaccevāsi 1- mayā ñāto
 tīhi sattāhehi seṭṭhī gahapati arogo bhavissatīti uṭṭhehi gahapati
 arogosi jānāhi kiṁ me deyyadhammoti. Sabbaṁ sāpateyyañca
 te ācariya hotu ahañca te dāsoti. Alaṁ gahapati mā

  *  *  *  *  *  *
  Footnote:1 Yu. paṭigacceva.
-------------------------------------------------
[page 182]
 Me tvaṁ sabbaṁ sāpateyyaṁ adāsi mā ca me dāso rañño
 satasahassaṁ dehi mayhaṁ satasahassanti. Athakho seṭṭhī gahapati
 arogo samāno rañño satasahassaṁ adāsi jīvakassa
 komārabhaccassa satasahassaṁ.
      [133] Tena kho pana samayena bārāṇaseyyakassa seṭṭhiputtassa
 mokkhacikāya kīḷantassa antagaṇṭhābādho hoti. Tena 1- yāgupi
 pītā na sammāpariṇāmaṁ gacchati bhattaṁpi bhuttaṁ na sammāpariṇāmaṁ
 gacchati uccāropi passāvopi na paguṇo. So tena kiso
 hoti lūkho dubbaṇṇo uppaṇḍuppaṇḍukajāto dhamanisanthatagatto.
 Athakho bārāṇaseyyakassa seṭṭhissa etadahosi mayhaṁ kho puttassa
 tādiso ābādho yāgupi pītā na sammāpariṇāmaṁ gacchati
 bhattaṁpi bhuttaṁ na sammāpariṇāmaṁ gacchati uccāropi passāvopi na
 paguṇo so tena kiso lūkho dubbaṇṇo uppaṇḍuppaṇḍukajāto
 dhamanisanthatagatto yannūnāhaṁ rājagahaṁ gantvā rājānaṁ jīvakaṁ
 vejjaṁ yāceyyaṁ puttaṁ me tikicchitunti. Atha kho bārāṇaseyyako
 seṭṭhī rājagahaṁ gantvā yena rājā māgadho seniyo bimbisāro
 tenupasaṅkami upasaṅkamitvā rājānaṁ māgadhaṁ seniyaṁ bimbisāraṁ
 etadavoca mayhaṁ kho deva puttassa tādiso ābādho yāgupi
 pitā na sammāpariṇāmaṁ gacchati bhattaṁpi bhuttaṁ na sammāpariṇāmaṁ
 gacchati uccāropi passāvopi na paguṇo so tena kiso

  *  *  *  *  *  *
  Footnote:1 Ma. Yu. yena.
-------------------------------------------------
[page 183]
 Lūkho dubbaṇṇo < PTS. Vin  I , 276 >uppaṇḍuppaṇḍukajāto dhamanisanthatagatto sādhu
 devo jīvakaṁ vejjaṁ āṇāpetu puttaṁ me tikicchitunti. Athakho
 rājā māgadho seniyo bimbisāro jīvakaṁ komārabhaccaṁ āṇāpesi
 gaccha bhaṇe jīvaka bārāṇasiṁ gantvā bārāṇaseyyakaṁ seṭṭhiputtaṁ
 tikicchāhīti. Evaṁ devāti kho jīvako komārabhacco rañño
 māgadhassa seniyassa bimbisārassa paṭissuṇitvā bārāṇasiṁ gantvā
 yena bārāṇaseyyako seṭṭhiputto tenupasaṅkami upasaṅkamitvā
 bārāṇaseyyakassa seṭṭhiputtassa vikāraṁ sallakkhetvā janaṁ ussāretvā
 tirokaraṇiṁ parikkhipitvā thambhe upanibandhitvā 1- bhariyaṁ purato
 ṭhapetvā udaracchaviṁ uppāṭetvā 2- antagaṇṭhiṁ nīharitvā bhariyāya
 dassesi passa te sāmikassa ābādhaṁ iminā yāgupi pītā
 na sammāpariṇāmaṁ gacchati bhattaṁpi bhuttaṁ na sammāpariṇāmaṁ gacchati
 uccāropi passāvopi na paguṇo imināyaṁ kiso lūkho dubbaṇṇo
 uppaṇḍuppaṇḍukajāto dhamanisanthatagattoti antagaṇṭhiṁ viniveṭhetvā
 antāni paṭipavesetvā udaracchaviṁ sibbetvā ālepaṁ adāsi.
 Athakho bārāṇaseyyako seṭṭhiputto nacirasseva arogo ahosi.
 Athakho bārāṇaseyyako seṭṭhī putto me arogo ṭhitoti
 jīvakassa komārabhaccassa soḷasa sahassāni pādāsi. Athakho jīvako
 komārabhacco tāni soḷasa sahassāni ādāya punadeva rājagahaṁ

  *  *  *  *  *  *
  Footnote:1 Yu. ubbandhitvā. 2 Yu. upphāletvā.
-------------------------------------------------
[page 184]
 Paccāgacchi.
      [134] Tena kho pana samayena ujjeniyaṁ 1- rañño pajjotassa
 paṇḍurogābādho hoti. Bahū mahantā mahantā disāpāmokkhā
 vejjā āgantvā tikicchantā nāsakkhiṁsu arogaṁ kātuṁ bahuṁ
 hiraññaṁ ādāya agamaṁsu. Athakho rājā pajjoto rañño
 māgadhassa seniyassa bimbisārassa santike dūtaṁ pāhesi mayhaṁ kho
 deva 2- tādiso ābādho sādhu devo jīvakaṁ vejjaṁ āṇāpetu
 so maṁ tikicchissatīti. Athakho rājā māgadho seniyo bimbisāro
 jīvakaṁ komārabhaccaṁ āṇāpesi gaccha bhaṇe jīvaka ujjeniṁ
 gantvā rājānaṁ pajjotaṁ tikicchāhīti. Evaṁ devāti kho jīvako
 komārabhacco rañño māgadhassa seniyassa bimbisārassa paṭissuṇitvā
 ujjeniṁ gantvā yena rājā pajjoto tenupasaṅkami
 upasaṅkamitvā rañño pajjotassa vikāraṁ sallakkhetvā rājānaṁ pajjotaṁ
 etadavoca [3]- sappiṁ deva nippacissāmi taṁ devo pivissatīti.
 Alaṁ bhaṇe jīvaka yante sakkā vinā sappinā arogaṁ kātuṁ
 taṁ karohi < PTS. Vin  I , 277 >jegucchaṁ me sappi paṭikkūlanti. Athakho jīvakassa
 komārabhaccassa etadahosi imassa kho rañño tādiso ābādho
 na sakkā mayā 4- vinā sappinā arogaṁ kātuṁ yannūnāhaṁ sappiṁ

  *  *  *  *  *  *
  Footnote:1 Yu. ayaṁ pāṭho na hoti. 2 Ma. Yu. devāti pāṭhapadaṁ na dissati.
 3 Ma. sappiṁ dehi. 4 Yu. ayaṁ pāṭho na paññāyati.
-------------------------------------------------
[page 185]
 Nippaceyyaṁ kasāvavaṇṇaṁ kasāvagandhaṁ kasāvarasanti. Athakho jīvako
 komārabhacco nānābhesajjehi sappiṁ nippaci kasāvavaṇṇaṁ kasāvagandhaṁ
 kasāvarasaṁ. Athakho jīvakassa komārabhaccassa etadahosi imassa
 kho rañño sappi pītaṁ pariṇāmentaṁ uddekaṁ dassati caṇḍāyaṁ
 rājā ghātāpeyyāpi 1- maṁ yannūnāhaṁ paṭikacceva āpuccheyyanti.
 Athakho jīvako komārabhacco yena rājā pajjoto tenupasaṅkami
 upasaṅkamitvā rājānaṁ pajjotaṁ etadavoca mayaṁ kho deva vejjā
 nāma tādisena muhuttena mūlāni uddharāma bhesajjāni saṁharāma
 sādhu devo vāhanāgāresu ca dvāresu ca āṇāpetu yena vāhanena
 jīvako icchati tena vāhanena gacchatu yena dvārena icchati
 tena dvārena gacchatu yaṁ kālaṁ icchati taṁ kālaṁ gacchatu yaṁ
 kālaṁ icchati taṁ kālaṁ pavisatūti. Athakho rājā pajjoto
 vāhanāgāresu ca dvāresu ca āṇāpesi yena vāhanena jīvako
 icchati tena vāhanena gacchatu yena dvārena icchati tena
 dvārena gacchatu yaṁ kālaṁ icchati taṁ kālaṁ gacchatu yaṁ kālaṁ icchati
 taṁ kālaṁ pavisatūti. Tena kho pana samayena rañño pajjotassa
 bhaddavatikā nāma hatthinikā paññāsayojanikā hoti. Athakho jīvako
 komārabhacco rañño pajjotassa taṁ sappiṁ upanāmesi kasāvaṁ
 devo pivatūti. Athakho jīvako komārabhacco rājānaṁ pajjotaṁ
 sappiṁ pāyetvā hatthisālaṁ gantvā bhaddavatikāya hatthinikāya nagaramhā

  *  *  *  *  *  *
  Footnote:1 Ma. Yu. ghātāpeyyāsimaṁ.
-------------------------------------------------
[page 186]
 Nippati. Athakho rañño pajjotassa taṁ sappi pītaṁ pariṇāmentaṁ
 uddekaṁ adāsi. Athakho rājā pajjoto manusse etadavoca
 duṭṭhena bhaṇe jīvakena sappiṁ pāyitomhi tenahi bhaṇe jīvakaṁ
 vejjaṁ vicināthāti. Bhaddavatikāya deva hatthinikāya nagaramhā
 nippatoti 1-. Tena kho pana samayena rañño pajjotassa kāko
 nāma dāso saṭṭhiyojaniko hoti amanussena paṭicca jāto.
 Athakho rājā pajjoto kākaṁ dāsaṁ āṇāpesi gaccha bhaṇe
 kāka jīvakaṁ vejjaṁ nivattehi rājā taṁ ācariya nivattāpetīti
 ete kho bhaṇe kāka vejjā nāma bahumāyā mā cassa kiñci
 paṭiggahesīti. Athakho kāko dāso jīvakaṁ komārabhaccaṁ antarāmagge
 kosambiyaṁ sambhāvesi pātarāsaṁ < PTS. Vin  I , 278 >karontaṁ. Athakho kāko dāso
 jīvakaṁ komārabhaccaṁ etadavoca rājā taṁ ācariya nivattāpetīti.
 Āgamehi bhaṇe kāka yāva bhuñjāmi 2- handa bhaṇe kāka
 bhuñjassūti. Alaṁ ācariya raññāmhi āṇatto ete kho
 bhaṇe kāka vejjā nāma bahumāyā mā cassa kiñci paṭiggahesīti.
 Tena kho pana samayena jīvako komārabhacco nakhena bhesajjaṁ
 olumpetvā āmalakañca khādati pānīyañca pivati. Athakho jīvako
 komārabhacco kākaṁ dāsaṁ etadavoca handa bhaṇe kāka āmalakañca
 khāda pānīyañca pivassūti. Athakho kāko dāso ayaṁ kho vejjo

  *  *  *  *  *  *
  Footnote:1 Ma. Yu. nippatitoti. 2 Yu. bhuñjāma.
-------------------------------------------------
[page 187]
 Āmalakañca khādati pānīyañca pivati na arahati kiñci pāpakaṁ
 hotunti 1- upaḍḍhāmalakañca khādi pānīyañca apāyi. Tassa taṁ
 upaḍḍhāmalakaṁ khāditaṁ tattheva nicchāresi. Athakho kāko dāso
 jīvakaṁ komārabhaccaṁ etadavoca atthi me ācariya jīvitanti.
 Mā bhaṇe kāka bhāyi tvañceva arogo bhavissasi rājā ca
 caṇḍo so rājā ghātāpeyyāpi maṁ tenāhaṁ na nivattāmīti
 bhaddavatikaṁ hatthinikaṁ kākassa niyyādetvā yena rājagahaṁ tena
 pakkāmi anupubbena yena rājagahaṁ yena rājā māgadho
 seniyo bimbisāro tenupasaṅkami upasaṅkamitvā rañño māgadhassa
 seniyassa bimbisārassa etamatthaṁ ārocesi. Suṭṭhu bhaṇe jīvaka
 akāsi yaṁpi na nivatto caṇḍo so rājā ghātāpeyyāpi
 tanti. Athakho rājā pajjoto arogo samāno jīvakassa
 komārabhaccassa santike dūtaṁ pāhesi āgacchatu jīvako varaṁ
 dassāmīti. Alaṁ deva 2- adhikāraṁ me devo saratūti. Tena kho
 pana samayena rañño pajjotassa siveyyakaṁ dussayugaṁ uppannaṁ hoti
 bahunnaṁ dussānaṁ bahunnaṁ dussayugānaṁ bahunnaṁ dussayugasatānaṁ bahunnaṁ
 dussayugasahassānaṁ bahunnaṁ dussayugasatasahassānaṁ aggañca seṭṭhañca
 pāmokkhañca uttamañca pavarañca. Athakho rājā pajjoto taṁ
 siveyyakaṁ dussayugaṁ jīvakassa komārabhaccassa pāhesi. Athakho

  *  *  *  *  *  *
  Footnote:1 Po. kātunti. 2 Po. Ma. Yu. ayyo.
-------------------------------------------------
[page 188]
 Jīvakassa komārabhaccassa etadahosi idaṁ kho me siveyyakaṁ
 dussayugaṁ raññā pajjotena pahitaṁ bahunnaṁ dussānaṁ bahunnaṁ dussayugānaṁ
 bahunnaṁ dussayugasatānaṁ bahunnaṁ dussayugasahassānaṁ bahunnaṁ dussayugasatasahassānaṁ
 aggañca seṭṭhañca pāmokkhañca uttamañca pavarañca nayimaṁ
 añño koci paccārahati paribhuñjituṁ 1- aññatra tena bhagavatā arahatā
 sammāsambuddhena raññā vā māgadhena seniyena bimbisārenāti.
      [135] Tena kho pana samayena bhagavato kāyo dosābhisanno
 hoti. Athakho bhagavā āyasmantaṁ ānandaṁ āmantesi
 dosābhisanno kho ānanda tathāgatassa kāyo icchati tathāgato virecanaṁ
 pātunti. Athakho āyasmā ānando yena jīvako komārabhacco
 tenupasaṅkami upasaṅkamitvā jīvakaṁ komārabhaccaṁ etadavoca
 dosābhisanno kho āvuso jīvaka tathāgatassa kāyo icchati tathāgato
 virecanaṁ pātunti. Tenahi bhante ānanda bhagavato kāyaṁ katipāhaṁ
 sinehethāti. Athakho āyasmā ānando bhagavato kāyaṁ katipāhaṁ
 sinehetvā yena jīvako komārabhacco tenupasaṅkami upasaṅkamitvā
 jīvakaṁ komārabhaccaṁ etadavoca siniddho kho āvuso
 jīvaka tathāgatassa kāyo yassadāni kālaṁ maññasīti. Athakho
 jīvakassa komārabhaccassa etadahosi na kho me taṁ paṭirūpaṁ
 yohaṁ bhagavato oḷārikaṁ virecanaṁ dadeyyaṁ 2- yannūnāhaṁ 3- tīṇi uppalahatthāni
 nānābhesajjehi paribhāvetvā tathāgatassa upanāmeyyanti.

  *  *  *  *  *  *
  Footnote:1 Ma. Yu. ayaṁ pāṭho na dissati. 2 Ma. Yu. dadeyyanti.
 3 Ma. Yu. yannūnāhaṁ .pe. komārabhaccoti na dissati.
-------------------------------------------------
[page 189]
 Athakho jīvako komārabhacco tīṇi uppalahatthāni nānābhesajjehi
 paribhāvetvā yena bhagavā tenupasaṅkami upasaṅkamitvā ekaṁ
 uppalahatthaṁ bhagavato upanāmesi imaṁ bhante bhagavā paṭhamaṁ
 uppalahatthaṁ upasiṅghatu idaṁ bhagavantaṁ dasakkhattuṁ virecessatīti
 dutiyaṁ uppalahatthaṁ bhagavato upanāmesi imaṁ bhante bhagavā dutiyaṁ
 uppalahatthaṁ upasiṅghatu idaṁ bhagavantaṁ dasakkhattuṁ virecessatīti
 tatiyaṁ uppalahatthaṁ bhagavato upanāmesi imaṁ bhante bhagavā tatiyaṁ
 uppalahatthaṁ upasiṅghatu idaṁ bhagavantaṁ dasakkhattuṁ virecessati evaṁ
 bhagavato samatiṁsāya virecanaṁ bhavissatīti. Athakho jīvako komārabhacco
 bhagavato samatiṁsāya virecanaṁ datvā bhagavantaṁ abhivādetvā
 padakkhiṇaṁ katvā pakkāmi. Athakho jīvakassa komārabhaccassa
 bahidvārakoṭṭhakā nikkhantassa etadahosi mayā kho bhagavato
 samatiṁsāya virecanaṁ dinnaṁ dosābhisanno tathāgatassa kāyo na
 bhagavantaṁ samatiṁsakkhattuṁ virecessati ekūnatiṁsakkhattuṁ bhagavantaṁ
 virecessati apica bhagavā viritto nahāyissati nahātaṁ bhagavantaṁ
 sakiṁ virecessati evaṁ bhagavato samatiṁsāya virecanaṁ bhavissatīti.
 Atha kho bhagavā jīvakassa komārabhaccassa cetasā cetoparivitakkamaññāya
 āyasmantaṁ ānandaṁ āmantesi idhānanda jīvakassa
 komārabhaccassa bahidvārakoṭṭhakā nikkhantassa etadahosi mayā
 kho bhagavato samatiṁsāya virecanaṁ dinnaṁ dosābhisanno tathāgatassa
-------------------------------------------------
[page 190]
 Kāyo na bhagavantaṁ samatiṁsakkhattuṁ virecessati ekūnatiṁsakkhattuṁ
 bhagavantaṁ virecessati apica bhagavā viritto nahāyissati nahātaṁ
 bhagavantaṁ sakiṁ virecessati evaṁ bhagavato samatiṁsāya virecanaṁ bhavissatīti
 tenahānanda uṇhodakaṁ paṭiyādehīti 1-. < PTS. Vin  I , 280 >Evaṁ bhanteti kho āyasmā
 ānando bhagavato paṭissuṇitvā uṇhodakaṁ paṭiyādesi. Athakho
 jīvako komārabhacco yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 jīvako komārabhacco bhagavantaṁ etadavoca viritto bhante bhagavāti.
 Virittomhi jīvakāti. Idha mayhaṁ bhante bahidvārakoṭṭhakā
 nikkhantassa etadahosi mayā kho bhagavato samatiṁsāya virecanaṁ dinnaṁ
 dosābhisanno tathāgatassa kāyo na bhagavantaṁ samatiṁsakkhattuṁ
 virecessati ekūnatiṁsakkhattuṁ bhagavantaṁ virecessati apica bhagavā
 viritto nahāyissati nahātaṁ bhagavantaṁ sakiṁ virecessati evaṁ
 bhagavato samatiṁsāya virecanaṁ bhavissatīti nahāyatu bhante bhagavā
 nahāyatu sugatoti. Athakho bhagavā uṇhodakaṁ nahāyi nahātaṁ
 bhagavantaṁ sakiṁ virecesi evaṁ bhagavato samatiṁsāya virecanaṁ ahosi.
 Athakho jīvako komārabhacco bhagavantaṁ etadavoca yāva bhante
 bhagavato kāyo pakatatto hoti alaṁ yūsapiṇḍakenāti. Athakho
 bhagavato kāyo nacirasseva pakatatto ahosi. Athakho jīvako
 komārabhacco taṁ siveyyakaṁ dussayugaṁ ādāya yena bhagavā

  *  *  *  *  *  *
  Footnote:1 Ma. Yu. paṭiyādethāti.
-------------------------------------------------
[page 191]
 Tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinno kho jīvako komārabhacco bhagavantaṁ etadavoca
 ekāhaṁ bhante bhagavantaṁ varaṁ yācāmīti. Atikkantavarā kho jīvaka
 tathāgatāti. Yañca bhante kappati yañca anavajjanti. Vadehi
 jīvakāti. Bhagavā bhante paṁsukūliko bhikkhusaṅgho ca idaṁ me
 bhante siveyyakaṁ dussayugaṁ raññā pajjotena pahitaṁ bahunnaṁ dussānaṁ
 bahunnaṁ dussayugānaṁ bahunnaṁ dussayugasatānaṁ bahunnaṁ dussayugasahassānaṁ
 bahunnaṁ dussayugasatasahassānaṁ aggañca seṭṭhañca pāmokkhañca
 uttamañca pavarañca paṭiggaṇhātu me bhante bhagavā siveyyakaṁ
 dussayugaṁ bhikkhusaṅghassa ca gahapaticīvaraṁ anujānātūti. Paṭiggahesi
 bhagavā siveyyakaṁ dussayugaṁ. Athakho bhagavā jīvakaṁ komārabhaccaṁ
 dhammiyā kathāya sandassesi samādapesi samuttejesi sampahaṁsesi.
 Athakho jīvako komārabhacco bhagavatā dhammiyā kathāya sandassito
 samādapito samuttejito sampahaṁsito uṭṭhāyāsanā bhagavantaṁ
 abhivādetvā padakkhiṇaṁ katvā pakkāmi. Athakho bhagavā etasmiṁ
 nidāne etasmiṁ pakaraṇe dhammiṁ kathaṁ katvā bhikkhū āmantesi
 anujānāmi bhikkhave gahapaticīvaraṁ yo icchati paṁsukūliko hotu
 yo icchati gahapaticīvaraṁ sādiyatu itarītarena cāhaṁ 1- bhikkhave
 santuṭṭhiṁ vaṇṇemīti.
      [136] Assosuṁ kho rājagahe manussā bhagavatā kira bhikkhūnaṁ

  *  *  *  *  *  *
  Footnote:1 Po. Ma. Yu. itaritarena pāhaṁ.
-------------------------------------------------
[page 192]
 Gahapati varaṁ anuññātanti. Te ca manussā haṭṭhā ahesuṁ udaggā
 idāni kho mayaṁ dānāni dassāma puññāni karissāma yato
 bhagavatā bhikkhūnaṁ gahapaticīvaraṁ anuññātanti. Ekāheneva rājagahe
 bahūni cīvarasahassāni uppajjiṁsu. Assosuṁ kho jānapadā manussā
 bhagavatā kira bhikkhūnaṁ gahapaticīvaraṁ anuññātanti. Te ca manussā
 haṭṭhā ahesuṁ udaggā idāni kho mayaṁ dānāni dassāma puññāni
 karissāma yato bhagavatā bhikkhūnaṁ gahapaticīvaraṁ anuññātanti.
 Ekāheneva janapadepi bahūni cīvarasahassāni uppajjiṁsu.
      [137] Tena kho pana samayena saṅghassa pāvāro uppanno
 hoti. Bhagavato etamatthaṁ ārocesuṁ. Anujānāmi bhikkhave
 pāvāranti. Koseyyapāvāro uppanno hoti. Anujānāmi
 bhikkhave koseyyapāvāranti. Kojavaṁ uppannaṁ hoti. Anujānāmi
 bhikkhave kojavanti.
                   Paṭhamabhāṇavāraṁ niṭṭhitaṁ 1-.
      [138] Tena kho pana samayena kāsīrājā jīvakassa komārabhaccassa
 aḍḍhakāsiyaṁ 2- kambalaṁ pāhesi upaḍḍhakāsīnaṁ upamānaṁ 3-.
 Athakho jīvako komārabhacco taṁ aḍḍhakāsiyaṁ kambalaṁ ādāya
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho jīvako komārabhacco

  *  *  *  *  *  *
  Footnote:1 Ma. paṭhamabhāṇavāro niṭṭhito. 2 Ma. Yu. aḍḍhakāsikaṁ. 3 Ma. Yu. khamamānaṁ.
-------------------------------------------------
[page 193]
 Bhagavantaṁ etadavoca ayaṁ me bhante aḍḍhakāsiyo kambalo
 kāsiraññā pahito upaḍḍhakāsīnaṁ upamāno 1- paṭiggaṇhātu me
 bhante bhagavā kambalaṁ yaṁ mama assa dīgharattaṁ hitāya sukhāyāti.
 Paṭiggahesi bhagavā kambalaṁ. Athakho bhagavā jīvakaṁ komārabhaccaṁ
 dhammiyā kathāya sandassesi samādapesi samuttejesi sampahaṁsesi.
 Athakho jīvako komārabhacco bhagavatā dhammiyā kathāya sandassito
 samādapito samuttejito sampahaṁsito uṭṭhāyāsanā bhagavantaṁ abhivādetvā
 padakkhiṇaṁ katvā pakkāmi. Athakho bhagavā etasmiṁ nidāne
 etasmiṁ pakaraṇe 2- dhammiṁ kathaṁ katvā bhikkhū āmantesi anujānāmi
 bhikkhave kambalanti.
      [139] Tena kho pana samayena saṅghassa uccāvacāni cīvarāni
 uppajjanti 3-. Athakho bhikkhūnaṁ etadahosi kiṁ nu kho bhagavatā cīvaraṁ
 anuññātaṁ kiṁ ananuññātanti. Bhagavato etamatthaṁ ārocesuṁ.
 Anujānāmi bhikkhave cha cīvarāni khomaṁ kappāsikaṁ koseyyaṁ kambalaṁ
 sāṇaṁ bhaṅganti. Tena kho pana samayena ye te bhikkhū gahapaticīvaraṁ
 sādiyanti te kukkuccāyantā paṁsukūlaṁ na sādiyanti ekaṁyeva
 bhagavatā cīvaraṁ anuññātaṁ na dveti. Bhagavato etamatthaṁ
 ārocesuṁ. Anujānāmi bhikkhave gahapaticīvaraṁ sādiyantena paṁsukūlaṁpi
 sādituṁ 4- tadubhayena cāhaṁ 5- bhikkhave santuṭṭhiṁ vaṇṇemīti.
      [140] Tena kho pana samayena sambahulā bhikkhū kosalesu

  *  *  *  *  *  *
  Footnote:1 Po. Ma. Yu. gamamāno. 2 Yu. etasmiṁ pakaraṇeti pāṭhadvayaṁ natthi. 3 Ma.
 uppannāni honti. 4 Ma. sādiyituṁ. 5 Po. Ma. Yu. pāhaṁ.
-------------------------------------------------
[page 194]
 Janapadesu addhānamaggapaṭipannā honti. Ekacce bhikkhū susānaṁ
 okkamiṁsu paṁsukūlāya ekacce bhikkhū nāgamesuṁ. Ye te bhikkhū
 susānaṁ okkamiṁsu paṁsukūlāya te paṁsukūlāni labhiṁsu. Ye te bhikkhū
 nāgamesuṁ te evamāhaṁsu amhākaṁpi āvuso bhāgaṁ dethāti.
 Te evamāhaṁsu na mayaṁ āvuso tumhākaṁ bhāgaṁ dassāma kissa
 tumhe nāgamitthāti. Bhagavato etamatthaṁ ārocesuṁ. Anujānāmi
 bhikkhave nāgamentānaṁ nākāmā bhāgaṁ dātunti. Tena kho pana
 samayena sambahulā bhikkhū kosalesu janapadesu addhānamaggapaṭipannā
 honti. Ekacce bhikkhū susānaṁ okkamiṁsu paṁsukūlāya ekacce
 bhikkhū āgamesuṁ. Ye te bhikkhū susānaṁ okkamiṁsu paṁsukūlāya
 te paṁsukūlāni labhiṁsu. Ye te bhikkhū āgamesuṁ te evamāhaṁsu
 amhākaṁpi āvuso bhāgaṁ dethāti. Te evamāhaṁsu
 na mayaṁ āvuso tumhākaṁ bhāgaṁ dassāma kissa tumhe na
 okkamitthāti. Bhagavato etamatthaṁ ārocesuṁ. Anujānāmi
 bhikkhave āgamentānaṁ akāmā bhāgaṁ dātunti. Tena kho pana
 samayena sambahulā bhikkhū kosalesu janapadesu addhānamaggapaṭipannā
 honti. Ekacce bhikkhū paṭhamaṁ susānaṁ okkamiṁsu paṁsukūlāya
 ekacce bhikkhū pacchā okkamiṁsu. Ye te bhikkhū paṭhamaṁ susānaṁ
 okkamiṁsu paṁsukūlāya te paṁsukūlāni labhiṁsu. Ye te bhikkhū
 pacchā okkamiṁsu te na labhiṁsu. Te evamāhaṁsu amhākaṁpi
-------------------------------------------------
[page 195]
 Āvuso bhāgaṁ dethāti. Te evamāhaṁsu na mayaṁ āvuso tumhākaṁ
 bhāgaṁ dassāma kissa tumhe pacchā okkamitthāti. Bhagavato
 etamatthaṁ ārocesuṁ. Anujānāmi bhikkhave pacchā okkamantānaṁ 1-
 nākāmā bhāgaṁ dātunti. Tena kho pana samayena sambahulā
 bhikkhū kosalesu janapadesu addhānamaggapaṭipannā honti. Te
 sadisā susānaṁ okkamiṁsu paṁsukūlāya. < PTS. Vin  I , 283 >Ekacce bhikkhū paṁsukūlāni
 labhiṁsu ekacce bhikkhū na labhiṁsu. Ye te bhikkhū na labhiṁsu
 te evamāhaṁsu amhākaṁpi āvuso bhāgaṁ dethāti. Te evamāhaṁsu
 na mayaṁ āvuso tumhākaṁ bhāgaṁ dassāma kissa tumhe na labhitthāti.
 Bhagavato etamatthaṁ ārocesuṁ. Anujānāmi bhikkhave sadisānaṁ
 okkamantānaṁ akāmā bhāgaṁ dātunti. Tena kho pana samayena
 sambahulā bhikkhū kosalesu janapadesu addhānamaggapaṭipannā honti.
 Te katikaṁ katvā susānaṁ okkamiṁsu paṁsukūlāya. Ekacce bhikkhū
 paṁsukūlāni labhiṁsu ekacce bhikkhū na labhiṁsu. Ye te bhikkhū na labhiṁsu
 te evamāhaṁsu amhākaṁpi āvuso bhāgaṁ dethāti. Te evamāhaṁsu
 na mayaṁ āvuso tumhākaṁ bhāgaṁ dassāma kissa tumhe na labhitthāti.
 Bhagavato etamatthaṁ ārocesuṁ. Anujānāmi bhikkhave katikaṁ katvā
 okkamantānaṁ akāmā bhāgaṁ dātunti.
      [141] Tena kho pana samayena manussā cīvaraṁ ādāya ārāmaṁ
 āgacchanti. Te paṭiggāhakaṁ alabhamānā paṭiharanti. Cīvaraṁ

  *  *  *  *  *  *
  Footnote:1 Ma. Yu. okkantānaṁ.
-------------------------------------------------
[page 196]
 Parittaṁ uppajjati. Bhagavato etamatthaṁ ārocesuṁ. Anujānāmi
 bhikkhave pañcahaṅgehi samannāgataṁ bhikkhuṁ cīvarapaṭiggāhakaṁ sammannituṁ yo
 na chandāgatiṁ gaccheyya na dosāgatiṁ gaccheyya na mohāgatiṁ gaccheyya
 na bhayāgatiṁ gaccheyya gahitāgahitañca jāneyya. Evañca pana bhikkhave
 sammannitabbo. Paṭhamaṁ bhikkhu yācitabbo yācitvā byattena
 bhikkhunā paṭibalena saṅgho ñāpetabbo suṇātu me bhante saṅgho
 yadi saṅghassa pattakallaṁ saṅgho itthannāmaṁ bhikkhuṁ cīvarapaṭiggāhakaṁ
 sammanneyya. Esā ñatti. Suṇātu me bhante saṅgho saṅgho
 itthannāmaṁ bhikkhuṁ cīvarapaṭiggāhakaṁ sammannati. Yassāyasmato
 khamati itthannāmassa bhikkhuno cīvarapaṭiggāhakassa sammati 1- so
 tuṇhassa yassa nakkhamati so bhāseyya. Sammato saṅghena
 itthannāmo bhikkhu cīvarapaṭiggāhako. Khamati saṅghassa tasmā
 tuṇhī. Evametaṁ dhārayāmīti.
      [142] Tena kho pana samayena cīvarapaṭiggāhakā bhikkhū cīvaraṁ
 paṭiggahetvā tattheva ujjhitvā pakkamanti. < PTS. Vin  I , 284 >Cīvaraṁ nassati.
 Bhagavato etamatthaṁ ārocesuṁ. Anujānāmi bhikkhave pañcahaṅgehi
 samannāgataṁ bhikkhuṁ cīvaranidāhakaṁ 2- sammannituṁ yo na chandāgatiṁ
 gaccheyya na dosāgatiṁ gaccheyya na mohāgatiṁ gaccheyya na
 bhayāgatiṁ gaccheyya nidahitānidahitañca 3- jāneyya. Evañca pana
 bhikkhave sammannitabbo. Paṭhamaṁ bhikkhu yācitabbo yācitvā

  *  *  *  *  *  *
  Footnote:1 Ma. Yu. sammuti. 2 Po. Ma. cīvaranidahakaṁ. 3 Ma. Yu. nihitānihitañca.
-------------------------------------------------
[page 197]
 Byattena bhikkhunā paṭibalena saṅgho ñāpetabbo suṇātu me
 bhante saṅgho yadi saṅghassa pattakallaṁ saṅgho itthannāmaṁ
 bhikkhuṁ cīvaranidāhakaṁ sammanneyya. Esā ñatti. Suṇātu me
 bhante saṅgho saṅgho itthannāmaṁ bhikkhuṁ cīvaranidāhakaṁ sammannati.
 Yassāyasmato khamati itthannāmassa bhikkhuno cīvaranidāhakassa sammati
 so tuṇhassa yassa nakkhamati so bhāseyya. Sammato
 saṅghena itthannāmo bhikkhu cīvaranidāhako. Khamati saṅghassa
 tasmā tuṇhī. Evametaṁ dhārayāmīti.
      [143] Tena kho pana samayena cīvaranidāhakā bhikkhū 1- maṇḍapepi
 rukkhamūlepi nimbakosepi ajjhokāsepi 2- cīvaraṁ nidahanti 3-. Undurehipi 4-
 upacikāhipi khajjanti. Bhagavato etamatthaṁ ārocesuṁ. Anujānāmi
 bhikkhave bhaṇḍāgāraṁ sammannituṁ yaṁ saṅgho ākaṅkhati vihāraṁ vā
 aḍḍhayogaṁ vā pāsādaṁ vā hammiyaṁ vā guhaṁ vā. Evañca
 pana bhikkhave sammannitabbo. Byattena bhikkhunā paṭibalena saṅgho
 ñāpetabbo suṇātu me bhante saṅgho yadi saṅghassa pattakallaṁ
 saṅgho itthannāmaṁ vihāraṁ bhaṇḍāgāraṁ sammanneyya. Esā ñatti.
 Suṇātu me bhante saṅgho saṅgho itthannāmaṁ vihāraṁ bhaṇḍāgāraṁ
 sammannati. Yassāyasmato khamati itthannāmassa vihārassa
 bhaṇḍāgārassa sammati so tuṇhassa yassa nakkhamati so bhāseyya.
 Sammato saṅghena itthannāmo vihāro bhaṇḍāgāraṁ. Khamati

  *  *  *  *  *  *
  Footnote:1 Ma. cīvaranidahako bhikkhu. 2 Po. Ma. Yu. ayaṁ pāṭho na disasati. 3 Ma. nidahati.
 4 Ma. undūrehipi.
-------------------------------------------------
[page 198]
 Saṅghassa tasmā tuṇhī. Evametaṁ dhārayāmīti.
      [144] Tena kho pana samayena saṅghassa bhaṇḍāgāre cīvaraṁ
 aguttaṁ hoti. Bhagavato etamatthaṁ ārocesuṁ. Anujānāmi
 bhikkhave pañcahaṅgehi samannāgataṁ bhikkhuṁ bhaṇḍāgārikaṁ sammannituṁ
 yo na chandāgatiṁ gaccheyya na dosāgatiṁ gaccheyya na mohāgatiṁ
 gaccheyya na bhayāgatiṁ gaccheyya guttāguttañca jāneyya.
 Evañca pana bhikkhave sammannitabbo. Paṭhamaṁ bhikkhu yācitabbo
 yācitvā byattena bhikkhunā paṭibalena saṅgho ñāpetabbo suṇātu
 me bhante saṅgho yadi saṅghassa pattakallaṁ saṅgho itthannāmaṁ
 bhikkhuṁ bhaṇḍāgārikaṁ sammanneyya. Esā ñatti. Suṇātu me
 bhante saṅgho saṅgho itthannāmaṁ bhikkhuṁ bhaṇḍāgārikaṁ sammannati.
 Yassāyasmato khamati itthannāmassa bhikkhuno bhaṇḍāgārikassa sammati
 so tuṇhassa yassa < PTS. Vin  I , 285 >nakkhamati so bhāseyya. Sammato saṅghena
 itthannāmo bhikkhu bhaṇḍāgāriko. Khamati saṅghassa tasmā
 tuṇhī. Evametaṁ dhārayāmīti.
      [145] Tena kho pana samayena chabbaggiyā bhikkhū bhaṇḍāgārikaṁ
 vuṭṭhāpenti. Bhagavato etamatthaṁ ārocesuṁ. Na bhikkhave
 bhaṇḍāgāriko vuṭṭhāpetabbo yo vuṭṭhāpeyya āpatti dukkaṭassāti.
      [146] Tena kho pana samayena saṅghassa bhaṇḍāgāre cīvaraṁ
 ussannaṁ hoti. Bhagavato etamatthaṁ ārocesuṁ. Anujānāmi
-------------------------------------------------
[page 199]
 Bhikkhave sammukhībhūtena saṅghena bhājetunti. Tena kho pana samayena
 sabbo 1- saṅgho cīvaraṁ bhājento kolāhalaṁ akāsi. Bhagavato
 etamatthaṁ ārocesuṁ. Anujānāmi bhikkhave pañcahaṅgehi samannāgataṁ
 bhikkhuṁ cīvarabhājakaṁ sammannituṁ yo na chandāgatiṁ gaccheyya na
 dosāgatiṁ gaccheyya na mohāgatiṁ gaccheyya na bhayāgatiṁ gaccheyya
 bhājitābhājitañca jāneyya. Evañca pana bhikkhave sammannitabbo.
 Paṭhamaṁ bhikkhu yācitabbo yācitvā byattena bhikkhunā paṭibalena
 saṅgho ñāpetabbo suṇātu me bhante saṅgho yadi saṅghassa
 pattakallaṁ saṅgho itthannāmaṁ bhikkhuṁ cīvarabhājakaṁ sammanneyya.
 Esā ñatti. Suṇātu me bhante saṅgho saṅgho itthannāmaṁ
 bhikkhuṁ cīvarabhājakaṁ sammannati. Yassāyasmato khamati itthannāmassa
 bhikkhuno cīvarabhājakassa sammati so tuṇhassa yassa nakkhamati
 so bhāseyya. Sammato saṅghena itthannāmo bhikkhu cīvarabhājako.
 Khamati saṅghassa tasmā tuṇhī. Evametaṁ dhārayāmīti. Athakho
 cīvarabhājakānaṁ bhikkhūnaṁ etadahosi kathaṁ nu kho cīvaraṁ bhājetabbanti.
 Bhagavato etamatthaṁ ārocesuṁ. Anujānāmi bhikkhave paṭhamaṁ uccinitvā
 tulayitvā vaṇṇāvaṇṇaṁ katvā bhikkhū gaṇetvā vaggaṁ bandhitvā
 cīvarapaṭivisaṁ ṭhapetunti. Athakho cīvarabhājakānaṁ bhikkhūnaṁ etadahosi
 kathaṁ nu kho sāmaṇerānaṁ cīvarapaṭiviso dātabboti. Bhagavato
 etamatthaṁ ārocesuṁ. Anujānāmi bhikkhave sāmaṇerānaṁ upaḍḍhapaṭivisaṁ

  *  *  *  *  *  *
  Footnote:1 Ma. ayaṁ pāṭho na dissati.
-------------------------------------------------
[page 200]
 Dātunti. Tena kho pana samayena aññataro bhikkhu
 sakena bhāgena uttaritukāmo hoti. Bhagavato etamatthaṁ ārocesuṁ.
 Anujānāmi bhikkhave uttarantassa sakaṁ bhāgaṁ dātunti. Tena kho
 pana samayena aññataro bhikkhu atirekabhāgena uttaritukāmo hoti.
 Bhagavato etamatthaṁ ārocesuṁ. Anujānāmi bhikkhave anukkhepe
 dinne atirekabhāgaṁ dātunti. Athakho cīvarabhājakānaṁ bhikkhūnaṁ
 etadahosi kathaṁ nu kho cīvarapaṭiviso dātabbo āgatapaṭipāṭiyā
 nu kho udāhu yathāvuḍḍhanti. Bhagavato etamatthaṁ ārocesuṁ.
 Anujānāmi bhikkhave vikalake tosetvā kusapātaṁ kātunti.
      [147] Tena kho pana samayena bhikkhū chakaṇenapi paṇḍumattikāyapi
 cīvaraṁ rajenti 1-. Cīvaraṁ dubbaṇṇaṁ hoti. Bhagavato etamatthaṁ
 ārocesuṁ. Anujānāmi bhikkhave cha rajanāni mūlarajanaṁ khandharajanaṁ
 tacarajanaṁ pattarajanaṁ puppharajanaṁ phalarajananti. Tena kho pana samayena
 bhikkhū sītūdakāya 2- cīvaraṁ rajenti. Cīvaraṁ duggandhaṁ hoti. Bhagavato
 etamatthaṁ ārocesuṁ. Anujānāmi bhikkhave rajanaṁ pacituṁ cūḷarajanakumbhinti 3-.
 Rajanaṁ uttariyati. Bhagavato etamatthaṁ ārocesuṁ.
 Anujānāmi bhikkhave uttarāḷuvaṁ 4- bandhitunti. Tena kho pana samayena
 bhikkhū na jānanti rajanaṁ pakkaṁ vā apakkaṁ vā. Bhagavato etamatthaṁ
 ārocesuṁ. Anujānāmi bhikkhave udake vā nakhapiṭṭhikāya vā

  *  *  *  *  *  *
  Footnote:1 Ma. Yu. rajanti. 2 Sī. sītundakāya. Ma. sītudakāya. Yu. situnnakāya.
 3 Po. Yu. culla-. Ma. cullaṁ. 4 Ma. Yu. uttarāḷumpaṁ.
-------------------------------------------------
[page 201]
 Thevakaṁ dātunti. Tena kho pana samayena bhikkhū rajanaṁ oropentā
 kumbhiṁ āvaṭṭanti 1- kumbhī bhijjati. Bhagavato etamatthaṁ ārocesuṁ.
 Anujānāmi bhikkhave rajanuḷuṅkaṁ daṇḍakathālikanti 2-. Tena kho pana
 samayena bhikkhūnaṁ rajanabhājanaṁ na saṁvijjati. Bhagavato etamatthaṁ
 ārocesuṁ. Anujānāmi bhikkhave rajanakolambaṁ rajanaghaṭanti.
 Tena kho pana samayena bhikkhū pātiyāpi pattepi cīvaraṁ maddanti.
 Cīvaraṁ paribhijjati. Bhagavato etamatthaṁ ārocesuṁ. Anujānāmi
 bhikkhave rajanadoṇikanti. Tena kho pana samayena bhikkhū chamāyaṁ
 cīvaraṁ pattharanti cīvaraṁ paṁsukitaṁ hoti. Bhagavato etamatthaṁ
 ārocesuṁ. Anujānāmi bhikkhave tiṇasanthārakanti. Tiṇasanthārako
 upacikāhi khajjati. Bhagavato etamatthaṁ ārocesuṁ. Anujānāmi
 bhikkhave cīvaravaṁsaṁ cīvararajjunti. Majjhena laggenti rajanaṁ ubhato
 galati. Bhagavato etamatthaṁ ārocesuṁ. Anujānāmi bhikkhave
 kaṇṇe bandhitunti. Kaṇṇo jīrati. Bhagavato etamatthaṁ ārocesuṁ.
 Anujānāmi bhikkhave kaṇṇasuttakanti. Rajanaṁ ekato galati.
 Bhagavato etamatthaṁ ārocesuṁ. Anujānāmi bhikkhave samparivattakaṁ
 samparivattakaṁ rajetuṁ na ca acchinne theve pakkamitunti. Tena
 kho pana samayena cīvaraṁ patthinnaṁ hoti. Bhagavato etamatthaṁ
 ārocesuṁ. Anujānāmi bhikkhave udake osādetunti 3-. Tena
 kho pana samayena cīvaraṁ pharusaṁ hoti. Bhagavato etamatthaṁ ārocesuṁ.

  *  *  *  *  *  *
  Footnote:1 Po. Yu. āvajjanti. Sī. āviñjanti. Ma. āvicchanti. 2 Ma. thālakanti.
 3 Ma. Yu. osāretunti.
-------------------------------------------------
[page 202]
 Anujānāmi < PTS. Vin  I , 287 >bhikkhave pāṇinā ākoṭetunti.
      [148] Tena kho pana samayena chabbaggiyā 1- bhikkhū acchinnakāni
 cīvarāni 2- dhārenti dantakasāvāni 3- dhārenti. Manussā ujjhāyanti
 khīyanti vipācenti 4-. Bhikkhū 5- bhagavato etamatthaṁ ārocesuṁ. Na
 bhikkhave acchinnakāni cīvarāni dhāretabbāni yo dhāreyya āpatti
 dukkaṭassāti.
      [149] Athakho bhagavā rājagahe yathābhirantaṁ viharitvā yena
 dakkhiṇāgiri tena cārikaṁ pakkāmi. Addasā 6- kho bhagavā māgadhakkhettaṁ 7-
 accibaddhaṁ pālibaddhaṁ mariyādabaddhaṁ siṅghāṭakabaddhaṁ 8- disvāna āyasmantaṁ
 ānandaṁ āmantesi passasi no tvaṁ ānanda māgadhakkhettaṁ accibaddhaṁ
 pālibaddhaṁ mariyādabaddhaṁ siṅghāṭakabaddhanti. Evaṁ bhanteti.
 Ussahasi tvaṁ ānanda bhikkhūnaṁ evarūpāni cīvarāni saṁvidahitunti.
 Ussahāmi bhagavāti. Athakho bhagavā dakkhiṇāgirismiṁ yathābhirantaṁ
 viharitvā punadeva rājagahaṁ pacchāgacchi. Athakho āyasmā ānando
 sambahulānaṁ bhikkhūnaṁ cīvarāni saṁvidahitvā yena bhagavā tenupasaṅkami
 upasaṅkamitvā bhagavantaṁ etadavoca passatu me bhante bhagavā
 cīvarāni saṁvidahitānīti. Athakho bhagavā etasmiṁ nidāne etasmiṁ

  *  *  *  *  *  *
  Footnote:1 Ma. Yu. ayaṁ pāṭho na dissati. 2 Yu. ayaṁ pāṭho na dissati. 3 Ma. Yu.
 dantakāsāvāni. 4 Ma. ito paraṁ seyyathāpi nāma gihī kāmabhoginoti dissati.
 5 tatthāyaṁ pāṭho na hoti. 6 Yu. addasa. 7 Ma. Yu. magadhakhettaṁ.
 8. Yu. accibandhaṁ pālibandhaṁ mariyādabandhaṁ siṅghāṭakabandhaṁ. Po. Ma. acchibandhaṁ.
-------------------------------------------------
[page 203]
 Pakaraṇe dhammiṁ kathaṁ katvā bhikkhū āmantesi paṇḍito bhikkhave
 ānando mahāpañño bhikkhave ānando yatra hi nāma mayā
 saṅkhittena bhāsitassa vitthārena atthaṁ ājānissati kusimpi nāma
 karissati aḍḍhakusimpi nāma karissati maṇḍalampi nāma karissati
 aḍḍhamaṇḍalampi nāma karissati vivaṭṭampi nāma karissati anuvivaṭṭampi
 nāma karissati gīveyyakampi nāma karissati jaṅgheyyakampi
 nāma karissati bāhantampi nāma karissati chinnakañca 1- bhavissati
 satthalūkhaṁ samaṇasāruppaṁ paccatthikānañca anabhijjhitaṁ anujānāmi
 bhikkhave chinnakaṁ saṅghāṭiṁ chinnakaṁ uttarāsaṅgaṁ chinnakaṁ antaravāsakanti.
      [150] Athakho bhagavā rājagahe yathābhirantaṁ viharitvā yena
 vesālī tena cārikaṁ pakkāmi. Addasā kho bhagavā 2- antarā ca
 rājagahaṁ antarā ca vesāliṁ addhānamaggapaṭipanno sambahule bhikkhū
 cīvarehi ubbhaṇḍīkate 3- sīsepi cīvarabhisiṁ karitvā khandhepi cīvarabhisiṁ
 karitvā kaṭiyāpi cīvarabhisiṁ karitvā āgacchante disvāna bhagavato
 etadahosi atilahuṁ kho ime moghapurisā cīvare bāhullāya
 āvaṭṭā yannūnāhaṁ bhikkhūnaṁ cīvare sīmaṁ bandheyya mariyādaṁ
 ṭhapeyyanti. Athakho bhagavā anupubbena cārikaṁ caramāno yena vesālī
 tadavasari. Tatra sudaṁ bhagavā vesāliyaṁ viharati gotamake cetiye.
 Tena kho pana samayena bhagavā sītāsu hemantikāsu rattīsu
 antaraṭṭhakāsu himapātasamaye rattiṁ ajjhokāse ekacīvaro nisīdi na

  *  *  *  *  *  *
  Footnote:1 Po. Ma. chinnakaṁ. 2 Ma. addasa bhagavā. 3 Ma. Yu. ubbhaṇḍikate.
-------------------------------------------------
[page 204]
 Bhagavantaṁ sītaṁ ahosi 1- nikkhante paṭhame yāme sītaṁ bhagavantaṁ
 ahosi dutiyaṁ bhagavā cīvaraṁ pārupi na bhagavantaṁ sītaṁ ahosi
 nikkhante majjhime yāme sītaṁ bhagavantaṁ ahosi tatiyaṁ bhagavā
 cīvaraṁ pārupi na bhagavantaṁ sītaṁ ahosi nikkhante pacchime yāme
 uddhate 2- aruṇe nandimukhiyā rattiyā sītaṁ bhagavantaṁ ahosi catutthaṁ
 bhagavā cīvaraṁ pārupi na bhagavantaṁ sītaṁ ahosi. Athakho bhagavato
 etadahosi yepi kho te kulaputtā imasmiṁ dhammavinaye sītālukā
 sītabhīrukā tepi sakkonti ticīvarena yāpetuṁ yannūnāhaṁ bhikkhūnaṁ
 cīvare sīmaṁ bandheyyaṁ mariyādaṁ ṭhapeyyaṁ ticīvaraṁ anujāneyyanti.
 Athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
 bhikkhū āmantesi idhāhaṁ bhikkhave antarā ca rājagahaṁ antarā
 ca vesāliṁ addhānamaggapaṭipanno addasaṁ sambahule bhikkhū cīvarehi
 ubbhaṇḍīkate sīsepi cīvarabhisiṁ karitvā khandhepi cīvarabhisiṁ karitvā
 kaṭiyāpi cīvarabhisiṁ karitvā āgacchante disvāna me etadahosi
 atilahuṁ kho ime moghapurisā cīvare bāhullāya āvaṭṭā yannūnāhaṁ
 bhikkhūnaṁ cīvare sīmaṁ bandheyyaṁ mariyādaṁ ṭhapeyyanti. Idhāhaṁ bhikkhave
 sītāsu hemantikāsu rattīsu antaraṭṭhakāsu himapātasamaye rattiṁ
 ajjhokāse ekacīvaro nisīdiṁ na maṁ sītaṁ ahosi nikkhante
 paṭhame yāme sītaṁ maṁ ahosi dutiyāhaṁ cīvaraṁ pārupiṁ na maṁ

  *  *  *  *  *  *
  Footnote:1 na bhagavantaṁ sītaṁ ahosīti bhagavato sītaṁ nāhosīti aṭṭhakathā. 2 Po. Ma. uddassate.
-------------------------------------------------
[page 205]
 Sītaṁ ahosi nikkhante majjhime yāme sītaṁ maṁ ahosi tatiyāhaṁ
 cīvaraṁ pārupiṁ na maṁ sītaṁ ahosi nikkhante pacchime yāme
 uddhate aruṇe nandimukhiyā rattiyā sītaṁ maṁ ahosi catutthāhaṁ cīvaraṁ
 pārupiṁ na maṁ sītaṁ ahosi tassa mayhaṁ bhikkhave etadahosi
 yepi kho te kulaputtā imasmiṁ dhammavinaye sītālukā sītabhīrukā
 tepi sakkonti ticīvarena < PTS. Vin  I , 289 >yāpetuṁ yannūnāhaṁ bhikkhūnaṁ cīvare sīmaṁ
 bandheyyaṁ mariyādaṁ ṭhapeyyaṁ ticīvaraṁ anujāneyyanti anujānāmi
 bhikkhave ticīvaraṁ dviguṇaṁ 1- saṅghāṭiṁ ekacciyaṁ uttarāsaṅgaṁ ekacciyaṁ
 antaravāsakanti.
      [151] Tena kho pana samayena chabbaggiyā bhikkhū bhagavatā
 ticīvaraṁ anuññātanti aññeneva ticīvarena gāmaṁ pavisanti aññeneva 2-
 ticīvarena ārāme acchanti aññeneva 2- ticīvarena nahānaṁ
 otaranti. Ye te bhikkhū appicchā .pe. Te ujjhāyanti
 khīyanti vipācenti kathaṁ hi nāma chabbaggiyā bhikkhū atirekacīvaraṁ
 dhāressantīti. Athakho te bhikkhū bhagavato etamatthaṁ ārocesuṁ.
 Athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
 bhikkhū āmantesi na bhikkhave atirekacīvaraṁ dhāretabbaṁ yo dhāreyya
 yathādhammo kāretabboti. Tena kho pana samayena āyasmato
 ānandassa atirekacīvaraṁ uppannaṁ hoti. Āyasmā ca ānando
 taṁ cīvaraṁ āyasmato sārīputtassa dātukāmo hoti. Āyasmā

  *  *  *  *  *  *
  Footnote:1 Po. Ma. Yu. diguṇaṁ. 2 Ma. Yu. aññena.
-------------------------------------------------
[page 206]
 Ca sārīputto sākete viharati. Athakho āyasmato ānandassa
 etadahosi bhagavatā [1]- paññattaṁ na atirekacīvaraṁ dhāretabbanti
 idañca me atirekacīvaraṁ uppannaṁ ahañcimaṁ cīvaraṁ āyasmato
 sārīputtassa dātukāmo āyasmā ca sārīputto sākete viharati
 kathaṁ nu kho mayā paṭipajjitabbanti. Athakho āyasmā ānando
 bhagavato etamatthaṁ ārocesi. Kīvaciraṁ panānanda sārīputto
 āgacchissatīti. Navamaṁ vā bhagavā divasaṁ dasamaṁ vāti. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi anujānāmi bhikkhave dasāhaparamaṁ atirekacīvaraṁ
 dhāretunti. Tena kho pana samayena bhikkhūnaṁ atirekacīvaraṁ uppannaṁ
 hoti 2-. Athakho bhikkhūnaṁ etadahosi kathaṁ nu kho amhehi 3-
 atirekacīvare paṭipajjitabbanti. Bhagavato etamatthaṁ ārocesuṁ.
 Anujānāmi bhikkhave atirekacīvaraṁ vikappetunti.
      [152] Athakho bhagavā vesāliyaṁ yathābhirantaṁ viharitvā yena
 bārāṇasī tena cārikaṁ pakkāmi anupubbena cārikaṁ caramāno
 yena bārāṇasī tadavasari. Tatra sudaṁ bhagavā bārāṇasiyaṁ viharati
 isipatane migadāye. Tena kho pana samayena aññatarassa bhikkhuno
 antaravāsako chiddo hoti. Athakho tassa bhikkhuno etadahosi
 bhagavatā ticīvaraṁ anuññātaṁ dviguṇā saṅghāṭi ekacciyo

  *  *  *  *  *  *
  Footnote:1 < PTS. Vin  I , 290 >Ma. sikkhāpadaṁ. 2 Yu. atirekacīvaraṁ uppajjati. 3 Yu. ayaṁ pāṭho na hoti.
-------------------------------------------------
[page 207]
 Uttarāsaṅgo ekacciyo antaravāsako ayañca me antaravāsako
 chiddo yannūnāhaṁ aggaḷaṁ acchupeyyaṁ samantato dupaṭṭaṁ
 bhavissati majjhe ekacciyanti. Athakho so bhikkhu aggaḷaṁ
 acchupesi. Addasā kho bhagavā senāsanacārikaṁ āhiṇḍanto
 taṁ bhikkhuṁ aggaḷaṁ acchupentaṁ disvāna yena so bhikkhu
 tenupasaṅkami upasaṅkamitvā taṁ bhikkhuṁ etadavoca kiṁ tvaṁ bhikkhu
 karosīti. Aggaḷaṁ bhagavā acchupemīti. Sādhu sādhu bhikkhu sādhu
 kho tvaṁ bhikkhu aggaḷaṁ acchupesīti. Athakho bhagavā etasmiṁ
 nidāne etasmiṁ pakaraṇe dhammiṁ kathaṁ katvā bhikkhū āmantesi
 anujānāmi bhikkhave ahatānaṁ dussānaṁ ahatakappānaṁ dviguṇaṁ saṅghāṭiṁ
 ekacciyaṁ uttarāsaṅgaṁ ekacciyaṁ antaravāsakaṁ utuddhatānaṁ
 dussānaṁ catugguṇaṁ saṅghāṭiṁ dviguṇaṁ uttarāsaṅgaṁ dviguṇaṁ antaravāsakaṁ
 paṁsukūle yāvadatthaṁ pāpaṇike ussāho karaṇīyo anujānāmi
 bhikkhave aggaḷaṁ tunnaṁ ovaṭṭikaṁ kaṇḍusakaṁ daḷhīkammanti.
      [153] Athakho bhagavā bārāṇasiyaṁ yathābhirantaṁ viharitvā yena
 sāvatthī tena cārikaṁ pakkāmi anupubbena cārikaṁ caramāno
 yena sāvatthī tadavasari. Tatra sudaṁ bhagavā sāvatthiyaṁ viharati
 jetavane anāthapiṇḍikassa ārāme. Athakho visākhā migāramātā
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinnaṁ kho visākhaṁ migāramātaraṁ
-------------------------------------------------
[page 208]
 Bhagavā dhammiyā kathāya sandassesi samādapesi samuttejesi
 sampahaṁsesi. Athakho visākhā migāramātā bhagavatā dhammiyā kathāya
 sandassitā samādapitā samuttejitā sampahaṁsitā bhagavantaṁ etadavoca
 adhivāsetu me bhante bhagavā svātanāya bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho visākhā migāramātā
 bhagavato adhivāsanaṁ viditvā uṭṭhāyāsanā bhagavantaṁ abhivādetvā
 padakkhiṇaṁ katvā pakkāmi. Tena kho pana samayena tassā rattiyā
 accayena cātuddīpiko mahāmegho pāvassi. Athakho bhagavā bhikkhū
 āmantesi yathā bhikkhave jetavane vassati evaṁ catūsu dīpesu
 vassati ovassāpetha bhikkhave kāyaṁ ayaṁ pacchimako cātuddīpiko< PTS. Vin  I , 291 >
 mahāmeghoti. Evaṁ bhanteti kho te bhikkhū bhagavato paṭissuṇitvā
 nikkhittacīvarā kāyaṁ ovassāpenti. Athakho visākhā migāramātā
 paṇītaṁ khādanīyaṁ bhojanīyaṁ paṭiyādāpetvā dāsiṁ āṇāpesi gaccha
 je ārāmaṁ gantvā kālaṁ ārocehi kālo bhante niṭṭhitaṁ
 bhattanti. Evaṁ ayyeti kho sā dāsī visākhāya migāramātuyā
 paṭissuṇitvā ārāmaṁ gantvā addassa bhikkhū nikkhittacīvare kāyaṁ
 ovassāpente disvāna natthi ārāme bhikkhū ājīvakā kāyaṁ
 ovassāpentīti yena visākhā migāramātā tenupasaṅkami
 upasaṅkamitvā visākhaṁ migāramātaraṁ etadavoca natthayye ārāme
 bhikkhū ājīvakā kāyaṁ ovassāpentīti. Athakho visākhāya
-------------------------------------------------
[page 209]
 Migāramātuyā paṇḍitāya viyattāya medhāviniyā etadahosi nissaṁsayaṁ
 kho ayyā nikkhittacīvarā kāyaṁ ovassāpenti 1- sāyaṁ bālā
 maññittha natthi ārāme bhikkhū ājīvakā kāyaṁ ovassāpentīti. [2]-
 Dāsiṁ āṇāpesi gaccha je ārāmaṁ gantvā kālaṁ
 ārocehi kālo bhante niṭṭhitaṁ bhattanti. Athakho te bhikkhū
 gattāni sītikaritvā 3- kallakāyā cīvarāni gahetvā yathāvihāraṁ pavisiṁsu.
 Athakho sā dāsī ārāmaṁ gantvā bhikkhū apassantī natthi ārāme
 bhikkhū suñño ārāmoti yena visākhā migāramātā tenupasaṅkami
 upasaṅkamitvā visākhaṁ migāramātaraṁ etadavoca natthayye ārāme
 bhikkhū suñño ārāmoti. Athakho visākhāya migāramātuyā
 paṇḍitāya viyattāya medhāviniyā etadahosi nissaṁsayaṁ kho ayyā
 gattāni sītikaritvā kallakāyā cīvarāni gahetvā yathāvihāraṁ paviṭṭhā
 sāyaṁ bālā maññittha natthi ārāme bhikkhū suñño ārāmoti.
 Puna 4- dāsiṁ āṇāpesi gaccha je ārāmaṁ gantvā kālaṁ ārocehi
 kālo bhante niṭṭhitaṁ bhattanti. Athakho bhagavā bhikkhū āmantesi
 sannahatha 5- bhikkhave pattacīvaraṁ kālo bhattassāti. Evaṁ bhanteti
 kho te bhikkhū bhagavato paccassosuṁ. Athakho bhagavā
 pubbaṇhasamayaṁ nivāsetvā pattacīvaramādāya seyyathāpi nāma balavā
 puriso sammiñjitaṁ vā bāhaṁ pasāreyya pasāritaṁ vā bāhaṁ
 sammiñjeyya evameva jetavane antarahito visākhāya migāramātuyā

  *  *  *  *  *  *
  Footnote:1 Yu. -pentīti. 2 Ma. puna. 3 Ma. sītiṁ. 4 Yu. ayaṁ saddo natthi.
 5 Ma. sandahatha.
-------------------------------------------------
[page 210]
 Koṭṭhake pāturahosi. Nisīdi bhagavā paññatte āsane saddhiṁ
 bhikkhusaṅghena. Athakho visākhā migāramātā acchariyaṁ vata bho
 abbhutaṁ vata bho tathāgatassa mahiddhikatā mahānubhāvatā yatra
 hi nāma jannukamattesupi < PTS. Vin  I , 292 >oghesu vattamānesu 1- kaṭimattesupi oghesu
 vattamānesu na hi nāma ekabhikkhussāpi pādā vā cīvarāni vā
 allāni bhavissantīti haṭṭhā udaggā buddhappamukhaṁ bhikkhusaṅghaṁ paṇītena
 khādanīyena bhojanīyena sahatthā santappetvā sampavāretvā bhagavantaṁ
 bhuttāviṁ onītapattapāṇiṁ ekamantaṁ nisīdi. Ekamantaṁ nisinnā
 kho visākhā migāramātā bhagavantaṁ etadavoca aṭṭhāhaṁ bhante
 bhagavantaṁ varāni yācāmīti. Atikkantavarā kho visākhe
 tathāgatāti. Yāni ca bhante kappanti 2- yāni ca anavajjānīti.
 Vadehi visākheti. Icchāmahaṁ bhante saṅghassa yāvajīvaṁ vassikasāṭikaṁ
 dātuṁ āgantukabhattaṁ dātuṁ gamikabhattaṁ dātuṁ gilānabhattaṁ dātuṁ
 gilānupaṭṭhākabhattaṁ dātuṁ gilānabhesajjaṁ dātuṁ dhuvayāguṁ dātuṁ
 bhikkhunīsaṅghassa udakasāṭikaṁ dātunti. Kiṁ pana tvaṁ visākhe atthavasaṁ
 sampassamānā tathāgataṁ aṭṭha varāni yācasīti. Idhāhaṁ bhante
 dāsiṁ āṇāpesiṁ gaccha je ārāmaṁ gantvā kālaṁ ārocehi
 kālo bhante niṭṭhitaṁ bhattanti athakho sā bhante dāsī
 ārāmaṁ gantvā addasa bhikkhū nikkhittacīvare kāyaṁ ovassāpente

  *  *  *  *  *  *
  Footnote:1 Yu. pavattamānesu. 2 Ma. Yu. kappiyāni.
-------------------------------------------------
[page 211]
 Disvāna natthi ārāme bhikkhū ājīvakā kāyaṁ ovassāpentīti
 yenāhaṁ tenupasaṅkami upasaṅkamitvā maṁ etadavoca
 natthayye ārāme bhikkhū ājīvakā kāyaṁ ovassāpentīti
 asuci bhante naggiyaṁ jegucchaṁ 1- paṭikūlaṁ imāhaṁ bhante atthavasaṁ
 sampassamānā icchāmi saṅghassa yāvajīvaṁ vassikasāṭikaṁ dātuṁ.
 Puna caparaṁ bhante āgantuko bhikkhu na vīthikusalo na gocarakusalo
 kilanto piṇḍāya carati so me āgantukabhattaṁ bhuñjitvā
 vīthikusalo gocarakusalo akilanto piṇḍāya carissati imāhaṁ
 bhante atthavasaṁ sampassamānā icchāmi saṅghassa yāvajīvaṁ
 āgantukabhattaṁ dātuṁ. Puna caparaṁ bhante gamiko bhikkhu attano bhattaṁ
 pariyesamāno satthā vā vihāyissati yattha vā vāsaṁ gantukāmo
 bhavissati tattha vikāle upagacchissati kilanto addhānaṁ gamissati
 so me gamikabhattaṁ bhuñjitvā satthā na vihāyissati yattha vāsaṁ
 gantukāmo bhavissati tattha vikāle na upagacchissati 2- akilanto
 addhānaṁ gamissati imāhaṁ bhante atthavasaṁ sampassamānā icchāmi
 saṅghassa yāvajīvaṁ gamikabhattaṁ dātuṁ. Puna caparaṁ bhante gilānassa
 bhikkhuno sappāyāni bhojanāni alabhantassa ābādho vā abhivaḍḍhissati
 kālakiriyā 3- vā bhavissati tassa me gilānabhattaṁ bhuttassa
 ābādho nābhivaḍḍhissati kālakiriyā na bhavissati imāhaṁ bhante
 atthavasaṁ sampassamānā icchāmi saṅghassa yāvajīvaṁ gilānabhattaṁ

  *  *  *  *  *  *
  Footnote:1 Yu. ayaṁ saddo natthi. 2 Ma. kāle upagacchissati. Yu. kālena. 3 Ma. Yu.
 kālaṁ kiriyā.
-------------------------------------------------
[page 212]
 Dātuṁ. Puna caparaṁ bhante gilānupaṭṭhāko bhikkhu attano bhattaṁ
 pariyesamāno gilānassa ussūre bhattaṁ nīharissati bhattacchedaṁ karissati
 so me gilānupaṭṭhākabhattaṁ bhuñjitvā gilānassa kālena bhattaṁ
 nīharissati bhattacchedaṁ na karissati imāhaṁ bhante atthavasaṁ
 sampassamānā icchāmi saṅghassa yāvajīvaṁ gilānupaṭṭhākabhattaṁ dātuṁ.
 Puna caparaṁ bhante gilānassa bhikkhuno sappāyāni bhesajjāni alabhantassa
 ābādho vā abhivaḍḍhissati kālakiriyā vā bhavissati tassa me
 gilānabhesajjaṁ paribhuttassa ābādho nābhivaḍḍhissati kālakiriyā
 na bhavissati imāhaṁ bhante atthavasaṁ sampassamānā icchāmi
 saṅghassa yāvajīvaṁ gilānabhesajjaṁ dātuṁ. Puna caparaṁ bhante
 bhagavatā andhakavinde dasānisaṁse sampassamānena yāgu anuññātā
 tyāhaṁ bhante ānisaṁse sampassamānā icchāmi saṅghassa yāvajīvaṁ
 dhuvayāguṁ dātuṁ. Idha bhante bhikkhuniyo aciravatiyā nadiyā vesiyāhi
 saddhiṁ naggā ekatitthe nahāyanti tā bhante vesiyā bhikkhuniyo
 uppaṇḍesuṁ kinnu kho nāma tumhākaṁ ayye daharānaṁ
 brahmacariyaṁ ciṇṇe nanu nāma kāmā paribhuñjitabbā yadā
 jiṇṇā bhavissatha tadā brahmacariyaṁ carissatha evaṁ tumhākaṁ
 ubho antā 1- pariggahitā bhavissantīti tā bhante bhikkhuniyo vesiyāhi
 uppaṇḍiyamānā maṅkū ahesuṁ asuci bhante mātugāmassa naggiyaṁ
 jegucchaṁ paṭikūlaṁ imāhaṁ bhante atthavasaṁ sampassamānā icchāmi

  *  *  *  *  *  *
  Footnote:1 Po. Ma. atthā.
-------------------------------------------------
[page 213]
 Bhikkhunīsaṅghassa yāvajīvaṁ udakasāṭikaṁ dātunti. Kiṁ pana tvaṁ visākhe
 ānisaṁsaṁ sampassamānā tathāgataṁ aṭṭha varāni yācasīti. Idha
 bhante disāsu vassaṁ vutthā bhikkhū sāvatthiṁ āgacchissanti bhagavantaṁ
 dassanāya te bhagavantaṁ upasaṅkamitvā pucchissanti itthannāmo
 bhante bhikkhu kālakato tassa kā gati ko abhisamparāyoti
 taṁ bhagavā byākarissati sotāpattiphale vā sakadāgāmiphale vā
 anāgāmiphale vā arahatte 1- vā tyāhaṁ upasaṅkamitvā pucchissāmi
 āgatapubbā nu kho bhante tena < PTS. Vin  I , 294 >ayyena sāvatthīti sace me
 vakkhanti āgatapubbā tena bhikkhunā sāvatthīti niṭṭhamettha
 gacchissāmi nissaṁsayaṁ [2]- paribhuttā 3- tena ayyena vassikasāṭikā vā
 āgantukabhattaṁ vā gamikabhattaṁ vā gilānabhattaṁ vā gilānupaṭṭhākabhattaṁ
 vā gilānabhesajjaṁ vā dhuvayāgu vāti tassā me tadanussarantiyā
 pāmujjaṁ jāyissati pamuditāya pīti jāyissati pītimanāya kāyo
 passambhissati passaddhakāyā sukhaṁ vedayissāmi sukhiniyā cittaṁ
 samādhiyissati sā me bhavissati indriyabhāvanā balabhāvanā bojjhaṅgabhāvanā
 imāhaṁ bhante ānisaṁsaṁ sampassamānā tathāgataṁ aṭṭha
 varāni yācāmīti. Sādhu sādhu visākhe sādhu kho tvaṁ visākhe
 imaṁ ānisaṁsaṁ sampassamānā tathāgataṁ aṭṭha varāni yācasi anujānāmi
 te visākhe aṭṭha varānīti. Athakho bhagavā visākhaṁ migāramātaraṁ

  *  *  *  *  *  *
  Footnote:1 Yu. arahattaphale. 2 Ma. me. 3 Po. Ma. Yu. paribhuttaṁ.
-------------------------------------------------
[page 214]
 Imāhi gāthāhi anumodi
      [154] Yā annapānaṁ dadatī pamoditā 1-
              sīlūpapannā sugatassa sāvikā
              dadāti dānaṁ abhibhuyya maccharaṁ
              sovaggikaṁ sokanudaṁ sukhāvahaṁ
              dibbaṁ balaṁ sā labhate ca āyuṁ 2-
              āgamma maggaṁ virajaṁ anaṅgaṇaṁ
              sā puññakāmā sukhinī anāmayā
              saggamhi kāyamhi ciraṁ pamodatīti.
      [155] Athakho bhagavā visākhaṁ migāramātaraṁ imāhi gāthāhi
 anumoditvā uṭṭhāyāsanā pakkāmi. Athakho bhagavā etasmiṁ nidāne
 etasmiṁ pakaraṇe dhammiṁ kathaṁ katvā bhikkhū āmantesi anujānāmi
 bhikkhave vassikasāṭikaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ
 gilānabhesajjaṁ dhuvayāguṁ bhikkhunīsaṅghassa udakasāṭikanti.
                Visākhābhāṇavāraṁ niṭṭhitaṁ 3-.
      [156] Tena kho pana samayena bhikkhū paṇītāni bhojanāni
 bhuñjitvā muṭṭhassatī asampajānā niddaṁ okkamanti. Tesaṁ
 muṭṭhassatīnaṁ asampajānānaṁ niddaṁ okkamantānaṁ supinantena asuci
 muccati senāsanaṁ asucinā makkhiyati. Athakho bhagavā āyasmatā
 ānandena pacchāsamaṇena senāsanacārikaṁ āhiṇḍanto addasa

  *  *  *  *  *  *
  Footnote:1 Ma. dadatippamoditā. Yu. atipamoditā. 2 Ma. Yu. dibbaṁ sā labhate āyuṁ.
 3 Ma. visākhābhāṇavāro niṭṭhito.
-------------------------------------------------
[page 215]
 Senāsanaṁ asucinā makkhitaṁ disvāna āyasmantaṁ ānandaṁ āmantesi
 kimetaṁ < PTS. Vin  I , 295 >ānanda senāsanaṁ makkhitanti. Etarahi bhante bhikkhū
 paṇītāni bhojanāni bhuñjitvā muṭṭhassatī asampajānā niddaṁ
 okkamanti tesaṁ muṭṭhassatīnaṁ asampajānānaṁ niddaṁ okkamantānaṁ
 supinantena asuci muccati tayidaṁ bhagavā senāsanaṁ asucinā makkhitanti.
 Evametaṁ ānanda evametaṁ ānanda muccati hi ānanda
 tesaṁ muṭṭhassatīnaṁ asampajānānaṁ niddaṁ okkamantānaṁ supinantena
 asuci ye te ānanda bhikkhū upaṭṭhitassatī sampajānā niddaṁ
 okkamanti tesaṁ asuci na muccati yepi te ānanda puthujjanā
 kāmesu vītarāgā tesaṁ asuci na muccati aṭṭhānametaṁ ānanda
 anavakāso yaṁ arahato asuci mucceyyāti. Athakho bhagavā
 etasmiṁ nidāne etasmiṁ pakaraṇe dhammiṁ kathaṁ katvā bhikkhū āmantesi
 idhāhaṁ bhikkhave ānandena pacchāsamaṇena senāsanacārikaṁ
 āhiṇḍanto addasaṁ senāsanaṁ asucinā makkhitaṁ disvāna ānandaṁ
 āmantesi kimetaṁ ānanda senāsanaṁ makkhitanti etarahi bhante
 bhikkhū paṇītāni bhojanāni bhuñjitvā muṭṭhassatī asampajānā niddaṁ
 okkamanti tesaṁ muṭṭhassatīnaṁ asampajānānaṁ niddaṁ okkamantānaṁ
 supinantena asuci muccati tayidaṁ bhagavā senāsanaṁ asucinā
 makkhitanti evametaṁ ānanda evametaṁ ānanda muccati
 hi ānanda tesaṁ 1- muṭṭhassatīnaṁ asampajānānaṁ niddaṁ okkamantānaṁ

  *  *  *  *  *  *
  Footnote:1 Po. Ma. ayaṁ pāṭho natthi.
-------------------------------------------------
[page 216]
 Supinantena asuci ye te ānanda bhikkhū upaṭṭhitassatī sampajānā
 niddaṁ okkamanti tesaṁ asuci na muccati yepi te ānanda
 puthujjanā kāmesu vītarāgā tesaṁ 1- asuci na muccati aṭṭhānametaṁ
 ānanda anavakāso yaṁ arahato asuci mucceyyāti. Pañcime
 bhikkhave ādīnavā muṭṭhassatissa asampajānassa niddaṁ okkamato 2-
 dukkhaṁ supati dukkhaṁ paṭibujjhati pāpakaṁ supinaṁ passati devatā
 na rakkhanti asuci muccati ime kho bhikkhave pañca ādīnavā
 muṭṭhassatissa asampajānassa niddaṁ okkamato. Pañcime bhikkhave
 ānisaṁsā upaṭṭhitassatissa sampajānassa niddaṁ okkamato 3- sukhaṁ
 supati sukhaṁ paṭibujjhati na pāpakaṁ supinaṁ passati devatā
 rakkhanti asuci na muccati ime kho bhikkhave pañca ānisaṁsā
 upaṭṭhitassatissa sampajānassa niddaṁ okkamato. Anujānāmi
 bhikkhave kāyaguttiyā cīvaraguttiyā senāsanaguttiyā nisīdananti.
 Tena kho pana samayena atikhuddakaṁ nisīdanaṁ na sabbaṁ senāsanaṁ
 gopeti 4-. Bhagavato etamatthaṁ ārocesuṁ. Anujānāmi bhikkhave
 yāvamahantaṁ paccattharaṇaṁ ākaṅkhati tāvamahantaṁ paccattharaṇaṁ kātunti.
      [157] Tena kho pana samayena āyasmato ānandassa upajjhāyassa
 āyasmato velaṭṭhasīsassa thullakacchābādho hoti. Tassa
 lasikāya cīvarāni kāye lagganti. Tāni bhikkhū udakena temetvā
 temetvā apakaḍḍhanti. Athakho 5- bhagavā senāsanacārikaṁ āhiṇḍanto

  *  *  *  *  *  *
  Footnote:1 Ma. tesaṁpi. 2-3 Po. Yu. okkamayato. 4 Ma. saṁgopeti. 5 Po. Ma.
 addasā kho. Yu. addasakho.
-------------------------------------------------
[page 217]
 Te bhikkhū tāni cīvarāni udakena temetvā temetvā apakaḍḍhante
 disvāna yena te bhikkhū tenupasaṅkami upasaṅkamitvā te bhikkhū
 etadavoca < PTS. Vin  I , 296 >kiṁ imassa bhikkhave bhikkhuno ābādhoti. Imassa
 bhante āyasmato thullakacchābādho lasikāya cīvarāni kāye lagganti
 tāni mayaṁ udakena temetvā temetvā apakaḍḍhāmāti. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi anujānāmi bhikkhave yassa kaṇḍu vā piḷakā vā
 assāvo vā thullakacchā vā ābādho kaṇḍupaṭicchādinti.
      [158] Athakho visākhā migāramātā mukhapuñchanacolaṁ 1- ādāya
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinnā kho visākhā migāramātā
 bhagavantaṁ etadavoca paṭiggaṇhātu me bhante [2]- mukhapuñchanacolaṁ
 yaṁ mama assa dīgharattaṁ hitāya sukhāyāti. Paṭiggahesi bhagavā
 mukhapuñchanacolaṁ. Athakho bhagavā visākhaṁ migāramātaraṁ dhammiyā
 kathāya sandassesi samādapesi samuttejesi sampahaṁsesi. Athakho
 visākhā migāramātā bhagavatā dhammiyā kathāya sandassitā samādapitā
 samuttejitā sampahaṁsitā uṭṭhāyāsanā bhagavantaṁ abhivādetvā padakkhiṇaṁ
 katvā pakkāmi. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi anujānāmi bhikkhave
 mukhapuñchanacolanti 3-.

  *  *  *  *  *  *
  Footnote:1 Yu. mukhapuñchanacolakaṁ. 2 Ma. Yu. bhagavā. 3 Ma. Yu. mukhapuñchanacolakanti.
-------------------------------------------------
[page 218]
      [159] Tena kho pana samayena rojo mallo āyasmato
 ānandassa sahāyo hoti. Rojassa mallassa khomapilotikā
 āyasmato ānandassa hatthe nikkhittā hoti. Āyasmato ca
 ānandassa khomapilotikāya attho hoti. Bhagavato etamatthaṁ
 ārocesuṁ. Anujānāmi bhikkhave pañcahaṅgehi samannāgatassa vissāsaṁ
 gahetuṁ sandiṭṭho ca hoti sambhatto ca ālapito ca
 jīvati ca jānāti ca gahite me attamano bhavissatīti
 anujānāmi bhikkhave imehi pañcahaṅgehi samannāgatassa vissāsaṁ
 gahetunti.
      [160] Tena kho pana samayena bhikkhūnaṁ paripuṇṇaṁ hoti ticīvaraṁ
 attho ca hoti parissāvanehipi thavikāhipi. Bhagavato etamatthaṁ
 ārocesuṁ. Anujānāmi bhikkhave parikkhāracolanti 1-. Athakho
 bhikkhūnaṁ etadahosi yāni tāni bhagavatā anuññātāni ticīvaranti
 vā < PTS. Vin  I , 297 >vassikasāṭikāti vā nisīdananti vā paccattharaṇanti vā
 kaṇḍupaṭicchādīti vā mukhapuñchanacolanti 2- vā parikkhāracolanti vā
 sabbāni tāni adhiṭṭhātabbāni nu kho udāhu vikappetabbānīti.
 Bhagavato etamatthaṁ ārocesuṁ. Anujānāmi bhikkhave ticīvaraṁ adhiṭṭhātuṁ
 na vikappetuṁ vassikasāṭikaṁ vassānaṁ cātummāsaṁ adhiṭṭhātuṁ tato
 paraṁ vikappetuṁ nisīdanaṁ adhiṭṭhātuṁ na vikappetuṁ paccattharaṇaṁ

  *  *  *  *  *  *
  Footnote:1 Ma. Yu. parikkhāracolakanti. 2 Ma. Yu. mukhapuñchanacolakanti.
-------------------------------------------------
[page 219]
 Adhiṭṭhātuṁ na vikappetuṁ kaṇḍupaṭicchādiṁ yāva ābādhā adhiṭṭhātuṁ
 tato paraṁ vikappetuṁ mukhapuñchanacolaṁ adhiṭṭhātuṁ na vikappetuṁ
 parikkhāracolaṁ adhiṭṭhātuṁ na vikappetunti. Athakho bhikkhūnaṁ
 etadahosi kittakaṁ pacchimaṁ nu kho cīvaraṁ vikappetabbanti.
 Bhagavato etamatthaṁ ārocesuṁ. Anujānāmi bhikkhave āyāmena
 aṭṭhaṅgulaṁ sugataṅgulena caturaṅgulavitthataṁ pacchimaṁ cīvaraṁ vikappetunti.
 Tena kho pana samayena āyasmato mahākassapassa paṁsukūlikato 1-
 garuko hoti. Bhagavato etamatthaṁ ārocesuṁ. Anujānāmi
 bhikkhave suttalūkhaṁ kātunti. Vikaṇṇo hoti. Bhagavato etamatthaṁ
 ārocesuṁ. Anujānāmi bhikkhave vikaṇṇaṁ uddharitunti. Suttā
 okiriyanti. Bhagavato etamatthaṁ ārocesuṁ. Anujānāmi bhikkhave
 anuvātaṁ paribhaṇḍaṁ āropetunti. Tena kho pana samayena saṅghāṭiyā
 pattā lujjanti. Bhagavato etamatthaṁ ārocesuṁ. Anujānāmi
 bhikkhave aṭṭhapadakaṁ kātunti.
      [161] Tena kho pana samayena aññatarassa bhikkhuno cīvare
 kariyamāne 2- sabbaṁ chinnakaṁ nappahoti. Bhagavato etamatthaṁ ārocesuṁ.
 Anujānāmi bhikkhave dve chinnakāni ekaṁ acchinnakanti. Dve
 chinnakāni ekaṁ acchinnakaṁ nappahoti. Bhagavato etamatthaṁ ārocesuṁ.
 Anujānāmi bhikkhave dve acchinnakāni ekaṁ chinnakanti. Dve

  *  *  *  *  *  *
  Footnote:1 Ma. Yu. paṁsukūlakato. 2 Ma. Yu. kayiramāne.
-------------------------------------------------
[page 220]
 Acchinnakāni ekaṁ chinnakaṁ nappahoti. Bhagavato etamatthaṁ ārocesuṁ.
 Anujānāmi bhikkhave anvādhikaṁpi āropetuṁ na ca bhikkhave sabbaṁ
 acchinnakaṁ dhāretabbaṁ yo dhāreyya āpatti dukkaṭassāti.
      [162] Tena kho pana samayena aññatarassa bhikkhuno bahuṁ
 cīvaraṁ uppannaṁ hoti. So ca taṁ cīvaraṁ mātāpitūnaṁ 1- dātukāmo
 hoti. Bhagavato etamatthaṁ ārocesuṁ. Mātāpitaroti < PTS. Vin  I , 298 >kho bhikkhave
 dadamāne kiṁ vadeyyāmi 2- anujānāmi bhikkhave mātāpitūnaṁ dātuṁ
 na ca bhikkhave saddhādeyyaṁ vinipātetabbaṁ yo vinipāteyya
 āpatti dukkaṭassāti.
      [163] Tena kho pana samayena aññataro bhikkhu andhavane
 cīvaraṁ nikkhipitvā santaruttarena gāmaṁ piṇḍāya pāvisi. Corā
 taṁ cīvaraṁ avahariṁsu. So bhikkhu duccolo hoti lūkhacīvaro.
 Bhikkhū evamāhaṁsu kissa tvaṁ āvuso duccolo lūkhacīvaroti 3-.
 Idhāhaṁ āvuso andhavane cīvaraṁ nikkhipitvā santaruttarena gāmaṁ
 piṇḍāya pāvisiṁ corā taṁ cīvaraṁ avahariṁsu tenāhaṁ duccolo
 lūkhacīvaroti. Bhagavato etamatthaṁ ārocesuṁ. Na bhikkhave santaruttarena
 gāmo pavisitabbo yo paviseyya āpatti dukkaṭassāti.
 Tena kho pana samayena āyasmā ānando asatiyā santaruttarena
 gāmaṁ piṇḍāya pāvisi. Bhikkhū āyasmantaṁ ānandaṁ etadavocuṁ

  *  *  *  *  *  *
  Footnote:1 Yu. mātāpitunnaṁ. 2 Ma. Yu. vadeyyāma. 3 Ma. lūkhacīvarosīti.
-------------------------------------------------
[page 221]
 Nanu [1]- āvuso ānanda bhagavatā paññattaṁ na santaruttarena gāmo
 pavisitabboti kissa tvaṁ āvuso [2]- santaruttarena gāmaṁ paviṭṭhoti.
 Saccaṁ āvuso bhagavatā paññattaṁ na santaruttarena gāmo pavisitabboti
 apicāhaṁ āvuso 3- asatiyā paviṭṭhoti. Bhagavato etamatthaṁ
 ārocesuṁ. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi 4- pañcime bhikkhave paccayā
 saṅghāṭiyā nikkhepāya gilāno vā hoti vassikasaṅketaṁ vā
 hoti nadīpāraṁ gantuṁ vā hoti aggaḷaguttivihāro vā hoti
 atthatakaṭhinaṁ vā hoti ime kho bhikkhave pañca paccayā
 saṅghāṭiyā nikkhepāya. Pañcime bhikkhave paccayā uttarāsaṅgassa
 nikkhepāya gilāno vā hoti vassikasaṅketaṁ vā hoti nadīpāraṁ
 gantuṁ vā hoti aggaḷaguttivihāro vā hoti atthatakaṭhinaṁ vā
 hoti ime kho bhikkhave pañca paccayā uttarāsaṅgassa
 nikkhepāya. Pañcime bhikkhave paccayā antaravāsakassa nikkhepāya
 gilāno vā hoti vassikasaṅketaṁ vā hoti nadīpāraṁ gantuṁ vā
 hoti aggaḷaguttivihāro vā hoti atthatakaṭhinaṁ vā hoti
 ime kho bhikkhave pañca paccayā antaravāsakassa nikkhepāya.
 Pañcime bhikkhave paccayā vassikasāṭikāya nikkhepāya gilāno
 vā hoti nissīmaṁ gantuṁ vā hoti nadīpāraṁ gantuṁ vā hoti
 aggaḷaguttivihāro vā hoti vassikasāṭikā akatā vā hoti

  *  *  *  *  *  *
  Footnote:1 Ma. Yu. kho. 2 Po. Ma. ānanda. 3 Ma. Yu. ayaṁ pāṭho natthi.
 4 Ma. Yu. athakho bhagavā ... āmantesīti ime pāṭhā natthi.
-------------------------------------------------
[page 222]
 Vippakatā vā ime kho bhikkhave pañca paccayā vassikasāṭikāya
 nikkhepāyāti.
      [164] Tena kho pana samayena aññataro bhikkhu eko vassaṁ
 vasi. Tattha manussā saṅghassa demāti cīvarāni adaṁsu. Athakho
 tassa bhikkhuno etadahosi bhagavatā paññattaṁ catuvaggo< PTS. Vin  I , 299 >
 pacchimo saṅghoti ahañcamhi ekako ime ca manussā
 saṅghassa demāti cīvarāni adaṁsu yannūnāhaṁ imāni saṅghikāni
 cīvarāni sāvatthiṁ hareyyanti. Athakho so bhikkhu tāni cīvarāni
 ādāya sāvatthiṁ gantvā bhagavato etamatthaṁ ārocesi.
 Tuyheva bhikkhu tāni cīvarāni yāva kaṭhinassa ubbhārāyāti. Idha
 pana bhikkhave bhikkhu eko vassaṁ vasati. Tattha manussā saṅghassa
 demāti cīvarāni denti. Anujānāmi bhikkhave tasseva tāni
 cīvarāni yāva kaṭhinassa ubbhārāyāti. Tena kho pana samayena
 aññataro bhikkhu utukālaṁ eko vasi. Tattha manussā saṅghassa
 demāti cīvarāni adaṁsu. Athakho tassa bhikkhuno etadahosi
 bhagavatā paññattaṁ catuvaggo pacchimo saṅghoti ahañcamhi
 ekako ime ca manussā saṅghassa demāti cīvarāni adaṁsu
 yannūnāhaṁ imāni saṅghikāni cīvarāni sāvatthiṁ hareyyanti. Athakho
 so bhikkhu tāni cīvarāni ādāya sāvatthiṁ gantvā bhikkhūnaṁ etamatthaṁ
 ārocesi. Bhikkhū bhagavato etamatthaṁ ārocesuṁ. Anujānāmi
-------------------------------------------------
[page 223]
 Bhikkhave sammukhībhūtena saṅghena bhājetuṁ. Idha pana bhikkhave
 bhikkhu utukālaṁ eko vasati. Tattha manussā saṅghassa demāti
 cīvarāni denti. Anujānāmi bhikkhave tena bhikkhunā tāni cīvarāni
 adhiṭṭhātuṁ mayhimāni cīvarānīti. Tassa ce bhikkhave bhikkhuno taṁ
 cīvaraṁ anadhiṭṭhite añño bhikkhu āgacchati samako dātabbo
 bhāgo tehi ce bhikkhave bhikkhūhi taṁ cīvaraṁ bhājiyamāne apātite
 kuse añño bhikkhu āgacchati samako dātabbo bhāgo tehi
 ce bhikkhave bhikkhūhi taṁ cīvaraṁ bhājiyamāne pātite kuse añño
 bhikkhu āgacchati nākāmā dātabbo bhāgoti. Tena kho pana
 samayena dve bhātukā 1- therā āyasmā ca isidāso āyasmā ca
 isibhatto sāvatthiyaṁ vassaṁ vutthā aññataraṁ gāmakāvāsaṁ agamaṁsu.
 Manussā cirassāpi therā āgatāti sacīvarāni bhattāni adaṁsu.
 Āvāsikā bhikkhū there pucchiṁsu imāni bhante saṅghikāni cīvarāni
 there āgamma uppannāni sādiyissanti therā bhāganti. Therā
 evamāhaṁsu yathā kho mayaṁ āvuso bhagavatā dhammaṁ desitaṁ
 ājānāma tumhākaṁyeva tāni cīvarāni yāva kaṭhinassa ubbhārāyāti.
 Tena kho pana samayena tayo bhikkhū rājagahe vassaṁ vasanti.
 Tattha manussā saṅghassa < PTS. Vin  I , 300 >demāti cīvarāni denti. Athakho tesaṁ
 bhikkhūnaṁ etadahosi bhagavā paññattaṁ catuvaggo pacchimo saṅghoti
 mayañcamha 2- tayo janā ime ca manussā saṅghassa demāti

  *  *  *  *  *  *
  Footnote:1 Ma. bhātikā. 2 Po. Ma. Yu. mayañcamhā.
-------------------------------------------------
[page 224]
 Cīvarāni denti kathaṁ nu kho amhehi paṭipajjitabbanti. Tena
 kho pana samayena sambahulā therā āyasmā ca nīlavāsī 1- āyasmā
 ca sāṇavāsī āyasmā ca gopako āyasmā ca bhagu āyasmā
 ca phalikasandāno pātaliputte viharanti kukkuṭārāme. Athakho
 te bhikkhū pātaliputtaṁ gantvā there pucchiṁsu. Therā evamāhaṁsu
 yathā kho mayaṁ āvuso bhagavatā dhammaṁ desitaṁ ājānāma tumhākaṁyeva
 tāni cīvarāni yāva kaṭhinassa ubbhārāyāti.
      [165] Tena kho pana samayena āyasmā upanando sakyaputto
 sāvatthiyaṁ vassaṁ vuttho aññataraṁ gāmakāvāsaṁ agamāsi. Tattha [2]-
 bhikkhū cīvaraṁ bhājetukāmā sannipatiṁsu. Te evamāhaṁsu imāni
 kho āvuso saṅghikāni cīvarāni bhājiyissanti sādiyissasi bhāganti.
 Āmāvuso sādiyissāmīti tato cīvarabhāgaṁ gahetvā aññaṁ āvāsaṁ
 agamāsi. Tatthapi bhikkhū cīvaraṁ bhājetukāmā sannipatiṁsu. Tepi
 evamāhaṁsu imāni kho āvuso saṅghikāni cīvarāni bhājiyissanti
 sādiyissasi bhāganti. Āmāvuso sādiyissāmīti tatopi cīvarabhāgaṁ
 gahetvā aññaṁ āvāsaṁ agamāsi. Tatthapi bhikkhū cīvaraṁ
 bhājetukāmā sannipatiṁsu. Tepi evamāhaṁsu imāni kho āvuso
 saṅghikāni cīvarāni bhājiyissanti sādiyissasi bhāganti. Āmāvuso
 sādiyissāmīti tatopi cīvarabhāgaṁ gahetvā mahantaṁ cīvarabhaṇḍikaṁ ādāya
 punadeva sāvatthiṁ paccāgacchi. Bhikkhū evamāhaṁsu mahāpuññosi

  *  *  *  *  *  *
  Footnote:1 Po. Ma. Yu. nilavāsī. 2 Ma. ca.
-------------------------------------------------
[page 225]
 Tvaṁ āvuso upananda bahuṁ te cīvaraṁ uppannanti. Kuto me
 āvuso puññaṁ idhāhaṁ [1]- sāvatthiyaṁ vassaṁ vuttho aññataraṁ
 gāmakāvāsaṁ agamāsiṁ tattha bhikkhū cīvaraṁ bhājetukāmā sannipatiṁsu
 te maṁ evamāhaṁsu imāni kho āvuso saṅghikāni cīvarāni
 bhājiyissanti sādiyissasi bhāganti āmāvuso sādiyissāmīti tato
 cīvarabhāgaṁ gahetvā aññaṁ āvāsaṁ agamāsiṁ tatthapi bhikkhū cīvaraṁ
 bhājetukāmā sannipatiṁsu tepi maṁ evamāhaṁsu imāni kho āvuso
 saṅghikāni cīvarāni bhājiyissanti sādiyissasi bhāganti < PTS. Vin  I , 301 >āmāvuso
 sādiyissāmīti tatopi cīvarabhāgaṁ gahetvā aññaṁ āvāsaṁ agamāsiṁ
 tatthapi bhikkhū cīvaraṁ bhājetukāmā sannipatiṁsu tepi maṁ evamāhaṁsu
 imāni kho āvuso saṅghikāni cīvarāni bhājiyissanti sādiyissasi
 bhāganti āmāvuso sādiyissāmīti tatopi cīvarabhāgaṁ aggahesiṁ
 evaṁ me bahuṁ cīvaraṁ uppannanti. Kiṁ pana tvaṁ āvuso upananda
 aññatra vassaṁ vuttho aññatra cīvarabhāgaṁ sādiyīti 2-. Evamāvusoti.
 Ye te bhikkhū appicchā .pe. Te ujjhāyanti khīyanti
 vipācenti kathaṁ hi nāma āyasmā upanando sakyaputto aññatra
 vassaṁ vuttho aññatra cīvarabhāgaṁ sādiyissatīti. Bhagavato
 etamatthaṁ ārocesuṁ. Saccaṁ kira tvaṁ upananda aññatra vassaṁ vuttho
 aññatra cīvarabhāgaṁ sādiyīti. Saccaṁ bhagavāti. Vigarahi buddho
 bhagavā kathaṁ hi nāma tvaṁ moghapurisa aññatra vassaṁ vuttho

  *  *  *  *  *  *
  Footnote:1 Ma. Yu. āvuso. 2 Yu. sādiyissasīti.
-------------------------------------------------
[page 226]
 Aññatra cīvarabhāgaṁ sādiyissasi netaṁ moghapurisa appasannānaṁ vā
 pasādāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave aññatra vassaṁ vutthena aññatra cīvarabhāgo sāditabbo
 yo sādiyeyya āpatti dukkaṭassāti. Tena kho pana samayena
 āyasmā upanando sakyaputto eko dvīsu āvāsesu vassaṁ vasi
 evaṁ me bahuṁ cīvaraṁ uppajjissatīti. Athakho tesaṁ bhikkhūnaṁ etadahosi
 kathaṁ nu kho āyasmato upanandassa sakyaputtassa cīvarapaṭiviso
 dātabboti. Bhagavato etamatthaṁ ārocesuṁ. Detha bhikkhave
 moghapurisassa ekādhippāyaṁ. Idha pana bhikkhave bhikkhu eko dvīsu
 āvāsesu vassaṁ vasati evaṁ me bahuṁ cīvaraṁ uppajjissatīti.
 Sace amutra upaḍḍhaṁ amutra upaḍḍhaṁ vasati amutra upaḍḍho
 amutra upaḍḍho cīvarapaṭiviso dātabbo yattha vā pana bahutaraṁ
 vasati tato cīvarapaṭiviso dātabboti.
      [166] Tena kho pana samayena aññatarassa bhikkhuno
 kucchivikārābādho hoti. So sake muttakarīse palipanno seti.
 Athakho bhagavā āyasmatā ānandena pacchāsamaṇena senāsanacārikaṁ
 āhiṇḍanto yena tassa bhikkhuno vihāro tenupasaṅkami.
 Addasā kho bhagavā taṁ bhikkhuṁ sake muttakarīse palipannaṁ sayamānaṁ
 disvāna yena so bhikkhu tenupasaṅkami upasaṅkamitvā taṁ bhikkhuṁ
 etadavoca kinte bhikkhu ābādhoti. Kucchivikāro me bhagavāti.< PTS. Vin  I , 302 >
-------------------------------------------------
[page 227]
 Atthi pana te bhikkhu upaṭṭhākoti. Natthi bhagavāti. Kissa taṁ
 bhikkhū na upaṭṭhentīti 1-. Ahaṁ kho bhante bhikkhūnaṁ akārako tena
 maṁ bhikkhū na upaṭṭhentīti. Athakho bhagavā āyasmantaṁ ānandaṁ
 āmantesi gacchānanda udakaṁ āhara imaṁ bhikkhuṁ nahāpessāmāti.
 Evaṁ bhanteti kho āyasmā ānando bhagavato paṭissuṇitvā udakaṁ
 āhari. Bhagavā udakaṁ āsiñci āyasmā ānando paridhovi
 bhagavā sīsato aggahesi āyasmā ānando pādato uccāretvā
 mañcake nipātesuṁ. Athakho bhagavā etasmiṁ nidāne etasmiṁ
 pakaraṇe bhikkhusaṅghaṁ sannipātāpetvā bhikkhū paṭipucchi atthi bhikkhave
 amukasmiṁ vihāre bhikkhu gilānoti. Atthi bhagavāti. Kintassa
 bhikkhave bhikkhuno ābādhoti. Tassa bhante āyasmato
 kucchivikārābādhoti. Atthi pana bhikkhave tassa bhikkhuno upaṭṭhākoti.
 Natthi bhagavāti. Kissa taṁ bhikkhū na upaṭṭhentīti. Eso bhante
 bhikkhu bhikkhūnaṁ akārako tena taṁ bhikkhū na upaṭṭhentīti. Natthi
 vo 2- bhikkhave mātā natthi pitā ye vo 3- upaṭṭhaheyyuṁ tumhe ce
 bhikkhave aññamaññaṁ na upaṭṭhahissatha atha kocarahi upaṭṭhahissati
 yo bhikkhave maṁ upaṭṭhaheyya so gilānaṁ upaṭṭhaheyya. Sace
 upajjhāyo hoti upajjhāyena yāvajīvaṁ upaṭṭhātabbo vuṭṭhānassa 4-
 āgametabbaṁ. Sace ācariyo hoti ācariyena yāvajīvaṁ
 upaṭṭhātabbo vuṭṭhānassa āgametabbaṁ. Sace saddhivihāriko

  *  *  *  *  *  *
  Footnote:1 Ma. upaṭṭhahantīti. 2-3 Yu. te. 4 Po. vuṭṭhāpanassa. Ma. vuṭṭhānamassa.
-------------------------------------------------
[page 228]
 Hoti saddhivihārikena yāvajīvaṁ upaṭṭhātabbo vuṭṭhānassa āgametabbaṁ.
 Sace antevāsiko hoti antevāsikena yāvajīvaṁ upaṭṭhātabbo
 vuṭṭhānassa āgametabbaṁ. Sace samānupajjhāyako hoti
 samānupajjhāyakena yāvajīvaṁ upaṭṭhātabbo vuṭṭhānassa āgametabbaṁ.
 Sace samānācariyako hoti samānācariyakena yāvajīvaṁ upaṭṭhātabbo
 vuṭṭhānassa āgametabbaṁ. Sace na hoti upajjhāyo vā ācariyo
 vā saddhivihāriko vā antevāsiko vā samānupajjhāyako vā
 samānācariyako vā saṅghena upaṭṭhātabbo. No ce upaṭṭhaheyya
 āpatti dukkaṭassa. Pañcahi bhikkhave aṅgehi samannāgato gilāno
 dūpaṭṭhāko 1- hoti asappāyakārī hoti sappāye mattaṁ na
 jānāti bhesajjaṁ na paṭisevitā hoti atthakāmassa gilānupaṭṭhākassa
 yathābhūtaṁ ābādhaṁ nāvikattā hoti abhikkamantaṁ vā
 abhikkamatīti paṭikkamantaṁ vā paṭikkamatīti ṭhitaṁ vā ṭhitoti
 uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ
 asātānaṁ amanāpānaṁ pāṇaharānaṁ anadhivāsakajātiko hoti imehi
 kho < PTS. Vin  I , 303 >bhikkhave pañcahaṅgehi samannāgato gilāno dūpaṭṭhāko 1- hoti.
 Pañcahi bhikkhave aṅgehi samannāgato gilāno sūpaṭṭhāko hoti
 sappāyakārī hoti sappāye mattaṁ jānāti bhesajjaṁ paṭisevitā hoti
 atthakāmassa gilānupaṭṭhākassa yathābhūtaṁ ābādhaṁ āvikattā hoti
 abhikkamantaṁ vā abhikkamatīti paṭikkamantaṁ vā paṭikkamatīti

  *  *  *  *  *  *
  Footnote:1 Ma. dūpaṭaṭho.
-------------------------------------------------
[page 229]
 Ṭhitaṁ vā ṭhitoti uppannānaṁ sārīrikānaṁ vedanānaṁ dukkhānaṁ tibbānaṁ
 kharānaṁ kaṭukānaṁ asātānaṁ amanāpānaṁ pāṇaharānaṁ adhivāsakajātiko hoti
 imehi kho bhikkhave pañcahaṅgehi samannāgato gilāno sūpaṭṭhāko
 hoti. Pañcahi bhikkhave aṅgehi samannāgato gilānupaṭṭhāko nālaṁ
 gilānaṁ upaṭṭhātuṁ na paṭibalo hoti bhesajjaṁ saṁvidhātuṁ sappāyāsappāyaṁ
 na jānāti asappāyaṁ upanāmeti sappāyaṁ apanāmeti
 āmisantaro gilānaṁ upaṭṭheti no mettacitto jegucchī hoti uccāraṁ
 vā passāvaṁ vā kheḷaṁ vā vantaṁ vā nīhātuṁ na paṭibalo hoti
 gilānaṁ kālena kālaṁ dhammiyā kathāya sandassetuṁ samādapetuṁ samuttejetuṁ
 sampahaṁsetuṁ imehi kho bhikkhave pañcahaṅgehi samannāgato
 gilānupaṭṭhāko nālaṁ gilānaṁ upaṭṭhātuṁ. Pañcahi bhikkhave aṅgehi
 samannāgato gilānupaṭṭhāko alaṁ gilānaṁ upaṭṭhātuṁ paṭibalo hoti
 bhesajjaṁ saṁvidhātuṁ sappāyāsappāyaṁ jānāti asappāyaṁ apanāmeti
 sappāyaṁ upanāmeti mettacitto gilānaṁ upaṭṭheti no āmisantaro
 ajegucchī hoti uccāraṁ vā passāvaṁ vā kheḷaṁ vā vantaṁ vā nīhātuṁ
 paṭibalo hoti gilānaṁ kālena kālaṁ dhammiyā kathāya sandassetuṁ
 samādapetuṁ samuttejetuṁ sampahaṁsetuṁ imehi kho bhikkhave
 pañcahaṅgehi samannāgato gilānupaṭṭhāko alaṁ gilānaṁ upaṭṭhātunti.
      [167] Tena kho pana samayena dve bhikkhū kosalesu janapadesu
 addhānamaggapaṭipannā honti. Te aññataraṁ āvāsaṁ upagacchiṁsu.
-------------------------------------------------
[page 230]
 Tattha aññataro bhikkhu gilāno hoti. Athakho tesaṁ bhikkhūnaṁ
 etadahosi bhagavatā kho āvuso gilānupaṭṭhānaṁ vaṇṇitaṁ handa
 mayaṁ āvuso imaṁ bhikkhuṁ upaṭṭhemāti. Te taṁ upaṭṭhahiṁsu. So
 tehi upaṭṭhiyamāno kālamakāsi. Athakho te bhikkhū tassa bhikkhuno
 pattacīvaramādāya sāvatthiṁ gantvā bhagavato etamatthaṁ ārocesuṁ.
 Bhikkhussa bhikkhave kālakate saṅgho sāmī pattacīvare apica
 gilānupaṭṭhākā bahūpakārā. Anujānāmi bhikkhave saṅghena ticīvarañca
 pattañca gilānupaṭṭhākānaṁ dātuṁ. Evañca pana bhikkhave dātabbaṁ.
 Tena gilānupaṭṭhākena bhikkhunā saṅghaṁ upasaṅkamitvā evamassa vacanīyo
 itthannāmo bhante bhikkhu kālakato idaṁ tassa ticīvarañca
 patto cāti. Byattena bhikkhunā paṭibalena saṅgho ñāpetabbo
 suṇātu me bhante saṅgho itthannāmo bhikkhu kālakato idaṁ
 tassa ticīvarañca patto ca. Yadi saṅghassa pattakallaṁ saṅgho
 imaṁ ticīvarañca pattañca gilānupaṭṭhākānaṁ dadeyya. Esā ñatti.
 Suṇātu me bhante saṅgho itthannāmo bhikkhu kālakato idaṁ
 tassa ticīvarañca patto ca. Saṅgho imaṁ ticīvarañca pattañca
 gilānupaṭṭhākānaṁ deti. Yassāyasmato khamati imassa ticīvarassa
 ca pattassa ca gilānupaṭṭhākānaṁ dānaṁ so tuṇhassa yassa
 nakkhamati so bhāseyya. Dinnaṁ idaṁ saṅghena ticīvarañca patto
 ca gilānupaṭṭhākānaṁ. Khamati saṅghassa tasmā tuṇhī. Evametaṁ
-------------------------------------------------
[page 231]
 Dhārayāmīti. Tena kho pana samayena aññataro sāmaṇero
 kālakato hoti. Bhagavato etamatthaṁ ārocesuṁ. Sāmaṇerassa
 bhikkhave kālakate saṅgho sāmī pattacīvare apica gilānupaṭṭhākā
 bahūpakārā. Anujānāmi bhikkhave saṅghena cīvarañca pattañca
 gilānupaṭṭhākānaṁ dātuṁ. Evañca pana bhikkhave dātabbaṁ. Tena
 gilānupaṭṭhākena bhikkhunā saṅghaṁ upasaṅkamitvā evamassa vacanīyo
 itthannāmo bhante sāmaṇero kālakato idaṁ tassa cīvarañca
 patto cāti. Byattena bhikkhunā paṭibalena saṅgho ñāpetabbo
 suṇātu me bhante saṅgho itthannāmo sāmaṇero kālakato
 idaṁ tassa cīvarañca patto ca. Yadi saṅghassa pattakallaṁ saṅgho
 imaṁ cīvarañca pattañca gilānupaṭṭhākānaṁ dadeyya. Esā ñatti.
 Suṇātu me bhante saṅgho itthannāmo sāmaṇero kālakato
 idaṁ tassa cīvarañca patto ca. Saṅgho imaṁ cīvarañca pattañca
 gilānupaṭṭhākānaṁ deti. Yassāyasmato khamati imassa cīvarassa
 ca pattassa ca gilānupaṭṭhākānaṁ dānaṁ so tuṇhassa yassa
 nakkhamati so bhāseyya. Dinnaṁ idaṁ saṅghena cīvarañca patto
 ca gilānupaṭṭhākānaṁ. Khamati saṅghassa tasmā tuṇhī. Evametaṁ
 dhārayāmīti. Tena kho pana samayena aññataro bhikkhu ca sāmaṇero
 ca gilānaṁ upaṭṭhahiṁsu. So tehi < PTS. Vin  I , 305 >upaṭṭhahiyamāno kālamakāsi.
 Athakho tassa gilānupaṭṭhākassa bhikkhuno etadahosi kathaṁ nu kho
-------------------------------------------------
[page 232]
 Gilānupaṭṭhākassa sāmaṇerassa cīvarapaṭiviso dātabboti. Bhagavato
 etamatthaṁ ārocesuṁ. Anujānāmi bhikkhave gilānupaṭṭhākassa sāmaṇerassa
 samakaṁ paṭivisaṁ dātunti. Tena kho pana samayena aññataro
 bhikkhu bahubhaṇḍo bahuparikkhāro kālakato hoti. Bhagavato
 etamatthaṁ ārocesuṁ. Bhikkhussa bhikkhave kālakate saṅgho sāmī
 pattacīvare apica gilānupaṭṭhākā bahūpakārā. Anujānāmi bhikkhave
 saṅghena ticīvarañca pattañca gilānupaṭṭhākānaṁ dātuṁ yaṁ tattha
 lahubhaṇḍaṁ lahuparikkhāraṁ taṁ sammukhībhūtena saṅghena bhājetuṁ yaṁ tattha
 garubhaṇḍaṁ garuparikkhāraṁ taṁ āgatānāgatassa cātuddisassa saṅghassa
 avissajjikaṁ avebhaṅgikanti.
      [168] Tena kho pana samayena aññataro bhikkhu naggo hutvā
 yena [1]- bhagavā tenupasaṅkami upasaṅkamitvā bhagavantaṁ etadavoca
 bhagavā bhante anekapariyāyena appicchassa santuṭṭhassa sallekhassa
 dhūtassa pāsādikassa apacayassa viriyārambhassa vaṇṇavādī idaṁ
 bhante naggiyaṁ anekapariyāyena appicchatāya santuṭṭhatāya 2- sallekhāya
 dhūtattāya pāsādikatāya apacayāya viriyārambhāya saṁvattati sādhu
 bhante bhagavā bhikkhūnaṁ naggiyaṁ anujānātūti. Vigarahi buddho bhagavā
 ananucchavikaṁ moghapurisa .pe. Kathaṁ hi nāma tvaṁ moghapurisa naggiyaṁ titthiyasamādānaṁ
 samādiyissasi netaṁ moghapurisa appasannānaṁ vā pasādāya
 .pe. Vigarahitvā dhammiṁ kathaṁ katvā bhikkhū āmantesi na bhikkhave

  *  *  *  *  *  *
  Footnote:1 Yu. hi. 2 Yu. santuṭṭhiyā.
-------------------------------------------------
[page 233]
 Naggiyaṁ titthiyasamādānaṁ samādiyitabbaṁ yo samādiyeyya āpatti
 thullaccayassāti. Tena kho pana samayena aññataro bhikkhu kusacīraṁ
 nivāsetvā .pe. Vākacīraṁ nivāsetvā .pe. Phalakacīraṁ nivāsetvā
 .pe. Kesakambalaṁ nivāsetvā .pe. Vālakambalaṁ nivāsetvā .pe.
 Ulūkapakkhaṁ nivāsetvā .pe. Ajinakkhipaṁ nivāsetvā yena bhagavā
 tenupasaṅkami upasaṅkamitvā bhagavantaṁ etadavoca bhagavā bhante
 anekapariyāyena appicchassa santuṭṭhassa sallekhassa dhūtassa pāsādikassa
 apacayassa viriyārambhassa vaṇṇavādī idaṁ bhante ajinakkhipaṁ
 anekapariyāyena appicchatāya santuṭṭhatāya sallekhāya dhūtattāya< PTS. Vin  I , 306 >
 pāsādikatāya apacayāya viriyārambhāya saṁvattati sādhu bhante
 bhagavā bhikkhūnaṁ ajinakkhipaṁ anujānātūti. Vigarahi buddho bhagavā
 ananucchavikaṁ moghapurisa .pe. Kathaṁ hi nāma tvaṁ moghapurisa ajinakkhipaṁ
 titthiyaddhajaṁ dhāressasi netaṁ moghapurisa appasannānaṁ vā pasādāya
 .pe. Vigarahitvā dhammiṁ kathaṁ katvā bhikkhū āmantesi na bhikkhave
 ajinakkhipaṁ titthiyaddhajaṁ dhāretabbaṁ yo dhāreyya āpatti thullaccayassāti.
 Tena kho pana samayena aññataro bhikkhu akkanālaṁ
 nivāsetvā .pe. Potthakaṁ nivāsetvā yena bhagavā tenupasaṅkami
 upasaṅkamitvā bhagavantaṁ etadavoca bhagavā bhante anekapariyāyena
 appicchassa santuṭṭhassa sallekhassa dhūtassa pāsādikassa apacayassa
 viriyārambhassa vaṇṇavādī ayaṁ bhante potthako anekapariyāyena
-------------------------------------------------
[page 234]
 Appicchatāya santuṭṭhatāya sallekhāya dhūtattāya pāsādikatāya
 apacayāya viriyārambhāya saṁvattati sādhu bhante bhagavā bhikkhūnaṁ potthakaṁ
 anujānātūti. Vigarahi buddho bhagavā ananucchavikaṁ moghapurisa
 .pe. Kathaṁ hi nāma tvaṁ moghapurisa potthakaṁ nivāsessasi netaṁ
 moghapurisa appasannānaṁ vā pasādāya .pe. Vigarahitvā dhammiṁ
 kathaṁ katvā bhikkhū āmantesi na bhikkhave potthako nivāsetabbo
 yo nivāseyya āpatti dukkaṭassāti.
      [169] Tena kho pana samayena chabbaggiyā bhikkhū sabbanīlakāni
 cīvarāni dhārenti sabbapītakāni cīvarāni dhārenti sabbalohitakāni
 cīvarāni dhārenti sabbamañjeṭṭhakāni cīvarāni dhārenti
 sabbakaṇhāni cīvarāni dhārenti sabbamahāraṅgarattāni cīvarāni dhārenti
 sabbamahānāmarattāni cīvarāni dhārenti acchinnadasāni cīvarāni
 dhārenti dīghadasāni cīvarāni dhārenti pupphadasāni cīvarāni dhārenti
 phaṇadasāni cīvarāni dhārenti kañcukaṁ dhārenti tirīṭakaṁ dhārenti
 veṭhanaṁ dhārenti. Manussā ujjhāyanti khīyanti vipācenti [1]- seyyathāpi
 gihī kāmabhoginoti. Bhagavato etamatthaṁ ārocesuṁ. Na bhikkhave
 sabbanīlakāni cīvarāni dhāretabbāni na sabbapītakāni cīvarāni
 dhāretabbāni na sabbalohitakāni cīvarāni dhāretabbāni na
 sabbamañjeṭṭhakāni cīvarāni dhāretabbāni na sabbakaṇhāni cīvarāni
 dhāretabbāni na sabbamahāraṅgarattāni cīvarāni dhāretabbāni

  *  *  *  *  *  *
  Footnote:1 Ma. kathaṁ hi nāma samaṇā sakyaputtiyā veṭhanaṁ dhāressanti.
-------------------------------------------------
[page 235]
 Na sabbamahānāmarattāni cīvarāni dhāretabbāni na acchinnadasāni
 cīvarāni dhāretabbāni na dīghadasāni cīvarāni dhāretabbāni na
 pupphadasāni cīvarāni dhāretabbāni na phaṇadasāni cīvarāni dhāretabbāni
 na kañcukaṁ dhāretabbaṁ na tirīṭakaṁ dhāretabbaṁ na veṭhanaṁ dhāretabbaṁ
 yo dhāreyya āpatti dukkaṭassāti.
      [170] Tena kho pana samayena vassaṁ vutthā bhikkhū anuppanne
 cīvare pakkamantipi vibbhamantipi kālaṁpi karonti sāmaṇerāpi paṭijānanti
 sikkhaṁ paccakkhātakāpi paṭijānanti antimavatthuṁ ajjhāpannakāpi
 paṭijānanti ummattakāpi paṭijānanti khittacittāpi paṭijānanti
 vedanaṭṭāpi 1- paṭijānanti āpattiyā adassane ukkhittakāpi
 paṭijānanti āpattiyā appaṭikamme ukkhittakāpi paṭijānanti pāpikāya
 diṭṭhiyā appaṭinissagge ukkhittakāpi paṭijānanti paṇḍakāpi
 paṭijānanti theyyasaṁvāsakāpi paṭijānanti titthiyapakkantakāpi paṭijānanti
 tiracchānagatāpi paṭijānanti mātughātakāpi paṭijānanti pitughātakāpi
 paṭijānanti arahantaghātakāpi paṭijānanti bhikkhunīdūsakāpi paṭijānanti
 saṅghabhedakāpi paṭijānanti lohituppādakāpi paṭijānanti ubhatobyañjanakāpi
 paṭijānanti. Bhagavato etamatthaṁ ārocesuṁ. Idha pana bhikkhave
 vassaṁ vuttho bhikkhu anuppanne cīvare pakkamati. Sante paṭirūpe
 gāhake dātabbaṁ. Idha pana bhikkhave vassaṁ vuttho bhikkhu anuppanne
 cīvare vibbhamati kālaṁ karoti sāmaṇero paṭijānāti sikkhaṁ paccakkhātako

  *  *  *  *  *  *
  Footnote:1 Ma. vedanāṭṭāpi.
-------------------------------------------------
[page 236]
 Paṭijānāti antimavatthuṁ ajjhāpannako paṭijānāti. Saṅgho sāmī.
 Idha pana bhikkhave vassaṁ vuttho bhikkhu anuppanne cīvare ummattako
 paṭijānāti khittacitto paṭijānāti vedanaṭṭo paṭijānāti āpattiyā
 adassane ukkhittako paṭijānāti āpattiyā appaṭikamme ukkhittako
 paṭijānāti pāpikāya diṭṭhiyā appaṭinissagge ukkhittako
 paṭijānāti. Sante paṭirūpe gāhake dātabbaṁ. Idha pana bhikkhave
 vassaṁ vuttho bhikkhu anuppanne cīvare paṇḍako paṭijānāti .pe.
 Ubhatobyañjanako paṭijānāti. Saṅgho sāmī. Idha pana bhikkhave
 vassaṁ vuttho bhikkhu uppanne cīvare abhājite pakkamati. Sante
 paṭirūpe gāhake dātabbaṁ. Idha pana bhikkhave vassaṁ vuttho bhikkhu
 uppanne cīvare abhājite vibbhamati kālaṁ karoti sāmaṇero
 paṭijānāti sikkhaṁ paccakkhātako paṭijānāti antimavatthuṁ
 ajjhāpannako paṭijānāti. Saṅgho sāmī. Idha pana bhikkhave vassaṁ
 vuttho bhikkhu uppanne cīvare abhājite ummattako paṭijānāti
 khittacitto paṭijānāti vedanaṭṭo paṭijānāti āpattiyā adassane
 ukkhittako paṭijānāti āpattiyā appaṭikamme ukkhittako
 paṭijānāti pāpikāya diṭṭhiyā appaṭinissagge ukkhittako paṭijānāti.
 Sante paṭirūpe gāhake dātabbaṁ. Idha pana bhikkhave vassaṁ vuttho
 bhikkhu uppanne cīvare abhājite paṇḍako paṭijānāti .pe.
 Ubhatobyañjanako paṭijānāti. Saṅgho sāmī. Idha pana bhikkhave
-------------------------------------------------
[page 237]
 Vassaṁ vutthānaṁ bhikkhūnaṁ anuppanne cīvare saṅgho bhijjati. Tattha
 manussā ekasmiṁ pakkhe udakaṁ denti ekasmiṁ pakkhe cīvaraṁ denti
 saṅghassa demāti. Saṅghassevetaṁ. Idha pana bhikkhave vassaṁ vutthānaṁ
 bhikkhūnaṁ anuppanne cīvare saṅgho bhijjati. Tattha manussā < PTS. Vin  I , 308 >ekasmiṁ
 pakkhe udakaṁ denti tasmiṁyeva pakkhe cīvaraṁ denti saṅghassa
 demāti. Saṅghassevetaṁ. Idha pana bhikkhave vassaṁ vutthānaṁ
 bhikkhūnaṁ anuppanne cīvare saṅgho bhijjati. Tattha manussā ekasmiṁ
 pakkhe udakaṁ denti ekasmiṁ pakkhe cīvaraṁ denti pakkhassa demāti.
 Pakkhassevetaṁ. Idha pana bhikkhave vassaṁ vutthānaṁ bhikkhūnaṁ anuppanne
 cīvare saṅgho bhijjati. Tattha manussā ekasmiṁ pakkhe udakaṁ denti
 tasmiṁyeva pakkhe cīvaraṁ denti pakkhassa demāti. Pakkhassevetaṁ.
 Idha pana bhikkhave vassaṁ vutthānaṁ bhikkhūnaṁ uppanne cīvare abhājite
 saṅgho bhijjati. Sabbesaṁ samakaṁ bhājetabbanti.
      [171] Tena kho pana samayena āyasmā revato aññatarassa
 bhikkhuno hatthe āyasmato sārīputtassa cīvaraṁ pāhesi imaṁ cīvaraṁ
 therassa dehīti. Athakho so bhikkhu antarāmagge āyasmato
 revatassa vissāsā taṁ cīvaraṁ aggahesi. Athakho āyasmā revato
 āyasmatā sārīputtena samāgantvā pucchi ahaṁ bhante therassa
 cīvaraṁ pāhesiṁ sampattaṁ taṁ cīvaranti. Nāhantaṁ āvuso cīvaraṁ
 passāmīti. Athakho āyasmā revato taṁ bhikkhuṁ etadavoca ahaṁ
-------------------------------------------------
[page 238]
 Āvuso āyasmato hatthe therassa cīvaraṁ pāhesiṁ kahantaṁ cīvaranti.
 Ahaṁ bhante āyasmato vissāsā taṁ cīvaraṁ aggahesinti. Bhagavato
 etamatthaṁ ārocesuṁ. Idha pana bhikkhave bhikkhu bhikkhussa hatthe
 cīvaraṁ pahiṇati imaṁ cīvaraṁ itthannāmassa dehīti. So antarāmagge
 yo pahiṇati tassa vissāsā gaṇhāti suggahitaṁ.
 Yassa pahīyati tassa vissāsā gaṇhāti duggahitaṁ. Idha pana
 bhikkhave bhikkhu bhikkhussa hatthe cīvaraṁ pahiṇati imaṁ cīvaraṁ itthannāmassa
 dehīti. So antarāmagge yassa pahīyati tassa vissāsā
 gaṇhāti duggahitaṁ. Yo pahiṇati tassa vissāsā gaṇhāti
 suggahitaṁ. Idha pana bhikkhave bhikkhu bhikkhussa hatthe cīvaraṁ pahiṇati
 imaṁ cīvaraṁ itthannāmassa dehīti. So antarāmagge suṇāti
 yo pahiṇati so kālakatoti tassa matakacīvaraṁ adhiṭṭhāti
 svadhiṭṭhitaṁ 1-. Yassa pahīyati tassa vissāsā gaṇhāti duggahitaṁ.
 Idha pana bhikkhave bhikkhu bhikkhussa hatthe cīvaraṁ pahiṇati imaṁ
 cīvaraṁ itthannāmassa dehīti. So antarāmagge suṇāti yassa
 pahīyati so kālakatoti tassa matakacīvaraṁ adhiṭṭhāti dvadhiṭṭhitaṁ.
 Yo pahiṇati tassa vissāsā gaṇhāti suggahitaṁ. Idha pana
 bhikkhave < PTS. Vin  I , 309 >bhikkhu bhikkhussa hatthe cīvaraṁ pahiṇati imaṁ cīvaraṁ itthannāmassa
 dehīti. So antarāmagge suṇāti ubho kālakatāti
 yo pahiṇati tassa matakacīvaraṁ adhiṭṭhāti svadhiṭṭhitaṁ 2-. Yassa

  *  *  *  *  *  *
  Footnote:1-2 Po. Ma. Yu. svādhiṭṭhitaṁ.
-------------------------------------------------
[page 239]
 Pahīyati tassa matakacīvaraṁ adhiṭṭhāti dvadhiṭṭhitaṁ. Idha pana
 bhikkhave bhikkhu bhikkhussa hatthe cīvaraṁ pahiṇati imaṁ cīvaraṁ itthannāmassa
 dammīti. So antarāmagge yo pahiṇati tassa vissāsā
 gaṇhāti duggahitaṁ. Yassa pahīyati tassa vissāsā gaṇhāti
 suggahitaṁ. Idha pana bhikkhave bhikkhu bhikkhussa hatthe cīvaraṁ pahiṇati
 imaṁ cīvaraṁ itthannāmassa dammīti. So antarāmagge yassa
 pahīyati tassa vissāsā gaṇhāti suggahitaṁ. Yo pahiṇati
 tassa vissāsā gaṇhāti duggahitaṁ. Idha pana bhikkhave bhikkhu
 bhikkhussa hatthe cīvaraṁ pahiṇati imaṁ cīvaraṁ itthannāmassa dammīti.
 So antarāmagge suṇāti yo pahiṇati so kālakatoti tassa
 matakacīvaraṁ adhiṭṭhāti dvadhiṭṭhitaṁ. Yassa pahīyati tassa vissāsā
 gaṇhāti suggahitaṁ. Idha pana bhikkhave bhikkhu bhikkhussa hatthe
 cīvaraṁ pahiṇati imaṁ cīvaraṁ itthannāmassa dammīti. So
 antarāmagge suṇāti yassa pahīyati so kālakatoti tassa matakacīvaraṁ
 adhiṭṭhāti svadhiṭṭhitaṁ. Yo pahiṇati tassa vissāsā gaṇhāti
 duggahitaṁ. Idha pana bhikkhave bhikkhu bhikkhussa hatthe cīvaraṁ pahiṇati
 imaṁ cīvaraṁ itthannāmassa dammīti. So antarāmagge suṇāti
 ubho kālakatāti yo pahiṇati tassa matakacīvaraṁ adhiṭṭhāti
 dvadhiṭṭhitaṁ. Yassa pahīyati tassa matakacīvaraṁ adhiṭṭhāti svadhiṭṭhitaṁ.
      [172] Aṭṭhimā bhikkhave mātikā cīvarassa uppādāya sīmāya
-------------------------------------------------
[page 240]
 Deti katikāya deti bhikkhāpaññattiyā deti saṅghassa deti
 ubhatosaṅghassa deti vassaṁ vutthassa saṅghassa deti ādissa
 deti puggalassa deti. Sīmāya deti yāvatikā bhikkhū
 antosīmagatā tehi bhājetabbaṁ. Katikāya deti sambahulā āvāsā
 samānalābhā honti ekasmiṁ āvāse dinne sabbattha dinnaṁ
 hoti. Bhikkhāpaññattiyā deti yattha saṅghassa dhuvakārā kariyanti
 tattha deti 1-. Saṅghassa deti sammukhībhūtena saṅghena bhājetabbaṁ.
 Ubhatosaṅghassa deti bahukāpi bhikkhū honti ekā bhikkhunī
 hoti upaḍḍhaṁ dātabbaṁ. Bahukāpi bhikkhuniyo honti eko bhikkhu
 hoti upaḍḍhaṁ dātabbaṁ. Vassaṁ vutthassa saṅghassa deti yāvatikā
 bhikkhū tasmiṁ āvāse vassaṁ vutthā tehi bhājetabbaṁ. Ādissa deti
 yāguyā < PTS. Vin  I , 310 >vā bhatte vā khādanīye vā cīvare vā senāsane vā
 bhesajje vā. Puggalassa deti imaṁ cīvaraṁ itthannāmassa dammīti.
                 Cīvarakkhandhakaṁ niṭṭhitaṁ aṭṭhamaṁ 2-.
                 Imamhi khandhake vatthū channavuti.
                       -----------
                         Tassuddānaṁ
     [173] Rājagahako negamo disvā vesāliyaṁ gaṇiṁ 3-
           puna rājagahaṁ gantvā rañño taṁ paṭivedayi.

  *  *  *  *  *  *
  Footnote:1 Yu. demāti. 2 Ma. cīvarakkhandhako aṭṭhamo. 3 Yu. gaṇi.
-------------------------------------------------
[page 241]
           Putto sālavatikāya abhayassa hi atrajo
           jīvatīti kumārena saṅkhāto jīvako iti.
           So hi takkasilaṁ gantvā uggahetvā mahābhiso
           sattavassikāabādhaṁ natthukammena nāsayi.
           Rañño bhagandalābādhaṁ ālepena apākaḍhi 1-.
           Mamañca itthāgārañca buddhasaṅghañcupaṭṭhaha 2-.
           Rājagahako ca seṭṭhī antagaṇṭhitikicchitaṁ
           pajjotassa mahārogaṁ ghaṭapānena nāsayi.
           Adhikārañca siveyyaṁ abhisannaṁ sinehayi 3-
           tīhi uppalahatthehi 4- samattiṁsavirecanaṁ
           pakatattaṁ varaṁ yāci siveyyañca paṭiggahi
           cīvarañca gihidānaṁ anuññāsi tathāgato.
           Rājagahe janapade bahuṁ uppajji cīvaraṁ.
           Pāvāro kosiyañceva kojavo aḍḍhakāsikaṁ
           uccāvacā ca santuṭṭhi nāgamesāgamesu ca
           paṭhamaṁ pacchā sadisā katikā ca paṭiharuṁ
           bhaṇḍāgāraṁ aguttañca vuṭṭhāpenti tatheva ca
           ussannaṁ kolāhalañca kathaṁ bhāje kathaṁ dade
           sakātirekabhāgena paṭiviso kathaṁ dade

  *  *  *  *  *  *
  Footnote:1 Po. Ma. Yu. apākaḍḍhi. 2 Po. Ma. -- upaṭṭhahi. 3 Po. Ma. Yu. sinehati.
 4 Yu. tīni uppalahatthena.
-------------------------------------------------
[page 242]
           Chakaṇena sītuṇhaṁ 1- ca uttarituṁ na jānare
           oropentā 2- bhājanañca pātiyā ca chamāya ca
           upacikā majjhe jīranti ekato patthinena ca
           pharusāchinnaccibaddhā 3- addasāsi ubhaṇḍite 4-
           vīmaṁsitvā sakyamuni anuññāsi ticīvaraṁ
           aññena atirekena uppajji chiddameva ca
           cātuddīpo varaṁ yāci dātuṁ vassikasāṭikaṁ
           āgantugamigilānaṁ upaṭṭhākañca bhesajjaṁ
           dhuvaṁ udakasāṭiṁ ca paṇītaṁ atikhuddakaṁ
           thullakacchu mukhaṁ khomaṁ paripuṇṇaṁ adhiṭṭhanaṁ
           pacchimaṁ kato garuko vikaṇṇo suttamokiri
           lujjanti nappahonti ca anvādhikaṁ bahūni ca
           andhavane asatiyā eko vassaṁ utumhi ca
           dve bhātukā rājagahe upanando puna dvisu
           kucchivikāro gilāno ubho ceva gilāyanā 5-
           naggā kusā vākacīraṁ phalakaṁ 6- kesakambalaṁ
           vālaulūkapakkhañca ajinaṁ akkanālakaṁ
           potthakaṁ nīlapītañca lohitaṁ mañjeṭṭhena ca
           kaṇhā mahāraṅganāma- acchinnadasikā tathā

  *  *  *  *  *  *
  Footnote:1 Ma. sītuṇhakā. Yu. sītuṇhi ca. 2 Yu. oropento. 3 Po. Ma. Yu. -- bandhā.
 4 Po. Ma. ubbhaṇḍite. 5 Po. Ma. gilānakā. 6 Ma. Yu. phalako.
-------------------------------------------------
[page 243]
           Dīghapupphaphaṇadasā kañcutirīṭaveṭhanaṁ
           anuppanne pakkamati saṅgho bhijjati tāvade
           pakkhe dadanti saṅghassa āyasmā revato pahi
           vissāsagāhādhiṭṭhāti aṭṭha cīvaramātikāti.
                  ---------------------
-------------------------------------------------
[page 244]
                       Campeyyakkhandhakaṁ< PTS. Vin  I , 312 >
      [174] Tena samayena buddho bhagavā campāyaṁ viharati gaggarāya
 pokkharaṇiyā tīre. Tena kho pana samayena kāsīsu janapadesu
 vāsabhagāmo nāma hoti. Tattha kassapagotto nāma bhikkhu
 āvāsiko hoti tantibaddho ussukkaṁ āpanno kinti anāgatā
 ca pesalā bhikkhū āgaccheyyuṁ āgatā ca pesalā bhikkhū phāsuṁ 1-
 vihareyyuṁ ayañca āvāso vuḍḍhiṁ viruḷhiṁ vepullaṁ āpajjeyyāti.
 Tena kho pana samayena sambahulā bhikkhū kāsīsu cārikaṁ caramānā
 yena vāsabhagāmo tadavasariṁsu 2-. Addasā kho kassapagotto
 bhikkhu te bhikkhū dūrato va āgacchante disvāna āsanaṁ paññāpesi
 pādodakaṁ pādapīṭhaṁ pādakathalikaṁ upanikkhipi paccuggantvā pattacīvaraṁ
 paṭiggahesi pānīyena āpucchi nahāne ussukkaṁ akāsi ussukkaṁpi
 akāsi yāguyā khādanīye bhattasmiṁ. Athakho tesaṁ āgantukānaṁ
 bhikkhūnaṁ etadahosi bhaddako kho ayaṁ āvuso āvāsiko bhikkhu
 nahāne ussukkaṁ karoti ussukkaṁpi karoti yāguyā khādanīye
 bhattasmiṁ handa mayaṁ āvuso idheva vāsabhagāme nivāsaṁ kappemāti.
 Athakho te āgantukā bhikkhū tattheva vāsabhagāme nivāsaṁ
 kappesuṁ. Athakho kassapagottassa bhikkhuno etadahosi yo kho

  *  *  *  *  *  *
  Footnote:1 Po. Ma. Yu. phāsu. 2 Ma. Yu. tadavasaruṁ.
-------------------------------------------------
[page 245]
 Imesaṁ āgantukānaṁ bhikkhūnaṁ āgantukakilamatho so paṭippassaddho
 yepīme gocare appakataññuno tedānīme gocare pakataññuno
 dukkaraṁ kho pana parakulesu yāvajīvaṁ ussukkaṁ kātuṁ viññatti ca
 manussānaṁ amanāpā yannūnāhaṁ na ussukkaṁ kareyyaṁ yāguyā
 khādanīye bhattasminti. So na ussukkaṁ < PTS. Vin  I , 313 >akāsi yāguyā khādanīye
 bhattasmiṁ. Athakho tesaṁ āgantukānaṁ bhikkhūnaṁ etadahosi pubbe
 khvāyaṁ āvuso āvāsiko bhikkhu nahāne ussukkaṁ karoti 1- ussukkaṁpi
 karoti 2- yāguyā khādanīye bhattasmiṁ sodānāyaṁ na ussukkaṁ karoti
 yāguyā khādanīye bhattasmiṁ duṭṭhodānāyaṁ āvuso āvāsiko
 bhikkhu handa mayaṁ āvuso imaṁ 3- āvāsikaṁ bhikkhuṁ ukkhipāmāti.
 Athakho te āgantukā bhikkhū sannipatitvā kassapagottaṁ bhikkhuṁ
 etadavocuṁ pubbe kho tvaṁ āvuso nahāne ussukkaṁ karosi
 ussukkaṁpi karosi yāguyā khādanīye bhattasmiṁ sodāni tvaṁ na
 ussukkaṁ karosi yāguyā khādanīye bhattasmiṁ āpattiṁ tvaṁ āvuso
 āpanno passasetaṁ āpattinti. Natthi me āvuso āpatti
 yamahaṁ passeyyanti. Athakho te āgantukā bhikkhū kassapagottaṁ
 bhikkhuṁ āpattiyā adassane ukkhipiṁsu. Athakho kassapagottassa
 bhikkhuno etadahosi ahaṁ kho etaṁ na jānāmi āpatti vā
 esā anāpatti vā āpanno camhi anāpanno vā ukkhitto

  *  *  *  *  *  *
  Footnote:1-2 Ma. Yu. akāsi. 3 Sī. Ma. Yu. ayaṁ pāṭho na hoti.
-------------------------------------------------
[page 246]
 Camhi anukkhitto vā dhammikena vā adhammikena vā kuppena
 vā akuppena vā ṭhānārahena vā aṭṭhānārahena vā yannūnāhaṁ
 campaṁ gantvā bhagavantaṁ etamatthaṁ puccheyyanti. Athakho kassapagotto
 bhikkhu senāsanaṁ saṁsāmetvā pattacīvaramādāya yena campā
 tena pakkāmi anupubbena yena campā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi
 saddhiṁ paṭisammodituṁ. Athakho bhagavā kassapagottaṁ bhikkhuṁ etadavoca
 kacci bhikkhu khamanīyaṁ kacci yāpanīyaṁ kaccisi 1- appakilamathena addhānaṁ
 āgato kuto ca tvaṁ bhikkhu āgacchasīti. Khamanīyaṁ bhagavā yāpanīyaṁ
 bhagavā appakilamathena cāhaṁ bhante addhānaṁ āgato atthi bhante
 kāsīsu janapadesu vāsabhagāmo nāma tatthāhaṁ [2]- āvāsiko
 tantibaddho ussukkaṁ āpanno kinti anāgatā ca pesalā bhikkhū
 āgaccheyyuṁ āgatā ca pesalā bhikkhū phāsuṁ vihareyyuṁ ayañca
 āvāso vuḍḍhiṁ viruḷhiṁ vepullaṁ āpajjeyyāti athakho bhante
 sambahulā bhikkhū kāsīsu cārikaṁ caramānā yena vāsabhagāmo
 tadavasariṁsu 3- addasaṁ kho ahaṁ bhante te bhikkhū dūrato va āgacchante
 disvāna āsanaṁ paññāpesiṁ pādodakaṁ pādapīṭhaṁ pādakathalikaṁ
 upanikkhipiṁ paccuggantvā pattacīvaraṁ paṭiggahesiṁ pānīyena āpucchiṁ
 nahāne ussukkaṁ akāsiṁ ussukkaṁpi akāsiṁ yāguyā khādanīye

  *  *  *  *  *  *
  Footnote:1 Po. Ma. Yu. kacci. 2 Ma. Yu. bhagavā. 3 Ma. Yu. tadavasaruṁ.
-------------------------------------------------
[page 247]
 Bhattasmiṁ athakho tesaṁ bhante āgantukānaṁ bhikkhūnaṁ etadahosi
 bhaddako kho ayaṁ āvuso āvāsiko bhikkhu nahāne ussukkaṁ karoti
 ussukkaṁpi karoti yāguyā khādanīye bhattasmiṁ < PTS. Vin  I , 314 >handa mayaṁ āvuso
 idheva vāsabhagāme nivāsaṁ kappemāti athakho te bhante āgantukā
 bhikkhū tattheva vāsabhagāme nivāsaṁ kappesuṁ tassa mayhaṁ bhante
 etadahosi yo kho imesaṁ āgantukānaṁ bhikkhūnaṁ āgantukakilamatho
 so paṭippassaddho yepīme gocare appakataññuno tedānīme
 gocare pakataññuno dukkaraṁ kho pana parakulesu yāvajīvaṁ ussukkaṁ
 kātuṁ viññatti ca manussānaṁ amanāpā yannūnāhaṁ na ussukkaṁ
 kareyyaṁ yāguyā khādanīye bhattasmiṁ 1- so kho ahaṁ bhante na ussukkaṁ
 akāsiṁ yāguyā khādanīye bhattasminti 2- athakho tesaṁ bhante
 āgantukānaṁ bhikkhūnaṁ etadahosi pubbe khvāyaṁ āvuso āvāsiko
 bhikkhu nahāne ussukkaṁ karoti ussukkaṁpi karoti yāguyā khādanīye
 bhattasmiṁ sodānāyaṁ na ussukkaṁ karoti yāguyā khādanīye
 bhattasmiṁ duṭṭhodānāyaṁ āvuso āvāsiko bhikkhu handa mayaṁ
 āvuso imaṁ 3- āvāsikaṁ bhikkhuṁ ukkhipāmāti athakho te bhante
 āgantukā bhikkhū sannipatitvā maṁ etadavocuṁ pubbe kho tvaṁ
 āvuso nahāne ussukkaṁ karosi ussukkaṁpi karosi yāguyā
 khādanīye bhattasmiṁ sodāni tvaṁ na ussukkaṁ karosi yāguyā
 khādanīye bhattasmiṁ āpattiṁ tvaṁ āvuso āpanno passasetaṁ

  *  *  *  *  *  *
  Footnote:1 Po. Ma. Yu. bhattasminti. 2 Ma. bhattasmiṁ. 3 Po. Ma. ayaṁ pāṭho na hoti.
-------------------------------------------------
[page 248]
 Āpattinti natthi me āvuso āpatti yamahaṁ passeyyanti
 athakho te bhante āgantukā bhikkhū maṁ āpattiyā adassane
 ukkhipiṁsu tassa mayhaṁ bhante etadahosi ahaṁ kho etaṁ na
 jānāmi āpatti vā esā anāpatti vā āpanno camhi
 anāpanno vā ukkhitto camhi anukkhitto vā dhammikena
 vā adhammikena vā kuppena vā akuppena vā ṭhānārahena
 vā aṭṭhānārahena vā yannūnāhaṁ campaṁ gantvā bhagavantaṁ
 etamatthaṁ puccheyyanti tato ahaṁ bhagavā āgacchāmīti.
 Anāpatti esā bhikkhu nesā āpatti anāpannosi nasi
 āpanno anukkhittosi nasi ukkhitto adhammikenāsi kammena
 ukkhitto kuppena aṭṭhānārahena gaccha tvaṁ bhikkhu tattheva
 vāsabhagāme nivāsaṁ kappehīti 1-. Evaṁ bhanteti kho kassapagotto
 bhikkhu bhagavato paṭissuṇitvā uṭṭhāyāsanā bhagavantaṁ abhivādetvā
 padakkhiṇaṁ katvā yena vāsabhagāmo tena pakkāmi. Athakho tesaṁ
 āgantukānaṁ bhikkhūnaṁ ahudeva kukkuccaṁ ahu vippaṭisāro alābhā
 vata no na vata no lābhā dulladdhaṁ vata no na vata no
 suladdhaṁ ye mayaṁ suddhaṁ bhikkhuṁ anāpattikaṁ avatthusmiṁ akāraṇe
 ukkhipimhā handa mayaṁ āvuso campaṁ gantvā bhagavato santike
 accayaṁ accayato desemāti. Athakho te āgantukā bhikkhū senāsanaṁ
 saṁsāmetvā pattacīvaramādāya yena campā tena pakkamiṁsu

  *  *  *  *  *  *
  Footnote:1 Po. kappesīti.
-------------------------------------------------
[page 249]
 Anupubbena yena campā yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ nisīdiṁsu. Āciṇṇaṁ kho
 panetaṁ buddhānaṁ bhagavantānaṁ āgantukehi bhikkhūhi saddhiṁ paṭisammodituṁ.
 Athakho bhagavā te bhikkhū etadavoca kacci bhikkhave khamanīyaṁ
 kacci yāpanīyaṁ kaccittha 1- appakilamathena addhānaṁ āgatā kuto
 ca tumhe bhikkhave āgacchathāti. Khamanīyaṁ bhagavā yāpanīyaṁ bhagavā
 appakilamathena ca mayaṁ bhante addhānaṁ āgatā atthi bhante
 kāsīsu janapadesu vāsabhagāmo nāma tato mayaṁ bhagavā āgacchāmāti.
 Tumhe bhikkhave āvāsikaṁ bhikkhuṁ ukkhipitthāti 2-. Evaṁ bhanteti.
 Kismiṁ bhikkhave vatthusmiṁ kismiṁ 3- kāraṇeti. Avatthusmiṁ bhagavā
 akāraṇeti. Vigarahi buddho < PTS. Vin  I , 315 >bhagavā ananucchavikaṁ 4- bhikkhave 5- ananulomikaṁ
 appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma tumhe
 moghapurisā suddhaṁ bhikkhuṁ anāpattikaṁ avatthusmiṁ akāraṇe
 ukkhipissatha netaṁ moghapurisā appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 suddho bhikkhu anāpattiko avatthusmiṁ akāraṇe ukkhipitabbo yo
 ukkhipeyya āpatti dukkaṭassāti. Athakho te bhikkhū uṭṭhāyāsanā
 ekaṁsaṁ uttarāsaṅgaṁ karitvā bhagavato pādesu sirasā nipatitvā
 bhagavantaṁ etadavocuṁ accayo no bhante accagamā yathābāle

  *  *  *  *  *  *
  Footnote:1 Yu. kacci. 2 Po. ukkhipitvāti. 3 Sī. Ma. Yu. ayaṁ pāṭho na hoti.
 4 Yu. anucchaviyaṁ. 5 Ma. moghapurisā.
-------------------------------------------------
[page 250]
 Yathāmūḷhe yathāakusale ye mayaṁ suddhaṁ bhikkhuṁ anāpattikaṁ avatthusmiṁ
 akāraṇe ukkhipimhā tesaṁ no bhante bhagavā accayaṁ accayato
 paṭiggaṇhātu āyatiṁ saṁvarāyāti. Taggha tumhe bhikkhave accayo
 accagamā yathābāle yathāmūḷhe yathāakusale ye tumhe suddhaṁ
 bhikkhuṁ anāpattikaṁ avatthusmiṁ akāraṇe ukkhipittha yato ca kho
 tumhe bhikkhave accayaṁ accayato disvā yathādhammaṁ paṭikarotha taṁ
 vo mayaṁ paṭiggaṇhāma vuḍḍhi hesā bhikkhave ariyassa vinaye
 yo accayaṁ accayato disvā yathādhammaṁ paṭikaroti āyatiṁ saṁvaraṁ
 āpajjatīti.
      [175] Tena kho pana samayena campāyaṁ bhikkhū evarūpāni
 kammāni karonti adhammena vaggakammaṁ 1- karonti adhammena
 samaggakammaṁ 2- karonti dhammena vaggakammaṁ karonti dhammapaṭirūpakena
 vaggakammaṁ karonti dhammapaṭirūpakena samaggakammaṁ karonti ekopi
 ekaṁ ukkhipati ekopi dve ukkhipati ekopi sambahule ukkhipati
 ekopi saṅghaṁ ukkhipati dvepi ekaṁ ukkhipanti dvepi dve
 ukkhipanti dvepi sambahule ukkhipanti dvepi saṅghaṁ ukkhipanti

  *  *  *  *  *  *
  Footnote:1-2 sabbattha vaggakammanti ca samaggakammanti ca disusanti. tāni pana uposathakkhandhake
 pāliyā na samenti. tattha hi cattārīmāni bhikkhave uposathakammāni
 adhammena vaggaṁ uposathakammantyādikā pāli dissati.
-------------------------------------------------
[page 251]
 Sambahulāpi ekaṁ ukkhipanti sambahulāpi dve ukkhipanti sambahulāpi
 sambahule ukkhipanti sambahulāpi saṅghaṁ ukkhipanti saṅghopi saṅghaṁ
 ukkhipati. Ye te bhikkhū appicchā .pe. Te ujjhāyanti khīyanti
 vipācenti kathaṁ hi nāma campāyaṁ bhikkhū evarūpāni kammāni
 karissanti adhammena vaggakammaṁ karissanti .pe. Saṅghopi saṅghaṁ
 ukkhipissatīti. Athakho te bhikkhū bhagavato etamatthaṁ ārocesuṁ.
 Saccaṁ kira bhikkhave campāyaṁ bhikkhū evarūpāni kammāni karonti
 adhammena vaggakammaṁ karonti .pe. Saṅghopi saṅghaṁ ukkhipatīti. Saccaṁ
 bhagavāti 1-. Vigarahi buddho bhagavā .pe. Vigarahitvā dhammiṁ kathaṁ
 katvā bhikkhū āmantesi.
      [176] Dhammena 2- ce bhikkhave vaggakammaṁ akammaṁ na ca karaṇīyaṁ.
 Adhammena ce bhikkhave 3- samaggakammaṁ akammaṁ na ca karaṇīyaṁ. Dhammena
 ce bhikkhave 4- vaggakammaṁ akammaṁ na ca karaṇīyaṁ. Dhammapaṭirūpakena ce
 bhikkhave 5- vaggakammaṁ akammaṁ na ca karaṇīyaṁ. Dhammapaṭirūpakena ce
 bhikkhave 6- samaggakammaṁ akammaṁ na ca karaṇīyaṁ. Ekopi ekaṁ ukkhipati
 akammaṁ na ca karaṇīyaṁ. Ekopi dve ukkhipati akammaṁ na ca
 karaṇīyaṁ. Ekopi sambahule ukkhipati akammaṁ na ca karaṇīyaṁ.
 Ekopi saṅghaṁ ukkhipati akammaṁ na ca karaṇīyaṁ. Dvepi ekaṁ
 ukkhipanti akammaṁ na ca karaṇīyaṁ. Dvepi dve ukkhipanti akammaṁ
 na ca karaṇīyaṁ. Dvepi sambahule ukkhipanti akammaṁ na ca karaṇīyaṁ.

  *  *  *  *  *  *
  Footnote:1 Yu. itisaddo na dissati. 2 Po. Ma. adhammena. 3-4-5-6 Ma. ce bhikkhaveti
 na dissati.
-------------------------------------------------
[page 252]
 Dvepi saṅghaṁ ukkhipanti akammaṁ na ca karaṇīyaṁ. Sambahulāpi ekaṁ
 ukkhipanti akammaṁ na ca karaṇīyaṁ. Sambahulāpi dve ukkhipanti
 akammaṁ na ca karaṇīyaṁ. Sambahulāpi sambahule ukkhipanti akammaṁ
 na ca karaṇīyaṁ. Sambahulāpi saṅghaṁ ukkhipanti akammaṁ na ca karaṇīyaṁ.
 Saṅghopi saṅghaṁ ukkhipati akammaṁ na ca karaṇīyaṁ.
      [177] Cattārīmāni bhikkhave kammāni adhammena vaggakammaṁ
 adhammena samaggakammaṁ dhammena vaggakammaṁ dhammena samaggakammaṁ 1-.
 Tatra bhikkhave yadidaṁ 2- adhammena vaggakammaṁ idaṁ bhikkhave kammaṁ
 adhammattā vaggattā kuppaṁ aṭṭhānārahaṁ na bhikkhave evarūpaṁ
 kammaṁ kātabbaṁ na ca mayā evarūpaṁ kammaṁ anuññātaṁ. Tatra
 bhikkhave yadidaṁ adhammena samaggakammaṁ idaṁ bhikkhave kammaṁ adhammattā
 kuppaṁ aṭṭhānārahaṁ na bhikkhave evarūpaṁ kammaṁ kātabbaṁ na ca
 mayā evarūpaṁ kammaṁ anuññātaṁ. Tatra bhikkhave yadidaṁ dhammena
 vaggakammaṁ idaṁ bhikkhave kammaṁ vaggattā kuppaṁ aṭṭhānārahaṁ na
 bhikkhave evarūpaṁ kammaṁ kātabbaṁ na ca mayā evarūpaṁ kammaṁ
 anuññātaṁ. Tatra bhikkhave yadidaṁ dhammena samaggakammaṁ idaṁ bhikkhave
 kammaṁ dhammattā samaggattā akuppaṁ ṭhānārahaṁ evarūpaṁ bhikkhave
 kammaṁ kātabbaṁ evarūpañca mayā kammaṁ anuññātaṁ. Tasmātiha
 bhikkhave evarūpaṁ kammaṁ karissāma yadidaṁ dhammena samagganti

  *  *  *  *  *  *
  Footnote:1 Po. samaggakammanti. 2 Sī. Po. Yu. yamidaṁ.
-------------------------------------------------
[page 253]
 Evañhi vo bhikkhave sikkhitabbanti.
      [178] Tena kho pana samayena chabbaggiyā bhikkhū evarūpāni
 kammāni karonti adhammena vaggakammaṁ karonti adhammena
 samaggakammaṁ karonti dhammena vaggakammaṁ karonti dhammapaṭirūpakena
 vaggakammaṁ karonti dhammapaṭirūpakena samaggakammaṁ karonti
 ñattivipannaṁpi kammaṁ karonti < PTS. Vin  I , 317 >anussāvanasampannaṁ anussāvanavipannaṁpi
 kammaṁ karonti ñattisampannaṁ ñattivipannaṁpi anussāvanavipannaṁpi
 kammaṁ karonti aññatrāpi dhammā kammaṁ karonti aññatrāpi
 vinayā kammaṁ karonti aññatrāpi satthu sāsanā kammaṁ karonti
 paṭikuṭṭhakataṁpi kammaṁ karonti adhammikaṁ kuppaṁ aṭṭhānārahaṁ. Ye te
 bhikkhū appicchā .pe. Te ujjhāyanti khīyanti vipācenti kathaṁ
 hi nāma chabbaggiyā bhikkhū evarūpāni kammāni karissanti adhammena
 vaggakammaṁ karissanti .pe. Paṭikuṭṭhakataṁpi kammaṁ karissanti
 adhammikaṁ kuppaṁ aṭṭhānārahanti. Athakho te bhikkhū bhagavato etamatthaṁ
 ārocesuṁ. Saccaṁ kira bhikkhave chabbaggiyā bhikkhū evarūpāni kammāni
 karonti adhammena vaggakammaṁ karonti .pe. Paṭikuṭṭhakataṁpi
 kammaṁ karonti adhammikaṁ kuppaṁ aṭṭhānārahanti. Saccaṁ bhagavāti.
 Vigarahi buddho bhagavā .pe. Vigarahitvā dhammiṁ kathaṁ katvā bhikkhū
 āmantesi.
      [179] Adhammena ce bhikkhave vaggakammaṁ akammaṁ na ca
-------------------------------------------------
[page 254]
 Karaṇīyaṁ. Adhammena ce bhikkhave samaggakammaṁ akammaṁ na ca karaṇīyaṁ.
 Dhammena ce bhikkhave vaggakammaṁ akammaṁ na ca karaṇīyaṁ. Dhammapaṭirūpakena
 ce bhikkhave vaggakammaṁ akammaṁ na ca karaṇīyaṁ.
 Dhammapaṭirūpakena ce bhikkhave samaggakammaṁ akammaṁ na ca karaṇīyaṁ.
 Ñattivipannañce bhikkhave kammaṁ anusāvanasampannaṁ akammaṁ na ca
 karaṇīyaṁ. Anusāvanavipannañce bhikkhave kammaṁ ñattisampannaṁ akammaṁ
 na ca karaṇīyaṁ. Ñattivipannañce bhikkhave kammaṁ anussāvanavipannaṁ
 akammaṁ na ca karaṇīyaṁ. Aññatrāpi bhikkhave dhammā kammaṁ akammaṁ
 na ca karaṇīyaṁ. Aññatrāpi bhikkhave 1- vinayā kammaṁ akammaṁ na ca
 karaṇīyaṁ. Aññatrāpi bhikkhave satthu sāsanā kammaṁ akammaṁ na
 ca karaṇīyaṁ. Paṭikuṭṭhakataṁ ce bhikkhave kammaṁ adhammikaṁ kuppaṁ
 aṭṭhānārahaṁ akammaṁ na ca karaṇīyaṁ.
      [180] Chayimāni bhikkhave kammāni adhammakammaṁ vaggakammaṁ
 samaggakammaṁ dhammapaṭirūpakena vaggakammaṁ dhammapaṭirūpakena
 samaggakammaṁ dhammena samaggakammaṁ.
      [181] Katamañca bhikkhave adhammakammaṁ. Ñattidutiye ce bhikkhave
 kamme ekāya ñattiyā kammaṁ karoti na ca kammavācaṁ anussāveti
 adhammakammaṁ. Ñattidutiye ce bhikkhave kamme dvīhi ñattīhi kammaṁ
 karoti na ca kammavācaṁ anussāveti adhammakammaṁ. Ñattidutiye
 ce bhikkhave kamme ekāya kammavācāya kammaṁ karoti na ca ñattiṁ

  *  *  *  *  *  *
  Footnote:1 Ma. Yu. ayaṁ pāṭho na dissati.
-------------------------------------------------
[page 255]
 Ṭhapeti adhammakammaṁ. Ñattidutiye ce bhikkhave kamme dvīhi
 kammavācāhi kammaṁ karoti na ca ñattiṁ ṭhapeti adhammakammaṁ.
 Ñatticatutthe ce bhikkhave kamme < PTS. Vin  I , 318 >ekāya ñattiyā kammaṁ karoti
 na ca kammavācaṁ anussāveti adhammakammaṁ. Ñatticatutthe ce
 bhikkhave kamme dvīhi ñattīhi tīhi ñattīhi catūhi ñattīhi kammaṁ
 karoti na ca kammavācaṁ anussāveti adhammakammaṁ. Ñatticatutthe
 ce bhikkhave kamme ekāya kammavācāya kammaṁ karoti na ca ñattiṁ
 ṭhapeti adhammakammaṁ. Ñatticatutthe ce bhikkhave kamme dvīhi
 kammavācāhi tīhi kammavācāhi catūhi kammavācāhi kammaṁ
 karoti na ca ñattiṁ ṭhapeti adhammakammaṁ. Idaṁ vuccati bhikkhave
 adhammakammaṁ.
      [182] Katamañca bhikkhave vaggakammaṁ. Ñattidutiye ce bhikkhave
 kamme yāvatikā bhikkhū kammappattā te anāgatā honti
 chandārahānaṁ chando anāhaṭo hoti sammukhībhūtā paṭikkosanti
 vaggakammaṁ. Ñattidutiye ce bhikkhave kamme yāvatikā bhikkhū
 kammappattā te āgatā honti chandārahānaṁ chando anāhaṭo
 hoti sammukhībhūtā paṭikkosanti vaggakammaṁ. Ñattidutiye ce
 bhikkhave kamme yāvatikā bhikkhū kammappattā te āgatā honti
 chandārahānaṁ chando āhaṭo hoti sammukhībhūtā paṭikkosanti
 vaggakammaṁ. Ñatticatutthe ce bhikkhave kamme yāvatikā bhikkhū
-------------------------------------------------
[page 256]
 Kammappattā te anāgatā honti chandārahānaṁ chando anāhaṭo
 hoti sammukhībhūtā paṭikkosanti vaggakammaṁ. Ñatticatutthe
 ce bhikkhave kamme yāvatikā bhikkhū kammappattā te āgatā
 honti chandārahānaṁ chando anāhaṭo hoti sammukhībhūtā
 paṭikkosanti vaggakammaṁ. Ñatticatutthe ce bhikkhave kamme
 yāvatikā bhikkhū kammappattā te āgatā honti chandārahānaṁ
 chando āhaṭo hoti sammukhībhūtā paṭikkosanti vaggakammaṁ.
 Idaṁ vuccati bhikkhave vaggakammaṁ.
      [183] Katamañca bhikkhave samaggakammaṁ. Ñattidutiye ce bhikkhave
 kamme yāvatikā bhikkhū kammappattā te āgatā honti
 chandārahānaṁ chando āhaṭo hoti sammukhībhūtā nappaṭikkosanti
 samaggakammaṁ. Ñatticatutthe ce bhikkhave kamme yāvatikā bhikkhū
 kammappattā te āgatā honti chandārahānaṁ chando āhaṭo
 hoti sammukhībhūtā nappaṭikkosanti samaggakammaṁ. Idaṁ vuccati
 bhikkhave samaggakammaṁ.
      [184] Katamañca bhikkhave dhammapaṭirūpakena vaggakammaṁ.
 Ñattidutiye ce bhikkhave kamme paṭhamaṁ kammavācaṁ anussāveti pacchā
 ñattiṁ ṭhapeti yāvatikā bhikkhū kammappattā te anāgatā honti
 chandārahānaṁ chando anāhaṭo hoti sammukhībhūtā paṭikkosanti
 dhammapaṭirūpakena vaggakammaṁ. Ñattidutiye ce bhikkhave kamme paṭhamaṁ
-------------------------------------------------
[page 257]
 Kammavācaṁ anussāveti pacchā ñattiṁ ṭhapeti yāvatikā bhikkhū
 kammappattā te āgatā honti chandārahānaṁ chando anāhaṭo
 hoti sammukhībhūtā paṭikkosanti dhammapaṭirūpakena vaggakammaṁ.
 Ñattidutiye ce bhikkhave kamme paṭhamaṁ kammavācaṁ anussāveti pacchā
 ñattiṁ ṭhapeti yāvatikā bhikkhū < PTS. Vin  I , 319 >kammappattā te āgatā honti
 chandārahānaṁ chando āhaṭo hoti sammukhībhūtā paṭikkosanti
 dhammapaṭirūpakena vaggakammaṁ. Ñatticatutthe ce bhikkhave kamme
 paṭhamaṁ kammavācaṁ anussāveti pacchā ñattiṁ ṭhapeti yāvatikā
 bhikkhū kammappattā te anāgatā honti chandārahānaṁ chando
 anāhaṭo hoti sammukhībhūtā paṭikkosanti dhammapaṭirūpakena
 vaggakammaṁ. Ñatticatutthe ce bhikkhave kamme paṭhamaṁ kammavācaṁ
 anussāveti pacchā ñattiṁ ṭhapeti yāvatikā bhikkhū kammappattā te
 āgatā honti chandārahānaṁ chando anāhaṭo hoti sammukhībhūtā
 paṭikkosanti dhammapaṭirūpakena vaggakammaṁ. Ñatticatutthe ce
 bhikkhave kamme paṭhamaṁ kammavācaṁ anussāveti pacchā ñattiṁ ṭhapeti
 yāvatikā bhikkhū kammappattā te āgatā honti chandārahānaṁ
 chando āhaṭo hoti sammukhībhūtā paṭikkosanti dhammapaṭirūpakena
 vaggakammaṁ. Idaṁ vuccati bhikkhave dhammapaṭirūpakena vaggakammaṁ.
      [185] Katamañca bhikkhave dhammapaṭirūpakena samaggakammaṁ.
 Ñattidutiye ce bhikkhave kamme paṭhamaṁ kammavācaṁ anussāveti pacchā
-------------------------------------------------
[page 258]
 Ñattiṁ ṭhapeti yāvatikā bhikkhū kammappattā te āgatā honti
 chandārahānaṁ chando āhaṭo hoti sammukhībhūtā nappaṭikkosanti
 dhammapaṭirūpakena samaggakammaṁ. Ñatticatutthe ce bhikkhave kamme
 paṭhamaṁ kammavācaṁ anussāveti pacchā ñattiṁ ṭhapeti yāvatikā
 bhikkhū kammappattā te āgatā honti chandārahānaṁ chando
 āhaṭo hoti sammukhībhūtā nappaṭikkosanti dhammapaṭirūpakena
 samaggakammaṁ. Idaṁ vuccati bhikkhave dhammapaṭirūpakena samaggakammaṁ.
      [186] Katamañca bhikkhave dhammena samaggakammaṁ. Ñattidutiye
 ce bhikkhave kamme paṭhamaṁ ñattiṁ ṭhapeti pacchā ekāya kammavācāya
 kammaṁ karoti yāvatikā bhikkhū kammappattā te āgatā honti
 chandārahānaṁ chando āhaṭo hoti sammukhībhūtā nappaṭikkosanti
 dhammena samaggakammaṁ. Ñatticatutthe ce bhikkhave kamme paṭhamaṁ
 ñattiṁ ṭhapeti pacchā tīhi kammavācāhi kammaṁ karoti yāvatikā
 bhikkhū kammappattā te āgatā honti chandārahānaṁ chando
 āhaṭo hoti sammukhībhūtā nappaṭikkosanti. Dhammena
 samaggakammaṁ. Idaṁ vuccati bhikkhave dhammena samaggakammaṁ.
      [187] Pañca saṅghā catuvaggo bhikkhusaṅgho pañcavaggo
 bhikkhusaṅgho dasavaggo bhikkhusaṅgho vīsativaggo bhikkhusaṅgho atirekavīsativaggo
 bhikkhusaṅghoti 1-. Tatra bhikkhave yvāyaṁ catuvaggo bhikkhusaṅgho
 ṭhapetvā tīṇi kammāni upasampadaṁ pavāraṇaṁ abbhānaṁ dhammena

  *  *  *  *  *  *
  Footnote:1 Ma. Yu. itisaddo na dassati.
-------------------------------------------------
[page 259]
 Samaggo sabbakammesu kammappatto. Tatra bhikkhave yvāyaṁ
 pañcavaggo bhikkhusaṅgho ṭhapetvā dve kammāni majjhimesu janapadesu
 upasampadaṁ abbhānaṁ dhammena samaggo sabbakammesu kammappatto.
 Tatra bhikkhave yvāyaṁ dasavaggo bhikkhusaṅgho ṭhapetvā ekaṁ kammaṁ
 abbhānaṁ dhammena samaggo sabbakammesu kammappatto. Tatra
 bhikkhave yvāyaṁ vīsativaggo bhikkhusaṅgho dhammena samaggo
 sabbakammesu kammappatto. Tatra bhikkhave yvāyaṁ atirekavīsativaggo
 bhikkhusaṅgho dhammena samaggo sabbakammesu kammappatto.
      [188] Catuvaggakaraṇañce bhikkhave kammaṁ bhikkhunīcatuttho kammaṁ
 kareyya akammaṁ na ca karaṇīyaṁ. Catuvaggakaraṇañce bhikkhave kammaṁ
 sikkhamānācatuttho .pe. Sāmaṇeracatuttho sāmaṇerīcatuttho
 sikkhaṁ paccakkhātakacatuttho antimavatthuṁ ajjhāpannakacatuttho
 āpattiyā adassane ukkhittakacatuttho āpattiyā appaṭikamme
 ukkhittakacatuttho pāpikāya diṭṭhiyā appaṭinissagge ukkhittakacatuttho
 paṇḍakacatuttho theyyasaṁvāsakacatuttho titthiyapakkantakacatuttho
 tiracchānagatacatuttho mātughātakacatuttho pitughātakacatuttho
 arahantaghātakacatuttho bhikkhunīdūsakacatuttho saṅghabhedakacatuttho
 lohituppādakacatuttho ubhatobyañjanakacatuttho nānāsaṁvāsakacatuttho
 nānāsīmāya ṭhitacatuttho iddhiyā vehāse
 ṭhitacatuttho yassa saṅgho kammaṁ karoti taṁcatuttho kammaṁ
-------------------------------------------------
[page 260]
 Kareyya akammaṁ na ca karaṇīyaṁ.
                       Catuvaggakaraṇaṁ.
      [189] Pañcavaggakaraṇañce bhikkhave kammaṁ bhikkhunīpañcamo
 kammaṁ kareyya akammaṁ na ca karaṇīyaṁ. Pañcavaggakaraṇañce
 bhikkhave kammaṁ sikkhamānāpañcamo .pe. Sāmaṇerapañcamo
 sāmaṇerīpañcamo sikkhaṁ paccakkhātakapañcamo antimavatthuṁ ajjhāpannakapañcamo
 āpattiyā adassane ukkhittakapañcamo
 āpattiyā appaṭikamme ukkhittakapañcamo pāpikāya diṭṭhiyā
 appaṭinissagge ukkhittakapañcamo paṇḍakapañcamo theyyasaṁvāsakapañcamo
 titthiyapakkantakapañcamo tiracchānagatapañcamo
 mātughātakapañcamo pitughātakapañcamo arahantaghātakapañcamo
 bhikkhunīdūsakapañcamo saṅghabhedakapañcamo lohituppādakapañcamo
 ubhatobyañjanakapañcamo nānāsaṁvāsakapañcamo nānāsīmāya
 ṭhitapañcamo iddhiyā vehāse ṭhitapañcamo yassa saṅgho kammaṁ
 karoti taṁpañcamo kammaṁ kareyya akammaṁ na ca karaṇīyaṁ.
                       Pañcavaggakaraṇaṁ.
      [190] Dasavaggakaraṇañce bhikkhave kammaṁ bhikkhunīdasamo kammaṁ
 kareyya akammaṁ na ca karaṇīyaṁ. Dasavaggakaraṇañce bhikkhave kammaṁ
 sikkhamānādasamo .pe. Sāmaṇeradasamo sāmaṇerīdasamo sikkhaṁ
 paccakkhātakadasamo antimavatthuṁ ajjhāpannakadasamo āpattiyā
-------------------------------------------------
[page 261]
 Adassane ukkhittakadasamo āpattiyā appaṭikamme ukkhittakadasamo
 pāpikāya diṭṭhiyā appaṭinissagge ukkhittakadasamo paṇḍakadasamo
 theyyasaṁvāsakadasamo titthiyapakkantakadasamo tiracchānagatadasamo
 mātughātakadasamo pitughātakadasamo arahantaghātakadasamo bhikkhunīdūsakadasamo
 saṅghabhedakadasamo lohituppādakadasamo ubhatobyañjanakadasamo
 nānāsaṁvāsakadasamo nānāsīmāya ṭhitadasamo
 iddhiyā vehāse ṭhitadasamo [1]- yassa saṅgho kammaṁ karoti taṁdasamo
 kammaṁ kareyya akammaṁ na ca karaṇīyaṁ.
                       Dasavaggakaraṇaṁ.
      [191] Vīsativaggakaraṇañce bhikkhave kammaṁ bhikkhunīvīso kammaṁ
 kareyya akammaṁ na ca karaṇīyaṁ. Vīsativaggakaraṇañce bhikkhave
 kammaṁ sikkhamānāvīso .pe. Sāmaṇeravīso sāmaṇerīvīso sikkhaṁ
 paccakkhātakavīso antimavatthuṁ ajjhāpannakavīso āpattiyā
 adassane ukkhittakavīso āpattiyā appaṭikamme ukkhittakavīso
 pāpikāya diṭṭhiyā appaṭinissagge ukkhittakavīso paṇḍakavīso
 theyyasaṁvāsakavīso titthiyapakkantakavīso tiracchānagatavīso mātughātakavīso
 pitughātakavīso arahantaghātakavīso bhikkhunīdūsakavīso
 saṅghabhedakavīso lohituppādakavīso ubhatobyañjanakavīso nānāsaṁvāsakavīso
 nānāsīmāya ṭhitavīso [2]- yassa saṅgho kammaṁ karoti
 taṁvīso kammaṁ kareyya akammaṁ na ca karaṇīyaṁ.

  *  *  *  *  *  *
  Footnote:1 Ma. dasa vaggakaraṇañce kammaṁ. 2 Po. Ma. iddhiyā vehāse ṭhitavīso kammaṁ
 kareyya.
-------------------------------------------------
[page 262]
                       Vīsativaggakaraṇaṁ.
      [192] Pārivāsikacatuttho ce bhikkhave parivāsaṁ dadeyya mūlāya
 paṭikasseyya mānattaṁ dadeyya taṁvīso abbheyya akammaṁ na
 ca karaṇīyaṁ. Mūlāya paṭikassanārahacatuttho ce bhikkhave parivāsaṁ
 dadeyya mūlāya paṭikasseyya mānattaṁ dadeyya taṁvīso abbheyya
 akammaṁ na ca karaṇīyaṁ. Mānattārahacatuttho ce < PTS. Vin  I , 321 >bhikkhave parivāsaṁ
 dadeyya mūlāya paṭikasseyya mānattaṁ dadeyya taṁvīso abbheyya
 akammaṁ na ca karaṇīyaṁ. Mānattacārikacatuttho ce bhikkhave parivāsaṁ
 dadeyya mūlāya paṭikasseyya mānattaṁ dadeyya taṁvīso abbheyya
 akammaṁ na ca karaṇīyaṁ. Abbhānārahacatuttho ce bhikkhave parivāsaṁ
 dadeyya mūlāya paṭikasseyya mānattaṁ dadeyya taṁvīso abbheyya
 akammaṁ na ca karaṇīyaṁ.
      [193] Ekaccassa bhikkhave saṅghamajjhe paṭikkosanā rūhati
 ekaccassa na rūhati. Kassa ca bhikkhave saṅghamajjhe paṭikkosanā
 na rūhati. Bhikkhuniyā bhikkhave saṅghamajjhe paṭikkosanā na rūhati.
 Sikkhamānāya bhikkhave .pe. Sāmaṇerassa bhikkhave sāmaṇeriyā
 bhikkhave sikkhaṁ paccakkhātakassa bhikkhave antimavatthuṁ ajjhāpannakassa
 bhikkhave ummattakassa bhikkhave khittacittassa bhikkhave
 vedanaṭṭassa bhikkhave āpattiyā adassane ukkhittakassa bhikkhave
 āpattiyā appaṭikamme ukkhittakassa bhikkhave pāpikāya diṭṭhiyā
-------------------------------------------------
[page 263]
 Appaṭinissagge ukkhittakassa bhikkhave paṇḍakassa bhikkhave theyyasaṁvāsakassa
 bhikkhave titthiyapakkantakassa bhikkhave tiracchānagatassa
 bhikkhave mātughātakassa bhikkhave pitughātakassa bhikkhave arahantaghātakassa
 bhikkhave bhikkhunīdūsakassa bhikkhave saṅghabhedakassa bhikkhave
 lohituppādakassa bhikkhave ubhatobyañjanakassa bhikkhave nānāsaṁvāsakassa
 bhikkhave nānāsīmāya ṭhitassa bhikkhave iddhiyā
 vehāse ṭhitassa bhikkhave yassa saṅgho kammaṁ karoti tassa
 [1]- Bhikkhave saṅghamajjhe paṭikkosanā na rūhati. Imesaṁ kho bhikkhave
 saṅghamajjhe paṭikkosanā na rūhati. Kassa ca bhikkhave saṅghamajjhe
 paṭikkosanā rūhati. Bhikkhussa bhikkhave pakatattassa samānasaṁvāsakassa
 samānasīmāya ṭhitassa antamaso anantarikassāpi bhikkhuno
 viññāpentassa saṅghamajjhe paṭikkosanā rūhati. Imassa kho
 bhikkhave saṅghamajjhe paṭikkosanā rūhati.
      [194] Dvemā bhikkhave nissāraṇā atthi bhikkhave puggalo
 appatto nissāraṇaṁ taṁ ce saṅgho nissāreti ekacco sunissārito
 ekacco dunnissārito. Katamo ca bhikkhave puggalo
 appatto nissāraṇaṁ taṁ ce saṅgho nissāreti dunnissārito.
 Idha [2]- bhikkhave bhikkhu suddho hoti anāpattiko taṁ ce saṅgho
 nissāreti dunnissārito. Ayaṁ vuccati bhikkhave puggalo appatto
 nissāraṇaṁ taṁ ce saṅgho nissāreti dunnissārito. Katamo

  *  *  *  *  *  *
  Footnote:1 Po. Ma. ca. 2 Ma. Yu. pana.
-------------------------------------------------
[page 264]
 Ca bhikkhave puggalo appatto nissāraṇaṁ taṁ ce saṅgho nissāreti
 sunissārito. Idha < PTS. Vin  I , 322 >bhikkhave bhikkhu bālo hoti abyatto āpattibahulo
 anapadāno gihisaṁsaṭṭho viharati ananulomikehi gihisaṁsaggehi
 taṁ ce saṅgho nissāreti sunissārito. Ayaṁ vuccati bhikkhave
 puggalo appatto nissāraṇaṁ taṁ ce saṅgho nissāreti sunissārito.
      [195] Dvemā bhikkhave osāraṇā atthi bhikkhave puggalo
 appatto osāraṇaṁ taṁ ce saṅgho osāreti ekacco sosārito
 ekacco dosārito. Katamo ca bhikkhave puggalo appatto
 osāraṇaṁ taṁ ce saṅgho osāreti dosārito. Paṇḍako
 bhikkhave appatto osāraṇaṁ tañce saṅgho osāreti dosārito.
 Theyyasaṁvāsako bhikkhave .pe. Titthiyapakkantako bhikkhave
 tiracchānagato bhikkhave mātughātako bhikkhave pitughātako bhikkhave
 arahantaghātako bhikkhave bhikkhunīdūsako bhikkhave saṅghabhedako
 bhikkhave lohituppādako bhikkhave ubhatobyañjanako bhikkhave
 appatto osāraṇaṁ taṁ ce saṅgho osāreti dosārito.
 Ayaṁ vuccati bhikkhave puggalo appatto osāraṇaṁ taṁ ce saṅgho
 osāreti dosārito. Katamo ca bhikkhave puggalo appatto
 osāraṇaṁ taṁ ce saṅgho osāreti sosārito [1]-. Hatthacchinno
 bhikkhave appatto osāraṇaṁ taṁ ce saṅgho osāreti sosārito.
 Pādacchinno bhikkhave .pe. Hatthapādacchinno bhikkhave

  *  *  *  *  *  *
  Footnote:1 Ma. Yu. ime vuccanti bhikkhave puggalā appattā osāraṇaṁ te ce saṅgho osāreti
 dosāritā.
-------------------------------------------------
[page 265]
 Kaṇṇacchinno bhikkhave nāsacchinno bhikkhave kaṇṇanāsacchinno
 bhikkhave aṅgulicchinno bhikkhave aḷacchinno bhikkhave kaṇḍaracchinno
 bhikkhave phaṇahatthako bhikkhave khujjo bhikkhave vāmano
 bhikkhave galagaṇḍī bhikkhave lakkhaṇāhato bhikkhave kasāhato
 bhikkhave likhitako bhikkhave sīpadī 1- bhikkhave pāparogī bhikkhave
 parisadūsako bhikkhave kāṇo bhikkhave kuṇī bhikkhave khañjo
 bhikkhave pakkhahato bhikkhave chinniriyapatho bhikkhave jarādubbalo
 bhikkhave andho bhikkhave mūgo bhikkhave badhiro bhikkhave
 andhamūgo bhikkhave andhabadhiro bhikkhave mūgabadhiro bhikkhave
 andhamūgabadhiro bhikkhave appatto osāraṇaṁ taṁ ce saṅgho
 osāreti sosārito. Ayaṁ vuccati bhikkhave puggalo appatto
 osāraṇaṁ taṁ ce saṅgho osāreti sosārito [2]-.
                 Vāsabhagāmabhāṇavāraṁ paṭhamaṁ 3-.
      [196] Idha pana bhikkhave bhikkhussa na hoti āpatti daṭṭhabbā.
 Tamenaṁ codeti saṅgho vā sambahulā vā ekapuggalo vā āpattiṁ
 tvaṁ āvuso āpanno passasetaṁ āpattinti. So < PTS. Vin  I , 323 >evaṁ vadeti
 natthi me āvuso āpatti yamahaṁ passeyyanti. Taṁ saṅgho
 āpattiyā adassane ukkhipati adhammakammaṁ. Idha pana bhikkhave
 bhikkhussa na hoti āpatti paṭikātabbā. Tamenaṁ codeti saṅgho
 vā sambahulā vā ekapuggalo vā āpattiṁ tamenaṁ āvuso āpanno

  *  *  *  *  *  *
  Footnote:1 Ma. Yu. sīpadiko. 2 Ma. Yu. ime vuccanti bhikkhave puggalā appattā osāraṇaṁ
 te ce saṅgho osāreti sosāritā. 3 Yu. āsabhagāmabhāṇavāro niṭṭhito paṭhamo.
-------------------------------------------------
[page 266]
 Paṭikarohi taṁ āpattinti. So evaṁ vadeti natthi me āvuso
 āpatti yamahaṁ paṭikareyyanti. Taṁ saṅgho āpattiyā appaṭikamme
 ukkhipati adhammakammaṁ. Idha pana bhikkhave bhikkhussa na hoti
 pāpikā diṭṭhi paṭinissajjetā. Tamenaṁ codeti saṅgho vā sambahulā
 vā ekapuggalo vā pāpikā te āvuso diṭṭhi paṭinissajjetaṁ
 pāpikaṁ diṭṭhinti. So evaṁ vadeti natthi me āvuso pāpikā diṭṭhi
 yamahaṁ paṭinissajjeyyanti. Taṁ saṅgho pāpikāya diṭṭhiyā appaṭinissagge
 ukkhipati adhammakammaṁ. Idha pana bhikkhave bhikkhussa na hoti
 āpatti daṭṭhabbā na hoti āpatti paṭikātabbā. Tamenaṁ
 codeti saṅgho vā sambahulā vā ekapuggalo vā āpattiṁ tvaṁ
 āvuso āpanno passasetaṁ āpattiṁ paṭikarohi taṁ āpattinti.
 So evaṁ vadeti natthi me āvuso āpatti yamahaṁ passeyyaṁ
 natthi me āvuso āpatti yamahaṁ paṭikareyyanti. Taṁ saṅgho adassane
 vā appaṭikamme vā ukkhipati adhammakammaṁ. Idha pana bhikkhave
 bhikkhussa na hoti āpatti daṭṭhabbā na hoti pāpikā diṭṭhi
 paṭinissajjetā. Tamenaṁ codeti saṅgho vā sambahulā vā ekapuggalo
 vā āpattiṁ tvaṁ āvuso āpanno passasetaṁ āpattiṁ pāpikā
 te diṭṭhi paṭinissajjetaṁ pāpikaṁ diṭṭhinti. So evaṁ vadeti
 natthi me āvuso āpatti yamahaṁ passeyyaṁ natthi me pāpikā
 diṭṭhi yamahaṁ paṭinissajjeyyanti. Taṁ saṅgho adassane vā
-------------------------------------------------
[page 267]
 Appaṭinissagge vā ukkhipati adhammakammaṁ. Idha pana bhikkhave
 bhikkhussa na hoti āpatti paṭikātabbā na hoti pāpikā diṭṭhi
 paṭinissajjetā. Tamenaṁ codeti saṅgho vā sambahulā vā
 ekapuggalo vā āpattiṁ tvaṁ āvuso āpanno paṭikarohi
 taṁ āpattiṁ pāpikā te diṭṭhi paṭinissajjetaṁ pāpikaṁ diṭṭhinti.
 So evaṁ vadeti natthi me āvuso āpatti yamahaṁ paṭikareyyaṁ
 natthi me āvuso pāpikā diṭṭhi yamahaṁ paṭinissajjeyyanti.
 Taṁ saṅgho appaṭikamme vā appaṭinissagge vā ukkhipati adhammakammaṁ.
 Idha pana bhikkhave bhikkhussa na hoti āpatti daṭṭhabbā
 na hoti āpatti paṭikātabbā na < PTS. Vin  I , 324 >hoti pāpikā diṭṭhi paṭinissajjetā.
 Tamenaṁ codeti saṅgho vā sambahulā vā ekapuggalo
 vā āpattiṁ tvaṁ āvuso āpanno passasetaṁ āpattiṁ
 paṭikarohi taṁ āpattiṁ pāpikā te diṭṭhi paṭinissajjetaṁ pāpikaṁ
 diṭṭhinti. So evaṁ vadeti natthi me āvuso āpatti yamahaṁ
 passeyyaṁ natthi me āvuso āpatti yamahaṁ paṭikareyyaṁ natthi
 me āvuso pāpikā diṭṭhi yamahaṁ paṭinissajjeyyanti. Taṁ
 saṅgho adassane vā appaṭikamme vā appaṭinissagge vā ukkhipati
 adhammakammaṁ.
      [197] Idha pana bhikkhave bhikkhussa hoti āpatti daṭṭhabbā.
 Tamenaṁ codeti saṅgho vā sambahulā vā ekapuggalo vā āpattiṁ
-------------------------------------------------
[page 268]
 Tvaṁ āvuso āpanno passasetaṁ āpattinti. So evaṁ vadeti
 āmāvuso passāmīti. Taṁ saṅgho āpattiyā adassane ukkhipati
 adhammakammaṁ. Idha pana bhikkhave bhikkhussa hoti āpatti
 paṭikātabbā. Tamenaṁ codeti saṅgho vā sambahulā vā ekapuggalo
 vā āpattiṁ tvaṁ āvuso āpanno paṭikarohi taṁ āpattinti.
 So evaṁ vadeti āmāvuso paṭikarissāmīti. Taṁ saṅgho āpattiyā
 appaṭikamme ukkhipati adhammakammaṁ. Idha pana bhikkhave bhikkhussa
 hoti pāpikā diṭṭhi paṭinissajjetā. Tamenaṁ codeti saṅgho
 vā sambahulā vā ekapuggalo vā pāpikā te āvuso diṭṭhi
 paṭinissajjetaṁ pāpikaṁ diṭṭhinti. So evaṁ vadeti āmāvuso
 paṭinissajjissāmīti. Taṁ saṅgho pāpikāya diṭṭhiyā appaṭinissagge
 ukkhipati adhammakammaṁ. Idha pana bhikkhave bhikkhussa hoti āpatti
 daṭṭhabbā hoti āpatti paṭikātabbā. Hoti āpatti daṭṭhabbā
 hoti pāpikā diṭṭhi paṭinissajjetā. Hoti āpatti paṭikātabbā
 hoti pāpikā diṭṭhi paṭinissajjetā. Hoti āpatti daṭṭhabbā
 hoti āpatti paṭikātabbā hoti pāpikā diṭṭhi paṭinissajjetā.
 Tamenaṁ codeti saṅgho vā sambahulā vā ekapuggalo vā
 āpattiṁ tvaṁ āvuso āpanno passasetaṁ āpattiṁ paṭikarohi
 taṁ āpattiṁ pāpikā te diṭṭhi paṭinissajjetaṁ pāpikaṁ diṭṭhinti.
 So evaṁ vadeti āmāvuso passāmi āma paṭikarissāmi āma
-------------------------------------------------
[page 269]
 Paṭinissajjissāmīti. Taṁ saṅgho adassane vā appaṭikamme vā
 appaṭinissagge vā ukkhipati adhammakammaṁ.
      [198] Idha pana bhikkhave bhikkhussa hoti āpatti daṭṭhabbā.
 Tamenaṁ codeti saṅgho vā sambahulā vā ekapuggalo vā āpattiṁ
 tvaṁ āvuso āpanno passasetaṁ āpattinti. So < PTS. Vin  I , 325 >evaṁ vadeti
 natthi me āvuso āpatti yamahaṁ passeyyanti. Taṁ saṅgho
 āpattiyā 1- adassane ukkhipati dhammakammaṁ. Idha pana bhikkhave
 bhikkhussa hoti āpatti paṭikātabbā. Tamenaṁ codeti saṅgho
 vā sambahulā vā ekapuggalo vā āpattiṁ tvaṁ āvuso
 āpanno paṭikarohi taṁ āpattinti. So evaṁ vadeti natthi
 me āvuso āpatti yamahaṁ paṭikareyyanti. Taṁ saṅgho āpattiyā 2-
 appaṭikamme ukkhipati dhammakammaṁ. Idha pana bhikkhave bhikkhussa
 hoti pāpikā diṭṭhi paṭinissajjetā. Tamenaṁ codeti saṅgho
 vā sambahulā vā ekapuggalo vā pāpikā te āvuso diṭṭhi
 paṭinissajjetaṁ pāpikaṁ diṭṭhinti. So evaṁ vadeti natthi me
 āvuso pāpikā diṭṭhi yamahaṁ paṭinissajjeyyanti. Taṁ saṅgho
 pāpikāya diṭṭhiyā appaṭinissagge ukkhipati dhammakammaṁ. Idha
 pana bhikkhave bhikkhussa hoti āpatti daṭṭhabbā hoti āpatti
 paṭikātabbā. Hoti āpatti daṭṭhabbā hoti pāpikā diṭṭhi
 paṭinissajjetā. Hoti āpatti paṭikātabbā hoti pāpikā

  *  *  *  *  *  *
  Footnote:1-2 Yu. ayaṁ pāṭho natthi.
-------------------------------------------------
[page 270]
 Diṭṭhi paṭinissajjetā. Hoti āpatti daṭṭhabbā hoti āpatti
 paṭikātabbā hoti pāpikā diṭṭhi paṭinissajjetā. Tamenaṁ
 codeti saṅgho vā sambahulā vā ekapuggalo vā āpattiṁ
 tvaṁ āvuso āpanno passasetaṁ āpattiṁ paṭikarohi taṁ āpattiṁ
 pāpikā te āvuso 1- diṭṭhi paṭinissajjetaṁ pāpikaṁ diṭṭhinti.
 So evaṁ vadeti natthi me āvuso āpatti yamahaṁ passeyyaṁ
 natthi me [2]- āpatti yamahaṁ paṭikareyyaṁ natthi me [3]- pāpikā diṭṭhi
 yamahaṁ paṭinissajjeyyanti. Taṁ saṅgho adassane vā appaṭikamme
 vā appaṭinissagge vā ukkhipati dhammakammanti.
      [199] Athakho āyasmā upāli yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho āyasmā upāli bhagavantaṁ etadavoca yo nu kho
 bhante samaggo saṅgho sammukhākaraṇīyaṁ kammaṁ asammukhā karoti
 dhammakammaṁ nu kho taṁ bhante vinayakammanti. Adhammakammaṁ taṁ
 upāli avinayakammanti. Yo nu kho bhante samaggo saṅgho
 paṭipucchākaraṇīyaṁ kammaṁ appaṭipucchā karoti paṭiññāya karaṇīyaṁ
 kammaṁ appaṭiññāya karoti sativinayārahassa amūḷhavinayaṁ deti amūḷhavinayārahassa
 tassapāpiyasikākammaṁ karoti tassapāpiyasikākammārahassa
 tajjanīyakammaṁ karoti tajjanīyakammārahassa niyassakammaṁ 4-

  *  *  *  *  *  *
  Footnote:1 Ma. Yu. ayaṁ pāṭho natthi. 2 Po. Ma. Yu. āvuso. 3 Ma. āvuso. 4 Yu.
 nissayakammaṁ.< PTS. Vin  I , 326 >
-------------------------------------------------
[page 271]
 Karoti niyassakammārahassa pabbājanīyakammaṁ karoti pabbājanīyakammārahassa
 paṭisāraṇīyakammaṁ karoti paṭisāraṇīyakammārahassa
 ukkhepanīyakammaṁ karoti ukkhepanīyakammārahassa parivāsaṁ deti
 parivāsārahaṁ mūlāya paṭikassati mūlāya paṭikassanārahassa mānattaṁ
 deti mānattārahaṁ abbheti abbhānārahaṁ upasampādeti dhammakammaṁ
 nu kho taṁ bhante vinayakammanti. Adhammakammaṁ taṁ upāli
 avinayakammaṁ yo kho upāli samaggo saṅgho sammukhākaraṇīyaṁ
 kammaṁ asammukhā karoti evaṁ kho upāli adhammakammaṁ hoti
 avinayakammaṁ evañca pana saṅgho sātisāro hoti yo kho
 upāli samaggo saṅgho paṭipucchākaraṇīyaṁ kammaṁ appaṭipucchā
 karoti paṭiññāya karaṇīyaṁ kammaṁ appaṭiññāya karoti sativinayārahassa
 amūḷhavinayaṁ deti amūḷhavinayārahassa tassapāpiyasikākammaṁ
 karoti tassapāpiyasikākammārahassa tajjanīyakammaṁ karoti tajjanīyakammārahassa
 niyassakammaṁ karoti niyassakammārahassa pabbājanīyakammaṁ
 karoti pabbājanīyakammārahassa paṭisāraṇīyakammaṁ karoti paṭisāraṇīyakammārahassa
 ukkhepanīyakammaṁ karoti ukkhepanīyakammārahassa
 parivāsaṁ deti parivāsārahaṁ mūlāya paṭikassati mūlāya paṭikassanārahassa
 mānattaṁ deti mānattārahaṁ abbheti abbhānārahaṁ upasampādeti
 evaṁ kho upāli adhammakammaṁ hoti avinayakammaṁ evañca
 pana saṅgho sātisāro hotīti.
-------------------------------------------------
[page 272]
      [200] Yo nu kho bhante samaggo saṅgho sammukhākaraṇīyaṁ
 kammaṁ sammukhā karoti dhammakammaṁ nu kho taṁ bhante vinayakammanti.
 Dhammakammaṁ taṁ upāli vinayakammanti. Yo nu kho bhante samaggo
 saṅgho paṭipucchākaraṇīyaṁ kammaṁ paṭipucchā karoti paṭiññāya
 karaṇīyaṁ kammaṁ paṭiññāya karoti sativinayārahassa sativinayaṁ deti
 amūḷhavinayārahassa amūḷhavinayaṁ deti tassapāpiyasikākammārahassa
 tassapāpiyasikākammaṁ karoti tajjanīyakammārahassa tajjanīyakammaṁ
 karoti niyassakammārahassa niyassakammaṁ karoti pabbājanīyakammārahassa
 pabbājanīyakammaṁ karoti paṭisāraṇīyakammārahassa paṭisāraṇīyakammaṁ
 karoti ukkhepanīyakammārahassa ukkhepanīyakammaṁ karoti
 parivāsārahassa parivāsaṁ deti mūlāya paṭikassanārahaṁ mūlāya paṭikassati
 mānattārahassa mānattaṁ deti abbhānārahaṁ abbheti upasampadārahaṁ
 upasampādeti dhammakammaṁ nu kho taṁ bhante vinayakammanti.
 Dhammakammaṁ taṁ upāli vinayakammaṁ yo kho upāli samaggo saṅgho
 sammukhākaraṇīyaṁ kammaṁ sammukhā karoti evaṁ kho upāli dhammakammaṁ
 hoti vinayakammaṁ evañca pana saṅgho anatisāro hoti yo
 kho upāli samaggo saṅgho paṭipucchākaraṇīyaṁ kammaṁ paṭipucchā
 karoti paṭiññāya karaṇīyaṁ kammaṁ paṭiññāya karoti sativinayārahassa
 sativinayaṁ deti amūḷhavinayārahassa amūḷhavinayaṁ deti tassapāpiyasikākammārahassa
 tassapāpiyasikākammaṁ karoti tajjanīyakammārahassa
-------------------------------------------------
[page 273]
 Tajjanīyakammaṁ karoti niyassakammārahassa niyassakammaṁ karoti
 pabbājanīyakammārahassa pabbājanīyakammaṁ karoti paṭisāraṇīyakammārahassa
 paṭisāraṇīyakammaṁ karoti ukkhepanīyakammārahassa ukkhepanīyakammaṁ
 karoti parivāsārahassa parivāsaṁ deti mūlāya paṭikassanārahaṁ
 mūlāya paṭikassati mānattārahassa mānattaṁ deti abbhānārahaṁ
 abbheti upasampadārahaṁ upasampādeti evaṁ kho upāli dhammakammaṁ
 hoti vinayakammaṁ. Evañca pana saṅgho anatisāro hotīti.
      [201] Yo nu kho bhante samaggo saṅgho sativinayārahassa
 amūḷhavinayaṁ deti amūḷhavinayārahassa sativinayaṁ deti dhammakammaṁ
 nu kho taṁ bhante vinayakammanti. Adhammakammaṁ taṁ upāli avinayakammanti.
 Yo nu kho bhante samaggo saṅgho amūḷhavinayārahassa
 tassapāpiyasikākammaṁ karoti tassapāpiyasikākammārahassa < PTS. Vin  I , 327 >amūḷhavinayaṁ
 deti tassapāpiyasikākammārahassa tajjanīyakammaṁ karoti tajjanīyakammārahassa
 tassapāpiyasikākammaṁ karoti tajjanīyakammārahassa
 niyassakammaṁ karoti niyassakammārahassa tajjanīyakammaṁ karoti
 niyassakammārahassa pabbājanīyakammaṁ karoti pabbājanīyakammārahassa
 niyassakammaṁ karoti pabbājanīyakammārahassa paṭisāraṇīyakammaṁ karoti
 paṭisāraṇīyakammārahassa pabbājanīyakammaṁ karoti paṭisāraṇīyakammārahassa
 ukkhepanīyakammaṁ karoti ukkhepanīyakammārahassa paṭisāraṇīyakammaṁ
 karoti ukkhepanīyakammārahassa parivāsaṁ deti parivāsārahassa
-------------------------------------------------
[page 274]
 Ukkhepanīyakammaṁ karoti parivāsārahaṁ mūlāya paṭikassati
 mūlāya paṭikassanārahassa parivāsaṁ deti mūlāya paṭikassanārahassa
 mānattaṁ deti mānattārahaṁ mūlāya paṭikassati mānattārahaṁ
 abbheti abbhānārahassa mānattaṁ deti abbhānārahaṁ upasampādeti
 upasampadārahaṁ abbheti dhammakammaṁ nu kho taṁ bhante vinayakammanti.
 Adhammakammaṁ taṁ upāli avinayakammaṁ. Yo kho upāli samaggo
 saṅgho sativinayārahassa amūḷhavinayaṁ deti amūḷhavinayārahassa
 sativinayaṁ deti evaṁ kho upāli adhammakammaṁ hoti avinayakammaṁ
 evañca pana saṅgho sātisāro hoti. Yo kho upāli samaggo
 saṅgho amūḷhavinayārahassa tassapāpiyasikākammaṁ karoti
 tassapāpiyasikākammārahassa amūḷhavinayaṁ deti tassapāpiyasikākammārahassa
 tajjanīyakammaṁ karoti tajjanīyakammārahassa tassapāpiyasikākammaṁ
 karoti tajjanīyakammārahassa niyassakammaṁ karoti niyassakammārahassa
 tajjanīyakammaṁ karoti niyassakammārahassa pabbājanīyakammaṁ
 karoti pabbājanīyakammārahassa niyassakammaṁ karoti
 pabbājanīyakammārahassa paṭisāraṇīyakammaṁ karoti paṭisāraṇīyakammārahassa
 pabbājanīyakammaṁ karoti paṭisāraṇīyakammārahassa ukkhepanīyakammaṁ
 karoti ukkhepanīyakammārahassa paṭisāraṇīyakammaṁ karoti
 ukkhepanīyakammārahassa parivāsaṁ deti parivāsārahassa ukkhepanīyakammaṁ
 karoti parivāsārahaṁ mūlāya paṭikassati mūlāya paṭikassanārahassa
-------------------------------------------------
[page 275]
 Parivāsaṁ deti mūlāya paṭikassanārahassa mānattaṁ deti mānattārahaṁ
 mūlāya paṭikassati mānattārahaṁ abbheti abbhānārahassa mānattaṁ
 deti abbhānārahaṁ upasampādeti upasampadārahaṁ abbheti evaṁ
 kho upāli adhammakammaṁ hoti avinayakammaṁ. Evañca pana saṅgho
 sātisāro hotīti.
      [202] Yo nu kho bhante samaggo saṅgho sativinayārahassa
 sativinayaṁ deti amūḷhavinayārahassa amūḷhavinayaṁ deti dhammakammaṁ
 nu kho taṁ bhante vinayakammanti. Dhammakammaṁ taṁ upāli vinayakammanti.
 Yo nu kho bhante samaggo saṅgho amūḷhavinayārahassa amūḷhavinayaṁ
 deti tassapāpiyasikākammārahassa tassapāpiyasikākammaṁ karoti
 tajjanīyakammārahassa tajjanīyakammaṁ karoti niyassakammārahassa
 niyassakammaṁ karoti pabbājanīyakammārahassa pabbājanīyakammaṁ karoti
 paṭisāraṇīyakammārahassa paṭisāraṇīyakammaṁ karoti ukkhepanīyakammārahassa
 ukkhepanīyakammaṁ karoti parivāsārahassa parivāsaṁ deti
 mūlāya paṭikassanārahaṁ mūlāya paṭikassati mānattārahassa nānattaṁ
 deti abbhānārahaṁ abbheti upasampadārahaṁ upasampādeti dhammakammaṁ
 nu kho taṁ bhante vinayakammanti. Dhammakammaṁ taṁ upāli
 vinayakammaṁ. Yo kho upāli samaggo saṅgho sativinayārahassa
 sativinayaṁ deti amūḷhavinayārahassa amūḷhavinayaṁ deti evaṁ kho
 upāli dhammakammaṁ hoti vinayakammaṁ. Evañca pana saṅgho anatisāro
-------------------------------------------------
[page 276]
 Hoti. Yo kho upāli samaggo saṅgho amūḷhavinayārahassa amūḷhavinayaṁ
 deti tassapāpiyasikākammārahassa tassapāpiyasikākammaṁ karoti
 tajjanīyakammārahassa tajjanīyakammaṁ karoti niyassakammārahassa niyassakammaṁ
 karoti pabbājanīyakammārahassa pabbājanīyakammaṁ karoti
 paṭisāraṇīyakammārahassa paṭisāraṇīyakammaṁ karoti ukkhepanīyakammārahassa
 ukkhepanīyakammaṁ karoti parivāsārahassa parivāsaṁ deti
 mūlāya paṭikassanārahaṁ mūlāya paṭikassati mānattārahassa mānattaṁ
 deti abbhānārahaṁ abbheti upasampadārahaṁ upasampādeti evaṁ
 kho upāli dhammakammaṁ hoti vinayakammaṁ. Evañca pana saṅgho
 anatisāro hotīti.
      [203] Athakho bhagavā bhikkhū āmantesi yo kho bhikkhave
 samaggo saṅgho sativinayārahassa amūḷhavinayaṁ deti evaṁ kho
 bhikkhave adhammakammaṁ hoti avinayakammaṁ evañca pana saṅgho
 sātisāro hoti. Yo kho bhikkhave samaggo saṅgho sativinayārahassa
 tassapāpiyasikākammaṁ karoti sativinayārahassa tajjanīyakammaṁ
 karoti sativinayārahassa niyassakammaṁ karoti sativinayārahassa
 pabbājanīyakammaṁ karoti sativinayārahassa paṭisāraṇīyakammaṁ karoti
 sativinayārahassa ukkhepanīyakammaṁ karoti sativinayārahassa parivāsaṁ
 deti sativinayārahaṁ mūlāya paṭikassati sativinayārahassa mānattaṁ
 deti sativinayārahaṁ abbheti sativinayārahaṁ upasampādeti evaṁ
-------------------------------------------------
[page 277]
 Kho bhikkhave adhammakammaṁ hoti avinayakammaṁ evañca pana saṅgho
 sātisāro hoti. Yo kho bhikkhave samaggo saṅgho amūḷhavinayārahassa
 tassapāpiyasikākammaṁ karoti evaṁ kho bhikkhave adhammakammaṁ
 hoti avinayakammaṁ evañca pana saṅgho sātisāro hoti. Yo
 kho bhikkhave samaggo saṅgho amūḷhavinayārahassa tajjanīyakammaṁ
 karoti amūḷhavinayārahassa niyassakammaṁ karoti amūḷhavinayārahassa
 pabbājanīyakammaṁ karoti amūḷhavinayārahassa paṭisāraṇīyakammaṁ karoti
 amūḷhavinayārahassa ukkhepanīyakammaṁ karoti amūḷhavinayārahassa
 parivāsaṁ deti amūḷhavinayārahaṁ mūlāya paṭikassati amūḷhavinayārahassa
 mānattaṁ deti amūḷhavinayārahaṁ abbheti amūḷhavinayārahaṁ
 upasampādeti amūḷhavinayārahassa sativinayaṁ deti evaṁ kho
 bhikkhave adhammakammaṁ hoti avinayakammaṁ evañca pana saṅgho
 sātisāro hoti. Yo kho bhikkhave samaggo saṅgho tassapāpiyasikākammārahassa
 tajjanīyakammaṁ karoti tassapāpiyasikākammārahassa
 niyassakammaṁ karoti tassapāpiyasikākammārahassa pabbājanīyakammaṁ
 karoti tassapāpiyasikākammārahassa paṭisāraṇīyakammaṁ karoti
 tassapāpiyasikākammārahassa ukkhepanīyakammaṁ karoti tassapāpiyasikākammārahassa
 parivāsaṁ deti .pe. Tassapāpiyasikākammārahassa
 sativinayaṁ deti tassapāpiyasikākammārahassa amūḷhavinayaṁ deti
 evaṁ kho bhikkhave adhammakammaṁ hoti avinayakammaṁ evañca pana
-------------------------------------------------
[page 278]
 Saṅgho sātisāro hoti. Yo kho bhikkhave samaggo saṅgho
 tajjanīyakammārahassa .pe. Niyassakammārahassa pabbājanīyakammārahassa
 paṭisāraṇīyakammārahassa ukkhepanīyakammārahassa parivāsārahassa 1-
 mūlāya paṭikassanārahassa mānattārahassa 2- abbhānārahassa 3-
 upasampadārahassa sativinayaṁ deti upasampadārahassa amūḷhavinayaṁ deti
 upasampadārahassa tassapāpiyasikākammaṁ karoti upasampadārahassa tajjanīyakammaṁ
 karoti upasampadārahassa niyassakammaṁ karoti upasampadārahassa
 pabbājanīyakammaṁ karoti upasampadārahassa paṭisāraṇīyakammaṁ
 karoti upasampadārahassa ukkhepanīyakammaṁ karoti upasampadārahassa
 parivāsaṁ deti upasampadārahaṁ mūlāya paṭikassati upasampadārahassa
 mānattaṁ deti upasampadārahaṁ abbheti evaṁ kho bhikkhave
 adhammakammaṁ hoti avinayakammaṁ evañca pana saṅgho sātisāro
 hotīti.
                 Upālipucchābhāṇavāraṁ 4- dutiyaṁ.
      [204] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti adhammena vaggā. So tamhā āvāsā aññaṁpi āvāsaṁ

  *  *  *  *  *  *
  Footnote:1 Ma. parivāsārahaṁ. 2 Ma. mānattārahaṁ. 3 Ma. abbhānārahaṁ. 4 Ma.
 upālipucchābhāṇavāro niṭṭhito dutiyo.
-------------------------------------------------
[page 279]
 Gacchati. Tatthapi 1- bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato adhammena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti adhammena samaggā.
 So tamhā āvāsā aññaṁpi āvāsaṁ gacchati. Tatthapi bhikkhūnaṁ
 evaṁ hoti ayaṁ kho < PTS. Vin  I , 329 >āvuso bhikkhu saṅghena tajjanīyakammakato
 adhammena samaggehi handassa mayaṁ tajjanīyakammaṁ karomāti. Te
 tassa tajjanīyakammaṁ karonti dhammena vaggā. So tamhā āvāsā
 aññaṁpi āvāsaṁ gacchati. Tatthapi bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato dhammena vaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 dhammapaṭirūpakena vaggā. So tamhā āvāsā aññaṁpi āvāsaṁ
 gacchati. Tatthapi bhikkhūnaṁ evaṁ hoti ayaṁ kho āvuso bhikkhu
 saṅghena tajjanīyakammakato dhammapaṭirūpakena vaggehi handassa mayaṁ
 tajjanīyakammaṁ karomāti. Te tassa tajjanīyakammaṁ karonti dhammapaṭirūpakena
 samaggā.
      [205] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ

  *  *  *  *  *  *
  Footnote:1 Yu. pisaddo natthi.
-------------------------------------------------
[page 280]
 Karonti adhammena samaggā. So tamhā āvāsā aññaṁpi 1-
 āvāsaṁ gacchati. Tatthapi bhikkhūnaṁ evaṁ hoti ayaṁ kho āvuso
 bhikkhu saṅghena tajjanīyakammakato adhammena samaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 dhammena vaggā. So tamhā āvāsā aññaṁpi āvāsaṁ gacchati.
 Tatthapi bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato dhammena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karoti dhammapaṭirūpakena
 vaggā. So tamhā āvāsā aññaṁpi āvāsaṁ gacchati. Tatthapi
 bhikkhūnaṁ evaṁ hoti ayaṁ kho āvuso bhikkhu saṅghena tajjanīyakammakato
 dhammapaṭirūpakena vaggehi handassa mayaṁ tajjanīyakammaṁ karomāti.
 Te tassa tajjanīyakammaṁ karonti dhammapaṭirūpakena samaggā. So
 tamhā āvāsā aññaṁpi āvāsaṁ gacchati. Tatthapi bhikkhūnaṁ evaṁ
 hoti ayaṁ kho āvuso bhikkhu saṅghena tajjanīyakammakato dhammapaṭirūpakena
 samaggehi handassa mayaṁ tajjanīyakammaṁ karomāti.
 Te tassa tajjanīyakammaṁ karonti adhammena vaggā.
      [206] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako

  *  *  *  *  *  *
  Footnote:1 Ma. Yu. pisaddo natthi.
-------------------------------------------------
[page 281]
 Handassa mayaṁ tajjanīyakammaṁ karomāti. Te tassa tajjanīyakammaṁ
 karonti dhammena vaggā. So tamhā āvāsā aññaṁpi āvāsaṁ
 gacchati. Tatthapi bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato dhammena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti dhammapaṭirūpakena
 vaggā. So tamhā āvāsā aññaṁpi āvāsaṁ gacchati.
 Tatthapi bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato dhammapaṭirūpakena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti dhammapaṭirūpakena
 samaggā. So tamhā āvāsā aññaṁpi āvāsaṁ gacchati. Tatthapi
 bhikkhūnaṁ evaṁ hoti ayaṁ kho āvuso bhikkhu saṅghena tajjanīyakammakato
 dhammapaṭirūpakena samaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti adhammena vaggā.
 So tamhā āvāsā aññaṁpi āvāsaṁ gacchati. Tatthapi bhikkhūnaṁ
 evaṁ hoti ayaṁ kho āvuso bhikkhu saṅghena tajjanīyakammakato
 adhammena vaggehi handassa mayaṁ tajjanīyakammaṁ karomāti. Te
 tassa tajjanīyakammaṁ karonti adhammena samaggā.
     [207] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
-------------------------------------------------
[page 282]
 Kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti dhammapaṭirūpakena vaggā. So tamhā āvāsā aññaṁpi
 āvāsaṁ gacchati. Tatthapi bhikkhūnaṁ evaṁ hoti ayaṁ kho āvuso
 bhikkhu saṅghena tajjanīyakammakato dhammapaṭirūpakena vaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 dhammapaṭirūpakena samaggā. So tamhā āvāsā aññaṁpi āvāsaṁ
 gacchati. Tatthapi bhikkhūnaṁ evaṁ hoti ayaṁ kho āvuso bhikkhu
 saṅghena tajjanīyakammakato dhammapaṭirūpakena samaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 adhammena vaggā. So tamhā āvāsā aññaṁpi āvāsaṁ
 gacchati. Tatthapi bhikkhūnaṁ evaṁ hoti ayaṁ kho āvuso bhikkhu
 saṅghena tajjanīyakammakato adhammena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti adhammena
 samaggā. So tamhā āvāsā aññaṁpi āvāsaṁ gacchati. Tatthapi
 bhikkhūnaṁ evaṁ hoti ayaṁ kho āvuso bhikkhu saṅghena tajjanīyakammakato
 adhammena samaggehi handassa mayaṁ tajjanīyakammaṁ karomāti.
 Te tassa tajjanīyakammaṁ karonti dhammena vaggā.
      [208] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
-------------------------------------------------
[page 283]
 Bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako< PTS. Vin  I , 330 >
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti dhammapaṭirūpakena samaggā. So tamhā āvāsā aññaṁpi
 āvāsaṁ gacchati. Tatthapi bhikkhūnaṁ evaṁ hoti ayaṁ kho āvuso
 bhikkhu saṅghena tajjanīyakammakato dhammapaṭirūpakena samaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 adhammena vaggā. So tamhā āvāsā aññaṁpi āvāsaṁ gacchati.
 Tatthapi bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato adhammena vaggehi handassa mayaṁ tajjanīyakammaṁ
 karomāti. Te tassa tajjanīyakammaṁ karonti adhammena samaggā.
 So tamhā āvāsā aññaṁpi āvāsaṁ gacchati. Tatthapi bhikkhūnaṁ
 evaṁ hoti ayaṁ kho āvuso bhikkhu saṅghena tajjanīyakammakato
 adhammena samaggehi handassa mayaṁ tajjanīyakammaṁ karomāti. Te
 tassa tajjanīyakammaṁ karonti dhammena vaggā. So tamhā āvāsā
 aññaṁpi āvāsaṁ gacchati. Tatthapi bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato dhammena vaggehi handassa
 mayaṁ tajjanīyakammaṁ karomāti. Te tassa tajjanīyakammaṁ karonti
 dhammapaṭirūpakena vaggā.
     [209] Idha pana bhikkhave bhikkhu bālo hoti abyatto āpattibahulo
-------------------------------------------------
[page 284]
 Anapadāno gihisaṁsaṭṭho viharati ananulomikehi gihisaṁsaggehi.
 Tatra ce bhikkhūnaṁ evaṁ hoti ayaṁ kho āvuso bhikkhu bālo
 abyatto āpattibahulo anapadāno gihisaṁsaṭṭho viharati ananulomikehi
 gihisaṁsaggehi handassa mayaṁ niyassakammaṁ karomāti.
 Te tassa niyassakammaṁ karonti adhammena vaggā. So tamhā
 āvāsā aññaṁpi āvāsaṁ gacchati. Tatthapi bhikkhūnaṁ evaṁ hoti
 ayaṁ kho āvuso bhikkhu saṅghena niyassakammakato adhammena vaggehi
 handassa mayaṁ niyassakammaṁ karomāti. Te tassa niyassakammaṁ
 karonti adhammena samaggā .pe. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Yathā heṭṭhā tathā cakkaṁ
 kātabbaṁ.
      [210] Idha pana bhikkhave bhikkhu kuladūsako hoti pāpasamācāro.
 Tatra ce bhikkhūnaṁ evaṁ hoti ayaṁ kho āvuso bhikkhu kuladūsako
 pāpasamācāro handassa mayaṁ pabbājanīyakammaṁ karomāti. Te
 tassa pabbājanīyakammaṁ karonti adhammena vaggā. So tamhā
 āvāsā aññaṁpi āvāsaṁ gacchati. Tatthapi bhikkhūnaṁ evaṁ hoti
 ayaṁ kho āvuso bhikkhu saṅghena pabbājanīyakammakato adhammena
 vaggehi handassa mayaṁ pabbājanīyakammaṁ karomāti. Te tassa
 pabbājanīyakammaṁ karonti adhammena samaggā .pe. Dhammena vaggā.
 Dhammapaṭirūpakena vaggā. Dhammapaṭirūpakena samaggā. Cakkaṁ
-------------------------------------------------
[page 285]
 Kātabbaṁ.
      [211] Idha pana bhikkhave bhikkhu gihī akkosati paribhāsati.
 Tatra ce bhikkhūnaṁ evaṁ hoti ayaṁ kho āvuso bhikkhu gihī
 akkosati paribhāsati handassa mayaṁ paṭisāraṇīyakammaṁ karomāti.
 Te tassa paṭisāraṇīyakammaṁ karonti adhammena vaggā .pe.
 Adhammena samaggā. Dhammena vaggā. Dhammapaṭirūpakena vaggā.
 Dhammapaṭirūpakena samaggā. Cakkaṁ kātabbaṁ.
      [212] Idha pana bhikkhave bhikkhu āpattiṁ āpajjitvā na icchati
 āpattiṁ passituṁ. Tatra ce bhikkhūnaṁ evaṁ hoti ayaṁ kho
 āvuso bhikkhu āpattiṁ āpajjitvā na icchati āpattiṁ passituṁ
 handassa mayaṁ āpattiyā adassane ukkhepanīyakammaṁ karomāti.
 Te tassa āpattiyā adassane ukkhepanīyakammaṁ karonti adhammena
 vaggā .pe. Adhammena samaggā. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Cakkaṁ kātabbaṁ.
 Idha pana bhikkhave bhikkhu āpattiṁ āpajjitvā na icchati āpattiṁ
 paṭikātuṁ. Tatra ce bhikkhūnaṁ evaṁ hoti ayaṁ kho āvuso
 bhikkhu āpattiṁ āpajjitvā na icchati < PTS. Vin  I , 331 >āpattiṁ paṭikātuṁ handassa
 mayaṁ āpattiyā appaṭikamme ukkhepanīyakammaṁ karomāti. Te
 tassa āpattiyā appaṭikamme ukkhepanīyakammaṁ karonti adhammena
 vaggā .pe. Adhammena samaggā. Dhammena vaggā. Dhammapaṭirūpakena
-------------------------------------------------
[page 286]
 Vaggā. Dhammapaṭirūpakena samaggā. Cakkaṁ kātabbaṁ.
 Idha pana bhikkhave bhikkhu na icchati pāpikaṁ diṭṭhiṁ paṭinissajjituṁ.
 Tatra ce bhikkhūnaṁ evaṁ hoti ayaṁ kho āvuso bhikkhu na icchati
 pāpikaṁ diṭṭhiṁ paṭinissajjituṁ handassa mayaṁ pāpikāya diṭṭhiyā
 appaṭinissagge ukkhepanīyakammaṁ karomāti. Te tassa pāpikāya
 diṭṭhiyā appaṭinissagge ukkhepanīyakammaṁ karonti adhammena vaggā
 .pe. Adhammena samaggā. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Cakkaṁ kātabbaṁ.
      [213] Idha pana bhikkhave bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato sammā vattati lomaṁ pāteti
 netthāraṁ vattati tajjanīyakammassa paṭippassaddhiṁ yācati handassa mayaṁ
 tajjanīyakammaṁ paṭippassambhemāti. Te tassa tajjanīyakammaṁ paṭippassambhenti
 adhammena vaggā. So tamhā āvāsā aññaṁpi 1- āvāsaṁ
 gacchati. Tatthapi bhikkhūnaṁ evaṁ hoti imassa kho āvuso bhikkhuno
 saṅghena tajjanīyakammaṁ paṭippassaddhaṁ adhammena vaggehi handassa mayaṁ
 tajjanīyakammaṁ paṭippassambhemāti. Te tassa tajjanīyakammaṁ paṭippassambhenti
 adhammena samaggā .pe. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Idha pana bhikkhave

  *  *  *  *  *  *
  Footnote:1 Ma. Yu. pisaddo natthi.
-------------------------------------------------
[page 287]
 Bhikkhu saṅghena tajjanīyakammakato sammā vattati lomaṁ pāteti
 netthāraṁ vattati tajjanīyakammassa paṭippassaddhiṁ yācati. Tatra
 ce bhikkhūnaṁ evaṁ hoti ayaṁ kho āvuso bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati handassa mayaṁ tajjanīyakammaṁ
 paṭippassambhemāti. Te tassa tajjanīyakammaṁ paṭippassambhenti
 adhammena samaggā .pe. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Adhammena vaggā. Idha
 pana bhikkhave bhikkhu saṅghena tajjanīyakammakato sammā vattati lomaṁ
 pāteti netthāraṁ vattati tajjanīyakammassa paṭippassaddhiṁ yācati.
 Tatra ce bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato sammā vattati lomaṁ pāteti netthāraṁ vattati
 tajjanīyakammassa paṭippassaddhiṁ yācati handassa mayaṁ tajjanīyakammaṁ
 paṭippassambhemāti. Te tassa tajjanīyakammaṁ paṭippassambhenti
 dhammena vaggā .pe. Dhammapaṭirūpakena vaggā. Dhammapaṭirūpakena
 samaggā. Adhammena vaggā. Adhammena samaggā. Idha pana
 bhikkhave bhikkhu saṅghena tajjanīyakammakato sammā vattati lomaṁ
 pāteti netthāraṁ vattati tajjanīyakammassa paṭippassaddhiṁ yācati.
 Tatra ce bhikkhūnaṁ evaṁ hoti ayaṁ kho āvuso bhikkhu saṅghena
 tajjanīyakammakato sammā vattati lomaṁ pāteti netthāraṁ vattati
-------------------------------------------------
[page 288]
 Tajjanīyakammaṁ paṭippassaddhiṁ yācati handassa mayaṁ tajjanīyakammaṁ
 paṭippassambhemāti. Te tassa tajjanīyakammaṁ paṭippassambhenti
 dhammapaṭirūpakena vaggā .pe. Dhammapaṭirūpakena samaggā. Adhammena
 vaggā. Adhammena samaggā. Dhammena vaggā. Idha pana bhikkhave
 bhikkhu saṅghena tajjanīyakammakato sammā vattati lomaṁ pāteti
 netthāraṁ vattati tajjanīyakammassa paṭippassaddhiṁ yācati. Tatra
 ce bhikkhūnaṁ evaṁ hoti ayaṁ kho āvuso bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati handassa mayaṁ tajjanīyakammaṁ
 paṭippassambhemāti. Te tassa tajjanīyakammaṁ paṭippassambhenti
 dhammapaṭirūpakena samaggā .pe. Adhammena vaggā. Adhammena
 samaggā. Dhammena vaggā. Dhammapaṭirūpakena vaggā.
      [214] Idha pana bhikkhave bhikkhu saṅghena niyassakammakato sammā
 vattati lomaṁ pāteti netthāraṁ vattati niyassakammassa paṭippassaddhiṁ
 yācati. Tatra ce bhikkhūnaṁ evaṁ hoti ayaṁ kho āvuso bhikkhu
 saṅghena niyassakammakato sammā vattati lomaṁ pāteti netthāraṁ
 vattati niyassakammassa paṭippassaddhiṁ yācati handassa mayaṁ niyassakammaṁ
 paṭippassambhemāti. Te tassa niyassakammaṁ paṭippassambhenti
 adhammena vaggā .pe. Adhammena samaggā. Dhammena vaggā.
 Dhammapaṭirūpakena vaggā. Dhammapaṭirūpakena samaggā. Cakkaṁ kātabbaṁ.
-------------------------------------------------
[page 289]
      [215] Idha pana bhikkhave bhikkhu saṅghena pabbājanīyakammakato
 sammā vattati lomaṁ pāteti netthāraṁ vattati pabbājanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena pabbājanīyakammakato sammā vattati lomaṁ
 pāteti netthāraṁ vattati pabbājanīyakammassa paṭippassaddhiṁ yācati
 handassa mayaṁ pabbājanīyakammaṁ paṭippassambhemāti. Te tassa
 pabbājanīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Cakkaṁ kātabbaṁ.
      [216] Idha pana bhikkhave bhikkhu saṅghena paṭisāraṇīyakammakato
 sammā vattati lomaṁ pāteti netthāraṁ vattati paṭisāraṇīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena paṭisāraṇīyakammakato sammā vattati lomaṁ
 pāteti netthāraṁ vattati paṭisāraṇīyakammassa paṭippassaddhiṁ yācati
 handassa mayaṁ paṭisāraṇīyakammaṁ paṭippassambhemāti. Te tassa
 paṭisāraṇīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Cakkaṁ kātabbaṁ.
      [217] Idha pana bhikkhave bhikkhu saṅghena āpattiyā adassane
 ukkhepanīyakammakato sammā vattati lomaṁ pāteti netthāraṁ vattati
-------------------------------------------------
[page 290]
 Āpattiyā adassane ukkhepanīyakammassa paṭippassaddhiṁ yācati.
 Tatra ce bhikkhūnaṁ evaṁ hoti ayaṁ kho āvuso bhikkhu saṅghena
 āpattiyā adassane ukkhepanīyakammakato sammā vattati lomaṁ
 pāteti netthāraṁ vattati āpattiyā ukkhepanīyakammassa paṭippassaddhiṁ
 yācati handassa mayaṁ āpattiyā adassane ukkhepanīyakammaṁ
 paṭippassambhemāti. Te tassa āpattiyā adassane ukkhepanīyakammaṁ
 paṭippassambhenti dhammena 1- vaggā .pe. Adhammena samaggā.
 Dhammena vaggā. Dhammapaṭirūpakena vaggā. Dhammapaṭirūpakena
 samaggā. Cakkaṁ kātabbaṁ. Idha pana bhikkhave bhikkhu saṅghena
 āpattiyā appaṭikamme ukkhepanīyakammakato sammā vattati lomaṁ
 pāteti netthāraṁ vattati āpattiyā appaṭikamme ukkhepanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena āpattiyā appaṭikamme ukkhepanīyakammakato
 sammā vattati lomaṁ pāteti netthāraṁ vattati āpattiyā
 appaṭikamme ukkhepanīyakammassa paṭippassaddhiṁ yācati handassa mayaṁ
 āpattiyā appaṭikamme ukkhepanīyakammaṁ paṭippassambhemāti.
 Te tassa āpattiyā appaṭikamme ukkhepanīyakammaṁ paṭippassambhenti
 adhammena vaggā .pe. Adhammena samaggā. Dhammena vaggā.
 Dhammapaṭirūpakena vaggā. Dhammapaṭirūpakena samaggā. Cakkaṁ
 kātabbaṁ. Idha pana bhikkhave bhikkhu saṅghena pāpikāya diṭṭhiyā

  *  *  *  *  *  *
  Footnote:1 Po. Ma. adhammena.
-------------------------------------------------
[page 291]
 Appaṭinissagge ukkhepanīyakammakato sammā vattati lomaṁ pāteti
 netthāraṁ vattati pāpikāya diṭṭhiyā appaṭinissagge ukkhepanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena pāpikāya diṭṭhiyā appaṭinissagge ukkhepanīyakammakato
 sammā vattati lomaṁ pāteti netthāraṁ vattati pāpikāya
 diṭṭhiyā appaṭinissagge ukkhepanīyakammassa paṭippassaddhiṁ yācati
 handassa mayaṁ pāpikāya diṭṭhiyā appaṭinissagge ukkhepanīyakammaṁ
 paṭippassambhemāti. Te tassa pāpikāya diṭṭhiyā appaṭinissagge
 ukkhepanīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā.
 Dhammapaṭirūpakena samaggā. Cakkaṁ kātabbaṁ.
      [218] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti adhammena vaggā. Tatraṭṭho saṅgho vivadati adhammena
 vaggakammaṁ adhammena samaggakammaṁ [1]- dhammapaṭirūpakena vaggakammaṁ
 dhammapaṭirūpakena samaggakammaṁ akataṁ kammaṁ dukkaṭaṁ kammaṁ puna
 kātabbaṁ kammanti. Tatra bhikkhave ye te bhikkhū evamāhaṁsu

  *  *  *  *  *  *
  Footnote:1 Po. Ma. Yu. dhammena vaggakammaṁ.
-------------------------------------------------
[page 292]
 Adhammena vaggakammanti ye ca te bhikkhū evamāhaṁsu akataṁ
 kammaṁ dukkaṭaṁ kammaṁ puna kātabbaṁ kammanti. Ime tattha
 bhikkhū dhammavādino.
      [219] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti adhammena samaggā. Tatraṭṭho saṅgho vivadati adhammena
 vaggakammaṁ adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ
 dukkaṭaṁ kammaṁ puna kātabbaṁ kammanti. Tatra bhikkhave ye te
 bhikkhū evamāhaṁsu adhammena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino.
      [220] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
-------------------------------------------------
[page 293]
 Karonti dhammena vaggā. Tatraṭṭho saṅgho vivadati adhammena
 vaggakammaṁ dhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ
 dukkaṭaṁ kammaṁ puna kātabbaṁ kammanti. Tatra bhikkhave ye te
 bhikkhū evamāhaṁsu dhammena vaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ
 kammanti. Ime tattha bhikkhū dhammavādino.
      [221] Idha pana bhikkhave bhikkhu bhaṇḍanakārako hoti kalahakārako
 vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti dhammapaṭirūpakena vaggā. Tatraṭṭho saṅgho vivadati adhammena
 vaggakammaṁ adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ
 dukkaṭaṁ kammaṁ puna kātabbaṁ kammanti. Tatra bhikkhave ye te
 bhikkhū evamāhaṁsu dhammapaṭirūpakena vaggakammanti ye ca te
 bhikkhū evamāhaṁsu akataṁ kammaṁ dukkaṭaṁ kammaṁ puna kātabbaṁ
 kammanti. Ime tattha bhikkhū dhammavādino.
      [222] Idha pana bhikkhave bhikkhu bhaṇḍanakārako hoti kalahakārako
-------------------------------------------------
[page 294]
 Vivādakārako bhassakārako saṅghe adhikaraṇakārako. Tatra ce
 bhikkhūnaṁ evaṁ hoti ayaṁ kho āvuso bhikkhu bhaṇḍanakārako [1]-
 kalahakārako vivādakārako bhassakārako saṅghe adhikaraṇakārako
 handassa mayaṁ tajjanīyakammaṁ karomāti. Te tassa tajjanīyakammaṁ
 karonti dhammapaṭirūpakena samaggā. Tatraṭṭho saṅgho vivadati
 adhammena vaggakammaṁ adhammena samaggakammaṁ dhammena vaggakammaṁ
 dhammapaṭirūpakena vaggakammaṁ dhammapaṭirūpakena samaggakammaṁ akataṁ
 kammaṁ dukkaṭaṁ kammaṁ puna kātabbaṁ kammanti. Tatra bhikkhave
 ye te bhikkhū evamāhaṁsu dhammapaṭirūpakena samaggakammanti ye
 ca te bhikkhū evamāhaṁsu akataṁ kammaṁ dukkaṭaṁ kammaṁ puna
 kātabbaṁ kammanti. Ime tattha bhikkhū dhammavādino.
      [223] Idha pana bhikkhave bhikkhu bālo hoti abyatto
 āpattibahulo anapadāno gihisaṁsaṭṭho viharati ananulomikehi
 gihisaṁsaggehi. Tatra ce bhikkhūnaṁ evaṁ hoti ayaṁ kho āvuso bhikkhu
 bālo abyatto āpattibahulo anapadāno gihisaṁsaṭṭho viharati
 ananulomikehi gihisaṁsaggehi handassa mayaṁ niyassakammaṁ karomāti.
 Te tassa niyassakammaṁ karonti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena

  *  *  *  *  *  *
  Footnote:1 Ma. hoti.
-------------------------------------------------
[page 295]
 Vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime pañca vārā saṅkhittā.
      [224] Idha pana bhikkhave bhikkhu kuladūsako hoti pāpasamācāro.
 Tatra ce bhikkhūnaṁ evaṁ hoti ayaṁ kho āvuso bhikkhu kuladūsako
 pāpasamācāro handassa mayaṁ pabbājanīyakammaṁ karomāti. Te
 tassa pabbājanīyakammaṁ karonti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime pañca vārā saṅkhittā.
      [225] Idha pana bhikkhave bhikkhu gihī akkosati paribhāsati.
 Tatra ce bhikkhūnaṁ evaṁ hoti < PTS. Vin  I , 333 >ayaṁ kho āvuso bhikkhu gihī
 akkosati paribhāsati handassa mayaṁ paṭisāraṇīyakammaṁ karomāti.
-------------------------------------------------
[page 296]
 Te tassa paṭisāraṇīyakammaṁ karonti adhammena vaggā .pe.
 Adhammena samaggā. Dhammena vaggā. Dhammapaṭirūpakena vaggā.
 Dhammapaṭirūpakena samaggā. Tatraṭṭho saṅgho vivadati adhammena
 vaggakammaṁ adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ
 dukkaṭaṁ kammaṁ puna kātabbaṁ kammanti. Tatra bhikkhave ye te
 bhikkhū evamāhaṁsu dhammapaṭirūpakena samaggakammanti ye ca te
 bhikkhū evamāhaṁsu akataṁ kammaṁ dukkaṭaṁ kammaṁ puna kātabbaṁ
 kammanti. Ime tattha bhikkhū dhammavādino. Ime pañca vārā
 saṅkhittā.
      [226] Idha pana bhikkhave bhikkhu āpattiṁ āpajjitvā na icchati
 āpattiṁ passituṁ. Tatra ce bhikkhūnaṁ evaṁ hoti ayaṁ kho
 āvuso bhikkhu āpattiṁ āpajjitvā na icchati āpattiṁ passituṁ
 handassa mayaṁ āpattiyā adassane ukkhepanīyakammaṁ karomāti.
 Te tassa āpattiyā adassane ukkhepanīyakammaṁ karonti adhammena
 vaggā .pe. Dhammena 1- samaggā. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Tatraṭṭho saṅgho vivadati
 adhammena vaggakammaṁ adhammena samaggakammaṁ dhammena vaggakammaṁ
 dhammapaṭirūpakena vaggakammaṁ dhammapaṭirūpakena samaggakammaṁ akataṁ
 kammaṁ dukkaṭaṁ kammaṁ puna kātabbaṁ kammanti. Tatra bhikkhave

  *  *  *  *  *  *
  Footnote:1 Po. Ma. adhammena.
-------------------------------------------------
[page 297]
 Ye te bhikkhū evamāhaṁsu dhammapaṭirūpakena samaggakammanti ye
 ca te bhikkhū evamāhaṁsu akataṁ kammaṁ dukkaṭaṁ kammaṁ puna
 kātabbaṁ kammanti. Ime tattha bhikkhū dhammavādino. Ime
 pañca vārā saṅkhittā. Idha pana bhikkhave bhikkhu āpattiṁ
 āpajjitvā na icchati āpattiṁ paṭikātuṁ. Tatra ce bhikkhūnaṁ
 evaṁ hoti ayaṁ kho āvuso bhikkhu āpattiṁ āpajjitvā na
 icchati āpattiṁ paṭikātuṁ handassa mayaṁ āpattiyā appaṭikamme
 ukkhepanīyakammaṁ karomāti. Te tassa āpattiyā appaṭikamme
 ukkhepanīyakammaṁ karonti adhammena vaggā .pe. Adhammena samaggā.
 Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime pañca vārā saṅkhittā.
 Idha pana bhikkhave bhikkhu na icchati pāpikaṁ diṭṭhiṁ paṭinissajjituṁ.
 Tatra ce bhikkhūnaṁ evaṁ hoti ayaṁ kho āvuso bhikkhu na icchati
 pāpikaṁ diṭṭhiṁ paṭinissajjituṁ handassa mayaṁ pāpikāya diṭṭhiyā
-------------------------------------------------
[page 298]
 Appaṭinissagge ukkhepanīyakammaṁ karomāti. Te tassa pāpikāya
 diṭṭhiyā appaṭinissagge ukkhepanīyakammaṁ karonti adhammena vaggā
 .pe. Adhammena samaggā. Dhammena vaggā. Dhammapaṭirūpakena
 vaggā. Dhammapaṭirūpakena samaggā. Tatraṭṭho saṅgho vivadati
 adhammena vaggakammaṁ adhammena samaggakammaṁ dhammena vaggakammaṁ
 dhammapaṭirūpakena vaggakammaṁ dhammapaṭirūpakena samaggakammaṁ akataṁ
 kammaṁ dukkaṭaṁ kammaṁ puna kātabbaṁ kammanti. Tatra bhikkhave
 ye te bhikkhū evamāhaṁsu dhammapaṭirūpakena samaggakammanti ye
 ca te bhikkhū evamāhaṁsu akataṁ kammaṁ dukkaṭaṁ kammaṁ puna
 kātabbaṁ kammanti. Ime tattha bhikkhū dhammavādino. Ime
 pañca vārā saṅkhittā.
      [227] Idha pana bhikkhave bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato sammā vattati lomaṁ
 pāteti netthāraṁ vattati tajjanīyakammassa paṭippassaddhiṁ yācati
 handassa mayaṁ tajjanīyakammaṁ paṭippassambhemāti. Te tassa
 tajjanīyakammaṁ paṭippassambhenti adhammena vaggā. Tatraṭṭho saṅgho
 vivadati adhammena vaggakammaṁ adhammena samaggakammaṁ dhammena
 vaggakammaṁ dhammapaṭirūpakena vaggakammaṁ dhammapaṭirūpakena samaggakammaṁ
-------------------------------------------------
[page 299]
 Akataṁ kammaṁ dukkaṭaṁ kammaṁ puna kātabbaṁ kammanti. Tatra
 bhikkhave ye te bhikkhū evamāhaṁsu adhammena vaggakammanti ye ca
 te bhikkhū evamāhaṁsu akataṁ kammaṁ dukkaṭaṁ kammaṁ puna
 kātabbaṁ kammanti. Ime tattha bhikkhū dhammavādino.
      [228] Idha pana bhikkhave bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato sammā vattati lomaṁ pāteti
 netthāraṁ vattati tajjanīyakammassa paṭippassaddhiṁ yācati handassa
 mayaṁ tajjanīyakammaṁ paṭippassambhemāti. Te tassa tajjanīyakammaṁ
 paṭippassambhenti adhammena samaggā. Tatraṭṭho saṅgho vivadati
 adhammena vaggakammaṁ adhammena samaggakammaṁ dhammena vaggakammaṁ
 dhammapaṭirūpakena vaggakammaṁ dhammapaṭirūpakena samaggakammaṁ akataṁ
 kammaṁ dukkaṭaṁ kammaṁ puna kātabbaṁ kammanti. Tatra bhikkhave
 ye te bhikkhū evamāhaṁsu adhammena samaggakammanti ye ca te
 bhikkhū evamāhaṁsu akataṁ kammaṁ dukkaṭaṁ kammaṁ puna kātabbaṁ
 kammanti. Ime tattha bhikkhū dhammavādino.
      [229] Idha pana bhikkhave bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
-------------------------------------------------
[page 300]
 Āvuso bhikkhu saṅghena tajjanīyakammakato sammā vattati lomaṁ
 pāteti netthāraṁ vattati tajjanīyakammassa paṭippassaddhiṁ yācati
 handassa mayaṁ tajjanīyakammaṁ paṭippassambhemāti. Te tassa
 tajjanīyakammaṁ paṭippassambhenti dhammena vaggā. Tatraṭṭho saṅgho
 vivadati adhammena vaggakammaṁ adhammena samaggakammaṁ dhammena
 vaggakammaṁ dhammapaṭirūpakena vaggakammaṁ dhammapaṭirūpakena 1- samaggakammaṁ
 akataṁ kammaṁ dukkaṭaṁ kammaṁ puna kātabbaṁ kammanti. Tatra
 bhikkhave ye te bhikkhū evamāhaṁsu adhammena 1- vaggakammanti
 ye ca te bhikkhū evamāhaṁsu akataṁ kammaṁ dukkaṭaṁ kammaṁ
 puna kātabbaṁ kammanti. Ime tattha bhikkhū dhammavādino.
      [230] Idha pana bhikkhave bhikkhu saṅghena tajjanīyakammakato
 sammā vattati lomaṁ pāteti netthāraṁ vattati tajjanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena tajjanīyakammakato sammā vattati lomaṁ
 pāteti netthāraṁ vattati tajjanīyakammassa paṭippassaddhiṁ yācati
 handassa mayaṁ tajjanīyakammaṁ paṭippassambhemāti. Te tassa tajjanīyakammaṁ
 paṭippassambhenti dhammapaṭirūpakena vaggā. Tatraṭṭho saṅgho
 vivadati adhammena vaggakammaṁ adhammena samaggakammaṁ dhammena
 vaggakammaṁ dhammapaṭirūpakena vaggakammaṁ dhammapaṭirūpakena samaggakammaṁ
 akataṁ kammaṁ dukkaṭaṁ kammaṁ puna kātabbaṁ kammanti.

  *  *  *  *  *  *
  Footnote:1 Po. Ma. dhammena.
-------------------------------------------------
[page 301]
 Tatra bhikkhave ye te bhikkhū evamāhaṁsu dhammapaṭirūpakena
 vaggakammanti ye ca te bhikkhū evamāhaṁsu akataṁ kammaṁ dukkaṭaṁ
 kammaṁ puna kātabbaṁ kammanti. Ime tattha bhikkhū dhammavādino.
      [231] Idha pana bhikkhave bhikkhu saṅghena tajjanīyakammakato sammā
 vattati lomaṁ pāteti netthāraṁ vattati tajjanīyakammassa paṭippassaddhiṁ
 yācati. Tatra ce bhikkhūnaṁ evaṁ hoti ayaṁ kho āvuso bhikkhu
 saṅghena tajjanīyakammakato sammā vattati lomaṁ pāteti netthāraṁ
 vattati tajjanīyakammassa paṭippassaddhiṁ yācati handassa mayaṁ
 tajjanīyakammaṁ paṭippassambhemāti. Te tassa tajjanīyakammaṁ
 paṭippassambhenti dhammapaṭirūpakena samaggā. Tatraṭṭho saṅgho vivadati
 adhammena vaggakammaṁ adhammena samaggakammaṁ dhammena vaggakammaṁ
 dhammapaṭirūpakena vaggakammaṁ dhammapaṭirūpakena samaggakammaṁ akataṁ
 kammaṁ dukkaṭaṁ kammaṁ puna kātabbaṁ kammanti. Tatra bhikkhave
 ye te bhikkhū evamāhaṁsu dhammapaṭirūpakena samaggakammanti ye
 ca te bhikkhū evamāhaṁsu akataṁ kammaṁ dukkaṭaṁ kammaṁ puna
 kātabbaṁ kammanti. Ime tattha bhikkhū dhammavādino.
      [232] Idha pana bhikkhave bhikkhu saṅghena niyassakammakato sammā
 vattati lomaṁ pāteti netthāraṁ vattati niyassakammassa paṭippassaddhiṁ
 yācati. Tatra ce bhikkhūnaṁ evaṁ hoti ayaṁ kho āvuso bhikkhu
 saṅghena niyassakammakato sammā vattati lomaṁ pāteti netthāraṁ
-------------------------------------------------
[page 302]
 Vattati niyassakammassa paṭippassaddhiṁ yācati handassa mayaṁ niyassakammaṁ
 paṭippassambhemāti. Te tassa niyassakammaṁ paṭippassambhenti
 adhammena vaggā .pe. Adhammena samaggā. Dhammena vaggā
 dhammapaṭirūpakena vaggā. Dhammapaṭirūpakena samaggā. Tatraṭṭho
 saṅgho vivadati adhammena vaggakammaṁ adhammena samaggakammaṁ
 dhammena vaggakammaṁ dhammapaṭirūpakena vaggakammaṁ dhammapaṭirūpakena
 samaggakammaṁ akataṁ kammaṁ dukkaṭaṁ kammaṁ puna kātabbaṁ kammanti.
 Tatra bhikkhave ye te bhikkhū evamāhaṁsu dhammapaṭirūpakena
 samaggakammanti ye ca te bhikkhū evamāhaṁsu akataṁ kammaṁ dukkaṭaṁ
 kammaṁ puna kātabbaṁ kammanti. Ime tattha bhikkhū dhammavādino.
 Ime 1- pañca vārā saṅkhittā.
      [233] Idha pana bhikkhave bhikkhu saṅghena pabbājanīyakammakato
 sammā vattati lomaṁ pāteti netthāraṁ vattati pabbājanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena pabbājanīyakammakato sammā vattati lomaṁ
 pāteti netthāraṁ vattati pabbājanīyakammassa paṭippassaddhiṁ yācati
 handassa mayaṁ pabbājanīyakammaṁ paṭippassambhemāti. Te tassa
 pabbājanīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ

  *  *  *  *  *  *
  Footnote:1 Ma. imepi.
-------------------------------------------------
[page 303]
 Adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime 1- pañca vārā saṅkhittā.
      [234] Idha pana bhikkhave bhikkhu saṅghena paṭisāraṇīyakammakato
 sammā vattati lomaṁ pāteti netthāraṁ vattati paṭisāraṇīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena paṭisāraṇīyakammakato sammā vattati lomaṁ
 pāteti netthāraṁ vattati paṭisāraṇīyakammassa paṭippassaddhiṁ yācati
 handassa mayaṁ paṭisāraṇīyakammaṁ paṭippassambhemāti. Te tassa
 paṭisāraṇīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.

  *  *  *  *  *  *
  Footnote:1 Ma. imepi.
-------------------------------------------------
[page 304]
 Ime tattha bhikkhū dhammavādino. Ime pañca vārā saṅkhittā.
      [235] Idha pana bhikkhave bhikkhu saṅghena āpattiyā adassane
 ukkhepanīyakammakato sammā vattati lomaṁ pāteti netthāraṁ vattati
 āpattiyā adassane ukkhepanīyakammassa paṭippassaddhiṁ yācati.
 Tatra ce bhikkhūnaṁ evaṁ hoti ayaṁ kho āvuso bhikkhu saṅghena
 āpattiyā adassane ukkhepanīyakammakato sammā vattati lomaṁ
 pāteti netthāraṁ vattati āpattiyā adassane ukkhepanīyakammassa
 paṭippassaddhiṁ yācati handassa mayaṁ āpattiyā adassane ukkhepanīyakammaṁ
 paṭippassambhemāti. Te tassa āpattiyā adassane
 ukkhepanīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime pañca vārā saṅkhittā.
 Idha pana bhikkhave bhikkhu saṅghena āpattiyā appaṭikamme ukkhepanīyakammakato
 sammā vattati lomaṁ pāteti netthāraṁ vattati āpattiyā
-------------------------------------------------
[page 305]
 Appaṭikamme ukkhepanīyakammassa paṭippassaddhiṁ yācati. Tatra
 ce bhikkhūnaṁ evaṁ hoti ayaṁ kho āvuso bhikkhu saṅghena āpattiyā
 appaṭikamme ukkhepanīyakammakato sammā vattati lomaṁ pāteti
 netthāraṁ vattati āpattiyā appaṭikamme ukkhepanīyakammassa paṭippassaddhiṁ
 yācati handassa mayaṁ āpattiyā appaṭikamme ukkhepanīyakammaṁ
 paṭippassambhemāti. Te tassa āpattiyā appaṭikamme ukkhepanīyakammaṁ
 paṭippassambhenti adhammena vaggā .pe. Adhammena samaggā.
 Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādino. Ime pañca vārā saṅkhittā.
      [236] Idha pana bhikkhave bhikkhu saṅghena pāpikāya diṭṭhiyā
 appaṭinissagge ukkhepanīyakammakato sammā vattati lomaṁ pāteti
 netthāraṁ vattati pāpikāya diṭṭhiyā appaṭinissagge ukkhepanīyakammassa
 paṭippassaddhiṁ yācati. Tatra ce bhikkhūnaṁ evaṁ hoti ayaṁ kho
 āvuso bhikkhu saṅghena pāpikāya diṭṭhiyā appaṭinissagge ukkhepanīyakammakato
-------------------------------------------------
[page 306]
 Sammā vattati lomaṁ pāteti netthāraṁ vattati pāpikāya
 diṭṭhiyā appaṭinissagge ukkhepanīyakammassa paṭippassaddhiṁ yācati
 handassa mayaṁ pāpikāya diṭṭhiyā appaṭinissagge ukkhepanīyakammaṁ
 paṭippassambhemāti. Te tassa pāpikāya diṭṭhiyā appaṭinissagge
 ukkhepanīyakammaṁ paṭippassambhenti adhammena vaggā .pe. Adhammena
 samaggā. Dhammena vaggā. Dhammapaṭirūpakena vaggā. Dhammapaṭirūpakena
 samaggā. Tatraṭṭho saṅgho vivadati adhammena vaggakammaṁ
 adhammena samaggakammaṁ dhammena vaggakammaṁ dhammapaṭirūpakena
 vaggakammaṁ dhammapaṭirūpakena samaggakammaṁ akataṁ kammaṁ dukkaṭaṁ
 kammaṁ puna kātabbaṁ kammanti. Tatra bhikkhave ye te bhikkhū
 evamāhaṁsu dhammapaṭirūpakena samaggakammanti ye ca te bhikkhū
 evamāhaṁsu akataṁ kammaṁ dukkaṭaṁ kammaṁ puna kātabbaṁ kammanti.
 Ime tattha bhikkhū dhammavādinoti 1- imepi pañca vārā saṅkhittā.
                  Campeyyakkhandhakaṁ navamaṁ 2-.
                 Imamhi khandhake vatthūni chattiṁsa.
                   ------------------
                        Tassuddānaṁ.
   [237] Campāyaṁ bhagavā āsi vatthu vāsabhagāmake
         āgantukānaṁ ussukkaṁ akāsi icchitabbake 3-
         pakataññunoti ñatvā ussukkaṁ na karī tadā

  *  *  *  *  *  *
  Footnote:1 Ma. itisaddo na dissati. 2 Ma. campeyyakkhandhako navamo. 3 Po. icchitabbako.
-------------------------------------------------
[page 307]
         Ukkhitto na karotīti agamā 1- jinasantike.
         Adhammena vaggakammaṁ samaggaṁ adhammena ca
         dhammena vaggakammaṁ ca paṭirūpakena vaggikaṁ
         paṭirūpakena samaggaṁ eko ukkhipatekakaṁ
         eko ca dve sambahule saṅghaṁ ukkhipatekato 2-
         duvepi sambahulāpi saṅgho saṅghaṁ ca ukkhipi
         sabbaññū pavaro sutvā adhammanti paṭikkhipi.
         Ñattivipannaṁ yaṁ kammaṁ sampannaṁ anusāvanaṁ
         anussāvanavipannaṁ sampannaṁ ñattiyā ca yaṁ
         ubhayena vipannañca aññatra dhammameva ca
         vinayaṁ 3- satthu paṭikuṭṭhaṁ kuppaṁ aṭṭhānarūpakaṁ 4-
         adhammavaggasamaggaṁ paṭirūpena ye duve 5-
         dhammeneva ca sāmaggiṁ anuññāsi tathāgato.
         Catuvaggo pañcavaggo dasavaggo ca vīsati
         atirekavīsativaggo 6- saṅgho pañcavidho tathā.
         Ṭhapetvā upasampadaṁ yañca kammaṁ pavāraṇaṁ
         abbhānakammena saha catuvaggehi kammiko.
         Duve kamme ṭhapetvāna majjhadesupasampadaṁ 7-
         abbhānaṁ pañcavaggiko sabbakammesu kammiko.
         Abbhānekaṁ ṭhapetvāna ye bhikkhū dasavaggikā.

  *  *  *  *  *  *
  Footnote:1 Ma. sāgamā. 2 Po. ukkhipasegakako. Ma. ukkhipatekako. 3 Yu. vinā.
 4 Ma. Yu. uṭṭhānārahikaṁ. 5 Ma. dhammapaṭirūpāni ye duve. Yu. paṭirūpāni ye duve.
 6 Ma. Yu. parovisativaggo ca. 7 Yu. majjhe desupasampadā.
-------------------------------------------------
[page 308]
         Sabbakammakaro saṅgho vīso sabbattha kammiko.
         Bhikkhunī sikkhamānā ca sāmaṇero sāmaṇerikā 1-
         paccakkhātantimavatthū 2- ukkhittāpattidassane
         appaṭikammadiṭṭhiyā paṇḍakatheyyasaṁvāsakaṁ 3-
         titthiyatiracchānagataṁ mātu pitu ca ghātakaṁ
         arahaṁ bhikkhunīdūsiṁ bhedakaṁ lohitupādakaṁ 4-
         byañjanaṁ nānāsaṁvāsaṁ 5- nānāsīmāya iddhiyā
         yassa saṅgho kare kammaṁ honti 6- te catuvīsati
         sambuddhena paṭikkhittā na hete gaṇapūrakā
         pārivāsikacatuttho parivāsaṁ dadeyya vā
         mūlamānattamabbheyya 7- akammaṁ na ca karaṇaṁ
         mūlārahamānattaṁ abbhānārahameva ca
         akammakārakā 8- pañca sambuddhena pakāsitā.
         Bhikkhunī sikkhamānā ca sāmaṇero sāmaṇerikā
         paccakkhantimaummattā khittavedanadassane
         appaṭikammadiṭṭhiyā paṇḍakatheyyasaṁvāsakaṁ 9-
         titthiyatiracchānagataṁ mātā pitu ca ghātakaṁ
         arahaṁ bhikkhunīdūsiṁ bhedakaṁ lohitupādakaṁ
         ubhatobyañjanañceva nānāsaṁvāsakaṁpica 10-
         nānāsīmāya ṭhitakaṁ 11- vehāsaṁ yassa kamma ca

  *  *  *  *  *  *
  Footnote:1 Ma. sāmaṇerī. 2 Yu. paccakkhātantimavatthuṁ. 3. Po. paṇḍakaṁ theyyasaṁvāsakaṁ.
 Ma. paṇḍako theyyasaṁvāsakaṁ. 4 Ma. Yu. lohituppādaṁ. 5 Yu. nānāsaṁvāsako ceva.
 6 honte te. 7 Ma. Yu. mūlā. 8 Ma. Yu. na kammakārakā. 9 Ma. Yu. paṇḍakāpica
 byañjanā. 10 Ma. Yu. titthiyatiracchānagataṁ .pe. nānāsaṁvāsakaṁpicāti diyaḍḍhagāthā
 na dissati. 11 Ma. Yu. nānāsaṁvāsakā sīmā.
-------------------------------------------------
[page 309]
         Sattavīsānametesaṁ 1- paṭikosaṁ na rūhati.
         Bhikkhussa pakatattassa rūhati paṭikosanā
         suddhassa dunnisārito bālo hi sunisārito
         paṇḍako theyyasaṁvāso 2- pakkanto tiracchānago 3-
         mātāpituarahanto 4- dūsako saṅghabhedako
         lohituppādako ceva ubhatobyañjano ca yo
         ekādasannametesaṁ 5- osāraṇaṁ na yujjati.
         Hatthapādā 6- tadubbhayaṁ kaṇṇanāsā 7- tadubbhayaṁ 8-
         aṅgulīaḷakaṇḍaraṁ phaṇaṁ khujjo ca vāmano
         gaṇḍilakkhaṇakāsā 9- ca likhitako ca sīpadī
         pāpaparisakāṇo 10- ca kuṇi khañjo hatopi 11- ca
         iriyāpathadubbalo andho mūgo ca bādhiro 12-
         andhamūgandhabādhiro mūgabādhīrameva ca
         andhamūgabadhīro 13- ca dvattiṁsete anūnakā
         tesaṁ osāraṇaṁ hoti sambuddhena pakāsitaṁ.
         Daṭṭhabbā paṭikātabbā nissajjetā 14- na vijjati
         tassa ukkhepanā kammā satta honti adhammikā
         āpannaṁ anuvattanti 15- satta tepi adhammikā
         āpannaṁ anuvattanti 15- satta kammā sudhammikā
         sammukhā paṭipucchā ca paṭiññāya ca kārakā 16-

  *  *  *  *  *  *
  Footnote:1 Po. sattavīsonametesaṁ. Ma. Yu. aṭṭhārasannametesaṁ. 2 Yu. theyyasaṁvāsaṁ.
 3 Po. tiracchānako. Ma. Yu. tiracchānagato. 4 Ma. Yu. mātupituarahanta.
 5 Po. Yu. ekādasannaṁ etesaṁ. 6 Ma. hatthapādaṁ. 7 Ma. kaṇṇanāsā
 8 Yu. tadubbhayā. 9 Ma. Yu. lakkhaṇakasā. 10 Ma. pāpā-. 11 Po. hatenaca.
 12 Ma. Yu. badhiro. 13 Yu. andhabadhiramūgo. 14 Po. nissajjetvā.
 Yu. nissajjetaṁ. 15 Po. Ma. Yu. anuvattantaṁ. 16 Po. Ma. kāraṇā.
-------------------------------------------------
[page 310]
         Satiamūḷhapāpikā tajjanīniyasena ca
         pabbājanīyapaṭisārā 1- ukkhepaparivāsa ca
         mūlamānattābbhānā tatheva upasampadā
         aññaṁ kareyya aññassa soḷasete adhammikā
         tantaṁ kareyya tantassa soḷasete sudhammikā
         paccāropeyya aññoññaṁ 2- soḷasete adhammikā
         dve dve mūlā katā 3- tassa tepi soḷasa dhammikā.
         Ekekamūlakaṁ cakkaṁ adhammanti jino bravi
         akāsi tajjanīyaṁ kammaṁ saṅgho bhaṇḍanakārako
         adhammena vaggakammaṁ aññaṁ āvāsa gacchi so
         tatthādhammena samaggā tassa tajjaniyaṁ karuṁ
         aññattha vaggadhammena tassa tajjaniyaṁ karuṁ
         paṭirūpakena 4- vaggāpi samaggāpi tathā karuṁ
         adhammena samaggā ca dhammena vaggameva ca
         paṭirūpakena vaggā ca samaggā ca ime padā
         ekekaṁ mūlakaṁ katvā cakkaṁ bandhe vicakkhaṇo.
         Bālāpyattassa niyassaṁ 5- pabbāje kuladūsakaṁ
         paṭisāraṇīyaṁ kammaṁ kare akkosakassa ca
         adassanāpaṭikkamme yo ca diṭṭhiṁ na nissaje
         tesaṁ ukkhepanaṁ kammaṁ 6- satthavāhena bhāsitaṁ

  *  *  *  *  *  *
  Footnote:1 Ma. Yu. pabbājanīya paṭisāro. 2 Po. aññamaññaṁ. Ma. aññaññaṁ.
 Yu. aññañño. 3 Po. dosa mūlā katā. Ma. Yu. dve dve tamūlakaṁ. 4 Ma. paṭirūpena.
 5 Yu. nissayaṁ. 6 Ma. Yu. ukkhepanīyakammaṁ.
-------------------------------------------------
[page 311]
         Upavinayakammānaṁ 1- pañño tajjaniyaṁ naye
         tesaṁyeva anulomaṁ sammā vattati yācati 2-
         passaddhiṁ tesaṁ kammānaṁ heṭṭhā kammanayena ca
         tasmiṁ tasmiṁ hi 3- kammesu tatraṭṭho ca vivādati 4-
         akataṁ dukkaṭañceva puna kātabbakanti ca
         kamme passaddhiyā cāpi te bhikkhū dhammavādino
         vipattibyādhite disvā kammappatte mahāmuni
         paṭippassaddhimakkhāsi sallakattova osadhanti 5-.
                    ----------------

  *  *  *  *  *  *
  Footnote:1 Ma. upari-. Yu. ukkhepaniyakammānaṁ. 2 Ma. Yu. yācite. 3 Ma. Yu. tu. 4 Ma.
 Yu. vivadati. 5 idaṁ uddānaṁ Yu. Sī. potthakehi yebhuyyena visadisanti ñātabbaṁ.
-------------------------------------------------
[page 312]
                       Kosambikkhandhakaṁ< PTS. Vin  I , 337 >
      [238] Tena samayena buddho bhagavā kosambiyaṁ viharati
 ghositārāme. Tena kho pana samayena aññataro bhikkhu āpattiṁ āpanno
 hoti. So tassā āpattiyā āpattidiṭṭhi hoti aññe
 bhikkhū tassā āpattiyā anāpattidiṭṭhino honti. So aparena
 samayena tassā āpattiyā anāpattidiṭṭhi hoti aññe bhikkhū
 tassā āpattiyā āpattidiṭṭhino honti. Athakho te bhikkhū
 taṁ bhikkhuṁ etadavocuṁ āpattiṁ tvaṁ *- āvuso āpanno passasetaṁ
 āpattinti. Natthi me āvuso āpatti yamahaṁ passeyyanti.
 Athakho te bhikkhū sāmaggiṁ labhitvā taṁ bhikkhuṁ āpattiyā adassane
 ukkhipiṁsu. So ca bhikkhu bahussuto hoti āgatāgamo dhammadharo
 vinayadharo mātikādharo paṇḍito byatto medhāvī lajjī kukkuccako
 sikkhākāmo. Athakho so bhikkhu sandiṭṭhe sambhatte bhikkhū
 upasaṅkamitvā etadavoca anāpatti esā āvuso nesā āpatti
 anāpannomhi namhi āpanno anukkhittomhi namhi ukkhitto
 adhammikenamhi kammena ukkhitto kuppena aṭṭhānārahena hotha
 me āyasmanto dhammato vinayato pakkhāti. Alabhi kho so
 bhikkhu sandiṭṭhe sambhatte bhikkhū pakkhe. Jānapadānaṁ [1]- ca sandiṭṭhānaṁ
 sambhattānaṁ bhikkhūnaṁ santike dūtaṁ pāhesi anāpatti esā āvuso

  *  *  *  *  *  *
  Footnote:1 Ma. Yu. pisaddo.
 * mīkārkkhag tavaṁ peḌna tvaṁ
-------------------------------------------------
[page 313]
 Nesā āpatti anāpannomhi namhi āpanno anukkhittomhi
 namhi ukkhitto adhammikenamhi kammena ukkhitto kuppena
 aṭṭhānārahena hontu me āyasmanto dhammato vinayato pakkhāti.
 Alabhi kho so bhikkhu jānapadepi sandiṭṭhe sambhatte bhikkhū pakkhe.
 Athakho te ukkhittānuvattakā bhikkhū yena ukkhepakā bhikkhū
 tenupasaṅkamiṁsu upasaṅkamitvā ukkhepake bhikkhū etadavocuṁ anāpatti
 esā āvuso nesā āpatti anāpanno eso bhikkhu neso
 bhikkhu āpanno anukkhitto eso bhikkhu neso bhikkhu ukkhitto
 adhammikena kammena ukkhitto kuppena aṭṭhānārahenāti. Evaṁ
 vutte ukkhepakā bhikkhū ukkhittānuvattake bhikkhū etadavocuṁ āpatti
 esā āvuso nesā anāpatti āpanno eso bhikkhu neso
 bhikkhu anāpanno ukkhitto eso bhikkhu neso bhikkhu anukkhitto
 dhammikena kammena ukkhitto akuppena ṭhānārahena mā
 kho tumhe āyasmanto etaṁ ukkhittakaṁ bhikkhuṁ anuvattittha anuparivārethāti.
 Evaṁpi kho te ukkhittānuvattakā bhikkhū ukkhepakehi
 bhikkhūhi vuccamānā tatheva taṁ ukkhittakaṁ bhikkhuṁ anuvattiṁsu anuparivāresuṁ.
      [239] Athakho aññataro bhikkhu yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho so bhikkhu bhagavantaṁ etadavoca idha bhante aññataro
 bhikkhu āpattiṁ āpanno ahosi so tassā āpattiyā āpattidiṭṭhi
-------------------------------------------------
[page 314]
 Ahosi aññe bhikkhū tassā āpattiyā anāpattidiṭṭhino
 ahesuṁ so aparena samayena tassā āpattiyā anāpattidiṭṭhi
 ahosi aññe bhikkhū tassā āpattiyā āpattidiṭṭhino ahesuṁ
 athakho te bhante bhikkhū taṁ bhikkhuṁ etadavocuṁ āpattiṁ tvaṁ
 āvuso āpanno passasetaṁ āpattinti natthi me āvuso
 āpatti yamahaṁ passeyyanti athakho te bhante bhikkhū sāmaggiṁ
 labhitvā taṁ bhikkhuṁ āpattiyā adassane ukkhipiṁsu so ca bhante
 bhikkhu bahussuto āgatāgamo dhammadharo vinayadharo mātikādharo
 paṇḍito byatto medhāvī lajjī kukkuccako sikkhākāmo
 athakho so bhante bhikkhu sandiṭṭhe sambhatte bhikkhū upasaṅkamitvā
 etadavoca anāpatti esā āvuso nesā āpatti anāpannomhi
 namhi āpanno anukkhittomhi namhi ukkhitto
 adhammikenamhi kammena ukkhitto kuppena aṭṭhānārahena hotha
 me āyasmanto dhammato vinayato pakkhāti alabhi kho so
 bhante bhikkhu sandiṭṭhe sambhatte bhikkhū pakkhe jānapadānaṁpi
 sandiṭṭhānaṁ sambhattānaṁ [1]- santike dūtaṁ pāhesi anāpatti esā
 āvuso nesā āpatti anāpannomhi namhi āpanno
 anukkhittomhi namhi ukkhitto adhammikenamhi kammena ukkhitto
 kuppena aṭṭhānārahena hontu me āyasmanto dhammato vinayato
 pakkhāti alabhi kho so bhante bhikkhu jānapadepi sandiṭṭhe

  *  *  *  *  *  *
  Footnote:1 Ma. bhikkhūnaṁ.
-------------------------------------------------
[page 315]
 Sambhatte bhikkhū pakkhe athakho te bhante ukkhittānuvattakā
 bhikkhū yena ukkhepakā bhikkhū tenupasaṅkamiṁsu upasaṅkamitvā
 ukkhepake bhikkhū etadavocuṁ anāpatti esā āvuso nesā
 āpatti anāpanno eso bhikkhu neso bhikkhu āpanno
 anukkhitto eso bhikkhu neso bhikkhu ukkhitto adhammikena
 kammena ukkhitto kuppena aṭṭhānārahenāti evaṁ vutte [1]-
 bhante ukkhepakā bhikkhū ukkhittānuvattake bhikkhū etadavocuṁ āpatti
 esā āvuso nesā anāpatti āpanno eso bhikkhu neso
 bhikkhu anāpanno ukkhitto eso bhikkhu neso bhikkhu anukkhitto
 dhammikena kammena ukkhitto akuppena ṭhānārahena mā kho tumhe
 āyasmanto etaṁ ukkhittakaṁ bhikkhuṁ anuvattittha anuparivārethāti
 evaṁpi kho te bhante ukkhittānuvattakā bhikkhū ukkhepakehi bhikkhūhi
 vuccamānā tatheva taṁ ukkhittakaṁ bhikkhuṁ anuvattanti anuparivārentīti.
 Athakho bhagavā bhinno bhikkhusaṅgho bhinno bhikkhusaṅghoti
 uṭṭhāyāsanā yena ukkhepakā bhikkhū tenupasaṅkami upasaṅkamitvā
 paññatte āsane nisīdi. Nisajja kho bhagavā ukkhepake bhikkhū
 etadavoca mā kho tumhe bhikkhave paṭibhāti no paṭibhāti noti
 yasmiṁ vā tasmiṁ vā bhikkhuṁ ukkhipitabbaṁ maññittha. Idha pana
 bhikkhave bhikkhu āpattiṁ āpanno hoti. So tassā āpattiyā
 anāpattidiṭṭhi hoti aññe bhikkhū tassā āpattiyā āpattidiṭṭhino

  *  *  *  *  *  *
  Footnote:1 Po. Ma. te.
-------------------------------------------------
[page 316]
 Honti. Te ce bhikkhave bhikkhū taṁ bhikkhuṁ evaṁ jānanti ayaṁ
 kho āyasmā bahussuto .pe. Sikkhākāmo sace mayaṁ imaṁ
 bhikkhuṁ āpattiyā adassane ukkhipissāma na mayaṁ iminā bhikkhunā
 saddhiṁ uposathaṁ karissāma vinā iminā bhikkhunā uposathaṁ karissāma
 bhavissati saṅghassa tatonidānaṁ bhaṇḍanaṁ kalaho viggaho vivādo
 saṅghabhedo saṅgharāji saṅghavavatthānaṁ saṅghanānākaraṇanti. Bhedagarukehi
 bhikkhave bhikkhūhi na so bhikkhu āpattiyā adassane ukkhipitabbo.
 Idha pana bhikkhave bhikkhu āpattiṁ āpanno hoti. So tassā
 āpattiyā anāpattidiṭṭhi hoti aññe bhikkhū tassā āpattiyā
 āpattidiṭṭhino honti. Te ce bhikkhave bhikkhū taṁ bhikkhuṁ evaṁ
 jānanti ayaṁ kho āyasmā bahussuto .pe. Sikkhākāmo
 sace mayaṁ imaṁ bhikkhuṁ āpattiyā adassane ukkhipissāma na mayaṁ
 iminā bhikkhunā saddhiṁ pavāressāma vinā iminā bhikkhunā
 pavāressāma na mayaṁ iminā bhikkhunā saddhiṁ saṅghakammaṁ karissāma
 vinā iminā bhikkhunā saṅghakammaṁ karissāma na mayaṁ iminā bhikkhunā
 saddhiṁ āsane nisīdissāma vinā iminā bhikkhunā āsane nisīdissāma
 na mayaṁ iminā bhikkhunā saddhiṁ yāgupāne nisīdissāma vinā iminā
 bhikkhunā yāgupāne nisīdissāma na mayaṁ iminā bhikkhunā saddhiṁ
 bhattagge nisīdissāma vinā iminā bhikkhunā bhattagge nisīdissāma
 na mayaṁ iminā bhikkhunā saddhiṁ ekacchanne vasissāma vinā iminā
-------------------------------------------------
[page 317]
 Bhikkhunā ekacchanne vasissāma na mayaṁ iminā bhikkhunā saddhiṁ
 yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammaṁ karissāma
 vinā iminā bhikkhunā yathāvuḍḍhaṁ abhivādanaṁ paccuṭṭhānaṁ añjalikammaṁ
 sāmīcikammaṁ karissāma bhavissati saṅghassa tatonidānaṁ bhaṇḍanaṁ
 kalaho viggaho vivādo saṅghabhedo saṅgharāji saṅghavavatthānaṁ
 saṅghanānākaraṇanti. Bhedagarukehi bhikkhave bhikkhūhi na so bhikkhu āpattiyā
 adassane ukkhipitabboti. Athakho bhagavā ukkhepakānaṁ bhikkhūnaṁ
 etamatthaṁ bhāsitvā uṭṭhāyāsanā yena ukkhittānuvattakā bhikkhū
 tenupasaṅkami upasaṅkamitvā paññatte āsane nisīdi. Nisajja
 kho bhagavā ukkhittānuvattake bhikkhū etadavoca mā kho tumhe
 bhikkhave āpattiṁ āpajjitvā namha āpannā namha āpannāti
 āpattiṁ na paṭikātabbaṁ maññittha. Idha pana bhikkhave bhikkhu
 āpattiṁ āpanno hoti. So tassā āpattiyā anāpattidiṭṭhi
 hoti aññe bhikkhū tassā āpattiyā āpattidaṭṭhino honti.
 So ce bhikkhave bhikkhu te bhikkhū evaṁ jānāti ime kho
 āyasmanto 1- bahussutā .pe. Sikkhākāmā nālaṁ mamaṁ < PTS. Vin  I , 340 >vā
 kāraṇā aññesaṁ vā kāraṇā chandā dosā mohā bhayā agatiṁ
 gantuṁ sace maṁ ime bhikkhū āpattiyā adassane ukkhipissanti
 na mayā saddhiṁ uposathaṁ karissanti vinā mayā uposathaṁ karissanti

  *  *  *  *  *  *
  Footnote:1 Sī. Yu. āyasmantā.
-------------------------------------------------
[page 318]
 Bhavissati saṅghassa tatonidānaṁ bhaṇḍanaṁ kalaho viggaho vivādo
 saṅghabhedo saṅgharāji saṅghavavatthānaṁ saṅghanānākaraṇanti. Bhedagarukena
 bhikkhave bhikkhunā paresaṁpi saddhāya sā āpatti desetabbā. Idha
 pana bhikkhave bhikkhu āpattiṁ āpanno hoti. So tassā
 āpattiyā anāpattidiṭṭhi hoti aññe bhikkhū tassā āpattiyā
 āpattidiṭṭhino honti. So ce bhikkhave bhikkhu te bhikkhū evaṁ
 jānāti ime kho āyasmanto bahussutā .pe. Sikkhākāmā
 nālaṁ mamaṁ vā kāraṇā aññesaṁ vā kāraṇā chandā dosā
 mohā bhayā agatiṁ gantuṁ sace maṁ ime bhikkhū āpattiyā
 adassane ukkhipissanti na mayā saddhiṁ pavāressanti vinā mayā
 pavāressanti na mayā saddhiṁ saṅghakammaṁ karissanti vinā mayā
 saṅghakammaṁ karissanti na mayā saddhiṁ āsane nisīdissanti vinā
 mayā āsane nisīdissanti na mayā saddhiṁ yāgupāne nisīdissanti
 vinā mayā yāgupāne nisīdissanti na mayā saddhiṁ bhattagge
 nisīdissanti vinā mayā bhattagge nisīdissanti na mayā saddhiṁ
 ekacchanne vasissanti vinā mayā ekacchanne vasissanti na
 mayā saddhiṁ yathāvuḍḍhaṁ abhivādanaṁ paccuṭṭhānaṁ añjalikammaṁ sāmīcikammaṁ
 karissanti vinā mayā yathāvuḍḍhaṁ abhivādanaṁ paccuṭṭhānaṁ añjalikammaṁ
 sāmīcikammaṁ karissanti bhavissati saṅghassa tatonidānaṁ bhaṇḍanaṁ
 kalaho viggaho vivādo saṅghabhedo saṅgharāji saṅghavavatthānaṁ
-------------------------------------------------
[page 319]
 Saṅghanānākaraṇanti. Bhedagarukena bhikkhave bhikkhunā paresaṁpi saddhāya sā
 āpatti desetabbāti. Athakho bhagavā ukkhittānuvattakānaṁ bhikkhūnaṁ
 etamatthaṁ bhāsitvā uṭṭhāyāsanā pakkāmi.
     [240] Tena kho pana samayena ukkhittānuvattakā bhikkhū tattheva
 antosīmāya uposathaṁ karonti saṅghakammaṁ karonti. Ukkhepakā pana
 bhikkhū nissīmaṁ gantvā uposathaṁ karonti saṅghakammaṁ karonti. Athakho
 aññataro ukkhepako bhikkhu yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 so bhikkhu bhagavantaṁ etadavoca te bhante ukkhittānuvattakā
 bhikkhū tattheva antosīmāya uposathaṁ karonti saṅghakammaṁ karonti
 mayaṁ pana bhante ukkhepakā bhikkhū nissīmaṁ gantvā uposathaṁ karoma
 saṅghakammaṁ karomāti. Te ce bhikkhu ukkhittānuvattakā bhikkhū
 tattheva antosīmāya uposathaṁ karissanti saṅghakammaṁ karissanti
 yathā mayā ñatti ca anussāvanā ca paññattā tesaṁ tāni
 kammāni dhammikāni bhavissanti akuppāni ṭhānārahāni. Tumhe
 ce bhikkhu ukkhepakā bhikkhū tattheva antosīmāya uposathaṁ karissatha
 saṅghakammaṁ karissatha yathā mayā ñatti ca anussāvanā ca paññattā
 tumhākampi tāni kammāni dhammikāni bhavissanti akuppāni ṭhānārahāni.
 Taṁ kissa hetu. Nānāsaṁvāsakā te 1- bhikkhu tumhehi
 tumhe ca tehi nānāsaṁvāsakā. Dvemā bhikkhu nānāsaṁvāsakabhūmiyo

  *  *  *  *  *  *
  Footnote:1 Ma. Yu. ete.
-------------------------------------------------
[page 320]
 Attanā vā attānaṁ nānāsaṁvāsakaṁ karoti samagto vā naṁ
 saṅgho ukkhipati adassane vā appaṭikamme vā appaṭinissagge
 vā imā kho bhikkhu dve nānāsaṁvāsakabhūmiyo. Dvemā bhikkhu
 samānasaṁvāsakabhūmiyo attanā vā attānaṁ samānasaṁvāsakaṁ 1- karoti
 samaggo < PTS. Vin  I , 341 >vā naṁ saṅgho ukkhittaṁ osāreti adassane vā appaṭikamme
 vā appaṭinissagge vā imā kho bhikkhu dve samānasaṁvāsakabhūmiyoti.
     [241] Tena kho pana samayena bhikkhū bhattagge antaraghare
 bhaṇḍanajātā kalahajātā vivādāpannā aññamaññaṁ ananulomikaṁ
 kāyakammaṁ vacīkammaṁ upadaṁsenti hatthaparāmāsaṁ karonti. Manussā
 ujjhāyanti khīyanti vipācenti kathaṁ hi nāma samaṇā sakyaputtiyā
 bhattagge antaraghare bhaṇḍanajātā kalahajātā vivādāpannā aññamaññaṁ
 ananulomikaṁ kāyakammaṁ vacīkammaṁ upadaṁsessanti hatthaparāmāsaṁ
 karissantīti. Assosuṁ kho bhikkhū tesaṁ manussānaṁ ujjhāyantānaṁ
 khīyantānaṁ vipācentānaṁ. Ye te bhikkhū appicchā .pe. Te
 ujjhāyanti khīyanti vipācenti kathaṁ hi nāma bhikkhū bhattagge
 antaraghare bhaṇḍanajātā .pe. Hatthaparāmāsaṁ karissantīti.
 Athakho te bhikkhū bhagavato etamatthaṁ ārocesuṁ. Saccaṁ kira
 bhikkhave bhikkhū bhattagge antaraghare bhaṇḍanajātā .pe. Hatthaparāmāsaṁ
 karontīti. Saccaṁ bhagavāti. Vigarahi buddho bhagavā .pe.

  *  *  *  *  *  *
  Footnote:1 Ma. samānasaṁvāsaṁ.
-------------------------------------------------
[page 321]
 Vigarahitvā dhammiṁ kathaṁ katvā bhikkhū āmantesi bhinne bhikkhave
 saṅghe adhammiyamāne 1- asammodikāya vattamānāya ettāvatā na
 aññamaññaṁ ananulomikaṁ kāyakammaṁ vacīkammaṁ upadaṁsessāma hatthaparāmāsaṁ
 karissāmāti āsane nisīditabbaṁ bhinne bhikkhave saṅghe
 dhammiyamāne 1- sammodikāya vattamānāya āsanantarikāya nisīditabbanti.
     [242] Tena kho pana samayena bhikkhū saṅghamajjhe bhaṇḍanajātā
 kalahajātā vivādāpannā aññamaññaṁ mukhasattīhi vitudantā viharanti.
 Te na sakkonti taṁ adhikaraṇaṁ vūpasametuṁ. Athakho aññataro bhikkhu
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ aṭṭhāsi. Ekamantaṁ ṭhito kho so bhikkhu bhagavantaṁ
 etadavoca idha bhante bhikkhū saṅghamajjhe bhaṇḍanajātā kalahajātā
 vivādāpannā aññamaññaṁ mukhasattīhi vitudantā viharanti te na
 sakkonti taṁ adhikaraṇaṁ vūpasametuṁ sādhu bhante bhagavā yena te
 bhikkhū tenupasaṅkamatu anukampaṁ upādāyāti. Adhivāsesi bhagavā
 tuṇhībhāvena. Athakho bhagavā yena te bhikkhū tenupasaṅkami
 upasaṅkamitvā paññatte āsane nisīdi. Nisajja kho bhagavā te bhikkhū
 etadavoca alaṁ bhikkhave mā bhaṇḍanaṁ mā kalahaṁ mā viggahaṁ mā
 vivādanti. Evaṁ vutte aññataro adhammavādī bhikkhu bhagavantaṁ
 etadavoca āgametu bhante bhagavā dhammasāmī appossukko
 bhante bhagavā diṭṭhadhammasukhavihāraṁ anuyutto viharatu mayametena

  *  *  *  *  *  *
  Footnote:1 Ma. adhammiyāyamāne.
-------------------------------------------------
[page 322]
 Bhaṇḍanena kalahena viggahena vivādena paññāyissāmāti. Dutiyampi
 kho bhagavā te < PTS. Vin  I , 342 >bhikkhū etadavoca alaṁ bhikkhave mā bhaṇḍanaṁ mā
 kalahaṁ mā viggahaṁ mā vivādanti. Dutiyampi kho so adhammavādī
 bhikkhu bhagavantaṁ etadavoca āgametu bhante bhagavā dhammasāmī
 appossukko bhante bhagavā diṭṭhadhammasukhavihāraṁ anuyutto viharatu
 mayametena bhaṇḍanena kalahena viggahena vivādena paññāyissāmāti.
     [243] Athakho bhagavā bhikkhū āmantesi bhūtapubbaṁ bhikkhave
 bārāṇasiyaṁ brahmadatto nāma kāsīrājā ahosi aḍḍho mahaddhano
 mahābhogo mahabbalo mahāvāhano mahāvijito paripuṇṇakosakoṭṭhāgāro.
 Dīghīti nāma kosalarājā ahosi daliddo appadhano
 appabhogo appabalo appavāhano appavijito aparipuṇṇakosakoṭṭhāgāro.
 Athakho bhikkhave brahmadatto kāsīrājā caturaṅginiṁ
 senaṁ sannayhitvā dīghītiṁ kosalarājānaṁ abbhuyyāsi. Assosi kho
 bhikkhave dīghīti kosalarājā brahmadatto kira kāsīrājā caturaṅginiṁ
 senaṁ sannayhitvā maṁ 1- abbhuyyātoti. Athakho bhikkhave dīghītissa
 kosalarañño etadahosi brahmadatto kho kāsīrājā aḍḍho
 mahaddhano mahābhogo mahabbalo mahāvāhano mahāvijito
 paripuṇṇakosakoṭṭhāgāro ahaṁ panamhi daliddo appadhano appabhogo
 appabalo appavāhano appavijito aparipuṇṇakosakoṭṭhāgāro

  *  *  *  *  *  *
  Footnote:1 Sī. Yu. mama. Ma. mamaṁ.
-------------------------------------------------
[page 323]
 Nāhaṁ paṭibalo brahmadattena kāsīraññā ekasaṅghātaṁpi sahituṁ
 yannūnāhaṁ paṭikacceva 1- nagaramhā nippateyyanti. Athakho bhikkhave dīghīti
 kosalarājā mahesiṁ ādāya paṭikacceva nagaramhā nippati. Athakho
 bhikkhave brahmadatto kāsīrājā dīghītissa kosalarañño balañca
 vāhanañca janapadañca kosañca koṭṭhāgārañca abhivijiya ajjhāvasati 2-.
 Athakho bhikkhave dīghīti kosalarājā sapajāpatiko yena bārāṇasī
 tena pakkāmi anupubbena yena bārāṇasī tadavasari. Tatra sudaṁ
 bhikkhave dīghīti kosalarājā sapajāpatiko bārāṇasiyaṁ aññatarasmiṁ
 paccantime okāse kumbhakāranivesane aññātakavesena paribbājakacchannena
 paṭivasati. Athakho bhikkhave dīghītissa kosalarañño mahesī
 nacirasseva gabbhinī ahosi. Tassā evarūpo dohaḷo [3]- hoti icchati
 suriyassa uggamanakāle caturaṅginiṁ senaṁ sannaddhaṁ vammikaṁ 4- subhūmiyaṁ 5- ṭhitaṁ
 passituṁ khaggānañca dhovanaṁ pātuṁ. Athakho bhikkhave dīghītissa kosalarañño
 mahesī dīghītiṁ kosalarājānaṁ etadavoca gabbhinimhi deva tassā me
 evarūpo dohaḷo uppanno icchāmi suriyassa uggamanakāle caturaṅginiṁ
 senaṁ sannaddhaṁ vammikaṁ subhūmiyaṁ 5- ṭhitaṁ passituṁ khaggānañca dhovanaṁ
 pātunti. Kuto devi amhākaṁ duggatānaṁ caturaṅginī senā sannaddhā
 vammikā subhūmiyaṁ 5- ṭhitā khaggānañca dhovananti 6-. Sacāhaṁ deva na
 labhissāmi marissāmīti. Tena kho pana bhikkhave 7- samayena

  *  *  *  *  *  *
  Footnote:1 Sī. Yu. paṭigacceva. 2 Sī. ajjhāvasi. 3 Ma. uppanno. 4 Sī. vammitaṁ.
 5 Ma. < PTS. Vin  I , 343 >subhūme. 6 Ma. dhovanaṁ pātunti. 7 Ma. ayaṁ pāṭho natthi.
-------------------------------------------------
[page 324]
 Brahmadattassa kāsīrañño purohito brāhmaṇo dīghītissa
 kosalarañño sahāyo hoti. Athakho bhikkhave dīghīti kosalarājā
 yena brahmadattassa kāsīrañño purohito brāhmaṇo tenupasaṅkami
 upasaṅkamitvā brahmadattassa kāsīrañño purohitaṁ brāhmaṇaṁ
 etadavoca sakhī te samma gabbhinī tassā evarūpo dohaḷo uppanno
 icchati suriyassa uggamanakāle caturaṅginiṁ senaṁ sannaddhaṁ vammikaṁ
 subhūmiyaṁ ṭhitaṁ passituṁ khaggānañca dhovanaṁ pātunti. Tenahi deva
 mayaṁpi deviṁ passāmāti. Athakho bhikkhave dīghītissa kosalarañño
 mahesī yena brahmadattassa kāsīrañño purohito brāhmaṇo
 tenupasaṅkami. Addasā kho bhikkhave brahmadattassa kāsīrañño
 purohito brāhmaṇo dīghītissa kosalarañño mahesiṁ dūrato va
 āgacchantiṁ disvāna uṭṭhāyāsanā ekaṁsaṁ uttarāsaṅgaṁ karitvā
 yena dīghītissa kosalarañño mahesī tenañjalimpaṇāmetvā
 tikkhattuṁ udānaṁ udānesi kosalarājā vata bho kucchigato
 kosalarājā vata bho kucchigatoti avimanā 1- devi hohi lacchasi
 suriyassa uggamanakāle caturaṅginiṁ senaṁ sannaddhaṁ vammikaṁ subhūmiyaṁ
 ṭhitaṁ passituṁ khaggānañca dhovanaṁ pātunti. Athakho bhikkhave
 brahmadattassa kāsīrañño purohito brāhmaṇo yena brahmadatto
 kāsīrājā tenupasaṅkami upasaṅkamitvā brahmadattaṁ kāsīrājānaṁ
 etadavoca tathā deva nimittāni dissanti sve suriyassa uggamanakāle

  *  *  *  *  *  *
  Footnote:1 Ma. attamanā.
-------------------------------------------------
[page 325]
 Caturaṅginī senā sannaddhā vammikā subhūmiyaṁ tiṭṭhatu khaggā ca
 dhoviyantūti. Athakho bhikkhave brahmadatto kāsīrājā manusse
 āṇāpesi yathā bhaṇe purohito brāhmaṇo āha tathā
 karothāti. Alabhi kho bhikkhave dīghītissa kosalarañño mahesī
 suriyassa uggamanakāle caturaṅginiṁ senaṁ sannaddhaṁ vammikaṁ subhūmiyaṁ ṭhitaṁ
 passituṁ khaggānañca dhovanaṁ pātuṁ. Athakho bhikkhave dīghītissa
 kosalarañño mahesī tassa gabbhassa paripākamanvāya puttaṁ vijāyi.
 Tassa dīghāvūti nāmaṁ akaṁsu. Athakho bhikkhave dīghāvu kumāro
 nacirasseva viññutaṁ pāpuṇi. Athakho bhikkhave dīghītissa kosalarañño
 etadahosi ayaṁ kho brahmadatto kāsīrājā bahuno
 amhākaṁ anatthassa kārako iminā amhākaṁ balañca vāhanañca
 janapado ca koso ca koṭṭhāgārañca acchinnaṁ sacāyaṁ amhe
 jānissati sabbe va tayo ghātāpessati yannūnāhaṁ < PTS. Vin  I , 344 >dīghāvuṁ
 kumāraṁ bahinagare vāseyyanti. Athakho bhikkhave dīghīti kosalarājā
 dīghāvuṁ kumāraṁ bahinagare vāsesi. Athakho bhikkhave dīghāvu kumāro
 bahinagare paṭivasanto nacirasseva sabbasippāni sikkhi.
     [244] Tena kho pana bhikkhave 1- samayena dīghītissa kosalarañño
 kappako brahmadatte kāsīraññe paṭivasati. Addasā kho bhikkhave
 dīghītissa kosalarañño kappako dīghītiṁ kosalarājānaṁ sapajāpatikaṁ
 bārāṇasiyaṁ aññatarasmiṁ paccantime okāse kumbhakāranivesane

  *  *  *  *  *  *
  Footnote:1 Ma. ayaṁ pāṭho na dissati.
-------------------------------------------------
[page 326]
 Aññātakavesena paribbājakacchannena paṭivasantaṁ disvāna yena
 brahmadatto kāsīrājā tenupasaṅkami upasaṅkamitvā brahmadattaṁ
 kāsīrājānaṁ etadavoca dīghīti deva kosalarājā sapajāpatiko
 bārāṇasiyaṁ aññatarasmiṁ paccantime okāse kumbhakāranivesane
 aññātakavesena paribbājakacchannena paṭivasatīti. Athakho bhikkhave
 brahmadatto kāsīrājā manusse āṇāpesi tenahi bhaṇe dīghītiṁ
 kosalarājānaṁ sapajāpatikaṁ ānethāti. Evaṁ devāti kho bhikkhave
 te manussā brahmadattassa kāsīrañño paṭissuṇitvā dīghītiṁ kosalarājānaṁ
 sapajāpatikaṁ ānesuṁ. Athakho bhikkhave brahmadatto kāsīrājā
 manusse āṇāpesi tenahi bhaṇe dīghītiṁ kosalarājānaṁ sapajāpatikaṁ
 daḷhāya rajjuyā pacchābāhaṁ gāḷhabandhanaṁ bandhitvā khuramuṇḍaṁ
 karitvā kharassarena paṇavena rathiyāya rathiyaṁ 1- siṅghāṭakena siṅghāṭakaṁ
 parinetvā dakkhiṇena dvārena nikkhāmetvā dakkhiṇato nagarassa
 catudhā chinditvā catuddisā bilāni nikkhipathāti. Evaṁ devāti
 kho bhikkhave te manussā brahmadattassa kāsīrañño paṭissuṇitvā 2-
 dīghītiṁ kosalarājānaṁ sapajāpatikaṁ daḷhāya rajjuyā pacchābāhaṁ
 gāḷhabandhanaṁ bandhitvā khuramuṇḍaṁ karitvā kharassarena paṇavena
 rathiyāya rathiyaṁ siṅghāṭakena siṅghāṭakaṁ parinenti. Athakho bhikkhave
 dīghāvussa kumārassa etadahosi ciraṁ diṭṭhā 3- kho me mātāpitaro

  *  *  *  *  *  *
  Footnote:1 Po. rathiyā rathiyaṁ. Ma. rathikāya rathikaṁ. 2 Po. Ma. Yu. paṭissutvā.
 3 Sī. Yu. ciradiṭṭhā.
-------------------------------------------------
[page 327]
 Yannūnāhaṁ mātāpitaro passeyyanti. Athakho bhikkhave dīghāvu
 kumāro bārāṇasiṁ pavisitvā addasa mātāpitaro daḷhāya rajjuyā
 pacchābāhaṁ gāḷhabandhanaṁ bandhitvā khuramuṇḍaṁ karitvā kharassarena
 paṇavena rathiyāya rathiyaṁ siṅghāṭakena siṅghāṭakaṁ parinente disvāna
 yena mātāpitaro tenupasaṅkami. Addasā kho bhikkhave dīghīti
 kosalarājā dīghāvuṁ kumāraṁ dūrato va < PTS. Vin  I , 345 >āgacchantaṁ disvāna dīghāvuṁ
 kumāraṁ etadavoca mā kho tvaṁ tāta dīghāvu dīghaṁ passa mā
 rassaṁ na hi tāta dīghāvu verena verā sammanti averena hi
 tāta dīghāvu verā sammantīti. Evaṁ vutte bhikkhave te manussā
 dīghītiṁ kosalarājānaṁ etadavocuṁ ummattako ayaṁ dīghīti kosalarājā
 vippalapati ko imassa dīghāvu kaṁ ayaṁ evamāha mā kho
 tvaṁ tāta dīghāvu dīghaṁ passa mā rassaṁ na hi tāta dīghāvu
 verena verā sammanti averena hi tāta dīghāvu verā sammantīti.
 Nāhaṁ bhaṇe ummattako vippalapāmi apica yo viññū so
 vibhāvessatīti. Dutiyampi kho bhikkhave .pe. Tatiyampi kho
 bhikkhave dīghīti kosalarājā dīghāvuṁ kumāraṁ etadavoca mā kho
 tvaṁ tāta dīghāvu dīghaṁ passa mā rassaṁ na hi tāta dīghāvu
 verena verā sammanti averena hi tāta dīghāvu verā sammantīti.
 Tatiyampi kho bhikkhave te manussā dīghītiṁ kosalarājānaṁ etadavocuṁ
 ummattako ayaṁ dīghīti kosalarājā vippalapati ko imassa
-------------------------------------------------
[page 328]
 Dīghāvu kaṁ ayaṁ evamāha mā kho tvaṁ tāta dīghāvu
 dīghaṁ passa mā rassaṁ na hi tāta dīghāvu verena verā sammanti
 averena hi tāta dīghāvu verā sammantīti. Nāhaṁ bhaṇe ummattako
 vippalapāmi apica yo viññū so vibhāvessatīti. Athakho
 bhikkhave te manussā dīghītiṁ kosalarājānaṁ sapajāpatikaṁ rathiyāya rathiyaṁ
 siṅghāṭakena siṅghāṭakaṁ parinetvā dakkhiṇena dvārena nikkhāmetvā
 dakkhiṇato nagarassa catudhā chinditvā catuddisā bilāni nikkhipitvā
 gumbaṁ ṭhapetvā pakkamiṁsu. Athakho bhikkhave dīghāvu kumāro
 bārāṇasiṁ pavisitvā suraṁ nīharitvā gumbiye pāyesi. Yadā te
 mattā ahesuṁ patitā atha kaṭṭhāni saṅkaḍḍhitvā [1]- mātāpitūnaṁ
 sarīraṁ citakaṁ āropetvā aggiṁ datvā pañjaliko tikkhattuṁ citakaṁ
 padakkhiṇaṁ akāsi. Tena kho pana bhikkhave samayena brahmadatto
 kāsīrājā uparipāsādavaragato hoti. Addasā kho bhikkhave
 brahmadatto kāsīrājā dīghāvuṁ kumāraṁ pañjalikaṁ tikkhattuṁ citakaṁ
 padakkhiṇaṁ karontaṁ disvānassa etadahosi nissaṁsayaṁ kho so
 manusso dīghītissa kosalarañño ñāti vā sālohito vā aho
 me anatthako na hi nāma me koci ārocessatīti. Athakho
 bhikkhave dīghāvu kumāro araññaṁ gantvā yāvadatthaṁ kanditvā
 roditvā vappaṁ 2- puñchitvā bārāṇasiṁ pavisitvā antepurassa sāmantā
 hatthisālaṁ gantvā hatthācariyaṁ etadavoca icchāmahaṁ ācariya

  *  *  *  *  *  *
  Footnote:1 Ma. Yu. citakaṁ karitvā. 2 Ma. khappaṁ.
-------------------------------------------------
[page 329]
 Sippaṁ sikkhitunti. Tenahi bhaṇe māṇavaka sikkhassūti. Athakho
 bhikkhave dīghāvu kumāro rattiyā paccūsasamayaṁ paccuṭṭhāya hatthisālāyaṁ
 mañjunā sarena gāyi vīṇañca vādesi. Assosi kho bhikkhave
 brahmadatto kāsīrājā rattiyā paccūsasamayaṁ < PTS. Vin  I , 346 >paccuṭṭhāya hatthisālāyaṁ
 mañjunā sarena gītaṁ vīṇañca vāditaṁ sutvāna manusse pucchi
 ko bhaṇe rattiyā paccūsasamayaṁ paccuṭṭhāya hatthisālāyaṁ mañjunā
 sarena gāyi vīṇañca vādesīti. Amukassa deva hatthācariyassa
 antevāsī māṇavako rattiyā paccūsasamayaṁ paccuṭṭhāya hatthisālāyaṁ
 mañjunā sarena gāyi vīṇañca vādesīti. Tenahi bhaṇe taṁ māṇavakaṁ
 ānethāti. Evaṁ devāti kho bhikkhave te manussā brahmadattassa
 kāsīrañño paṭissuṇitvā dīghāvuṁ kumāraṁ ānesuṁ. Athakho bhikkhave
 brahmadatto kāsīrājā dīghāvuṁ kumāraṁ etadavoca tvaṁ bhaṇe
 māṇavaka rattiyā paccūsasamayaṁ paccuṭṭhāya hatthisālāyaṁ mañjunā
 sarena gāyi vīṇañca vādesīti. Evaṁ devāti. Tenahi [1]- bhaṇe
 māṇavaka gāyassu vīṇañca vādehīti. Evaṁ devāti kho bhikkhave
 dīghāvu kumāro brahmadattassa kāsīrañño paṭissuṇitvā ārādhāpekkho
 mañjunā sarena gāyi vīṇañca vādesi. Athakho bhikkhave
 brahmadatto kāsīrājā dīghāvuṁ kumāraṁ etadavoca tvaṁ bhaṇe
 māṇavaka maṁ upaṭṭhahāti. Evaṁ devāti kho bhikkhave dīghāvu
 kumāro brahmadattassa kāsīrañño paccassosi. Athakho bhikkhave

  *  *  *  *  *  *
  Footnote:1 Ma. Yu. tvaṁ.
-------------------------------------------------
[page 330]
 Dīghāvu kumāro brahmadattassa kāsīrañño pubbuṭṭhāyī ahosi
 pacchānipātī kiṁkārapaṭissāvī 1- manāpacārī piyavādī. Athakho bhikkhave
 brahmadatto kāsīrājā dīghāvuṁ kumāraṁ nacirasseva abbhantarike 2-
 vissāsikaṭṭhāne ṭhapesi. Athakho bhikkhave brahmadatto kāsīrājā
 dīghāvuṁ kumāraṁ etadavoca tenahi bhaṇe māṇavaka rathaṁ yojehi migavaṁ
 gamissāmāti. Evaṁ devāti kho bhikkhave dīghāvu kumāro brahmadattassa
 kāsīrañño paṭissuṇitvā rathaṁ yojetvā brahmadattaṁ kāsīrājānaṁ
 etadavoca yutto kho te deva ratho yassadāni kālaṁ maññasīti.
 Athakho bhikkhave brahmadatto kāsīrājā rathaṁ abhirūhi dīghāvu kumāro
 rathaṁ pesesi. Tathā tathā rathaṁ pesesi yathā yathā aññeneva
 senā agamāsi aññeneva ratho. Athakho bhikkhave brahmadatto
 kāsīrājā dūraṁ gantvā dīghāvuṁ kumāraṁ etadavoca tenahi bhaṇe
 māṇavaka rathaṁ muñcassu kilantomhi nipajjissāmīti. Evaṁ
 devāti kho bhikkhave dīghāvu kumāro brahmadattassa kāsīrañño
 paṭissuṇitvā rathaṁ muñcitvā paṭhaviyaṁ pallaṅkena nisīdi. Athakho
 bhikkhave brahmadatto kāsīrājā dīghāvussa kumārassa ucchaṅge sīsaṁ
 katvā seyyaṁ kappesi. Tassa kilantassa muhuttakeneva < PTS. Vin  I , 347 >niddaṁ
 okkami. Athakho bhikkhave dīghāvussa kumārassa etadahosi
 ayaṁ kho brahmadatto kāsīrājā bahuno amhākaṁ anatthassa kārako
 iminā amhākaṁ balañca vāhanañca janapado ca koso ca

  *  *  *  *  *  *
  Footnote:1 Po. kiṁkāraṇapaṭissāvī 2 Ma. abbhantarime.
-------------------------------------------------
[page 331]
 Koṭṭhāgārañca acchinnaṁ iminā ca me mātāpitaro hatā ayaṁ khvassa
 kālo yohaṁ veraṁ appeyyanti kosiyā khaggaṁ nibbāhi.
 Athakho bhikkhave dīghāvussa kumārassa etadahosi pitā kho maṁ
 maraṇakāle avaca mā kho tvaṁ tāta dīghāvu dīghaṁ passa mā
 rassaṁ na hi tāta dīghāvu verena verā sammanti averena hi
 tāta dīghāvu verā sammantīti na kho me taṁ paṭirūpaṁ yohaṁ
 pitu vacanaṁ atikkameyyanti kosiyā khaggaṁ pavesesi. Dutiyampi
 kho bhikkhave .pe. Tatiyampi kho bhikkhave dīghāvussa kumārassa
 etadahosi ayaṁ kho brahmadatto kāsīrājā bahuno amhākaṁ
 anatthassa kārako iminā amhākaṁ balañca vāhanañca janapado
 ca koso ca koṭṭhāgārañca acchinnaṁ iminā ca me mātāpitaro
 hatā ayaṁ khvassa kālo yohaṁ veraṁ appeyyanti kosiyā
 khaggaṁ nibbāhi. Tatiyampi kho bhikkhave dīghāvussa kumārassa
 etadahosi pitā kho maṁ maraṇakāle avaca mā kho tvaṁ tāta
 dīghāvu dīghaṁ passa mā rassaṁ na hi tāta dīghāvu verena verā
 sammanti averena hi tāta dīghāvu verā sammantīti na kho
 me taṁ paṭirūpaṁ yohaṁ pitu vacanaṁ atikkameyyanti punadeva
 kosiyā khaggaṁ pavesesi. Athakho bhikkhave brahmadatto kāsīrājā
 bhīto ubbiggo ussaṅkī utrasto sahasā vuṭṭhāsi. Athakho
 bhikkhave dīghāvu kumāro brahmadattaṁ kāsīrājānaṁ etadavoca kissa
-------------------------------------------------
[page 332]
 Tvaṁ deva bhīto ubbiggo ussaṅkī utrasto sahasā vuṭṭhāsīti.
 Idha maṁ bhaṇe māṇavaka dīghītissa kosalarañño putto dīghāvu
 kumāro supinantena khaggena paripātesi tenāhaṁ bhīto ubbiggo
 ussaṅkī utrasto sahasā vuṭṭhāsinti. Athakho bhikkhave dīghāvu
 kumāro vāmena hatthena brahmadattassa kāsīrañño sīsaṁ parāmasitvā
 dakkhiṇena hatthena khaggaṁ nibbāhetvā brahmadattaṁ kāsīrājānaṁ
 etadavoca ahaṁ kho so deva dīghītissa kosalarañño putto
 dīghāvu kumāro bahuno tvaṁ amhākaṁ anatthassa kārako tayā
 amhākaṁ balañca vāhanañca janapado ca koso ca koṭṭhāgārañca
 acchinnaṁ tayā ca me mātāpitaro hatā ayaṁ khvassa kālo
 yohaṁ veraṁ appeyyanti. Athakho bhikkhave brahmadatto kāsīrājā
 dīghāvussa kumārassa pādesu sirasā nipatitvā dīghāvuṁ kumāraṁ
 etadavoca jīvitaṁ me tāta dīghāvu dehi jīvitaṁ me tāta dīghāvu
 dehīti. Kyāhaṁ ussahāmi devassa jīvitaṁ dātuṁ devo kho me
 jīvitaṁ dadeyyāti. Tenahi tāta dīghāvu tvañceva me jīvitaṁ dehi
 ahañca te jīvitaṁ dammīti. Athakho bhikkhave brahmadatto ca
 kāsīrājā dīghāvu ca kumāro < PTS. Vin  I , 348 >aññamaññassa jīvitaṁ adaṁsu pāṇiñca
 aggahesuṁ sapathañca akaṁsu adūhāya 1-. Athakho bhikkhave brahmadatto
 kāsīrājā dīghāvuṁ kumāraṁ etadavoca tenahi tāta dīghāvu rathaṁ

  *  *  *  *  *  *
  Footnote:1 Yu. adrūbhāya. Po. Ma. addūbhāya.
-------------------------------------------------
[page 333]
 Yojehi gamissāmāti. Evaṁ devāti kho bhikkhave dīghāvu kumāro
 brahmadattassa kāsīrañño paṭissuṇitvā rathaṁ yojetvā brahmadattaṁ
 kāsīrājānaṁ etadavoca yutto kho te deva ratho yassadāni
 kālaṁ maññasīti. Athakho bhikkhave brahmadatto kāsīrājā rathaṁ
 abhirūhi dīghāvu kumāro rathaṁ pesesi. Tathā tathā rathaṁ pesesi
 yathā yathā nacirasseva senāya samāgacchi. Athakho bhikkhave
 brahmadatto kāsīrājā bārāṇasiṁ pavisitvā amacce pārisajje
 sannipātāpetvā etadavoca sace bhaṇe dīghītissa kosalarañño
 puttaṁ dīghāvuṁ kumāraṁ passeyyātha kinti taṁ 1- kareyyāthāti.
 Ekacce amaccā 2- evamāhaṁsu mayaṁ deva hatthe chindeyyāma
 mayaṁ deva pāde chindeyyāma mayaṁ deva hatthapāde chindeyyāma
 mayaṁ deva kaṇṇe chindeyyāma mayaṁ deva nāsaṁ chindeyyāma mayaṁ
 deva kaṇṇanāsaṁ chindeyyāma mayaṁ deva sīsaṁ chindeyyāmāti.
 Ayaṁ kho so bhaṇe dīghītissa kosalarañño putto dīghāvu kumāro
 nāyaṁ labbhā kiñci kātuṁ iminā ca me jīvitaṁ dinnaṁ mayā ca
 imassa jīvitaṁ dinnanti. Athakho bhikkhave brahmadatto kāsīrājā
 dīghāvuṁ kumāraṁ etadavoca yaṁ kho tāta dīghāvu pitā maraṇakāle
 avaca mā kho tvaṁ tāta dīghāvu dīghaṁ passa mā rassaṁ na
 hi tāta dīghāvu verena verā sammanti averena hi tāta
 dīghāvu verā sammantīti kinte pitā sandhāya avacāti. Yaṁ kho

  *  *  *  *  *  *
  Footnote:1 Ma. Yu. naṁ. 2 Ma. Yu. ayaṁ pāṭho natthi.
-------------------------------------------------
[page 334]
 Me deva pitā maraṇakāle avaca mā dīghanti mā ciraṁ veraṁ
 akāsīti imaṁ kho me deva pitā maraṇakāle avaca mā
 dīghanti yaṁ kho me deva pitā maraṇakāle avaca mā rassanti
 mā khippaṁ mittehi bhijjitthāti imaṁ kho me deva pitā
 maraṇakāle avaca mā rassanti yaṁ kho me deva pitā
 maraṇakāle avaca na hi tāta dīghāvu verena verā sammanti
 averena hi tāta dīghāvu verā sammantīti devena me mātāpitaro
 hatāti sacāhaṁ devaṁ jīvitā voropeyyaṁ ye devassa
 atthakāmā te maṁ jīvitā voropeyyuṁ ye me atthakāmā te
 te jīvitā voropeyyuṁ evantaṁ veraṁ verena na vūpasameyya
 idāni ca pana me devena jīvitaṁ dinnaṁ mayā ca devassa jīvitaṁ
 dinnaṁ evantaṁ veraṁ averena vūpasantaṁ imaṁ kho me deva pitā
 maraṇakāle avaca na < PTS. Vin  I , 349 >hi tāta dīghāvu verena verā sammanti
 averena hi tāta dīghāvu verā sammantīti. Athakho bhikkhave
 brahmadatto kāsīrājā acchariyaṁ vata bho abbhutaṁ vata bho
 yāva paṇḍito ayaṁ dīghāvu kumāro yatra hi nāma pituno
 saṅkhittena bhāsitassa vitthārena atthaṁ ājānissatīti pettikaṁ
 balañca vāhanañca janapadañca kosañca koṭṭhāgārañca paṭipādesi
 dhītarañca adāsi. Tesaṁ hi nāma bhikkhave rājūnaṁ ādinnadaṇḍānaṁ
 ādinnasatthānaṁ evarūpaṁ khantisoraccaṁ bhavissatīti. Idha kho pana taṁ
-------------------------------------------------
[page 335]
 Bhikkhave sobhetha yaṁ tumhe evaṁ svākkhāte dhammavinaye pabbajitā
 samānā khamā ca bhaveyyātha soratā cāti.
      [245] Tatiyampi kho bhagavā te bhikkhū etadavoca alaṁ
 bhikkhave mā bhaṇḍanaṁ mā kalahaṁ mā viggahaṁ mā vivādanti.
 Tatiyampi kho so adhammavādī bhikkhu bhagavantaṁ etadavoca āgametu
 bhante bhagavā dhammasāmī appossukko bhante bhagavā diṭṭhadhammasukhavihāraṁ
 anuyutto viharatu mayametena bhaṇḍanena kalahena viggahena
 vivādena paññāyissāmāti. Athakho bhagavā pariyādinnarūpā
 kho ime moghapurisā nayime sukarā saññāpetunti uṭṭhāyāsanā
 pakkāmi.
                   Dīghāvubhāṇavāraṁ paṭhamaṁ 1-.
     [246] Athakho bhagavā pubbaṇhasamayaṁ nivāsetvā pattacīvaramādāya
 kosambiṁ piṇḍāya pāvisi kosambiyaṁ piṇḍāya caritvā pacchābhattaṁ
 piṇḍapātapaṭikkanto senāsanaṁ saṁsāmetvā pattacīvaramādāya
 saṅghamajjhe ṭhitako va imā gāthāyo abhāsi
      [247] Puthusaddo samajano na bālo koci maññatha
            saṅghasmiṁ bhijjamānasmiṁ nāññaṁ bhiyyo amaññaruṁ.
            Parimuṭṭhā paṇḍitā bhāsā vācāgocarabhāṇino
            yāvicchanti mukhāyāmaṁ yena nītā na taṁ vidū.
            Akkocchi maṁ avadhi maṁ ajini maṁ ahāsi me

  *  *  *  *  *  *
  Footnote:1 Ma. niṭṭhito paṭhamo.
-------------------------------------------------
[page 336]
            Ye ca taṁ upanayhanti veraṁ tesaṁ na sammati.
            Akkocchi maṁ avadhi maṁ ajini maṁ ahāsi me
            ye ca taṁ nupanayhanti veraṁ tesūpasammati.
            Na hi verena verāni sammantīdha kudācanaṁ
            averena ca sammanti esa dhammo sanantano.
            Pare ca na vijānanti mayamettha yamāmhase 1-.
            Ye ca tattha vijānanti tato sammanti medhagā.
            Aṭṭhicchiddā 2- pāṇaharā gavāssadhanahārino
            raṭṭhaṁ vilumpamānānaṁ tesaṁpi hoti saṅgati.
                                 Kasmā tumhāka 3- no siyā.
                    Sace labhetha nipakaṁ sahāyaṁ
                    saddhiñcaraṁ sādhuvihāridhīraṁ
                    abhibhuyya sabbāni parissayāni
                    careyya tenattamano satīmā.
                    No ce labhetha nipakaṁ sahāyaṁ
                    saddhiñcaraṁ sādhuvihāridhīraṁ
                    rājāva raṭṭhaṁ vijitaṁ pahāya
                    eko care mātaṅgaraññeva nāgo.
            Ekassa caritaṁ seyyo natthi bāle sahāyatā.

  *  *  *  *  *  *
  Footnote:1 Ma. Yu. yamāmase. 2 Ma. Yu. aṭṭhicchinnā. 3 Yu. tumhākaṁ.
-------------------------------------------------
[page 337]
             Eko care na ca pāpāni kayirā
             appossukko mātaṅgaraññeva nāgoti.
     [248] Athakho bhagavā saṅghamajjhe ṭhitako va imā gāthāyo
 bhāsitvā yena bālakaloṇakārakagāmo 1- tenupasaṅkami. Tena
 kho pana samayena āyasmā bhagu bālakaloṇakārakagāme viharati.
 Addasā kho āyasmā bhagu bhagavantaṁ dūrato va āgacchantaṁ disvāna
 āsanaṁ paññāpesi pādodakaṁ pādapīṭhaṁ pādakathalikaṁ upanikkhipi
 paccuggantvā pattacīvaraṁ paṭiggahesi. Nisīdi bhagavā paññatte
 āsane nisajja pāde pakkhālesi. Āyasmāpi kho bhagu bhagavantaṁ
 abhivādetvā ekamantaṁ nisīdi. Ekamantaṁ nisinnaṁ kho āyasmantaṁ
 bhaguṁ bhagavā etadavoca kacci bhikkhu khamanīyaṁ kacci yāpanīyaṁ
 kacci piṇḍakena na kilamasīti. Khamanīyaṁ bhagavā yāpanīyaṁ bhagavā
 na cāhaṁ bhante piṇḍakena kilamāmīti. Athakho bhagavā āyasmantaṁ
 bhaguṁ dhammiyā kathāya sandassetvā samādapetvā samuttejetvā
 sampahaṁsetvā uṭṭhāyāsanā yena pācīnavaṁsadāyo tenupasaṅkami.
 Tena kho pana samayena āyasmā ca anuruddho āyasmā ca nandiyo
 āyasmā ca kimbilo 2- pācīnavaṁsadāye viharanti. Addasā kho
 dāyapālo bhagavantaṁ dūrato va āgacchantaṁ disvāna bhagavantaṁ
 etadavoca mā samaṇa etaṁ dāyaṁ pāvisi santettha tayo kulaputtā

  *  *  *  *  *  *
  Footnote:1 Yu. bālakaloṇakāragāmo. Ma. bālakaloṇakagāmo. 2 Ma. kimilo.
-------------------------------------------------
[page 338]
 Attakāmarūpā viharanti mā tesaṁ aphāsumakāsīti. Assosi kho
 āyasmā anuruddho dāyapālassa bhagavatā saddhiṁ mantayamānassa
 sutvāna dāyapālaṁ etadavoca mā āvuso dāyapāla bhagavantaṁ
 vāresi satthā no bhagavā anuppattoti. Athakho āyasmā
 anuruddho yenāyasmā ca nandiyo āyasmā ca kimbilo
 tenupasaṅkami upasaṅkamitvā āyasmantañca nandiyaṁ āyasmantañca
 kimbilaṁ etadavoca abhikkamathāyasmanto abhikkamathāyasmanto
 satthā no bhagavā anuppattoti. Athakho āyasmā ca anuruddho
 āyasmā ca nandiyo āyasmā ca kimbilo bhagavantaṁ paccuggantvā
 eko bhagavato pattacīvaraṁ paṭiggahesi eko āsanaṁ paññāpesi
 eko pādodakaṁ pādapīṭhaṁ pādakathalikaṁ upanikkhipi. Nisīdi bhagavā
 paññatte āsane nisajja [1]- pāde pakkhālesi. Tepi kho
 āyasmanto 2- bhagavantaṁ abhivādetvā ekamantaṁ nisīdiṁsu. Ekamantaṁ
 nisinnaṁ kho āyasmantaṁ anuruddhaṁ bhagavā etadavoca kacci vo anuruddhā khamanīyaṁ
 kacci yāpanīyaṁ kacci piṇḍakena na kilamathāti. Khamanīyaṁ bhagavā
 yāpanīyaṁ bhagavā na ca mayaṁ bhante piṇḍakena kilamāmāti.
 Kacci pana vo anuruddhā samaggā sammodamānā avivadamānā
 khīrodakībhūtā aññamaññaṁ piyacakkhūhi sampassantā viharathāti. Taggha
 te 3- mayaṁ bhante samaggā sammodamānā avivadamānā khīrodakībhūtā

  *  *  *  *  *  *
  Footnote:1 Po. Ma. kho bhagavā. 2 Sī. Po. Yu. āyasmantā. 3 Ma. Yu. ayaṁ pāṭho natthi.
-------------------------------------------------
[page 339]
 Aññamaññaṁ piyacakkhūhi sampassantā viharāmāti. Yathākathaṁ pana
 tumhe anuruddhā samaggā sammodamānā avivadamānā khīrodakībhūtā
 aññamaññaṁ piyacakkhūhi sampassantā viharathāti. Idha mayhaṁ bhante
 evaṁ hoti lābhā vata me suladdhaṁ vata me yohaṁ evarūpehi
 sabrahmacārīhi saddhiṁ viharāmīti tassa mayhaṁ bhante imesu āyasmantesu
 mettaṁ kāyakammaṁ paccupaṭṭhitaṁ āvi ceva raho ca mettaṁ
 vacīkammaṁ mettaṁ manokammaṁ paccupaṭṭhitaṁ āvi ceva raho ca
 tassa mayhaṁ bhante evaṁ hoti yannūnāhaṁ sakaṁ cittaṁ nikkhipitvā
 imesaṁyeva āyasmantānaṁ cittassa vasena vatteyyanti so kho
 ahaṁ bhante sakaṁ cittaṁ nikkhipitvā imesaṁyeva āyasmantānaṁ cittassa
 vasena vattāmi nānā hi kho no bhante kāyā ekañca pana
 maññe cittanti. Āyasmāpi kho nandiyo āyasmāpi kho kimbilo
 bhagavantaṁ etadavoca mayhaṁpi kho bhante evaṁ hoti lābhā vata
 me suladdhaṁ vata me yohaṁ evarūpehi sabrahmacārīhi saddhiṁ
 viharāmīti tassa mayhaṁ bhante imesu āyasmantesu mettaṁ kāyakammaṁ
 paccupaṭṭhitaṁ āvi ceva raho ca mettaṁ vacīkammaṁ mettaṁ manokammaṁ
 paccupaṭṭhitaṁ āvi ceva raho ca tassa mayhaṁ bhante evaṁ
 hoti yannūnāhaṁ sakaṁ cittaṁ nikkhipitvā imesaṁyeva āyasmantānaṁ
 cittassa vasena vatteyyanti so kho ahaṁ bhante sakaṁ cittaṁ
 nikkhipitvā imesaṁyeva āyasmantānaṁ cittassa vasena vattāmi
-------------------------------------------------
[page 340]
 Nānā hi kho no bhante kāyā ekañca pana maññe cittanti
 evaṁ kho < PTS. Vin  I , 352 >mayaṁ bhante samaggā sammodamānā avivadamānā khīrodakībhūtā
 aññamaññaṁ piyacakkhūhi sampassantā viharāmāti. Kacci pana vo
 anuruddhā appamattā ātāpino pahitattā viharathāti. Taggha mayaṁ
 bhante appamattā ātāpino pahitattā viharāmāti. Yathākathaṁ
 pana tumhe anuruddhā appamattā ātāpino pahitattā viharathāti.
 Idha bhante amhākaṁ yo paṭhamaṁ gāmato piṇḍāya paṭikkamati so
 āsanaṁ paññāpeti pādodakaṁ pādapīṭhaṁ pādakathalikaṁ upanikkhipati
 avakkārapātiṁ dhovitvā upaṭṭhāpeti pānīyaṁ paribhojanīyaṁ upaṭṭhāpeti
 yo pacchā gāmato piṇḍāya paṭikkamati sace hoti
 bhuttāvaseso sace ākaṅkhati bhuñjati no ce ākaṅkhati
 apaharite vā chaḍḍeti appāṇake vā udake opilāpeti so
 āsanaṁ uddharati pādodakaṁ pādapīṭhaṁ pādakathalikaṁ paṭisāmeti avakkārapātiṁ
 dhovitvā paṭisāmeti pānīyaṁ paribhojanīyaṁ paṭisāmeti bhattaggaṁ
 sammajjati yo passati pānīyaghaṭaṁ vā paribhojanīyaghaṭaṁ vā vaccaghaṭaṁ
 vā rittaṁ tucchaṁ so upaṭṭhāpeti sacassa hoti avisayhaṁ
 hatthavikārena dutiyaṁpi 1- āmantetvā hatthavilaṅghakena upaṭṭhāpema na
 tveva mayaṁ bhante tappaccayā vācaṁ bhindāma pañcāhikaṁ kho
 pana mayaṁ bhante sabbarattiyā dhammiyā kathāya sannisīdāma evaṁ
 kho mayaṁ bhante appamattā ātāpino pahitattā viharāmāti.

  *  *  *  *  *  *
  Footnote:1 Ma. Yu. pisaddo natthi.
-------------------------------------------------
[page 341]
 Athakho bhagavā āyasmantañca anuruddhaṁ āyasmantañca nandiyaṁ
 āyasmantañca kimbilaṁ dhammiyā kathāya sandassetvā samādapetvā
 samuttejetvā sampahaṁsetvā uṭṭhāyāsanā yena pārileyyakaṁ tena
 cārikaṁ pakkāmi anupubbena cārikaṁ caramāno yena pārileyyakaṁ
 tadavasari. Tatra sudaṁ bhagavā pārileyyake viharati rakkhitavanasaṇḍe
 bhaddasālamūle.
     [249] Athakho bhagavato rahogatassa paṭisallīnassa evaṁ cetaso
 parivitakko udapādi ahaṁ kho pubbe ākiṇṇo na phāsuṁ 1- vihāsiṁ
 tehi kosambikehi 2- bhikkhūhi bhaṇḍanakārakehi kalahakārakehi vivādakārakehi
 bhassakārakehi saṅghe adhikaraṇakārakehi somhi etarahi
 eko adutiyo sukhaṁ phāsuṁ viharāmi aññatreva tehi kosambikehi
 bhikkhūhi bhaṇḍanakārakehi kalahakārakehi vivādakārakehi bhassakārakehi
 saṅghe adhikaraṇakārakehīti. Aññataropi kho hatthināgo ākiṇṇo
 viharati hatthīhi hatthinīhi hatthikalabhehi 3- hatthicchāpehi 4- chinnaggāni ceva
 tiṇāni khādati obhaggobhaggañcassa < PTS. Vin  I , 353 >sākhābhaṅgaṁ khādanti āvilāni
 ca pānīyāni pivati ogāhañcassa 5- otiṇṇassa hatthiniyo kāyaṁ
 upanighaṁsantiyo gacchanti. Athakho tassa hatthināgassa etadahosi
 ahaṁ kho ākiṇṇo viharāmi hatthīhi hatthinīhi hatthikalabhehi hatthicchāpehi
 chinnaggāni ceva tiṇāni khādāmi obhaggobhaggañca me

  *  *  *  *  *  *
  Footnote:1 Ma. Yu. phāsu. 2 Ma. Yu. kosambakehi. 3 Ma. Yu. hatthikaḷabhehi. 4 Yu.
 hatthicchāpakehi. 5 Po. Ma. ogāhācassa. Yu. ogāhantassa.
-------------------------------------------------
[page 342]
 Sākhābhaṅgaṁ khādanti āvilāni ca pānīyāni pivāmi ogāhañca 1-
 me otiṇṇassa hatthiniyo kāyaṁ upanighaṁsantiyo gacchanti yannūnāhaṁ
 eko va gaṇasmā vūpakaṭṭho vihareyyanti. Athakho so hatthināgo
 yūthā apakkamma yena pārileyyakaṁ rakkhitavanasaṇḍo bhaddasālamūlaṁ
 yena bhagavā tenupasaṅkami upasaṅkamitvā soṇḍāya bhagavato
 pānīyaṁ paribhojanīyaṁ upaṭṭhāpeti apaharitañca karoti. Athakho
 tassa hatthināgassa etadahosi ahaṁ kho pubbe ākiṇṇo na
 phāsuṁ vihāsiṁ hatthīhi hatthinīhi hatthikalabhehi hatthicchāpehi chinnaggāni
 ceva tiṇāni khādiṁ obhaggobhaggañca me sākhābhaṅgaṁ khādiṁsu
 āvilāni ca pānīyāni apāyiṁ ogāhañca me otiṇṇassa
 hatthiniyo kāyaṁ upanighaṁsantiyo agamaṁsu somhi etarahi eko
 adutiyo sukhaṁ phāsuṁ viharāmi aññatreva hatthīhi hatthinīhi hatthikalabhehi
 hatthicchāpehīti. Athakho bhagavā attano ca pavivekaṁ viditvā
 tassa ca hatthināgassa cetasā cetoparivitakkamaññāya tāyaṁ velāyaṁ
 imaṁ udānaṁ udānesi
      etaṁ 2- nāgassa nāgena īsādantassa hatthino
      sameti cittaṁ cittena yadeko ramatī vaneti.
      [250] Athakho bhagavā pārileyyake yathābhirantaṁ viharitvā yena
 sāvatthī tena cārikaṁ pakkāmi anupubbena cārikaṁ caramāno

  *  *  *  *  *  *
  Footnote:1 Yu. ogāhantassa. 2 Yu. evaṁ.
-------------------------------------------------
[page 343]
 Yena sāvatthī tadavasari. Tatra sudaṁ bhagavā sāvatthiyaṁ viharati jetavane
 anāthapiṇḍikassa ārāme.
     [251] Athakho kosambikānaṁ upāsakānaṁ 1- etadahosi 2- ime kho
 ayyā kosambikā bhikkhū bahuno amhākaṁ anatthassa kārakā imehi
 ubbāḷho bhagavā pakkanto handa mayaṁ ayye kosambike bhikkhū
 neva abhivādeyyāma na paccuṭṭheyyāma na añjalikammaṁ sāmīcikammaṁ
 kareyyāma na sakkareyyāma na garukareyyāma na māneyyāma [3]- na
 pūjeyyāma upagatānaṁpi piṇḍakaṁ 4- na dajjeyyāma 5- evaṁ ime amhehi
 asakkariyamānā agarukariyamānā amāniyamānā [6]- apūjiyamānā
 asakkārapakatā pakkamissanti vā vibbhamissanti < PTS. Vin  I , 354 >vā bhagavantaṁ vā
 pasādessantīti. Athakho kosambikā upāsakā kosambike bhikkhū neva
 abhivādesuṁ na paccuṭṭhesuṁ na añjalikammaṁ sāmīcikammaṁ akaṁsu na
 sakkariṁsu na garukariṁsu na mānesuṁ [7]- na pūjesuṁ upagatānaṁpi piṇḍakaṁ na
 adaṁsu. Athakho kosambikā bhikkhū kosambikehi upāsakehi asakkariyamānā
 agarukariyamānā amāniyamānā [8]- apūjiyamānā asakkārapakatā
 evamāhaṁsu handa mayaṁ āvuso sāvatthiṁ gantvā bhagavato santike
 imaṁ adhikaraṇaṁ vūpasameyyāmāti 9-. Athakho kosambikā bhikkhū senāsanaṁ
 saṁsāmetvā pattacīvaramādāya yena sāvatthī tenupasaṅkamiṁsu.
     [252] Assosi kho āyasmā sārīputto te kira kosambikā

  *  *  *  *  *  *
  Footnote:1 Ma. Yu. kosambakā upāsakā. 2 Ma. Yu. etadahosīti pāṭhadvayaṁ na dissati.
 3 Ma. na bhajeyyāma. 4 Yu. piṇḍapātaṁ. 5 Po. na ghagatāpiṇḍikaṁ dadeyyāma.
 6-8 Ma. abhajiyamānā. 7 Ma. na bhajesuṁ. 9 Yu. vūpasamemāti.
-------------------------------------------------
[page 344]
 Bhikkhū bhaṇḍanakārakā kalahakārakā vivādakārakā bhassakārakā saṅghe
 adhikaraṇakārakā sāvatthiṁ āgacchantīti. Athakho āyasmā sārīputto
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho āyasmā sārīputto
 bhagavantaṁ etadavoca te kira bhante kosambikā bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā
 sāvatthiṁ āgacchanti kathāhaṁ bhante tesu bhikkhūsu paṭipajjāmīti.
 Tenahi tvaṁ sārīputta yathā dhammo tathā patiṭṭhāhīti 1-. Kathāhaṁ
 bhante jāneyyaṁ dhammaṁ vā adhammaṁ vāti. Aṭṭhārasahi kho sārīputta
 vatthūhi adhammavādī jānitabbo idha sārīputta bhikkhu adhammaṁ
 dhammoti dīpeti dhammaṁ adhammoti dīpeti avinayaṁ vinayoti dīpeti
 vinayaṁ avinayoti dīpeti abhāsitaṁ alapitaṁ tathāgatena bhāsitaṁ
 lapitaṁ tathāgatenāti dīpeti bhāsitaṁ lapitaṁ tathāgatena abhāsitaṁ
 alapitaṁ tathāgatenāti dīpeti anāciṇṇaṁ tathāgatena āciṇṇaṁ
 tathāgatenāti dīpeti āciṇṇaṁ tathāgatena anāciṇṇaṁ tathāgatenāti
 dīpeti appaññattaṁ tathāgatena paññattaṁ tathāgatenāti
 dīpeti paññattaṁ tathāgatena appaññattaṁ tathāgatenāti dīpeti
 anāpattiṁ āpattīti dīpeti āpattiṁ anāpattīti anāpattīti dīpeti
 lahukaṁ āpattiṁ garukā āpattīti dīpeti garukaṁ āpattiṁ lahukā
 āpattīti dīpeti sāvasesaṁ āpattiṁ anavasesā āpattīti dīpeti

  *  *  *  *  *  *
  Footnote:1 Ma. Yu. tiṭṭhāhīti.
-------------------------------------------------
[page 345]
 Anavasesaṁ āpattiṁ sāvasesā āpattīti dīpeti duṭṭhullaṁ āpattiṁ
 aduṭṭhullā āpattīti dīpeti aduṭṭhullaṁ āpattiṁ duṭṭhullā
 āpattīti dīpeti imehi kho sārīputta aṭṭhārasahi vatthūhi adhammavādī
 jānitabbo aṭṭhārasahi ca kho sārīputta vatthūhi dhammavādī
 jānitabbo idha sārīputta bhikkhu < PTS. Vin  I , 355 >adhammaṁ adhammoti dīpeti
 dhammaṁ dhammoti dīpeti avinayaṁ avinayoti dīpeti vinayaṁ
 vinayoti dīpeti abhāsitaṁ alapitaṁ tathāgatena abhāsitaṁ alapitaṁ
 tathāgatenāti dīpeti bhāsitaṁ lapitaṁ tathāgatena bhāsitaṁ lapitaṁ
 tathāgatenāti dīpeti anāciṇṇaṁ tathāgatena anāciṇṇaṁ
 tathāgatenāti dīpeti āciṇṇaṁ tathāgatena āciṇṇaṁ tathāgatenāti
 dīpeti appaññattaṁ tathāgatena appaññattaṁ tathāgatenāti dīpeti
 paññattaṁ tathāgatena paññattaṁ tathāgatenāti dīpeti anāpattiṁ
 anāpattīti dīpeti āpattiṁ āpattīti dīpeti lahukaṁ āpattiṁ
 lahukā āpattīti dīpeti garukaṁ āpattiṁ garukā āpattīti dīpeti
 sāvasesaṁ āpattiṁ sāvasesā āpattīti dīpeti anavasesaṁ āpattiṁ
 anavasesā āpattīti dīpeti duṭṭhullaṁ āpattiṁ duṭṭhullā
 āpattīti dīpeti aduṭṭhullaṁ āpattiṁ aduṭṭhullā āpattīti dīpeti
 imehi kho sārīputta aṭṭhārasahi vatthūhi dhammavādī jānitabboti.
     [253] Assosi kho āyasmā mahāmoggallāno .pe.
 Assosi kho āyasmā mahākassapo assosi kho āyasmā
-------------------------------------------------
[page 346]
 Mahākaccāno assosi kho āyasmā mahākoṭṭhito assosi kho
 āyasmā mahākappino assosi kho āyasmā mahācundo
 assosi kho āyasmā anuruddho assosi kho āyasmā revato
 assosi kho āyasmā upāli assosi kho āyasmā ānando
 assosi kho āyasmā rāhulo te kira kosambikā bhikkhū
 bhaṇḍanakārakā kalahakārakā vivādakārakā bhassakārakā saṅghe
 adhikaraṇakārakā sāvatthiṁ āgacchantīti. Athakho āyasmā rāhulo
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho āyasmā rāhulo
 bhagavantaṁ etadavoca te kira bhante kosambikā bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā
 sāvatthiṁ āgacchanti kathāhaṁ bhante tesu bhikkhūsu paṭipajjāmīti.
 Tenahi tvaṁ rāhula yathā dhammo tathā patiṭṭhāhīti 1-. Kathāhaṁ
 bhante jāneyyaṁ dhammaṁ vā adhammaṁ vāti. Aṭṭhārasahi kho rāhula
 vatthūhi adhammavādī jānitabbo .pe. Imehi kho rāhula aṭṭhārasahi
 vatthūhi adhammavādī jānitabbo aṭṭhārasahi ca kho rāhula
 vatthūhi dhammavādī jānitabbo .pe. Imehi kho rāhula aṭṭhārasahi
 vatthūhi dhammavādī jānitabboti.
     [254] Assosi kho mahāpajāpatī gotamī te kira kosambikā
 bhikkhū bhaṇḍanakārakā kalahakārakā vivādakārakā bhassakārakā saṅghe

  *  *  *  *  *  *
  Footnote:1 Ma. Yu. tiṭṭhāhīti.
-------------------------------------------------
[page 347]
 Adhikaraṇakārakā sāvatthiṁ āgacchantīti. Athakho mahāpajāpatī gotamī
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ aṭṭhāsi. Ekamantaṁ ṭhitā kho mahāpajāpatī gotamī
 bhagavantaṁ etadavoca te kira bhante kosambikā bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā sāvatthiṁ
 āgacchanti kathāhaṁ bhante tesu bhikkhūsu paṭipajjāmīti. Tenahi tvaṁ
 gotami ubhayattha dhammaṁ suṇa ubhayattha dhammaṁ sutvā ye tattha
 bhikkhū dhammavādino tesaṁ diṭṭhiñca khantiñca ruciñca ādāyañca
 rocehi yaṁ ca kiñci bhikkhunīsaṅghena bhikkhusaṅghato paccāsiṁsitabbaṁ 1-
 sabbantaṁ dhammavādito va paccāsiṁsitabbanti.
     [255] Assosi kho anāthapiṇḍiko gahapati te kira kosambikā
 bhikkhū bhaṇḍanakārakā kalahakārakā vivādakārakā bhassakārakā saṅghe
 adhikaraṇakārakā sāvatthiṁ āgacchantīti. Athakho anāthapiṇḍiko
 gahapati yena bhagavā tenupasaṅkami upasaṅkamitvā bhagavantaṁ
 abhivādetvā ekamantaṁ nisīdi. Ekamantaṁ nisinno kho anāthapiṇḍiko
 gahapati bhagavantaṁ etadavoca te kira bhante kosambikā bhikkhū
 bhaṇḍanakārakā kalahakārakā vivādakārakā bhassakārakā saṅghe
 adhikaraṇakārakā sāvatthiṁ āgacchanti kathāhaṁ bhante tesu bhikkhūsu
 paṭipajjāmīti. Tenahi tvaṁ gahapati ubhayattha dānaṁ dehi ubhayattha
 dānaṁ datvā ubhayattha dhammaṁ suṇa ubhayattha dhammaṁ sutvā ye

  *  *  *  *  *  *
  Footnote:1 Po. Ma. paccāsīsitabbaṁ.
-------------------------------------------------
[page 348]
 Tattha bhikkhū dhammavādino tesaṁ diṭṭhiñca khantiñca ruciñca
 ādāyañca rocehīti.
     [256] Assosi < PTS. Vin  I , 356 >kho visākhā migāramātā te kira kosambikā
 bhikkhū bhaṇḍanakārakā kalahakārakā vivādākārakā bhassakārakā saṅghe
 adhikaraṇakārakā sāvatthiṁ āgacchantīti. Athakho visākhā migāramātā
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinnā kho visākhā migāramātā bhagavantaṁ
 etadavoca te kira bhante kosambikā bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā sāvatthiṁ
 āgacchanti kathāhaṁ bhante tesu bhikkhūsu paṭipajjāmīti. Tenahi
 tvaṁ visākhe ubhayattha dānaṁ dehi ubhayattha dānaṁ datvā ubhayattha
 dhammaṁ suṇa ubhayattha dhammaṁ sutvā ye tattha bhikkhū dhammavādino
 tesaṁ diṭṭhiñca khantiñca ruciñca ādāyañca rocehīti.
     [257] Athakho kosambikā bhikkhū anupubbena yena sāvatthī
 tadavasariṁsu 1-. Athakho āyasmā sārīputto yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinno kho āyasmā sārīputto bhagavantaṁ etadavoca
 te kira bhante kosambikā bhikkhū bhaṇḍanakārakā kalahakārakā
 vivādakārakā bhassakārakā saṅghe adhikaraṇakārakā sāvatthiṁ anuppattā

  *  *  *  *  *  *
  Footnote:1 Sī. Ma. Yu. tadavasaruṁ.
-------------------------------------------------
[page 349]
 Kathaṁ nu kho bhante tesu bhikkhūsu senāsanaṁ 1- paṭipajjitabbanti. Tenahi
 tayā 2- sārīputta vivittaṁ senāsanaṁ dātabbanti. Sace pana bhante
 vivittaṁ na hoti kathaṁ paṭipajjitabbanti. Tenahi sārīputta vivittaṁ
 katvāpi dātabbaṁ na tvevāhaṁ sārīputta kenaci pariyāyena vuḍḍhatarassa
 bhikkhuno senāsanaṁ paṭibāhitabbanti vadāmi yo paṭibāheyya
 āpatti dukkaṭassāti. Āmise pana bhante kathaṁ paṭipajjitabbanti.
 Āmisaṁ kho sārīputta sabbesaṁ samakaṁ bhājetabbanti.
     [258] Athakho tassa ukkhittakassa bhikkhuno dhammañca vinayañca
 paccavekkhantassa etadahosi āpatti esā nesā anāpatti
 āpannomhi namhi anāpanno ukkhittomhi namhi anukkhitto
 dhammikenamhi kammena ukkhitto akuppena ṭhānārahenāti. Athakho
 so ukkhittako bhikkhu yena ukkhittānuvattakā bhikkhū tenupasaṅkami
 upasaṅkamitvā ukkhittānuvattake bhikkhū etadavoca āpatti esā
 āvuso nesā anāpatti āpannomhi namhi anāpanno
 ukkhittomhi namhi anukkhitto dhammikenamhi kammena ukkhitto
 akuppena ṭhānārahena etha maṁ āyasmanto osārethāti.
 Athakho te ukkhittānuvattakā bhikkhū taṁ ukkhittakaṁ bhikkhuṁ ādāya
 yena bhagavā tenupasaṅkamiṁsu upasaṅkamitvā bhagavantaṁ abhivādetvā
 ekamantaṁ nisīdiṁsu. Ekamantaṁ nisinnā kho te bhikkhū bhagavantaṁ
 etadavocuṁ ayaṁ bhante ukkhittako bhikkhu evamāha āpatti

  *  *  *  *  *  *
  Footnote:1 Ma. senāsane. 2 Ma. ayaṁ pāṭho natthi.
-------------------------------------------------
[page 350]
 Esā āvuso nesā anāpatti āpannomhi namhi anāpanno
 ukkhittomhi namhi anukkhitto dhammikenamhi kammena ukkhitto
 akuppena ṭhānārahena etha maṁ āyasmanto osārethāti kathaṁ
 nu kho bhante paṭipajjitabbanti. Āpatti < PTS. Vin  I , 357 >esā bhikkhave nesā
 anāpatti āpanno eso bhikkhu neso bhikkhu anāpanno
 ukkhitto eso bhikkhu neso bhikkhu anukkhitto dhammikena kammena
 ukkhitto akuppena ṭhānārahena yato ca kho so bhikkhave bhikkhu
 āpanno ca ukkhitto ca passati ca tenahi bhikkhave taṁ bhikkhuṁ
 osārethāti. Athakho te ukkhittānuvattakā bhikkhū taṁ ukkhittakaṁ
 bhikkhuṁ osāretvā yena ukkhepakā bhikkhū tenupasaṅkamiṁsu
 upasaṅkamitvā ukkhepake bhikkhū etadavocuṁ yasmiṁ āvuso vatthusmiṁ
 ahosi saṅghassa bhaṇḍanaṁ kalaho viggaho vivādo saṅghabhedo saṅgharāji
 saṅghavavatthānaṁ saṅghanānākaraṇaṁ so eso bhikkhu āpanno ca
 ukkhitto ca passi ca osārito ca handa mayaṁ āvuso tassa
 vatthussa vūpasamāya saṅghasāmaggiṁ karomāti. Athakho te ukkhepakā
 bhikkhū yena bhagavā tenupasaṅkamiṁsu upasaṅkamitvā bhagavantaṁ
 abhivādetvā ekamantaṁ nisīdiṁsu. Ekamantaṁ nisinnā kho te
 ukkhepakā 1- bhikkhū bhagavantaṁ etadavocuṁ te bhante ukkhittānuvattakā
 bhikkhū evamāhaṁsu yasmiṁ āvuso vatthusmiṁ ahosi saṅghassa bhaṇḍanaṁ
 kalaho viggaho vivādo saṅghabhedo saṅgharāji saṅghavavatthānaṁ

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 351]
 Saṅghanānākaraṇaṁ so eso bhikkhu āpanno ca ukkhitto ca passi ca
 osārito ca handa mayaṁ āvuso tassa vatthussa vūpasamāya
 saṅghasāmaggiṁ karomāti kathaṁ nu kho bhante paṭipajjitabbanti.
 Yato ca kho so bhikkhave bhikkhu āpanno ca ukkhitto ca passi ca
 osārito ca tenahi bhikkhave saṅgho tassa vatthussa vūpasamāya
 saṅghasāmaggiṁ karotu. Evañca pana bhikkhave kātabbā. Sabbeheva
 ekajjhaṁ sannipatitabbaṁ gilānehi ca agilānehi ca na kehici chando
 dātabbo. Sannipatitvā byattena bhikkhunā paṭibalena saṅgho
 ñāpetabbo suṇātu me bhante saṅgho yasmiṁ vatthusmiṁ ahosi
 saṅghassa bhaṇḍanaṁ kalaho viggaho vivādo saṅghabhedo saṅgharāji
 saṅghavavatthānaṁ saṅghanānākaraṇaṁ so eso bhikkhu āpanno ca
 ukkhitto ca passi ca osārito ca. Yadi saṅghassa pattakallaṁ
 saṅgho tassa vatthussa vūpasamāya saṅghasāmaggiṁ kareyya. Esā
 ñatti. Suṇātu me bhante saṅgho yasmiṁ vatthusmiṁ ahosi
 saṅghassa bhaṇḍanaṁ kalaho viggaho vivādo saṅghabhedo saṅgharāji
 saṅghavavatthānaṁ saṅghanānākaraṇaṁ so eso bhikkhu āpanno ca
 ukkhitto ca passi ca osārito ca. Saṅgho tassa vatthussa
 vūpasamāya saṅghasāmaggiṁ karoti. Yassāyasmato khamati tassa vatthussa
 vūpasamāya saṅghasāmaggiyā karaṇaṁ so tuṇhassa yassa nakkhamati
 so bhāseyya. Katā saṅghena tassa vatthussa vūpasamāya saṅghasāmaggī
-------------------------------------------------
[page 352]
 Nīhato saṅghabhedo nīhatā saṅgharāji nīhataṁ saṅghavavatthānaṁ nīhataṁ
 saṅghanānākaraṇaṁ 1-. Khamati saṅghassa tasmā tuṇhī. Evametaṁ
 dhārayāmīti. < PTS. Vin  I , 358 >Tāvadeva uposatho kātabbo pātimokkhaṁ
 uddisitabbanti.
     [259] Athakho āyasmā upāli yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho āyasmā upāli bhagavantaṁ etadavoca yasmiṁ bhante
 vatthusmiṁ hoti saṅghassa bhaṇḍanaṁ kalaho viggaho vivādo saṅghabhedo
 saṅgharāji saṅghavavatthānaṁ saṅghanānākaraṇaṁ saṅgho taṁ vatthuṁ
 avinicchinitvā amūlā mūlaṁ gantvā saṅghasāmaggiṁ karoti dhammikā nu
 kho sā bhante saṅghasāmaggīti. Yasmiṁ upāli vatthusmiṁ hoti
 saṅghassa bhaṇḍanaṁ kalaho viggaho vivādo saṅghabhedo saṅgharāji
 saṅghavavatthānaṁ saṅghanānākaraṇaṁ saṅgho taṁ vatthuṁ avinicchinitvā
 amūlā mūlaṁ gantvā saṅghasāmaggiṁ karoti adhammikā sā upāli
 saṅghasāmaggīti. Yasmiṁ pana bhante vatthusmiṁ hoti saṅghassa bhaṇḍanaṁ
 kalaho viggaho vivādo saṅghabhedo saṅgharāji saṅghavavatthānaṁ
 saṅghanānākaraṇaṁ saṅgho taṁ vatthuṁ vinicchinitvā mūlā mūlaṁ gantvā
 saṅghasāmaggiṁ karoti dhammikā nu kho sā bhante saṅghasāmaggīti.

  *  *  *  *  *  *
  Footnote:1 Sī. Yu. katā saṅghena tassa vatthussa vūpasamāya saṅghasāmaggī nīhatā saṅgharāji
 nīhato saṅghabhedo.
-------------------------------------------------
[page 353]
 Yasmiṁ upāli vatthusmiṁ hoti saṅghassa bhaṇḍanaṁ kalaho viggaho
 vivādo saṅghabhedo saṅgharāji saṅghavavatthānaṁ saṅghanānākaraṇaṁ saṅgho
 taṁ vatthuṁ vinicchinitvā mūlā mūlaṁ gantvā saṅghasāmaggiṁ karoti
 dhammikā sā upāli saṅghasāmaggīti. Kati nu kho bhante saṅghasāmaggiyoti.
 Dve 1- upāli saṅghasāmaggiyo atthi upāli saṅghasāmaggī
 atthāpetā byañjanupetā atthi upāli saṅghasāmaggī
 atthupetā ca byañjanupetā ca. Katamā ca upāli saṅghasāmaggī
 atthāpetā byañjanupetā. Yasmiṁ upāli vatthusmiṁ hoti saṅghassa
 bhaṇḍanaṁ kalaho viggaho vivādo saṅghabhedo saṅgharāji saṅghavavatthānaṁ
 saṅghanānākaraṇaṁ saṅgho taṁ vatthuṁ avinicchinitvā amūlā
 mūlaṁ gantvā saṅghasāmaggiṁ karoti ayaṁ vuccati upāli saṅghasāmaggī
 atthāpetā byañjanupetā. Katamā ca upāli saṅghasāmaggī
 atthupetā ca byañjanupetā ca. Yasmiṁ upāli vatthusmiṁ hoti
 saṅghassa bhaṇḍanaṁ kalaho viggaho vivādo saṅghabhedo saṅgharāji
 saṅghavavatthānaṁ saṅghanānākaraṇaṁ saṅgho taṁ vatthuṁ vinicchinitvā mūlā
 mūlaṁ gantvā saṅghasāmaggiṁ karoti ayaṁ vuccati upāli saṅghasāmaggī
 atthupetā ca byañjanupetā ca. Imā kho upāli dve saṅghasāmaggiyoti.
 Athakho āyasmā upāli uṭṭhāyāsanā ekaṁsaṁ
 uttarāsaṅgaṁ karitvā yena bhagavā tenañjalimpaṇāmetvā bhagavantaṁ
 gāthāya ajjhabhāsi

  *  *  *  *  *  *
  Footnote:1 Ma. dvemā.
-------------------------------------------------
[page 354]
      [260] Saṅghassa kiccesu ca mantanāsu ca
            atthesu jātesu vinicchayesu ca
            kathampakārodha naro mahatthiko
            bhikkhu kathaṁ hotidha paggahārahoti.
            Anānuvajjo paṭhamena sīlato
            avekkhitācārasusaṁvutindriyo
            paccatthikā nopavadanti dhammato
            na hissa taṁ hoti vadeyyu yena naṁ 1-.
            So tādiso sīlavisuddhiyā ṭhito
            visārado hoti visayha bhāsati
            nacchambhati parisagato na vedhati
            atthaṁ na hāpeti anuyyutaṁ bhaṇaṁ
            tatheva pañhaṁ parisāsu pucchito
            na cāpi 2- pajjhāyati na maṅku hoti.
            So kālāgataṁ byākaraṇārahaṁ vaco
            rañjeti viññūparisaṁ vicakkhaṇo
            sagāravo vuḍḍhataresu bhikkhusu
            ācerakamhi 3- ca sake visārado
            alaṁ pametuṁ paguṇo kathetave
            paccatthikānañca viraddhikovido 4-

  *  *  *  *  *  *
  Footnote:1 Po. taṁ. 2 Ma. Yu. ceva. 3 Po. ācārakamhi. 4 Po. visaṇdhikovido.
-------------------------------------------------
[page 355]
            Paccatthikā yena vajanti niggahaṁ
            mahājano paññāpanañca 1- gacchati
            sakañca ādāyamayaṁ na riñcati
            veyyākaraṁ 2- pañhamanūpaghātikaṁ
            dūteyyakammesu alaṁ samuggaho
            saṅghassa kiccesu ca āhunaṁ yathā
            karaṁvaco bhikkhugaṇena pesito
            ahaṁ karomīti na tena maññati
            āpajjati yāvatakesu vatthusu
            āpattiyā hoti yathā ca vuṭṭhiti 3-
            ete vibhaṅgā ubhayassa sāgatā 4-
            āpattivuṭṭhānapadassa kovido
            nissāraṇaṁ gacchati yāni cācaraṁ
            nissārito hoti yathā ca vatthunā 5-
            osāraṇaṁ taṁvusitassa jantuno
            etaṁpi jānāti vibhaṅgakovido
            sagāravo vuḍḍhataresu bhikkhusu
            navesu theresu ca majjhimesu ca
            mahājanassatthacarodha paṇḍito
            so tādiso bhikkhu idha paggahārahoti.

  *  *  *  *  *  *
  Footnote:1 Ma. saññapanañca. 2 Po. veyyānaṁ karaṁ. 2 Ma. viyākaraṁ. Sī. so byākaraṁ.
 Yu. vayākaraṇaṁ. 3 Yu. vuṭṭhāti. 4 Ma. svāgatā. 5 Po. Ma. vattanā.
-------------------------------------------------
[page 356]
                    Kosambikkhandhakaṁ dasamaṁ 1-.
                       ---------
                        Tassuddānaṁ
     [261] Kosambiyaṁ jinavaro vivādāpattidassane
           ukkhipeyya yasmiṁ tasmiṁ tassa 2- yāpatti desaye.
           Antosīmāya tattheva bālakañceva vaṁsadā 3-
           pārileyyā ca sāvatthī sārīputto ca kolito
           mahākassapakaccāno koṭṭhito kappinena 4- ca
           mahācundo ca 5- anuruddho revato upālivhayo 6-
           ānando rāhulo ceva gotamīnāthapiṇḍiko 7-
           visākhā migāramātā ca 8-
           senāsanaṁ vivittañca āmisaṁ samakaṁpi ca
           na kehi 9- chando dātabbo upāli paripucchito
           anupavajjo sīlena 10- sāmaggī jinasāsaneti 11-.
                    Mahāvaggo samatto 12-.
                        ---------

  *  *  *  *  *  *
  Footnote:1 Po. kosambikā niṭṭhitā. Ma. kosambakakkhandhako sadaso. Yu. kosambakkhandhako
 dasamo. 2 Ma. saddhā. 3 Po. kosambiyaṁ jinavaro .pe. bālakañceva vaṁsadāti
 divaḍḍhagāthā na dissati "suttantiko vinayadharo ukkhittā ceva pakkhikāti aḍḍhagāthā
 pana dissati. 4 Po. kappinopi ca. 5 Po. Ma. Yu. casaddo natthi.
 6 Po. revatopālisambiyo. Ma. upāli cubho. 7 Po. gotamīsudatena ca.
 8 Po. Ma. visākhā migāramātācāti ime pāṭhā na dissanti. 9 Po. na kehipi.
 Yu. na kena. 10 Po. anuvajjo ca vimalo. Ma. anānuvajjo sīlena. Yu. anupavajji
 visīlena. 11 Po. jinasāsananti. 12 Po. mahāvaggapāṭho niṭṭhito. Ma. mahāvaggapāli
 niṭaṭhitā. Yu. mahāvaggaṁ samattaṁ.
-------------------------------------------------
