[page 001]
                     Vinayapiṭake parivāro
                        --------
            namo tassa bhagavato arahato sammāsambuddhassa.
                 Mahāvibhaṅge soḷasa mahāvārā
      [1] Yantena bhagavatā jānatā passatā arahatā sammāsambuddhena
 paṭhamaṁ pārājikaṁ kattha paññattaṁ. Kaṁ ārabbha. Kismiṁ vatthusmiṁ.
 Atthi tattha paññatti anuppaññatti anuppannapaññatti sabbattha
 paññatti padesapaññatti sādhāraṇapaññatti asādhāraṇapaññatti
 ekatopaññatti ubhatopaññatti. Pañcannaṁ pātimokkhuddesānaṁ
 katthogadhaṁ kattha pariyāpannaṁ katamena uddesena uddesaṁ āgacchati.
 Catunnaṁ vipattīnaṁ katamā vipatti. Sattannaṁ āpattikkhandhānaṁ katamo
 āpattikkhandho. Channaṁ āpattisamuṭṭhānānaṁ katīhi samuṭṭhānehi
 samuṭṭhāti. Catunnaṁ adhikaraṇānaṁ katamaṁ adhikaraṇaṁ. Sattannaṁ samathānaṁ
 katīhi samathehi sammati. Ko tattha vinayo ko tattha abhivinayo
 kiṁ tattha pātimokkhaṁ kiṁ tattha adhipātimokkhaṁ kā vipatti kā
 sampatti kā paṭipatti. Kati atthavase paṭicca bhagavatā paṭhamaṁ
 pārājikaṁ paññattaṁ. Ke sikkhanti. Ke sikkhitasikkhā. Kattha
 ṭhitaṁ. Ke dhārenti. Kassa vacanaṁ. Kenābhaṭanti.
      [2] Yantena bhagavatā jānatā passatā arahatā sammāsambuddhena
-------------------------------------------------
[page 002]
 Paṭhamaṁ pārājikaṁ kattha paññattanti. Vesāliyā paññattaṁ. Kaṁ
 ārabbhāti. Sudinnaṁ kalandaputtaṁ ārabbha. Kismiṁ vatthusminti. Sudinno
 kalandaputto purāṇadutiyikāya methunaṁ < PTS. Vin  V , 2 >dhammaṁ paṭisevi tasmiṁ vatthusmiṁ.
 Atthi tattha paññatti anuppaññatti anuppannapaññattīti. Ekā
 paññatti dve anuppaññattiyo anuppannapaññatti tasmiṁ
 natthi. Sabbattha paññatti padesapaññattīti. Sabbattha paññatti.
 Sādhāraṇapaññatti asādhāraṇapaññattīti. Sādhāraṇapaññatti.
 Ekatopaññatti ubhatopaññattīti. Ubhatopaññatti. Pañcannaṁ
 pātimokkhuddesānaṁ katthogadhaṁ kattha pariyāpannanti. Nidānogadhaṁ
 nidānapariyāpannaṁ. Katamena uddesena uddesaṁ āgacchatīti. Dutiyena
 uddesena uddesaṁ āgacchati. Catunnaṁ vipattīnaṁ katamā vipattīti.
 Sīlavipatti. Sattannaṁ āpattikkhandhānaṁ katamo āpattikkhandhoti.
 Pārājikāpattikkhandho. Channaṁ āpattisamuṭṭhānānaṁ katīhi samuṭṭhānehi
 samuṭṭhātīti. Ekena samuṭṭhānena samuṭṭhāti kāyato ca cittato ca
 samuṭṭhāti na vācato. Catunnaṁ adhikaraṇānaṁ katamaṁ adhikaraṇanti.
 Āpattādhikaraṇaṁ. Sattannaṁ samathānaṁ katīhi samathehi sammatīti. Dvīhi
 samathehi sammati sammukhāvinayena ca paṭiññātakaraṇena ca. Ko
 tattha vinayo ko tattha abhivinayoti. Paññatti vinayo vibhatti
 abhivinayo. Kiṁ tattha pātimokkhaṁ kiṁ tattha adhipātimokkhanti. Paññatti
 pātimokkhaṁ vibhatti adhipātimokkhaṁ. Kā vipattīti. Asaṁvaro vipatti.
-------------------------------------------------
[page 003]
 Kā sampattīti. Saṁvaro sampatti. Kā paṭipattīti. Na evarūpaṁ
 karissāmīti yāvajīvaṁ āpāṇakoṭikaṁ samādāya sikkhati sikkhāpadesu.
 Kati atthavase paṭicca bhagavatā paṭhamaṁ pārājikaṁ paññattanti.
 Dasa atthavase paṭicca bhagavatā paṭhamaṁ pārājikaṁ paññattaṁ
 saṅghasuṭṭhutāya saṅghaphāsutāya dummaṅkūnaṁ puggalānaṁ niggahāya
 pesalānaṁ bhikkhūnaṁ phāsuvihārāya diṭṭhadhammikānaṁ āsavānaṁ saṁvarāya
 samparāyikānaṁ āsavānaṁ paṭighātāya appasannānaṁ [1]- pasādāya
 pasannānaṁ [1]- bhiyyobhāvāya saddhammaṭṭhitiyā vinayānuggahāya.
 Ke sikkhantīti. Sekkhā ca puthujjanakalyāṇakā ca sikkhanti. Ke
 sikkhitasikkhāti. Arahanto sikkhitasikkhā. Kattha ṭhitanti.
 Sikkhākāmesu ṭhitaṁ. Ke dhārentīti. Yesaṁ vattati te dhārenti.
 Kassa vacananti. Bhagavato vacanaṁ arahato sammāsambuddhassa.
 Kenābhaṭanti. Paramparābhaṭaṁ.
      [3] Upāli dāsako ceva soṇako siggavo tathā
          moggalīputtena 2- pañcamā ete jambusirivhaye.
          Tato mahindo iṭṭiyo uttiyo ceva sambalo 3-
                     bhaddanāmo ca paṇḍito
          ete nāgā mahāpaññā jambudīpā idhāgatā
          vinayaṁ te vācayiṁsu piṭakaṁ tambapaṇṇiyā

  *  *  *  *  *  *
  Footnote:1 Po. vā.. 2 Ma. Yu. moggali-. 3 Ma. Yu. uttiyo sambalo tathā.
 aparāparaṁpi īdisameva.
-------------------------------------------------
[page 004]
          Nikāye pañca vācesuṁ satta ceva pakaraṇe.
          Tato ariṭṭho medhāvī tissadatto ca paṇḍito
          visārado kāḷasumano thero ca dīghanāmako
                     dīghasumano ca paṇḍito
          punareva kāḷasumano nāgatthero ca buddharakkhito
          tissatthero ca medhāvī devatthero ca paṇḍito
          punareva sumano medhāvī vinaye ca visārado
          bahussuto cūḷanāgo gajova duppadhaṁsiyo
          dhammapālitanāmo ca rohaṇe sādhupūjito
          tassa sisso mahāpañño khemanāmo tipeṭakī 1-
          dīpe tārakarājāva paññāya atirocati 2-
          upatisso ca medhāvī pussadevo mahākathī
          punareva sumano medhāvī pupphanāmo bahussuto
          mahākathī mahāsīvo piṭake sabbattha kovido
          punareva upāli medhāvī vinaye ca visārado
          mahānāgo mahāpañño saddhammavaṁsakovido
          punareva abhayo medhāvī piṭake sabbattha kovido
          tissatthero ca medhāvī vinaye ca visārado
          tassa sisso mahāpañño pussanāmo 3- bahussuto

  *  *  *  *  *  *
  Footnote:1 Ma. tipeṭako. 2 Ma. Yu. atirocatha. 3 Ma. Yu. pupphanāmo.
-------------------------------------------------
[page 005]
          Sāsanaṁ anurakkhanto jambudīpe patiṭṭhito
          cūḷābhayo ca medhāvī vinaye ca visārado
          tissatthero ca medhāvī saddhammavaṁsakovido
          cūḷādevo 1- ca medhāvī vinaye ca visārado
          sīvatthero ca medhāvī vinaye sabbattha kovido
          ete nāgā mahāpaññā vinayaññū maggakovidā
          vinayaṁ dīpe pakāsesuṁ piṭakaṁ tambapaṇṇiyāti.
      [4] Yantena bhagavatā jānatā passatā arahatā sammāsambuddhena
 dutiyaṁ pārājikaṁ kattha paññattanti. Rājagahe paññattaṁ. Kaṁ
 ārabbhāti. Dhaniyaṁ kumbhakāraputtaṁ ārabbha. Kismiṁ vatthusminti. Dhaniyo
 kumbhakāraputto rañño dārūni adinnāni ādiyi tasmiṁ vatthusmiṁ.
 Ekā paññatti ekā anuppaññatti natthi anuppannapaññatti. 2-
 Channaṁ āpattisamuṭṭhānānaṁ [3]- tīhi samuṭṭhānehi samuṭṭhāti siyā kāyato
 ca cittato ca < PTS. Vin  V , 4 >samuṭṭhāti na vācato siyā vācato ca cittato ca
 samuṭṭhāti na kāyato siyā kāyato ca vācato ca cittato ca
 samuṭṭhāti .pe.
      [5] Tatiyaṁ pārājikaṁ kattha paññattanti. Vesāliyā paññattaṁ.
 Kaṁ ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū aññamaññaṁ jīvitā voropesuṁ tasmiṁ vatthusmiṁ. Ekā
 paññatti ekā anuppaññatti natthi anuppannapaññatti 2-.

  *  *  *  *  *  *
  Footnote:1 Po. Ma. Yu. cuḷadevo. 2 Ma. Yu. idaṁ pāṭhadvayaṁ natthi. 3 Ma. Yu.
 thatīhi samuṭṭhānehi samuṭṭhātīti.
-------------------------------------------------
[page 006]
 Channaṁ āpattisamuṭṭhānānaṁ tīhi samuṭṭhānehi samuṭṭhāti siyā kāyato
 ca cittato ca samuṭṭhāti na vācato siyā vācato ca cittato ca
 samuṭṭhāti na kāyato siyā kāyato ca vācato ca cittato ca
 samuṭṭhāti .pe.
      [6] Catutthaṁ pārājikaṁ kattha paññattanti. Vesāliyā paññattaṁ.
 Kaṁ ārabbhāti. Vaggumudātīriye bhikkhū ārabbha. Kismiṁ vatthusminti.
 Vaggumudātīriyā bhikkhū gihīnaṁ aññamaññassa uttarimanussadhammassa
 vaṇṇaṁ bhāsiṁsu tasmiṁ vatthusmiṁ. Ekā paññatti ekā anuppaññatti
 natthi anuppannapaññatti 1-. Channaṁ āpattisamuṭṭhānānaṁ [2]- tīhi
 samuṭṭhānehi samuṭṭhāti siyā kāyato ca cittato ca samuṭṭhāti na
 vācato siyā vācato ca cittato ca samuṭṭhāti na kāyato siyā
 kāyato ca vācato ca cittato ca samuṭṭhāti .pe.
                 Cattāro pārājikā niṭṭhitā.
                         Tassuddānaṁ
          [7] Methunādinnadānañca manussaviggahuttari
              pārājikāni cattāri chejjavatthū asaṁsayāti.
                       ----------
          [8] Yantena bhagavatā jānatā passatā arahatā sammāsambuddhena
 upakkamitvā asuciṁ mocentassa saṅghādiseso kattha paññatto.
 Kaṁ ārabbha. Kismiṁ vatthusmiṁ. Atthi tattha paññatti

  *  *  *  *  *  *
  Footnote:1 Ma. Yu. idaṁ pāṭhadvayaṁ natthi. 2 Ma. Yu. katīhi samuṭṭhānehi samuṭṭhātīti.
-------------------------------------------------
[page 007]
 Anuppaññatti anuppannapaññatti sabbattha paññatti padesapaññatti
 sādhāraṇapaññatti asādhāraṇapaññatti ekatopaññatti ubhatopaññatti.
 Pañcannaṁ pātimokkhuddesānaṁ katthogadhaṁ kattha pariyāpannaṁ
 katamena uddesena uddesaṁ āgacchati. Catunnaṁ vipattīnaṁ katamā
 vipatti. Sattannaṁ āpattikkhandhānaṁ katamo āpattikkhandho.
 Channaṁ āpattisamuṭṭhānānaṁ katīhi samuṭṭhānehi samuṭṭhāti. Catunnaṁ
 adhikaraṇānaṁ katamaṁ adhikaraṇaṁ. Sattannaṁ samathānaṁ katīhi samathehi
 sammati. Ko tattha vinayo ko tattha abhivinayo kiṁ tattha
 pātimokkhaṁ kiṁ tattha adhipātimokkhaṁ kā vipatti kā sampatti
 kā paṭipatti. Kati atthavase paṭicca bhagavatā upakkamitvā asuciṁ
 mocentassa saṅghādiseso paññatto. Ke sikkhanti. Ke
 sikkhitasikkhā. Kattha ṭhitaṁ. Ke dhārenti. Kassa vacanaṁ.
 Kenābhaṭanti.
      [9] Yantena bhagavatā jānatā passatā arahatā sammāsambuddhena
 upakkamitvā asuciṁ mocentassa saṅghādiseso kattha paññattoti.
 Sāvatthiyā paññatto. Kaṁ ārabbhāti. Āyasmantaṁ seyyasakaṁ ārabbha.
 Kismiṁ vatthusminti. Āyasmā seyyasako hatthena upakkamitvā asuciṁ
 mocesi tasmiṁ vatthusmiṁ. Atthi tattha paññatti anuppaññatti
 anuppannapaññattīti. Ekā paññatti ekā anuppaññatti
 anuppannapaññatti tasmiṁ natthi. Sabbattha paññatti
 padesapaññattīti. Sabbattha paññatti. Sādhāraṇapaññatti
-------------------------------------------------
[page 008]
 Asādhāraṇapaññattīti. Asādhāraṇapaññatti. Ekatopaññatti
 ubhatopaññattīti. Ekatopaññatti. Pañcannaṁ pātimokkhuddesānaṁ
 katthogadhaṁ kattha pariyāpannanti. Nidānogadhaṁ nidānapariyāpannaṁ.
 Katamena uddesena uddesaṁ āgacchatīti. Tatiyena uddesena uddesaṁ
 āgacchati. Catunnaṁ vipattīnaṁ katamā vipattīti. Sīlavipatti. Sattannaṁ
 āpattikkhandhānaṁ katamo āpattikkhandhoti. Saṅghādisesāpattikkhandho.
 Channaṁ āpattisamuṭṭhānānaṁ katīhi samuṭṭhānehi samuṭṭhātīti. Ekena
 samuṭṭhānena samuṭṭhāti kāyato ca cittato ca samuṭṭhāti na
 vācato. Catunnaṁ adhikaraṇānaṁ katamaṁ adhikaraṇanti. Āpattādhikaraṇaṁ.
 Sattannaṁ samathānaṁ katīhi samathehi sammatīti. Dvīhi samathehi sammati
 sammukhāvinayena ca paṭiññātakaraṇena ca. Ko tattha vinayo ko
 tattha abhivinayoti. Paññatti vinayo vibhatti abhivinayo. Kiṁ
 tattha pātimokkhaṁ kiṁ tattha adhipātimokkhanti. Paññatti pātimokkhaṁ
 vibhatti adhipātimokkhaṁ. Kā vipattīti. Asaṁvaro vipatti. Kā
 sampattīti. Saṁvaro sampatti. Kā paṭipattīti. Na evarūpaṁ karissāmīti
 yāvajīvaṁ āpāṇakoṭikaṁ samādāya sikkhati sikkhāpadesu. Kati
 atthavase paṭicca bhagavatā upakkamitvā asuciṁ mocentassa saṅghādiseso
 paññattoti. Dasa atthavase paṭicca bhagavatā upakkamitvā
 asuciṁ mocentassa saṅghādiseso paññatto saṅghasuṭṭhutāya
 saṅghaphāsutāya dummaṅkūnaṁ puggalānaṁ niggahāya pesalānaṁ bhikkhūnaṁ
 phāsuvihārāya diṭṭhadhammikānaṁ āsavānaṁ saṁvarāya samparāyikānaṁ
-------------------------------------------------
[page 009]
 Āsavānaṁ paṭighātāya appasannānaṁ pasādāya pasannānaṁ bhiyyobhāvāya
 saddhammaṭṭhitiyā vinayānuggahāya. Ke sikkhantīti. Sekkhā
 ca puthujjanakalyāṇakā ca sikkhanti. Ke sikkhitasikkhāti. Arahanto
 sikkhitasikkhā. Kattha ṭhitanti. Sikkhākāmesu ṭhitaṁ. Ke dhārentīti.
 Yesaṁ vattati te dhārenti. Kassa vacananti. Bhagavato vacanaṁ arahato
 sammāsambuddhassa. Kenābhaṭanti. Paramparābhaṭaṁ.
        Upāli dāsako ceva soṇako siggavo tathā
        moggalīputtena pañcamā ete jambusirivhaye.
        Tato mahindo iṭṭiyo uttiyo ceva sambalo
                       .pe. 1-
        Ete nāgā mahāpaññā vinayaññū maggakovidā 2-
        vinayaṁ dīpe pakāsesuṁ 3- piṭakaṁ tambapaṇṇiyāti 4-.
                         [5]-
      [10] Yantena bhagavatā jānatā passatā arahatā sammāsambuddhena
 mātugāmena saddhiṁ kāyasaṁsaggaṁ samāpajjantassa saṅghādiseso
 kattha paññattoti. Sāvatthiyā paññatto. Kaṁ ārabbhāti.
 Āyasmantaṁ udāyiṁ ārabbha. Kismiṁ vatthusminti. Āyasmā udāyi

  *  *  *  *  *  *
  Footnote:1 po Ma. bhaddanāmo ca paṇḍito. 2 Po. Ma. jambudīpā idhāgatā.
 3 Po. Ma. vinayaṁ te vācayiṁsu. 4 Po. Ma. itisaddo natthi.
 5 Po. Ma. nikāye pañca vācesuṁ satta ceva pakaraṇe
  tato ariṭṭho medhāvī tissadatto ca paṇḍito
  visārado kāḷasumano thero ca dīghanāmako
  dīghasumano ca paṇḍito
  punadeva kāḷasumano nāgatthero ca buddharakkhito
  tissatthero ca medhāvī devatthero ca paṇḍito
  punadeva sumano medhāvī vinaye ca visārado
  bahussuto cūḷanāgo gajova duppadhaṁsiyo
  dhammapālitanāmo ca rohane sādhu pūjito
  tassa sisso mahāpaṇṇo khemanāmo tipeṭako
  dīpe tārakarājāva paññāya atirocatha
  upatisso ca medhāvī phussadevo mahākathī
-------------------------------------------------
[page 010]
 Mātugāmena saddhiṁ kāyasaṁsaggaṁ samāpajji tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato .pe.
      [11] Mātugāmaṁ duṭṭhullāhi vācāhi obhāsantassa saṅghādiseso
 kattha paññattoti. Sāvatthiyā paññatto. Kaṁ ārabbhāti.
 Āyasmantaṁ udāyiṁ ārabbha. Kismiṁ vatthusminti. Āyasmā udāyi
 mātugāmaṁ duṭṭhullāhi vācāhi obhāsi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ tīhi samuṭṭhānehi samuṭṭhāti
 siyā kāyato ca cittato ca samuṭṭhāti na vācato siyā vācato
 ca cittato ca samuṭṭhāti na kāyato siyā kāyato ca vācato
 ca cittato ca samuṭṭhāti .pe.
      [12] Mātugāmassa santike attakāmapāricariyāya vaṇṇaṁ bhāsantassa
 saṅghādiseso kattha paññattoti. Sāvatthiyā paññatto.
 Kaṁ ārabbhāti. Āyasmantaṁ udāyiṁ ārabbha. Kismiṁ vatthusminti.

  *  *  *  *  *  *
  Footnote: punadeva sumano medhāvī pupphanāmo bahussuto
  mahākathī mahāsivo piṭke sabbattha kovido
  punadeva upāli medhāvī vinaye ca visārado
  mahānāgo mahāpañño saddhammavaṁsakovido
  punadeva abhayo medhāvī piṭke sabbattha kovido
  tissatthero ca medhāvī vinaye ca visārado
  tassa sisso mahāpañño pupphanāmo bahussuto
  sāsanaṁ anurakkhanto jambudīpe patiṭṭhito
  cuḷābhayo ca medhāvī vinaye ca visārado
  tissatthero ca medhāvī saddhammavaṁsakovido
  cuḷadevo ca medhāvī vinaye ca visārado
  sivatthero ca medhāvī vinaye sabbattha kovido
  ete nāgā mahāpaññā vinayaññū maggakovidā
  vinayaṁ dīpe pakāsesuṁ piṭakaṁ tambapaṇṇiyāti.
  aparaṁpi evaṁ ñātabbaṁ.
-------------------------------------------------
[page 011]
 Āyasmā udāyi mātugāmassa santike attakāmapāricariyāya vaṇṇaṁ
 abhāsi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhāti .pe.
      [13] Sañcarittaṁ samāpajjantassa saṅghādiseso kattha
 paññattoti. Sāvatthiyā paññatto. Kaṁ ārabbhāti. Āyasmantaṁ
 udāyiṁ ārabbha. Kismiṁ vatthusminti. Āyasmā udāyi sañcarittaṁ
 samāpajji tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ chahi samuṭṭhānehi samuṭṭhāti
 siyā kāyato samuṭṭhāti na vācato na cittato siyā vācato
 samuṭṭhāti na kāyato na cittato siyā kāyato ca vācato
 ca samuṭṭhāti na cittato siyā kāyato ca cittato ca samuṭṭhāti
 na < PTS. Vin  V , 6 >vācato siyā vācato ca cittato ca samuṭṭhāti na kāyato
 siyā kāyato ca vācato ca cittato ca samuṭṭhāti .pe.
      [14] Saññācikāya kuṭiṁ kārāpentassa saṅghādiseso kattha
 paññattoti. Āḷaviyā paññatto. Kaṁ ārabbhāti. Āḷavike 1-
 bhikkhū ārabbha. Kismiṁ vatthusminti. Āḷavikā bhikkhū
 saññācikāya kuṭiṁ 2- kārāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāta .pe.
      [15] Mahallakaṁ vihāraṁ kārāpentassa saṅghādiseso kattha
 paññattoti. Kosambiyā paññatto. Kaṁ ārabbhāti. Āyasmantaṁ
 channaṁ ārabbha. Kismiṁ vatthusminti. Āyasmā channo vihāravatthuṁ
 sodhento aññataraṁ cetiyarukkhaṁ chedāpesi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
      [16] Bhikkhuṁ amūlakena pārājikena dhammena anuddhaṁsentassa

  *  *  *  *  *  *
  Footnote:1 Sī. Ma. Yu. āḷavake. 2 Ma. Yu. kuṭiyo.
-------------------------------------------------
[page 012]
 Saṅghādiseso kattha paññattoti. Rājagahe paññatto. Kaṁ
 ārabbhāti. Mettiyabhummajake bhikkhū ārabbha. Kismiṁ vatthusminti.
 Mettiyabhummajakā bhikkhū āyasmantaṁ dabbaṁ mallaputtaṁ amūlakena
 pārājikena dhammena anuddhaṁsesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti .pe.
      [17] Bhikkhuṁ aññabhāgiyassa adhikaraṇassa kiñci desaṁ lesamattaṁ
 upādāya pārājikena dhammena anuddhaṁsentassa saṅghādiseso kattha
 paññattoti. Rājagahe paññatto. Kaṁ ārabbhāti.
 Mettiyabhummajake bhikkhū ārabbha. Kismiṁ vatthusminti.
 Mettiyabhummajakā bhikkhū āyasmantaṁ dabbaṁ mallaputtaṁ aññabhāgiyassa
 adhikaraṇassa kiñci desaṁ lesamattaṁ upādāya pārājikena dhammena
 anuddhaṁsesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti .pe.
      [18] Saṅghabhedakassa bhikkhuno yāvatatiyaṁ samanubhāsanāya
 nappaṭinissajjantassa saṅghādiseso kattha paññattoti. Rājagahe
 paññatto. Kaṁ ārabbhāti. Devadattaṁ ārabbha. Kismiṁ vatthusminti.
 Devadatto samaggassa saṅghassa bhedāya parakkami tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca vācato ca cittato ca samuṭṭhāti .pe.
      [19] Bhedānuvattakānaṁ bhikkhūnaṁ yāvatatiyaṁ samanubhāsanāya
 nappaṭinissajjantānaṁ saṅghādiseso kattha paññattoti. Rājagahe
 paññatto. Kaṁ ārabbhāti. Sambahule bhikkhū ārabbha.
 Kismiṁ vatthusminti. Sambahulā bhikkhū devadattassa saṅghabhedāya
-------------------------------------------------
[page 013]
 Parakkamantassa anuvattakā ahesuṁ [1]- tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena samuṭṭhāti
 kāyato ca vācato ca cittato ca samuṭṭhāti .pe.
      [20] Dubbacassa bhikkhuno yāvatatiyaṁ samanubhāsanāya < PTS. Vin  V , 7 >nappaṭinissajjantassa
 saṅghādiseso kattha paññattoti. Kosambiyā
 paññatto. Kaṁ ārabbhāti. Āyasmantaṁ channaṁ ārabbha. Kismiṁ
 vatthusminti. Āyasmā channo bhikkhūhi sahadhammikaṁ vuccamāno
 attānaṁ avacanīyaṁ akāsi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti kāyato
 ca vācato ca cittato ca samuṭṭhāti .pe.
      [21] Kuladūsakassa bhikkhuno yāvatatiyaṁ samanubhāsanāya nappaṭinissajjantassa
 saṅghādiseso kattha paññattoti. Sāvatthiyā
 paññatto. Kaṁ ārabbhāti. Assajipunabbasuke bhikkhū ārabbha.
 Kismiṁ vatthusminti. Assajipunabbasukā bhikkhū saṅghena pabbājanīyakammakatā
 bhikkhū chandagāmitā dosagāmitā mohagāmitā bhayagāmitā
 pāpesuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca vācato ca
 cittato ca samuṭṭhāti .pe.
                 Terasa saṅghādisesā niṭṭhitā.
                      -------------

  *  *  *  *  *  *
  Footnote:1 Ma. Yu. vaggavādakā.
-------------------------------------------------
[page 014]
                         Tassuddānaṁ
      [22] Visaṭṭhi kāyasaṁsaggo 1- duṭṭhullaṁ attakāmataṁ 2-
           sañcarittaṁ kuṭī ceva vihāro ca amūlakaṁ
           kiñci desañca bhedo ca tatheva 3- anuvattakā
           dubbacaṁ kuladūsañca saṅghādisesaterasāti.
                      ------------
      [23] Yantena bhagavatā jānatā passatā arahatā sammāsambuddhena
 paṭhamo aniyato kattha paññatto. Kaṁ ārabbha.
 Kismiṁ vatthusmiṁ. Atthi tattha paññatti anuppaññatti anuppannapaññatti
 sabbattha paññatti padesapaññatti sādhāraṇapaññatti
 asādhāraṇapaññatti ekatopaññatti ubhatopaññatti.
 Pañcannaṁ pātimokkhuddesānaṁ katthogadhaṁ kattha pariyāpannaṁ katamena
 uddesena uddesaṁ āgacchati. Catunnaṁ vipattīnaṁ katamā vipatti.
 Sattannaṁ āpattikkhandhānaṁ katamo āpattikkhandho. Channaṁ āpattisamuṭṭhānānaṁ
 katīhi samuṭṭhānehi samuṭṭhāti. Catunnaṁ adhikaraṇānaṁ
 katamaṁ adhikaraṇaṁ. Sattannaṁ samathānaṁ katīhi samathehi sammati.
 Ko tattha vinayo ko tattha abhivinayo. Kiṁ tattha pātimokkhaṁ
 kiṁ tattha adhipātimokkhaṁ. Kā vipatti kā sampatti kā
 paṭipatti. Kati atthavase paṭicca bhagavatā paṭhamo aniyato paññatto.

  *  *  *  *  *  *
  Footnote:1 Ma. Yu. kāyasaṁsaggaṁ. 2 Ma. Yu. attakāmañca. 3 Ma. tasseva.
-------------------------------------------------
[page 015]
 Ke sikkhanti. Ke sikkhitasikkhā. Kattha ṭhitaṁ. Ke dhārenti.
 Kassa vacanaṁ. Kenābhaṭanti.
      [24] Yantena bhagavatā jānatā passatā arahatā sammāsambuddhena
 paṭhamo aniyato kattha paññattoti. Sāvatthiyā
 paññatto. Kaṁ ārabbhāti. Āyasmantaṁ udāyiṁ ārabbha.
 Kismiṁ vatthusminti. Āyasmā udāyi mātugāmena saddhiṁ eko
 ekāya raho paṭicchanne āsane alaṅkammaniye nisajjaṁ kappesi
 tasmiṁ vatthusmiṁ. Atthi tattha paññatti anuppaññatti anuppannapaññattīti.
 Ekā paññatti anuppaññatti anuppannapaññatti
 tasmiṁ natthi. Sabbattha paññatti padesapaññattīti.
 Sabbattha paññatti. Sādhāraṇapaññatti asādhāraṇapaññattīti.
 Asādhāraṇapaññatti. Ekatopaññatti ubhatopaññattīti.
 Ekatopaññatti. Pañcannaṁ pātimokkhuddesānaṁ katthogadhaṁ kattha
 pariyāpannanti. Nidānogadhaṁ nidānapariyāpannaṁ. Katamena uddesena
 uddesaṁ āgacchatīti. Catutthena uddesena uddesaṁ āgacchati.
 Catunnaṁ vipattīnaṁ katamā vipattīti. Siyā sīlavipatti siyā ācāravipatti.
 Sattannaṁ āpattikkhandhānaṁ katamo āpattikkhandhoti.
 Siyā pārājikāpattikkhandho siyā saṅghādisesāpattikkhandho siyā
 pācittiyāpattikkhandho. Channaṁ āpattisamuṭṭhānānaṁ katīhi
 samuṭṭhānehi samuṭṭhātīti. Ekena samuṭṭhānena samuṭṭhāti kāyato
-------------------------------------------------
[page 016]
 Ca cittato ca samuṭṭhāti na vācato. Catunnaṁ adhikaraṇānaṁ
 katamaṁ adhikaraṇanti. Āpattādhikaraṇaṁ. Sattannaṁ samathānaṁ katīhi
 samathehi sammatīti. Tīhi samathehi sammati siyā sammukhāvinayena
 ca paṭiññātakaraṇena ca siyā sammukhāvinayena ca tiṇavatthārakena
 ca. Ko tattha vinayo ko tattha abhivinayoti. Paññatti
 vinayo vibhatti abhivinayo. Kiṁ tattha pātimokkhaṁ kiṁ tattha
 adhipātimokkhanti. Paññatti pātimokkhaṁ vibhatti adhipātimokkhaṁ.
 Kā vipattīti. Asaṁvaro vipatti. Kā sampattīti. Saṁvaro
 sampatti. Kā paṭipattīti. Na evarūpaṁ karissāmīti yāvajīvaṁ
 āpāṇakoṭikaṁ samādāya sikkhati sikkhāpadesu. Kati atthavase
 paṭicca bhagavatā paṭhamo aniyato paññattoti. < PTS. Vin  V , 8 >Dasa atthavase
 paṭicca bhagavatā paṭhamo aniyato paññatto saṅghasuṭṭhutāya
 saṅghaphāsutāya dummaṅkūnaṁ puggalānaṁ niggahāya pesalānaṁ bhikkhūnaṁ
 phāsuvihārāya diṭṭhadhammikānaṁ āsavānaṁ saṁvarāya samparāyikānaṁ
 āsavānaṁ paṭighātāya appasannānaṁ pasādāya pasannānaṁ bhiyyobhāvāya
 saddhammaṭṭhitiyā vinayānuggahāya. Ke sikkhantīti.
 Sekkhā ca puthujjanakalyāṇakā ca sikkhanti. Ke sikkhitasikkhāti.
 Arahanto sikkhitasikkhā. Kattha ṭhitanti. Sikkhākāmesu ṭhitaṁ. Ke
 dhārentīti. Yesaṁ vattati te dhārenti. Kassa vacananti. Bhagavato
 vacanaṁ arahato sammāsambuddhassa. Kenābhaṭanti. Paramparābhaṭaṁ.
-------------------------------------------------
[page 017]
           Upāli dāsako ceva soṇako siggavo tathā
           moggalīputtena pañcamā ete jambusirivhaye.
           Tato mahindo iṭṭiyo uttiyo ceva sambalo
                            .pe.
           Ete nāgā mahāpaññā vinayaññū maggakovidā
           vinayaṁ dīpe pakāsesuṁ piṭakaṁ tambapaṇṇiyāti.
      [25] Yantena bhagavatā jānatā passatā arahatā sammāsambuddhena
 dutiyo aniyato kattha paññattoti. Sāvatthiyā paññatto.
 Kaṁ ārabbhāti. Āyasmantaṁ udāyiṁ ārabbha. Kismiṁ vatthusminti.
 Āyasmā udāyi mātugāmena saddhiṁ eko ekāya raho nissajjaṁ
 kappesi tasmiṁ vatthusmiṁ 1-. Atthi tattha paññatti anuppaññatti
 anuppannapaññattīti. Ekā paññatti anuppaññatti anuppannapaññatti
 tasmiṁ natthi. Sabbattha paññatti padesapaññattīti.
 Sabbattha paññatti. Sādhāraṇapaññatti asādhāraṇapaññattīti.
 Asādhāraṇapaññatti. Ekatopaññatti ubhatopaññattīti.
 Ekato paññatti. Pañcannaṁ pātimokkhuddesānaṁ katthogadhaṁ kattha
 pariyāpannanti. Nidānogadhaṁ nidānapariyāpannaṁ. Katamena uddesena
 uddesaṁ āgacchatīti. Catutthena uddesena uddesaṁ āgacchati.
 Catunnaṁ vipattīnaṁ katamā vipattīti. Siyā sīlavipatti siyā ācāravipatti.
 Sattannaṁ āpattikkhandhānaṁ katamo āpattikkhandhoti.

  *  *  *  *  *  *
  Footnote:1 Yu. vatthusminti.
-------------------------------------------------
[page 018]
 Siyā saṅghādisesāpattikkhandho siyā pācittiyāpattikkhandho.
 Channaṁ āpattisamuṭṭhānānaṁ katīhi samuṭṭhānehi samuṭṭhātīti. Tīhi
 samuṭṭhānehi samuṭṭhāti siyā kāyato ca cittato ca samuṭṭhāti
 na vācato siyā vācato ca cittato ca samuṭṭhāti na kāyato
 siyā kāyato ca vācato ca cittato ca samuṭṭhāti. Catunnaṁ
 adhikaraṇānaṁ katamaṁ adhikaraṇanti. Āpattādhikaraṇaṁ. Sattannaṁ
 samathānaṁ katīhi samathehi sammatīti. Tīhi samathehi sammati siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
                    Dve aniyatā niṭṭhitā.
                         Tassuddānaṁ
      [26] Alaṅkammaniyañceva tatheva ca na heva kho
           aniyatā supaññattā buddhaseṭṭhena tādināti.
                       -----------
      [27] Yantena bhagavatā jānatā passatā arahatā sammāsambuddhena
 atirekacīvaraṁ dasāhaṁ atikkāmentassa nissaggiyaṁ pācittiyaṁ
 kattha paññattanti. Vesāliyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā bhikkhū
 atirekacīvaraṁ [1]- dhāresuṁ tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ dvīhi samuṭṭhānehi

  *  *  *  *  *  *
  Footnote:1 Po. dasāhātikkantaṁ.
-------------------------------------------------
[page 019]
 Samuṭṭhāti siyā kāyato ca vācato ca samuṭṭhāti na cittato
 siyā kāyato ca vācato ca cittato ca samuṭṭhāti .pe.
      [28] Ekarattaṁ ticīvarena vippavasantassa nissaggiyaṁ pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahule bhikkhū ārabbha. Kismiṁ vatthusminti. Sambahulā bhikkhū
 bhikkhūnaṁ hatthe cīvaraṁ nikkhipitvā santaruttarena janapadacārikaṁ
 pakkamiṁsu tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti
 siyā kāyato ca vācato ca samuṭṭhāti na cittato siyā
 kāyato ca vācato ca cittato ca samuṭṭhāti .pe.
      [29] Akālacīvaraṁ paṭiggahetvā māsaṁ atikkāmentassa nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū akālacīvaraṁ paṭiggahetvā māsaṁ atikkāmesuṁ tasmiṁ
 vatthusmiṁ. Ekā paññatti [1]-. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti siyā kāyato ca vācato ca samuṭṭhāti
 na cittato siyā kāyato ca vācato ca cittato ca samuṭṭhāti .pe.
      [30] Aññātikāya bhikkhuniyā purāṇacīvaraṁ dhovāpentassa < PTS. Vin  V , 9 >nissaggiyaṁ
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Āyasmantaṁ udāyiṁ ārabbha. Kismiṁ vatthusminti.

  *  *  *  *  *  *
  Footnote:1 Ma. Yu. ekā anupaññatti.
-------------------------------------------------
[page 020]
 Āyasmā udāyi aññātikāya bhikkhuniyā purāṇacīvaraṁ dhovāpesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
      [31] Aññātikāya bhikkhuniyā hatthato cīvaraṁ paṭiggaṇhantassa
 nissaggiyaṁ pācittiyaṁ kattha paññattanti. Rājagahe paññattaṁ.
 Kaṁ ārabbhāti. Āyasmantaṁ udāyiṁ ārabbha. Kismiṁ vatthusminti.
 Āyasmā udāyi aññātikāya bhikkhuniyā hatthato cīvaraṁ paṭiggahesi
 tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
      [32] Aññātakaṁ gahapatiṁ vā gahapatāniṁ vā cīvaraṁ viññāpentassa
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Āyasmantaṁ upanandaṁ sakyaputtaṁ ārabbha. Kismiṁ
 vatthusminti. Āyasmā upanando sakyaputto aññātakaṁ seṭṭhiputtaṁ
 cīvaraṁ viññāpesi tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
      [33] Aññātakaṁ gahapatiṁ vā gahapatāniṁ vā taduttariṁ cīvaraṁ
 viññāpentassa nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū na mattaṁ jānitvā bahuṁ
-------------------------------------------------
[page 021]
 Cīvaraṁ viññāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ chahi samuṭṭhānehi samuṭṭhāti .pe.
     [34] Pubbe appavāritena 1- aññātakaṁ gahapatikaṁ upasaṅkamitvā
 cīvare vikappaṁ āpajjantassa nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti.
 Āyasmantaṁ upanandaṁ sakyaputtaṁ ārabbha. Kismiṁ vatthusminti.
 Āyasmā upanando sakyaputto pubbe appavārito aññātakaṁ
 gahapatikaṁ upasaṅkamitvā cīvare vikappaṁ āpajji tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [35] Pubbe appavāritena 2- aññātake gahapatike upasaṅkamitvā
 cīvare vikappaṁ āpajjantassa nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti.
 Āyasmantaṁ upanandaṁ sakyaputtaṁ ārabbha. Kismiṁ vatthusminti.
 Āyasmā upanando sakyaputto pubbe appavārito aññātake
 gahapatike upasaṅkamitvā cīvare vikappaṁ āpajji tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [36] Atirekatikkhattuṁ codanāya atirekachakkhattuṁ ṭhānena cīvaraṁ
 abhinipphādentassa nissaggiyaṁ pācittiyaṁ kattha paññattanti.

  *  *  *  *  *  *
  Footnote:1 Po. appavāritaṁ. Ma. appavāritassa. 2 Po. appavārite. Ma. appavāritassa.
-------------------------------------------------
[page 022]
 Sāvatthiyā paññattaṁ. Kaṁ ārabbhāti. Āyasmantaṁ upanandaṁ
 sakyaputtaṁ ārabbha. Kismiṁ vatthusminti. Āyasmā upanando
 sakyaputto upāsakena ajjuṇho bhante āgamehīti vuccamāno
 nāgamesi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
                  Kaṭhinavaggo paṭhamo.
                    Tassuddānaṁ
     [37] Atirekekarattañca akālaporāṇadhovanaṁ
          paṭiggahaṇapañcamañceva viññatti ca taduttari
          dve appavāritā ceva tikkhattuṁ codanāya cāti.
                       ---------
     [38] Kosiyamissakaṁ santhataṁ kārāpentassa nissaggiyaṁ pācittiyaṁ
 kattha paññattanti. Āḷaviyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū kosiyakārake upasaṅkamitvā evamāhaṁsu bahū āvuso kosakārake 1-
 pacatha amhākaṁpi dassatha mayaṁpi icchāma kosiyamissakaṁ
 santhataṁ kārāpetunti 2- tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
     [39] Suddhakāḷakānaṁ eḷakalomānaṁ santhataṁ kārāpentassa nissaggiyaṁ
 pācittiyaṁ kattha paññattanti. Vesāliyā paññattaṁ. Kaṁ

  *  *  *  *  *  *
  Footnote:1 Po. kosiyakārake. 2 Ma. Yu. kātunti.
-------------------------------------------------
[page 023]
 Ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū suddhakāḷakānaṁ eḷakalomānaṁ santhataṁ kārāpesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [40] Anādayitvā 1- tulaṁ odātānaṁ tulaṁ gocariyānaṁ navaṁ santhataṁ
 kārāpentassa nissaggiyaṁ pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū thokaṁyeva odātānaṁ ante
 ādayitvā 2- tatheva suddhakāḷakānaṁ eḷakalomānaṁ santhataṁ kārāpesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [41] Anuvassaṁ santhataṁ kārāpentassa nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahule
 bhikkhū ārabbha. Kismiṁ vatthusminti. Sambahulā bhikkhū anuvassaṁ
 santhataṁ kārāpesuṁ tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [42] Anādayitvā 1- purāṇasanthatassa sāmantā sugatavidatthiṁ navaṁ
 nisīdanasanthataṁ kārāpentassa nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahule bhikkhū

  *  *  *  *  *  *
  Footnote:1 Ma. Yu. anādiyitvā. 2 Ma. Yu. ādiyitvā.
-------------------------------------------------
[page 024]
 Ārabbha. Kismiṁ vatthusminti. Sambahulā bhikkhū santhatāni
 ujjhitvā āraññikaṅgaṁ piṇḍapātikaṅgaṁ paṁsukūlikaṅgaṁ samādayiṁsu 1-
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [43] Eḷakalomāni paṭiggahetvā tiyojanaṁ atikkāmentassa
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Aññataraṁ bhikkhuṁ ārabbha. Kismiṁ vatthusminti.
 Aññataro bhikkhu eḷakalomāni paṭiggahetvā tiyojanaṁ atikkāmesi
 tasmiṁ vatthusmiṁ. Ekā paññatti. < PTS. Vin  V , 11 >Channaṁ āpattisamuṭṭhānānaṁ
 dvīhi samuṭṭhānehi samuṭṭhāti siyā kāyato samuṭṭhāti na
 vācato na cittato siyā kāyato ca cittato ca samuṭṭhāti
 na vācato .pe.
     [44] Aññātikāya bhikkhuniyā eḷakalomāni dhovāpentassa
 nissaggiyaṁ pācittiyaṁ kattha paññattanti. Sakkesu paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū aññātikāhi bhikkhunīhi eḷakalomāni dhovāpesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [45] Rūpiyaṁ paṭiggaṇhantassa nissaggiyaṁ pācittiyaṁ kattha
 paññattanti. Rājagahe paññattaṁ. Kaṁ ārabbhāti. Āyasmantaṁ

  *  *  *  *  *  *
  Footnote:1 Ma. Yu. samādiyiṁsu.
-------------------------------------------------
[page 025]
 Upanandaṁ sakyaputtaṁ ārabbha. Kismiṁ vatthusminti. Āyasmā upanando
 sakyaputto rūpiyaṁ paṭiggahesi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
     [46] Nānappakārakaṁ rūpiyasaṁvohāraṁ samāpajjantassa nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū nānappakārakaṁ rūpiyasaṁvohāraṁ samāpajjiṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
 samuṭṭhānehi samuṭṭhāti .pe.
     [47] Nānappakārakaṁ kayavikkayaṁ samāpajjantassa nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ upanandaṁ sakyaputtaṁ ārabbha. Kismiṁ
 vatthusminti. Āyasmā upanando sakyaputto paribbājakena
 saddhiṁ kayavikkayaṁ samāpajji tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
                  Kosiyavaggo dutiyo.
                      Tassuddānaṁ
     [48] Missakaṁ suddhakañceva tulañca anuvassakaṁ
          purāṇasanthatañceva lomāni hāraṇena ca
          dhovanaṁ rūpiyañceva dve ca nānappakārakanti.
-------------------------------------------------
[page 026]
     [49] Atirekapattaṁ dasāhaṁ atikkāmentassa nissaggiyaṁ pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū atirekapattaṁ dhāresuṁ tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti siyā kāyato ca vācato ca samuṭṭhāti na
 cittato siyā kāyato ca vācato ca cittato ca samuṭṭhāti .pe.
     [50] Ūnapañcabandhanena pattena aññaṁ navaṁ pattaṁ cetāpentassa
 nissaggiyaṁ pācittiyaṁ kattha paññattanti. Sakkesu
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū appamattakenapi bhinnena appamattakenapi
 khaṇḍena vilikhitamattenapi bahū patte viññāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
 samuṭṭhānehi samuṭṭhāti .pe.
     [51] Bhesajjāni paṭiggahetvā sattāhaṁ atikkāmentassa nissaggiyaṁ
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sambahule < PTS. Vin  V , 12 >bhikkhū ārabbha. Kismiṁ vatthusminti.
 Sambahulā bhikkhū bhesajjāni paṭiggahetvā sattāhaṁ atikkāmesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (kaṭhinake) .pe.
-------------------------------------------------
[page 027]
     [52] Atirekamāse sese gimhānaṁ 1- vassikasāṭikacīvaraṁ pariyesantassa
 nissaggiyaṁ pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū atirekamāse sese gimhānaṁ 1-
 vassikasāṭikacīvaraṁ pariyesiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
     [53] Bhikkhussa sāmaṁ cīvaraṁ datvā kupitena anattamanena
 acchintantassa nissaggiyaṁ pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Āyasmantaṁ upanandaṁ sakyaputtaṁ
 ārabbha. Kismiṁ vatthusminti. Āyasmā upanando sakyaputto
 bhikkhussa sāmaṁ cīvaraṁ datvā kupito anattamano acchindi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
     [54] Sāmaṁ suttaṁ viññāpetvā tantavāyehi cīvaraṁ vāyāpentassa
 nissaggiyaṁ pācittiyaṁ kattha paññattanti. Rājagahe paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū sāmaṁ suttaṁ viññāpetvā tantavāyehi cīvaraṁ
 vāyāpesuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [55] Pubbe appavāritena 2- aññātakassa gahapatikassa tantavāye

  *  *  *  *  *  *
  Footnote:1 Ma. Yu. gimhāne. 2 Po. Ma. appavāritassa.
-------------------------------------------------
[page 028]
 Upasaṅkamitvā cīvare vikappaṁ āpajjantassa nissaggiyaṁ pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Āyasmantaṁ upanandaṁ sakyaputtaṁ ārabbha. Kismiṁ vatthusminti.
 Āyasmā upanando sakyaputto pubbe appavārito aññātakassa
 gahapatikassa tantavāye upasaṅkamitvā cīvare vikappaṁ āpajji
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
     [56] Accekacīvaraṁ paṭiggahetvā cīvarakālasamayaṁ atikkāmentassa
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū accekacīvaraṁ paṭiggahetvā cīvarakālasamayaṁ atikkāmesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (kaṭhinake) .pe.
     [57] Tiṇṇaṁ cīvarānaṁ aññataraṁ cīvaraṁ antaraghare nikkhipitvā
 atirekachārattaṁ vippavasantassa nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahule
 bhikkhū ārabbha. Kismiṁ vatthusminti. Sambahulā bhikkhū tiṇṇaṁ
 cīvarānaṁ aññataraṁ cīvaraṁ antaraghare nikkhipitvā atirekachārattaṁ
 vippavasiṁsu < PTS. Vin  V , 13 >tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (kaṭhinake) .pe.
-------------------------------------------------
[page 029]
     [58] Jānaṁ saṅghikaṁ lābhaṁ pariṇataṁ attano pariṇāmentassa
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū jānaṁ saṅghikaṁ lābhaṁ pariṇataṁ attano pariṇāmesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
                Pattavaggo tatiyo.
                   Tassuddānaṁ
     [59] Atirekañca pattañca ūnena bandhanena ca
          bhesajjaṁ sāṭakañceva kupitena achindanaṁ
          duve tantavāyā ceva accekacīvarena ca
          chārattaṁ vippavāsena attano pariṇāmanāti 1-.
             Tiṁsa nissaggiyā pācittiyā niṭṭhitā 2-.
                      ---------
     [60] Yantena bhagavatā jānatā passatā arahatā sammāsambuddhena
 sampajānamusāvāde pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Hatthakaṁ sakyaputtaṁ

  *  *  *  *  *  *
  Footnote:1 tesaṁ tesaṁ vaggānaṁ avasāne uddānāni yuropiyamarammapotthakes na dissanti.
 2 ito paraṁ tesaṁ tesaṁ vaggānaṁ uddānaṁ dassitaṁ taṁ pana visadisaṁ hoti. icchantena
 tattha oloketabbaṁ.
-------------------------------------------------
[page 030]
 Ārabbha. Kismiṁ vatthusminti. Hatthako sakyaputto titthiyehi
 saddhiṁ sallapanto avajānitvā paṭijāni paṭijānitvā avajāni
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti siyā kāyato ca cittato ca
 samuṭṭhāti na vācato siyā vācato ca cittato ca samuṭṭhāti
 na kāyato siyā kāyato ca vācato ca cittato ca
 samuṭṭhāti .pe.
     [61] Omasavāde pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū pesalehi bhikkhūhi saddhiṁ bhaṇḍantā
 pesale bhikkhū omasiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti .pe.
     [62] Bhikkhupesuññe pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū bhikkhūnaṁ bhaṇḍanajātānaṁ kalahajātānaṁ
 vivādāpannānaṁ pesuññaṁ upasaṁhariṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
     [63] Anupasampannaṁ padaso dhammaṁ vācentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiye
-------------------------------------------------
[page 031]
 Bhikkhū ārabbha. Kismiṁ vatthusminti. Chabbaggiyā bhikkhū upāsake
 padaso dhammaṁ < PTS. Vin  V , 14 >vācesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti siyā
 vācato samuṭṭhāti na kāyato na cittato siyā vācato ca
 cittato ca samuṭṭhāti na kāyato .pe.
     [64] Anupasampannena uttaridvirattatirattaṁ saha seyyaṁ kappentassa
 pācittiyaṁ kattha paññattanti. Āḷaviyā paññattaṁ. Kaṁ
 ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū anupasampannena saha seyyaṁ kappesuṁ tasmiṁ
 vatthusmiṁ. Ekā paññatti ekā anuppaññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti siyā kāyato
 samuṭṭhāti na vācato na cittato siyā kāyato ca cittato
 ca samuṭṭhāti na vācato .pe.
     [65] Mātugāmena saha seyyaṁ kappentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Āyasmantaṁ
 anuruddhaṁ ārabbha. Kismiṁ vatthusminti. Āyasmā anuruddho
 mātugāmena saha seyyaṁ kappesi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (eḷakalomake) .pe.
     [66] Mātugāmassa uttarichappañcavācāhi dhammaṁ desentassa
-------------------------------------------------
[page 032]
 Pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ udāyiṁ ārabbha. Kismiṁ vatthusminti.
 Āyasmā udāyi mātugāmassa dhammaṁ desesi tasmiṁ vatthusmiṁ.
 Ekā paññatti dve anuppaññattiyo. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (padaso dhamme) .pe.
     [67] Anupasampannassa uttarimanussadhammaṁ bhūtaṁ ārocentassa
 pācittiyaṁ kattha paññattanti. Vesāliyā paññattaṁ. Kaṁ
 ārabbhāti. Vaggumudātīriye bhikkhū ārabbha. Kismiṁ vatthusminti.
 Vaggumudātīriyā bhikkhū gihīnaṁ aññamaññassa uttarimanussadhammassa
 vaṇṇaṁ bhāsiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti siyā kāyato
 samuṭṭhāti na vācato na cittato siyā vācato samuṭṭhāti
 na kāyato na cittato siyā kāyato ca vācato ca samuṭṭhāti
 na cittato .pe.
     [68] Bhikkhussa duṭṭhullaṁ āpattiṁ anupasampannassa ārocentassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū bhikkhussa duṭṭhullaṁ āpattiṁ anupasampannassa
 ārocesuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti (adinnādānasamuṭṭhāne) .pe.
-------------------------------------------------
[page 033]
     [69] Paṭhaviṁ khanantassa pācittiyaṁ kattha paññattanti.
 Āḷaviyā paññattaṁ. Kaṁ ārabbhāti. Āḷavike bhikkhū ārabbha.
 Kismiṁ vatthusminti. Āḷavikā bhikkhū paṭhaviṁ khaniṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
                 Musāvādavaggo paṭhamo.
                     Tassuddānaṁ
     [70] Musāomasapesuññaṁ padaso dve nipajjanā
          desanārocanā ceva duṭṭhullaṁ paṭhavīkhaneti.
                   ------------
     [71] < PTS. Vin  V , 15 >Bhūtagāmapātabyatāya pācittiyaṁ kattha paññattanti.
 Āḷaviyā paññattaṁ. Kaṁ ārabbhāti. Āḷavike bhikkhū ārabbha.
 Kismiṁ vatthusminti. Āḷavikā bhikkhū rukkhaṁ chindiṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
     [72] Aññavādake vihesake pācittiyaṁ kattha paññattanti.
 Kosambiyā paññattaṁ. Kaṁ ārabbhāti. Āyasmantaṁ channaṁ
 ārabbha. Kismiṁ vatthusminti. Āyasmā channo saṅghamajjhe
 āpattiyā anuyuñjiyamāno aññenaññaṁ paṭicari tasmiṁ vatthusmiṁ.
 Ekā paññatti ekā anuppaññatti. Channaṁ āpattisamuṭṭhānānaṁ
-------------------------------------------------
[page 034]
 Tīhi samuṭṭhānehi samuṭṭhāti .pe.
     [73] Ujjhāpanake khīyanake pācittiyaṁ kattha paññattanti.
 Rājagahe paññattaṁ. Kaṁ ārabbhāti. Mettiyabhummajake bhikkhū
 ārabbha. Kismiṁ vatthusminti. Mettiyabhummajakā bhikkhū āyasmantaṁ
 dabbaṁ mallaputtaṁ bhikkhū ujjhāpesuṁ tasmiṁ vatthusmiṁ. Ekā
 paññatti ekā anuppaññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
     [74] Saṅghikaṁ mañcaṁ vā pīṭhaṁ vā bhisiṁ vā kocchaṁ vā
 ajjhokāse santharitvā anuddharitvā anāpucchā pakkamantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū saṅghikaṁ senāsanaṁ ajjhokāse santharitvā anuddharitvā
 anāpucchā pakkamiṁsu tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (kaṭhinake) .pe.
     [75] Saṅghike vihāre seyyaṁ santharitvā anuddharitvā anāpucchā
 pakkamantassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sattarasavaggiye bhikkhū ārabbha. Kismiṁ
 vatthusminti. Sattarasavaggiyā bhikkhū saṅghike vihāre seyyaṁ santharitvā
 anuddharitvā anāpucchā pakkamiṁsu tasmiṁ vatthusmiṁ. Ekā
-------------------------------------------------
[page 035]
 Paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (kaṭhinake) .pe.
     [76] Saṅghike vihāre jānaṁ pubbūpagataṁ bhikkhuṁ anupakhajja seyyaṁ
 kappentassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū there bhikkhū anupakhajja seyyaṁ kappesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti kāyato ca cittato ca samuṭṭhāti na
 vācato .pe.
     [77] Bhikkhuṁ kupitena anattamanena saṅghikā vihārā nikkaḍḍhantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū kupitā anattamanā bhikkhū saṅghikā vihārā
 nikkaḍḍhiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti .pe.
     [78] Saṅghike vihāre upari vehāsakuṭiyā āhaccapādakaṁ mañcaṁ
 vā pīṭhaṁ vā abhinisīdantassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuṁ ārabbha.
 Kismiṁ vatthusminti. Aññataro bhikkhu saṅghike vihāre upari
 vehāsakuṭiyā āhaccapādakaṁ mañcaṁ sahasā abhinisīdi tasmiṁ vatthusmiṁ.
-------------------------------------------------
[page 036]
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti siyā kāyato samuṭṭhāti na vācato na cittato siyā
 kāyato ca cittato ca samuṭṭhāti na vācato .pe.
     [79] Dvittipariyāye adhiṭṭhahitvā taduttariṁ adhiṭṭhahantassa
 pācittiyaṁ kattha paññattanti. Kosambiyā paññattaṁ. Kaṁ
 ārabbhāti. Āyasmantaṁ channaṁ ārabbha. Kismiṁ vatthusminti.
 Āyasmā channo katapariyositaṁ vihāraṁ punappunaṁ chādāpesi punappunaṁ
 limpāpesi atibhāriko vihāro paripati tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [80] Jānaṁ sappāṇakaṁ udakaṁ tiṇaṁ vā mattikaṁ vā siñcantassa
 pācittiyaṁ kattha paññattanti. Āḷaviyā paññattaṁ. Kaṁ
 ārabbhāti. Āḷavike bhikkhū ārabbha. Kismiṁ vatthusminti.
 Āḷavikā bhikkhū jānaṁ sappāṇakaṁ udakaṁ tiṇampi mattikampi siñciṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
                   Bhūtagāmavaggo dutiyo.
                       Tassuddānaṁ
     [81] Rukkhupacchedanañceva pesuññujjhāpanena ca
          ajjhokāso vihāro ca anupakhajjanikaḍḍhanā
-------------------------------------------------
[page 037]
          Vehāsakuṭilepanā sappāṇakavisiñcananti.
                    ------------
     [82] Asammatena bhikkhuniyo ovadantassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū asammatā bhikkhuniyo ovadiṁsu tasmiṁ vatthusmiṁ. Atthi
 tattha paññatti anuppaññatti anuppannapaññattīti. Ekā
 paññatti ekā anuppaññatti anuppannapaññatti tasmiṁ
 natthi. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 siyā vācato samuṭṭhāti na kāyato na cittato siyā vācato
 ca cittato ca samuṭṭhāti na kāyato .pe.
     [83] Atthaṅgate suriye bhikkhuniyo ovadantassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Āyasmantaṁ cūḷapanthakaṁ ārabbha. Kismiṁ vatthusminti. Āyasmā
 cūḷapanthako atthaṅgate suriye bhikkhuniyo ovadi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (padasodhamme) .pe.
     [84] Bhikkhunūpassayaṁ upasaṅkamitvā bhikkhuniyo ovadantassa
 pācittiyaṁ kattha paññattanti. Sakkesu paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
-------------------------------------------------
[page 038]
 Bhikkhū bhikkhunūpassayaṁ < PTS. Vin  V , 17 >upasaṅkamitvā bhikkhuniyo ovadiṁsu tasmiṁ
 vatthusmiṁ. Ekā paññatti ekā anuppaññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (kaṭhinake) .pe.
     [85] Āmisahetu bhikkhū bhikkhuniyo ovadantīti bhaṇantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū āmisahetu bhikkhū bhikkhuniyo ovadantīti bhaṇiṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
     [86] Aññātikāya bhikkhuniyā cīvaraṁ dentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Aññataraṁ
 bhikkhuṁ ārabbha. Kismiṁ vatthusminti. Aññataro bhikkhu aññātikāya
 bhikkhuniyā cīvaraṁ adāsi tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [87] Aññātikāya bhikkhuniyā cīvaraṁ sibbentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Āyasmantaṁ udāyiṁ ārabbha. Kismiṁ vatthusaminti. Āyasmā
 udāyi aññātikāya bhikkhuniyā cīvaraṁ sibbesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
-------------------------------------------------
[page 039]
 Samuṭṭhāti .pe.
     [88] Bhikkhuniyā saddhiṁ saṁvidhāya ekaddhānamaggaṁ paṭipajjantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū bhikkhunīhi saddhiṁ saṁvidhāya ekaddhānamaggaṁ paṭipajjiṁsu
 tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ catūhi samuṭṭhānehi samuṭṭhāti siyā
 kāyato samuṭṭhāti na vācato na cittato siyā kāyato ca
 vācato ca samuṭṭhāti na cittato siyā kāyato ca cittato
 ca samuṭṭhāti na vācato siyā kāyato ca vācato ca cittato
 ca samuṭṭhāti .pe.
     [89] Bhikkhuniyā saddhiṁ saṁvidhāya ekaṁ nāvaṁ abhirūhantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū bhikkhunīhi saddhiṁ saṁvidhāya ekaṁ nāvaṁ abhirūhiṁsu
 tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ catūhi samuṭṭhānehi samuṭṭhāti .pe.
     [90] Jānaṁ bhikkhunīparipācitaṁ piṇḍapātaṁ bhuñjantassa pācittiyaṁ
 kattha paññattanti. Rājagahe paññattaṁ. Kaṁ ārabbhāti.
 Devadattaṁ ārabbha. Kismiṁ vatthusminti. Devadatto jānaṁ
-------------------------------------------------
[page 040]
 Bhikkhunīparipācitaṁ piṇḍapātaṁ bhuñji 1- tasmiṁ vatthusmiṁ. Ekā
 paññatti ekā anuppaññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato .pe.
     [91] < PTS. Vin  V , 18 >Bhikkhuniyā saddhiṁ eko ekāya raho nisajjaṁ kappentassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āsmantaṁ udāyiṁ ārabbha. Kismiṁ vatthusminti.
 Āyasmā udāyi bhikkhuniyā saddhiṁ eko ekāya raho nisajjaṁ
 kappesi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato
 ca samuṭṭhāti na vācato .pe.
                  Ovādavaggo tatiyo.
                     Tassuddānaṁ 2-
   [92] Asammato va ovādo atthaṅgataṁ upassayaṁ
        āmisahetu dentassa cīvaraṁ sibbanena ca
        saṁvidhāya gamanena nāvāya abhirūhane
        paripācitaṁ bhattañca raho vāpi nisīdananti.
                    ---------
     [93] Taduttariṁ āvasathapiṇḍaṁ bhuñjantassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiye

  *  *  *  *  *  *
  Footnote:1 Yu. paribhuñji. 2 Ma. Yu. tassuddānaṁ tassa tassa kaṇḍassa ante niddiṭṭhaṁ.
-------------------------------------------------
[page 041]
 Bhikkhū ārabbha. Kismiṁ vatthusminti. Chabbaggiyā bhikkhū anuvasitvā
 anuvasitvā āvasathapiṇḍaṁ bhuñjiṁsu tasmiṁ vatthusmiṁ. Ekā
 paññatti ekā anuppaññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake) .pe.
     [94] Gaṇabhojane pācittiyaṁ kattha paññattanti. Rājagahe
 paññattaṁ. Kaṁ ārabbhāti. Devadattaṁ ārabbha. Kismiṁ
 vatthusminti. Devadatto sapariso kulesu viññāpetvā
 viññāpetvā bhuñji tasmiṁ vatthusmiṁ. Ekā paññatti satta
 anuppaññattiyo. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake) .pe.
     [95] Paramparabhojane pācittiyaṁ kattha paññattanti. Vesāliyā
 paññattaṁ. Kaṁ ārabbhāti. Sambahule bhikkhū ārabbha.
 Kismiṁ vatthusminti. Sambahulā bhikkhū aññatra nimantitā
 aññatra bhuñjiṁsu tasmiṁ vatthusmiṁ. Ekā paññatti tisso 1-
 anuppaññattiyo. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (kaṭhinake) .pe.
     [96] Dvittipattapūre pūve paṭiggahetvā taduttariṁ paṭiggaṇhantassa
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū na mattaṁ jānitvā paṭiggahesuṁ tasmiṁ vatthusmiṁ.

  *  *  *  *  *  *
  Footnote:1 Po. ma catasso.
-------------------------------------------------
[page 042]
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
     [97] Bhuttāvinā pavāritena anatirittaṁ khādanīyaṁ vā bhojanīyaṁ
 vā bhuñjantassa pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahule bhikkhū ārabbha. Kismiṁ
 vatthusminti. Sambahulā bhikkhū bhuttāvī pavāritā aññatra [1]-
 bhuñjiṁsu tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (kaṭhinake) .pe.
     [98] Bhikkhuṁ bhuttāviṁ pavāritaṁ anatirittena khādanīyena vā
 bhojanīyena vā abhihaṭṭhuṁ pavārentassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuṁ ārabbha.
 Kismiṁ vatthusminti. Aññataro bhikkhu bhikkhuṁ bhuttāviṁ pavāritaṁ
 anatirittena bhojanīyena 2- abhihaṭṭhuṁ pavāresi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
     [99] < PTS. Vin  V , 19 >Vikāle khādanīyaṁ vā bhojanīyaṁ vā bhuñjantassa pācittiyaṁ
 kattha paññattanti. Rājagahe paññattaṁ. Kaṁ ārabbhāti.
 Sattarasavaggiye bhikkhū ārabbha. Kismiṁ vatthusminti. Sattarasavaggiyā

  *  *  *  *  *  *
  Footnote:1 Po. anatirittaṁ bhojanaṁ. 2 bhojanena.
-------------------------------------------------
[page 043]
 Bhikkhū vikāle bhojanaṁ 1- bhuñjiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (eḷakalomake) .pe.
      [100] Sannidhikārakaṁ khādanīyaṁ vā bhojanīyaṁ vā bhuñjantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ velaṭṭhasīsaṁ 2- ārabbha. Kismiṁ vatthusminti.
 Āyasmā velaṭṭhasīso sannidhikārakaṁ bhojanaṁ bhuñji tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake) .pe.
      [101] Paṇītabhojanāni attano atthāya viññāpetvā
 bhuñjantassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū paṇītabhojanāni attano atthāya viññāpetvā
 bhuñjiṁsu tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ catūhi samuṭṭhānehi
 samuṭṭhāti .pe.
      [102] Adinnaṁ mukhadvāraṁ āhāraṁ āharantassa pācittiyaṁ kattha
 paññattanti. Vesāliyā paññattaṁ. Kaṁ ārabbhāti. Aññataraṁ
 bhikkhuṁ ārabbha. Kismiṁ vatthusminti. Aññataro bhikkhu adinnaṁ

  *  *  *  *  *  *
  Footnote:1 Po. bhojanīyaṁ. 2 Ma. Yu. belaṭṭhasīsaṁ.
-------------------------------------------------
[page 044]
 Mukhadvāraṁ āhāraṁ āharesi 1- tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake) .pe.
                    Bhojanavaggo catuttho.
                         Tassuddānaṁ
        [103] Āvasathagaṇañceva paramparañca bhojanaṁ
              dvepattapavāritā ceva vikāle khādanena ca
              sannidhipaṇītañceva adinnaṁ dvārakena cāti.
                       -----------
      [104] Acelakassa vā paribbājakassa vā paribbājikāya vā
 sahatthā khādanīyaṁ vā bhojanīyaṁ vā dentassa pācittiyaṁ kattha
 paññattanti. Vesāliyā paññattaṁ. Kaṁ ārabbhāti. Āyasmantaṁ
 ānandaṁ ārabbha. Kismiṁ vatthusminti. Āyasmā ānando
 aññatarissā paribbājikāya ekaṁ maññamāno dve pūve adāsi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake) .pe.
      [105] Bhikkhuṁ ehāvuso gāmaṁ vā nigamaṁ vā piṇḍāya
 pavisissāmāti tassa dāpetvā vā adāpetvā vā uyyojentassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ upanandaṁ sakyaputtaṁ ārabbha. Kismiṁ

  *  *  *  *  *  *
  Footnote:1 Po. Yu. āhāresi. Ma. āhari.
-------------------------------------------------
[page 045]
 Vatthusminti. Āyasmā upanando sakyaputto bhikkhuṁ ehāvuso
 gāmaṁ piṇḍāya pavisissāmāti tassa adāpetvā uyyojesi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
      [106] Sabhojane kule anupakhajja nisajjaṁ kappentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Āyasmantaṁ upanandaṁ sakyaputtaṁ ārabbha. Kismiṁ vatthusminti.
 Āyasmā upanando sakyaputto sabhojane kule anupakhajja nisajjaṁ
 kappesi tasmiṁ vatthusmiṁ. Ekā < PTS. Vin  V , 20 >paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato
 ca samuṭṭhāti na vācato .pe.
      [107] Mātugāmena saddhiṁ raho paṭicchanne āsane nisajjaṁ
 kappentassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Āyasmantaṁ upanandaṁ sakyaputtaṁ ārabbha.
 Kismiṁ vatthusminti. Āyasmā upanando sakyaputto mātugāmena
 saddhiṁ raho paṭicchanne āsane nisajjaṁ kappesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato .pe.
      [108] Mātugāmena saddhiṁ eko ekāya raho nisajjaṁ kappentassa
 pācittiyaṁ kattha paññattanti. Sāvatthiyā paññattaṁ. Kaṁ
-------------------------------------------------
[page 046]
 Ārabbhāti. Āyasmantaṁ upanandaṁ sakyaputtaṁ ārabbha. Kismiṁ
 vatthusminti. Āyasmā upanando sakyaputto mātugāmena saddhiṁ
 eko ekāya raho nisajjaṁ kappesi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena samuṭṭhāti
 kāyato ca cittato ca samuṭṭhāti na vācato .pe.
      [109] Nimantitena sabhattena santaṁ bhikkhuṁ anāpucchā purebhattaṁ
 vā 1- pacchābhattaṁ vā 1- kulesu cārittaṁ āpajjantassa pācittiyaṁ kattha
 paññattanti. Rājagahe paññattaṁ. Kaṁ ārabbhāti. Āyasmantaṁ
 upanandaṁ sakyaputtaṁ ārabbha. Kismiṁ vatthusminti. Āyasmā
 upanando sakyaputto nimantito sabhatto samāno purebhattaṁ
 pacchābhattaṁ kulesu cārittaṁ āpajji tasmiṁ vatthusmiṁ. Ekā paññatti
 catasso anuppaññattiyo. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (kaṭhinake) .pe.
      [110] Taduttariṁ bhesajjaṁ viññāpentassa pācittiyaṁ kattha
 paññattanti. Sakkesu paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū mahānāmena
 sakkena ajjuṇho bhante āgamethāti vuccamānā nāgamesuṁ
 tasmiṁ vatthusmiṁ. Ekā paññatti ekā anuppaññatti 2-.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
      [111] Uyyuttaṁ senaṁ dassanāya gacchantassa pācittiyaṁ kattha

  *  *  *  *  *  *
  Footnote:1 Ma. Yu. vāsaddadvayaṁ natthi. 2 Ma. Yu. ime dve pāṭhā natthi.
-------------------------------------------------
[page 047]
 Paññattanti. Sāvatthiyā paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū uyyuttaṁ
 senaṁ dassanāya agamaṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake) .pe.
      [112] Atirekatirattaṁ senāya vasantassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū atirekatirattaṁ
 senāya vasiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake) .pe.
      [113] Uyyodhikaṁ gacchantassa pācittiyaṁ kattha paññattanti.
 Sāvatthiyā < PTS. Vin  V , 21 >paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū uyyodhikaṁ agamaṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake) .pe.
                    Acelakavaggo pañcamo.
                         Tassuddānaṁ
      [114] Acelakassa dānena bhikkhūyyojanena ca
            sabhojanaṁ kulañceva dve ca raho nisīdanaṁ
            santaṁ bhikkhuñca bhesajjaṁ uyyuttaṁ dassanena ca
-------------------------------------------------
[page 048]
            Atirekatirattañceva uyyodhikagamanena cāti.
                      ------------
      [115] Surāmerayapāne pācittiyaṁ kattha paññattanti. Kosambiyā
 paññattaṁ. Kaṁ ārabbhāti. Āyasmantaṁ sāgataṁ ārabbha. Kismiṁ
 vatthusminti. Āyasmā sāgato majjaṁ pivi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti siyā kāyato samuṭṭhāti na vācato na cittato
 siyā kāyato ca cittato ca samuṭṭhāti na vācato .pe.
      [116] Aṅgulipatodake pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū bhikkhuṁ aṅgulipatodakena hāsesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato .pe.
      [117] Udake hassadhamme 1- pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sattarasavaggiye bhikkhū
 ārabbha. Kismiṁ vatthusminti. Sattarasavaggiyā bhikkhū aciravatiyā
 nadiyā udake kīḷiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti kāyato ca

  *  *  *  *  *  *
  Footnote:1 Po. hasanadhamme. Ma. hasadhamme. Yu. hāsadhamme.
-------------------------------------------------
[page 049]
 Cittato ca samuṭṭhāti na vācato .pe.
      [118] Anādariye pācittiyaṁ kattha paññattanti. Kosambiyā
 paññattaṁ. Kaṁ ārabbhāti. Āyasmantaṁ channaṁ ārabbha. Kismiṁ
 vatthusminti. Āyasmā channo anādariyaṁ akāsi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
      [119] Bhikkhuṁ bhiṁsāpentassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū bhikkhuṁ bhiṁsāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
      [120] Jotiṁ samādahitvā visibbentassa pācittiyaṁ kattha paññattanti.
 Bhaggesu paññattaṁ. Kaṁ ārabbhāti. Sambahule bhikkhū
 ārabbha. Kismiṁ vatthusminti. Sambahulā bhikkhū jotiṁ samādahitvā
 visibbesuṁ tasmiṁ vatthusmiṁ. Ekā paññatti dve anuppaññatti.
 Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
      [121] Orenaḍḍhamāsaṁ nhāyantassa pācittiyaṁ kattha paññattanti.
 Rājagahe paññattaṁ. Kaṁ ārabbhāti. Sambahule bhikkhū
 ārabbha. Kismiṁ vatthusminti. Sambahulā bhikkhū rājānaṁpi passitvā
-------------------------------------------------
[page 050]
 Na mattaṁ jānitvā nhāyiṁsu tasmiṁ vatthusmiṁ. Ekā paññatti
 cha anuppaññattiyo. Sabbattha paññatti padesapaññattīti.
 Padesapaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake) .pe.
      [122] Anādayitvā tiṇṇaṁ dubbaṇṇakaraṇānaṁ aññataraṁ dubbaṇṇakaraṇaṁ
 navaṁ cīvaraṁ paribhuñjantassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahule bhikkhū
 ārabbha. Kismiṁ vatthusminti. Sambahulā bhikkhū attano cīvaraṁ na
 sañjāniṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake) .pe.
      [123] Bhikkhussa vā bhikkhuniyā vā sikkhamānāya vā sāmaṇerassa
 vā sāmaṇeriyā vā sāmaṁ cīvaraṁ vikappetvā appaccuddhārakaṁ 1-
 paribhuñjantassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Āyasmantaṁ upanandaṁ sakyaputtaṁ ārabbha. Kismiṁ
 vatthusminti. Āyasmā upanando sakyaputto bhikkhussa sāmaṁ
 cīvaraṁ vikappetvā appaccuddhārakaṁ paribhuñji tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (kaṭhinake) .pe.
      [124] Bhikkhussa pattaṁ vā cīvaraṁ vā nisīdanaṁ vā sūcigharaṁ vā
 kāyabandhanaṁ vā apanidhentassa pācittiyaṁ kattha paññattanti.

  *  *  *  *  *  *
  Footnote:1 Ma. appaccuddhāraṇaṁ.
-------------------------------------------------
[page 051]
 Sāvatthiyā paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū bhikkhūnaṁ pattaṁpi cīvaraṁpi
 nisīdanaṁpi 1- sūcigharaṁpi kāyabandhanaṁpi apanidhesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
                    Surāmerayavaggo chaṭṭho.
                        Tassuddānaṁ
      [125] Suraṁ aṅgulipatode udake ca anādare
            bhikkhuṁ vā bhiṁsāpanañca jotiñca nhānadubbaṇṇa-
            karaṇaṁ vikappañceva cīvaraṁ apanidhena cāti 2-.
                      -----------
      [126] Sañcicca pāṇaṁ jīvitā voropentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Āyasmantaṁ
 udāyiṁ ārabbha. Kismiṁ vatthusminti. Āyasmā udāyi sañcicca
 pāṇaṁ jīvitā voropesi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti .pe.
      [127] Jānaṁ sappāṇakaṁ udakaṁ paribhuñjantassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū jānaṁ

  *  *  *  *  *  *
  Footnote:1 Ma. Yu. nisīdanaṁpi sūcigharaṁpi kāyabandhanaṁpiti ime pāṭhā natthi.
 2 idaṁ uddānaṁ sīhalapotthakena visadisaṁ hoti.
-------------------------------------------------
[page 052]
 Sappāṇakaṁ udakaṁ paribhuñjiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti .pe.
      [128] Jānaṁ yathādhammaṁ nīhatādhikaraṇaṁ punakammāya ukkoṭentassa
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū jānaṁ yathādhammaṁ nīhatādhikaraṇaṁ punakammāya ukkoṭesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
      [129] Bhikkhussa jānaṁ duṭṭhullaṁ āpattiṁ paṭicchādentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Aññataraṁ bhikkhuṁ ārabbha. Kismiṁ vatthusminti. Aññataro bhikkhu
 bhikkhussa jānaṁ duṭṭhullaṁ āpattiṁ paṭicchādesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca vācato ca cittato ca samuṭṭhāti .pe.
      [130] Jānaṁ ūnavīsativassaṁ puggalaṁ upasampādentassa pācittiyaṁ
 kattha paññattanti. Rājagahe paññattaṁ. Kaṁ ārabbhāti.
 Sambahule bhikkhū ārabbha. Kismiṁ vatthusminti. Sambahulā bhikkhū
 jānaṁ ūnavīsativassaṁ puggalaṁ upasampādesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
-------------------------------------------------
[page 053]
      [131] Jānaṁ theyyasatthena saddhiṁ saṁvidhāya ekaddhānamaggaṁ
 paṭipajjantassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Aññataraṁ bhikkhuṁ ārabbha. Kismiṁ vatthusminti.
 Aññataro bhikkhu jānaṁ theyyasatthena saddhiṁ saṁvidhāya ekaddhānamaggaṁ
 paṭipajji tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti siyā kāyato ca
 cittato ca samuṭṭhāti na vācato siyā kāyato ca vācato ca
 cittato ca samuṭṭhāti .pe.
      [132] Mātugāmena saddhiṁ saṁvidhāya ekaddhānamaggaṁ paṭipajjantassa
 pācittiyaṁ kattha paññattanti. Sāvatthiyā paññattaṁ. Kaṁ ārabbhāti.
 Aññataraṁ bhikkhuṁ ārabbha. Kismiṁ vatthusminti. Aññataro bhikkhu
 mātugāmena saddhiṁ saṁvidhāya ekaddhānamaggaṁ paṭipajji tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ catūhi
 samuṭṭhānehi samuṭṭhāti .pe.
      [133] Pāpikāya diṭṭhiyā yāvatatiyaṁ samanubhāsanāya nappaṭinissajjantassa
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Ariṭṭhaṁ bhikkhuṁ gaddhabādhipubbaṁ ārabbha. Kismiṁ
 vatthusminti. Ariṭṭho bhikkhu gaddhabādhipubbo pāpikaṁ diṭṭhiṁ 1- yāvatatiyaṁ
 samanubhāsanāya nappaṭinissajji tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti kāyato ca

  *  *  *  *  *  *
  Footnote:1 Ma. Yu. pāpikāya diṭṭhiyā.
-------------------------------------------------
[page 054]
 Vācato ca cittato ca samuṭṭhāti .pe.
      [134] Jānaṁ tathāvādinā bhikkhunā akaṭānudhammena taṁ diṭṭhiṁ
 appaṭinissaṭṭhena saddhiṁ sambhuñjantassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū jānaṁ
 tathāvādinā ariṭṭhena bhikkhunā akaṭānudhammena taṁ diṭṭhiṁ appaṭinissaṭṭhena
 saddhiṁ sambhuñjiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti .pe.
      [135] Jānaṁ tathānāsitaṁ samaṇuddesaṁ upalāpentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū jānaṁ tathānāsitaṁ < PTS. Vin  V , 24 >kaṇḍakaṁ samaṇuddesaṁ upalāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti .pe.
                   Sappāṇakavaggo sattamo.
                        Tassuddānaṁ
      [136] Sañcicca pāṇaṁ jīvitā paribhogañca sappāṇakaṁ
            yathādhammañca nīhataṁ jānaṁ duṭṭhullachādakaṁ
            ūnavīsatitheyyañca mātugāmena saṁvidhā
            saddhiṁ sambhuñjanā ceva nāsitaṁ upalāpananti.
-------------------------------------------------
[page 055]
      [137] Bhikkhūhi sahadhammikaṁ vuccamānena na tāvāhaṁ āvuso etasmiṁ
 sikkhāpade sikkhissāmi yāva naññaṁ bhikkhuṁ byattaṁ vinayadharaṁ
 paripucchāmīti bhaṇantassa pācittiyaṁ kattha paññattanti. Kosambiyā
 paññattaṁ. Kaṁ ārabbhāti. Āyasmantaṁ channaṁ ārabbha. Kismiṁ
 vatthusminti. Āyasmā channo bhikkhūhi sahadhammikaṁ vuccamāno
 na tāvāhaṁ āvuso etasmiṁ sikkhāpade sikkhissāmi yāva naññaṁ
 bhikkhuṁ byattaṁ vinayadharaṁ paripucchāmīti bhaṇi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
      [138] Vinayaṁ vivaṇṇentassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiye bhikkhū
 ārabbha. Kismiṁ vatthusminti. Chabbaggiyā bhikkhū vinayaṁ vivaṇṇesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
      [139] Mohanake pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū mohesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
      [140] Bhikkhussa kupitena anattamanena pahāraṁ dentassa pācittiyaṁ
-------------------------------------------------
[page 056]
 Kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū kupitā anattamanā bhikkhūnaṁ pahāraṁ adaṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato .pe.
      [141] Bhikkhussa kupitena anattamanena talasattikaṁ uggirantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū kupitā anattamanā bhikkhūnaṁ talasattikaṁ uggiriṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato .pe.
      [142] Bhikkhuṁ amūlakena saṅghādisesena anuddhaṁsentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū bhikkhuṁ amūlakena saṅghādisesena anuddhaṁsesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
      [143] Bhikkhussa sañciccaṁ kukkuccaṁ uppādentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
-------------------------------------------------
[page 057]
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū bhikkhūnaṁ sañcicca kukkuccaṁ upadahiṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti .pe.
      [144] Bhikkhūnaṁ bhaṇḍanajātānaṁ kalahajātānaṁ vivādāpannānaṁ
 upassutiṁ tiṭṭhantassa pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha.
 Kismiṁ vatthusminti. Chabbaggiyā bhikkhū bhikkhūnaṁ bhaṇḍanajātānaṁ
 kalahajātānaṁ vidādāpannānaṁ upassutiṁ tiṭṭhaṁsu 1- tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti siyā kāyato ca cittato ca samuṭṭhāti na vācato
 siyā kāyato ca vācato ca cittato ca samuṭṭhāti .pe.
      [145] Dhammikānaṁ kammānaṁ chandaṁ datvā pacchā khīyanadhammaṁ
 āpajjantassa pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū dhammikānaṁ kammānaṁ chandaṁ datvā pacchā khīyanadhammaṁ
 āpajjiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
      [146] Saṅghe vinicchayakathāya vattamānāya chandaṁ adatvā uṭṭhāyāsanā
 pakkamantassa pācittiyaṁ katthā paññattanti. Sāvatthiyā

  *  *  *  *  *  *
  Footnote:1 Ma. tiṭṭhahiṁsu.
-------------------------------------------------
[page 058]
 Paññattaṁ. Kaṁ ārabbhāti. Aññataraṁ bhikkhuṁ ārabbha. Kismiṁ
 vatthusminti. Aññataro bhikkhu saṅghe vinicchayakathāya vattamānāya
 chandaṁ adatvā uṭṭhāyāsanā pakkāmi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena samuṭṭhāti
 kāyato ca vācato ca cittato ca samuṭṭhāti .pe.
      [147] Samaggena saṅghena cīvaraṁ datvā pacchā khīyanadhammaṁ āpajjantassa
 pācittiyaṁ kattha paññattanti. Rājagahe paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū samaggena saṅghena cīvaraṁ datvā pacchā khīyanadhammaṁ
 āpajjiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
      [148] Jānaṁ saṅghikaṁ lābhaṁ pariṇataṁ puggalassa pariṇāmentassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū jānaṁ saṅghikaṁ lābhaṁ pariṇataṁ puggalassa pariṇāmesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti .pe.
                   Sahadhammikavaggo aṭṭhamo.
                        Tassuddānaṁ
   [149] Vuccamāno sahadhammena vinayañca vivaṇṇayi
-------------------------------------------------
[page 059]
         Mohento pahāraṁ dento talasattikaṁ amūlakaṁ
         kukkuccānupassutiñca dhammikānaṁ vinicchayaṁ
         samaggasaṅghadānena puggalapariṇāmanāti 1-.
                       --------
      [150] Pubbe appaṭisaṁviditena rañño antepuraṁ pavisantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ ānandaṁ ārabbha. Kismiṁ vatthusminti.
 Āyasmā ānando pubbe appaṭisaṁvidito rañño antepuraṁ pāvisi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (kaṭhinake) .pe.
      [151] Ratanaṁ uggaṇhantassa pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. < PTS. Vin  V , 26 >Aññataraṁ bhikkhuṁ ārabbha.
 Kismiṁ vatthusminti. Aññataro bhikkhu ratanaṁ uggahesi tasmiṁ
 vatthusmiṁ. Ekā paññatti dve anuppaññattiyo. Channaṁ
 āpattisamuṭṭhānānaṁ chahi samuṭṭhānehi samuṭṭhāti .pe.
      [152] Santaṁ bhikkhuṁ anāpucchā vikāle gāmaṁ pavisantassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū santaṁ bhikkhuṁ anāpucchā 2- vikāle gāmaṁ pavisiṁsu

  *  *  *  *  *  *
  Footnote:1 Sī. samaggassa padānena puggalassa pariṇāmanāti.
 2 Ma. Yu. santaṁ bhikkhuṁ anāpucchāti idaṁ pāṭhattayaṁ natthi.
-------------------------------------------------
[page 060]
 Tasmiṁ vatthusmiṁ. Ekā paññatti tisso anuppaññattiyo.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti (kaṭhinake) .pe.
      [153] Aṭṭhimayaṁ vā dantamayaṁ vā visāṇamayaṁ vā sūcigharaṁ
 kārāpentassa pācittiyaṁ kattha paññattanti. Sakkesu paññattaṁ.
 Kaṁ ārabbhāti. Sambahule bhikkhū ārabbha. Kismiṁ vattusminti.
 Sambahulā bhikkhū na mattaṁ jānitvā bahū sūcighare viññāpesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
      [154] Pamāṇātikkantaṁ mañcaṁ vā pīṭhaṁ vā kārāpentassa
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Āyasmantaṁ upanandaṁ sakyaputtaṁ ārabbha. Kismiṁ
 vatthusminti. Āyasmā upanando sakyaputto uccaṁ mañcaṁ
 kārāpesi 1- tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti .pe.
      [155] Mañcaṁ vā pīṭhaṁ vā tūlonaddhaṁ kārāpentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū mañcaṁpi pīṭhaṁpi 2- tūlonaddhaṁ kārāpesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.

  *  *  *  *  *  *
  Footnote:1 Ma. Yu. ucce mañce sayi. 2 Ma. mañcaṁ vā pīṭhaṁ vā.
-------------------------------------------------
[page 061]
      [156] Pamāṇātikkantaṁ nisīdanaṁ kārāpentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiye
 bhikkhū ārabbha. Kismiṁ vatthusminti. Chabbaggiyā bhikkhū appamāṇikāni
 nisīdanāni kārāpesuṁ 1- tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
      [157] Pamāṇātikkantaṁ kaṇḍupaṭicchādiṁ kārāpentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū appamāṇikāyo kaṇḍupaṭicchādiyo dhāresuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
      [158] Pamāṇātikkantaṁ vassikasāṭikaṁ kārāpentassa pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū appamāṇikāyo vassikasāṭikāyo dhāresuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti .pe.
      [159] < PTS. Vin  V , 27 >Sugatacīvarappamāṇaṁ cīvaraṁ kārāpentassa pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Āyasmantaṁ

  *  *  *  *  *  *
  Footnote:1 Ma. Yu. dhāresuṁ.
-------------------------------------------------
[page 062]
 Nandaṁ ārabbha. Kismiṁ vatthusminti. Āyasmā nando sugatacīvarappamāṇaṁ
 cīvaraṁ dhāresi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti .pe.
                     Rājavaggo navamo.
                         Tassuddānaṁ
      [160] Antepurañca uggaṇhe anāpucchā pavesane
            sūcigharañca mañcañca tūlonaddhaṁ nisīdanaṁ
            kaṇḍuvassikasāṭikaṁ pamāṇaṁ cīvaraṁ dhārayīti 1-.
                 Dvenavuti pācittiyā niṭṭhitā.
                     Tesaṁ vaggānaṁ uddānaṁ
      [161] Musā bhūtañca ovādo bhojanācelakena ca
            surā sappāṇakā dhammo rājavaggena te navāti.
                       ----------
      [162] Yantena bhagavatā jānatā passatā arahatā sammāsambuddhena
 aññātikāya bhikkhuniyā antaragharaṁ paviṭṭhāya hatthato khādanīyaṁ
 vā bhojanīyaṁ vā sahatthā paṭiggahetvā bhuñjantassa pāṭidesanīyaṁ
 kattha paññattanti. Sāvatthiyā paññattaṁ. Kaṁ ārabbhāti.

  *  *  *  *  *  *
  Footnote:1 tesaṁ tesaṁ vaggānaṁ avasāne uddānāni yuropiya maramma potthakesu na dissanti
 idheva dassiyanti tāni pana visadisāni honti. icchantena tattha oloketabbaṁ.
-------------------------------------------------
[page 063]
 Aññataraṁ bhikkhuṁ ārabbha. Kismiṁ vatthusminti. Aññataro
 bhikkhu aññātikāya bhikkhuniyā antaragharaṁ paviṭṭhāya hatthato āmisaṁ
 paṭiggahesi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi < PTS. Vin  V , 28 >samuṭṭhānehi samuṭṭhāti siyā kāyato samuṭṭhāti
 na vācato na cittato siyā kāyato ca cittato ca samuṭṭhāti
 na vācato .pe.
      [163] Bhikkhuniyā vosāsantiyā na nivāretvā bhuñjantassa
 pāṭidesanīyaṁ kattha paññattanti. Rājagahe paññattaṁ. Kaṁ
 ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū bhikkhuniyā vosāsantiyā 1- na nivāresuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti siyā kāyato ca vācato ca samuṭṭhāti
 na cittato siyā kāyato ca vācato ca cittato ca samuṭṭhāti .pe.
      [164] Sekkhasammatesu kulesu khādanīyaṁ vā bhojanīyaṁ vā sahatthā
 paṭiggahetvā bhuñjantassa pāṭidesanīyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahule bhikkhū ārabbha.
 Kismiṁ vatthusminti. Sambahulā bhikkhū na mattaṁ jānitvā paṭiggahesuṁ
 tasmiṁ vatthusmiṁ. Ekā paññatti dve anuppaññattiyo.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti siyā
 kāyato samuṭṭhāti na vācato na cittato siyā kāyato ca

  *  *  *  *  *  *
  Footnote:1 Ma. Yu. bhikkhuniyo vosāsantiyo.
-------------------------------------------------
[page 064]
 Cittato ca samuṭṭhāti na vācato .pe.
      [165] Āraññakesu senāsanesu pubabe appaṭisaṁviditaṁ khādanīyaṁ
 vā bhojanīyaṁ vā ajjhārāme sahatthā paṭiggahetvā bhuñjantassa
 pāṭidesanīyaṁ kattha paññattanti. Sakkesu paññattaṁ. Kaṁ
 ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū ārāme core paṭivasante nārocesuṁ tasmiṁ
 vatthusmiṁ. Ekā paññatti ekā anuppaññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti siyā kāyato
 ca vācato ca samuṭṭhāti na cittato siyā kāyato ca vācato
 ca cittato ca samuṭṭhāti .pe.
                Cattāro pāṭidesanīyā niṭṭhitā.
                         Tassuddānaṁ
      [166] Aññātikāya vosāsaṁ sekkhāaraññakena ca
            pāṭidesanīyā cattāro sambuddhena pakāsitāti.
                       -----------
      [167] Yantena bhagavatā jānatā passatā arahatā sammāsambuddhena
 anādariyaṁ paṭicca purato vā pacchato vā olambentena nivāsentassa
 dukkaṭaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū puratopi pacchatopi olambentā nivāsesuṁ
-------------------------------------------------
[page 065]
 Tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato .pe.
      [168] Anādariyaṁ paṭicca purato vā pacchato vā olambentena
 pārupantassa dukkaṭaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū puratopi pacchatopi olambentā pārupiṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato .pe.
      [169] Anādariyaṁ paṭicca kāyaṁ vivaritvā antaraghare gacchantassa
 dukkaṭaṁ .pe. Chabbaggiyā bhikkhū kāyaṁ vivaritvā antaraghare
 gacchiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ 1-
 ekena samuṭṭhānena samuṭṭhāti (paṭhamapārājike).
      [170] < PTS. Vin  V , 29 >Anādariyaṁ paṭicca kāyaṁ vivaritvā antaraghare nisīdantassa
 dukkaṭaṁ .pe. Chabbaggiyā bhikkhū kāyaṁ vavaritvā antaraghare
 nisīdiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (paṭhamapārājike).
      [171] Anādariyaṁ paṭicca hatthaṁ vā pādaṁ vā kīḷāpentena
 antaraghare gacchantassa dukkaṭaṁ .pe. Chabbaggiyā bhikkhū hatthampi

  *  *  *  *  *  *
  Footnote:1 Ma. channaṁ apattisamuṭṭhānānanti idaṁ pāṭhadvayaṁ natthi.
-------------------------------------------------
[page 066]
 Pādampi kīḷāpentā antaraghare gacchiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [172] Anādariyaṁ paṭicca hatthaṁ vā pādaṁ vā kīḷāpentena
 antaraghare nisīdantassa dukkaṭaṁ .pe. Chabbaggiyā bhikkhū hatthampi
 pādampi kīḷāpentā antaraghare nisīdiṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [173] Anādariyaṁ paṭicca tahaṁ tahaṁ olokentena antaraghare
 gacchantassa dukkaṭaṁ .pe. Chabbaggiyā bhikkhū tahaṁ tahaṁ olokentā
 antaraghare gacchiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (paṭhamapārājike).
      [174] Anādariyaṁ paṭicca tahaṁ tahaṁ olokentena antaraghare
 nisīdantassa dukkaṭaṁ .pe. Chabbaggiyā bhikkhū tahaṁ tahaṁ olokentā
 antaraghare nisīdiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti
 (paṭhamapārājike) .pe.
      [175] Anādariyaṁ paṭicca ukkhittakāya antaraghare gacchantassa
 dukkaṭaṁ .pe. Chabbaggiyā bhikkhū ukkhittakāya antaraghare gacchiṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
-------------------------------------------------
[page 067]
 Ekena samuṭṭhānena samuṭṭhāti (paṭhamapārājike).
      [176] Anādariyaṁ paṭicca ukkhittakāya antaraghare nisīdantassa
 dukkaṭaṁ .pe. Chabbaggiyā bhikkhū ukkhittakāya antaraghare nisīdiṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (paṭhamapārājike).
                    Parimaṇḍalavaggo paṭhamo.
      [177] Anādariyaṁ paṭicca ujjagghikāya antaraghare gacchantassa
 dukkaṭaṁ .pe. Chabbaggiyā bhikkhū mahāhasitaṁ hasantā antaraghare
 gacchiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca vācato
 ca cittato ca samuṭṭhāti.
      [178] Anādariyaṁ paṭicca ujjagghikāya antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
      [179] Anādariyaṁ paṭicca uccāsaddaṁ mahāsaddaṁ karontena
 antaraghare gacchantassa dukkaṭaṁ .pe. Chabbaggiyā bhikkhū uccāsaddaṁ
 mahāsaddaṁ karontā antaraghare gacchiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (samanubhāsanāya).
      [180] Anādariyaṁ paṭicca uccāsaddaṁ mahāsaddaṁ karontena
-------------------------------------------------
[page 068]
 Antaraghare nisīdantassa dukkaṭaṁ .pe. Ekā paññatti .pe.
 Ekena samuṭṭhānena samuṭṭhāti (samanubhāsanāya).
      [181] Anādariyaṁ paṭicca kāyappacālakaṁ antaraghare gacchantassa
 dukkaṭaṁ .pe. Chabbaggiyā bhikkhū kāyappacālakaṁ antaraghare gacchiṁsu
 tasmiṁ vatthusmiṁ. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [182] Anādariyaṁ paṭicca kāyappacālakaṁ antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [183] Anādariyaṁ paṭicca bāhuppacālakaṁ antaraghare gacchantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [184] Anādariyaṁ paṭicca bāhuppacālakaṁ antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [185] Anādariyaṁ paṭicca sīsappacālakaṁ antaraghare gacchantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [186] Anādariyaṁ paṭicca sīsappacālakaṁ antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
-------------------------------------------------
[page 069]
 Samuṭṭhāti. (paṭhamapārājike).
                    Ujjagghikavaggo dutiyo.
      [187] Anādariyaṁ paṭicca khambhakatena antaraghare gacchantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [188] Anādariyaṁ paṭicca khambhakatena antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [189] Anādariyaṁ paṭicca oguṇṭhitena antaraghare gacchantassa
 dukkaṭaṁ .pe. Chabbaggiyā bhikkhū sasīsakaṁ pārupitvā antaraghare
 gacchiṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (paṭhamapārājike).
      [190] Anādariyaṁ paṭicca oguṇṭhitena antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [191] Anādariyaṁ paṭicca ukkuṭikāya antaraghare gacchantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [192] Anādariyaṁ paṭicca pallatthikāya antaraghare nisīdantassa
 dukkaṭaṁ .pe. Ekā paññatti .pe. Ekena samuṭṭhānena
-------------------------------------------------
[page 070]
 Samuṭṭhāti (paṭhamapārājike).
      [193] < PTS. Vin  V , 30 >Anādariyaṁ paṭicca asakkaccaṁ piṇḍapātaṁ paṭiggaṇhantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [194] Anādariyaṁ paṭicca tahaṁ tahaṁ olokentena piṇḍapātaṁ
 paṭiggaṇhantassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [195] Anādariyaṁ paṭicca sūpaññeva bahuṁ paṭiggaṇhantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [196] Anādariyaṁ paṭicca thūpīkataṁ piṇḍapātaṁ paṭiggaṇhantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
                    Khambhakatavaggo tatiyo.
      [197] Anādariyaṁ paṭicca asakkaccaṁ piṇḍapātaṁ bhuñjantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [198] Anādariyaṁ paṭicca tahaṁ tahaṁ olokentena piṇḍapātaṁ
 bhuñjantassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
-------------------------------------------------
[page 071]
      [199] Anādariyaṁ paṭicca tahaṁ tahaṁ omasantena 1- piṇḍapātaṁ
 bhuñjantassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [200] Anādariyaṁ paṭicca sūpaññeva bahuṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena sasuṭṭhāti
 (paṭhamapārājike).
      [201] Anādariyaṁ paṭicca thūpato omadditvā piṇḍapātaṁ
 bhuñjantassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [202] Anādariyaṁ paṭicca sūpaṁ vā byañjanaṁ vā odanena
 paṭicchādentassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [203] Anādariyaṁ paṭicca sūpaṁ vā odanaṁ vā [2]- attano atthāya
 viññāpetvā bhuñjantassa dukkaṭaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū sūpampi odanampi attano
 atthāya viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti siyā kāyato ca cittato ca samuṭṭhāti na vācato
 siyā kāyato ca vācato ca cittato ca samuṭṭhāti.

  *  *  *  *  *  *
  Footnote:1 Ma. omasitvā. 2 Ma. Yu. agilāno.
-------------------------------------------------
[page 072]
      [204] Anādariyaṁ paṭicca ujjhānasaññinā paresaṁ pattaṁ
 olokentassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [205] Anādariyaṁ paṭicca mahantaṁ kabaḷaṁ karontassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [206] Anādariyaṁ paṭicca dīghaṁ ālopaṁ karontassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
                   Piṇḍapātavaggo catuttho.
      [207] Anādariyaṁ paṭicca anāhaṭe kabaḷe mukhadvāraṁ vivarantassa
 dukkaṭaṁ .pe. Ekā paññatti .pe. Ekena samuṭṭhānena
 samuṭṭhāti (paṭhamapārājike).
      [208] Anādariyaṁ paṭicca bhuñjamānena sabbaṁ hatthaṁ mukhe
 pakkhipantassa dukkaṭaṁ .pe. Ekā paññatti .pe. Ekena
 samuṭṭhānena samuṭṭhāti (paṭhamapārājike).
      [209] Anādariyaṁ paṭicca sakabaḷena mukhena byāharantassa
 dukkaṭaṁ .pe. < PTS. Vin  V , 31 >Ekā paññatti .pe. Ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
      [210] Anādariyaṁ paṭicca piṇḍukkhepakaṁ bhuñjantassa dukkaṭaṁ
-------------------------------------------------
[page 073]
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [211] Anādariyaṁ paṭicca kabaḷāvacchedakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [212] Anādariyaṁ paṭicca avagaṇḍakārakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [213] Anādariyaṁ paṭicca hatthaniddhūnakaṁ bhuñjantassa dukkaṭaṁ
 .pe. Ekā paññatti .pe. Ekā samuṭṭhānena samuṭṭhāti
 (paṭhamapārājike).
      [214] Anādariyaṁ paṭicca sitthāvakārakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [215] Anādariyaṁ paṭicca jivhānicchārakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
        [216] Anādariyaṁ paṭicca capucapukārakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
-------------------------------------------------
[page 074]
                     Kabaḷavaggo pañcamo.
      [217] Anādariyaṁ paṭicca surusurukārakaṁ bhuñjantassa dukkaṭaṁ kattha
 paññattanti. Kosambiyā paññattaṁ. Kaṁ ārabbhāti. Sambahule
 bhikkhū ārabbha. Kasmiṁ vatthusminti. Sambahulā bhikkhū surusurukārakaṁ
 khīraṁ piviṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (paṭhamapārājike).
      [218] Anādariyaṁ paṭicca hatthanillehakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [219] Anādariyaṁ paṭicca pattanillehakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike)
      [220] Anādariyaṁ paṭicca oṭṭhanillehakaṁ bhuñjantassa dukkaṭaṁ
 .pe. Ekā paññatti .pe. Ekena samuṭṭhānena samuṭṭhāti
 (paṭhamapārājike).
      [221] Anādariyaṁ paṭicca sāmisena hatthena pānīyathālakaṁ paṭiggaṇhantassa
 dukkaṭaṁ kattha paññattanti. Bhaggesu paññattaṁ.
 Kaṁ ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū sāmisena hatthena pānīyathālakaṁ paṭiggahesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
-------------------------------------------------
[page 075]
 Samuṭṭhānena samuṭṭhāti kāyato ca cittato ca samuṭṭhāti na
 vācato.
      [222] Anādariyaṁ paṭicca sasitthakaṁ pattadhovanaṁ antaraghare chaḍḍentassa
 dukkaṭaṁ kattha paññattanti. Bhaggesu paññattaṁ.
 Kaṁ ārabbhāti. Sambahule bhikkhū ārabbha. Kismiṁ vatthusminti.
 Sambahulā bhikkhū sasitthakaṁ pattadhovanaṁ antaraghare chaḍḍesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti kāyato ca cittato ca samuṭṭhāti na
 vācato.
      [223] Anādariyaṁ paṭicca chattapāṇissa dhammaṁ desentassa dukkaṭaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiye bhikkhū ārabbha. Kismiṁ vatthusminti. Chabbaggiyā
 bhikkhū chattapāṇissa dhammaṁ desesuṁ tasmiṁ vatthusmiṁ. Ekā
 paññatti ekā anuppaññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti vācato ca cittato ca samuṭṭhāti
 na kāyato.
      [224] Anādariyaṁ paṭicca daṇḍapāṇissa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
-------------------------------------------------
[page 076]
      [225] Anādariyaṁ paṭicca satthapāṇissa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [226] Anādariyaṁ paṭicca āvudhapāṇissa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
                     Surusuruvaggo chaṭṭho.
      [227] Anādariyaṁ paṭicca pādukārūḷhassa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [228] Anādariyaṁ paṭicca upāhanārūḷhassa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [229] Anādariyaṁ paṭicca yānagatassa dhammaṁ desentassa dukkaṭaṁ
 .pe. Ekā paññatti ekā anuppaññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti vācato ca cittato ca
-------------------------------------------------
[page 077]
 Samuṭṭhāti na kāyato.
      [230] Anādariyaṁ paṭicca sayanagatassa dhammaṁ desentassa dukkaṭaṁ
 .pe. Ekā paññatti ekā anuppaññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti vācato ca cittato ca
 samuṭṭhāti na kāyato.
      [231] Anādariyaṁ paṭicca pallatthikāya nisinnassa dhammaṁ desentassa
 dukkaṭaṁ .pe. Ekā paññatti ekā anuppaññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [232] Anādariyaṁ paṭicca < PTS. Vin  V , 32 >veṭhitasīsassa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [233] Anādariyaṁ paṭicca oguṇṭhitasīsassa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti na kāyato.
      [234] Anādariyaṁ paṭicca chamāyaṁ nisīditvā āsane nisinnassa
 dhammaṁ desentassa dukkaṭaṁ .pe. Ekā paññatti ekā anuppaññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti
-------------------------------------------------
[page 078]
 Vācato ca cittato ca samuṭṭhāti 1- na kāyato.
      [235] Anādariyaṁ paṭicca nīce āsane nisīditvā ucce āsane
 nisīnnassa dhammaṁ desentassa dukkaṭaṁ .pe. Ekā paññatti
 ekā anuppaññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti vācato ca cittato ca samuṭṭhāti 1- na kāyato.
      [236] Anādariyaṁ paṭicca ṭhitena nisinnassa dhammaṁ desentassa
 dukkaṭaṁ .pe. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti vācato ca
 cittato ca samuṭṭhāti 1- na kāyato.
      [237] Anādariyaṁ paṭicca pacchato gacchantena purato gacchantassa
 dhammaṁ desentassa dukkaṭaṁ .pe. Ekā paññatti ekā
 anuppaññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
      [238] Anādariyaṁ paṭicca uppathena gacchantena pathena gacchantassa
 dhammaṁ desentassa dukkaṭaṁ .pe. Ekā paññatti ekā
 anuppaññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
      [239] Anādariyaṁ paṭicca ṭhitena uccāraṁ vā passāvaṁ vā
 karontassa dukkaṭaṁ .pe. Ekā paññatti ekā anuppaññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti

  *  *  *  *  *  *
  Footnote:1 Ma. kāyato ca vācato ca cittato ca samuṭṭhāti.
-------------------------------------------------
[page 079]
 Kāyato ca cittato ca samuṭṭhāti na vācato.
      [240] Anādariyaṁ paṭicca harite uccāraṁ vā passāvaṁ vā
 kheḷaṁ vā karontassa dukkaṭaṁ .pe. Ekā paññatti ekā
 anuppaññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato.
      [241] Anādariyaṁ paṭicca udake uccāraṁ vā passāvaṁ vā kheḷaṁ
 vā karontassa dukkaṭaṁ kattha paññattanti. Sāvatthiyā
 paññattaṁ. Kaṁ ārabbhāti. Chabbaggiye bhikkhū ārabbha. Kismiṁ
 vatthusminti. Chabbaggiyā bhikkhū udake uccārampi passāvampi kheḷampi
 akaṁsu tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti kāyato
 ca cittato ca samuṭṭhāti na vācato.
                    Pādukavaggo sattamo.
                  Pañcasattati sekhiyā niṭṭhitā.
               Mahāvibhaṅge katthapaññattivāraṁ niṭṭhitaṁ.
                       -----------
                         Tassuddānaṁ
      [242] Parimaṇḍalaṁ paṭicchannaṁ susaṁvutokkhittacakkhunā 1-
            ukkhittojjagghikā saddo tayo ceva pacālanā
            khambhaṁ oguṇṭhito ceva 2- kuṭi pallatthikāya ca

  *  *  *  *  *  *
  Footnote:1 Ma. susaṁvutokkhittacakkhu. 2 Ma. cevuk-.
-------------------------------------------------
[page 080]
            Sakkaccaṁ pattasaññī ca samasūpaṁ samatittikaṁ
            sakkaccaṁ pattasaññī ca sapadānaṁ samasūpakaṁ
            thūpato ca paṭicchannaṁ viññattujjhānasaññinā
            na mahantaṁ maṇḍalaṁ dvāraṁ sabbahatthaṁ na byāhare
            ukkhepo chedanā gaṇḍo dhūnaṁ sitthāvakārakaṁ
            jivhānicchārakañceva capucapu surusuru
            hattho patto ca oṭṭho ca sāmisaṁ sitthakena ca
            chattapāṇissa saddhammaṁ na desenti tathāgatā
            evameva daṇḍapāṇissa satthāavudhapāṇinaṁ
            pādukā upāhanā ceva yānaseyyāgatassa ca
            pallatthikānisinnassa veṭhitoguṇṭhitassa ca
            chamānīcāsane ṭhāne pacchato uppathena ca
            ṭhitakena na kātabbaṁ harite udakamhi cāti.
                     Tesaṁ vaggānaṁ uddānaṁ
      [243] Parimaṇḍalaṁ ujjagghi khambhaṁ piṇḍaṁ tatheva ca
            kabaḷā surusuru ca pādukena ca sattamāti.
                       ----------
      [244] Methunaṁ dhammaṁ paṭisevanto kati āpattiyo āpajjati.
 Methunaṁ dhammaṁ paṭisevanto tisso āpattiyo āpajjati akkhāyite
 sarīre methunaṁ dhammaṁ paṭisevati āpatti pārājikassa yebhuyyena
-------------------------------------------------
[page 081]
 Khāyite sarīre methunaṁ dhammaṁ paṭisevati āpatti thullaccayassa
 vivaṭakate mukhe acchupantaṁ aṅgajātaṁ paveseti āpatti dukkaṭassa
 methunaṁ dhammaṁ paṭisevanto imā tisso āpattiyo āpajjati.
      [245] Adinnaṁ ādiyanto kati āpattiyo āpajjati. Adinnaṁ
 ādiyanto tisso āpattiyo āpajjati pañcamāsakaṁ vā atirekapañcamāsakaṁ
 vā agghanakaṁ adinnaṁ theyyasaṅkhātaṁ ādiyati āpatti
 pārājikassa atirekamāsakaṁ vā ūnapañcamāsakaṁ vā agghanakaṁ adinnaṁ
 theyyasaṅkhātaṁ ādiyati āpatti thullaccayassa māsakaṁ vā ūnamāsakaṁ
 vā agghanakaṁ adinnaṁ theyyasaṅkhātaṁ ādiyati āpatti dukkaṭassa
 adinnaṁ ādiyanto imā tisso āpattiyo āpajjati.
      [246] Sañcicca manussaviggahaṁ jīvitā voropento kati āpattiyo
 āpajjati. Sañcicca manussaviggahaṁ jīvitā voropento tisso
 āpattiyo āpajjati manussaṁ odissa opātaṁ khanati papatitvā
 marissatīti āpatti dukkaṭassa papatite dukkhā vedanā uppajjati
 āpatti thullaccayassa marati āpatti pārājikassa sañcicca
 manussaviggahaṁ jīvitā voropento imā tisso āpattiyo āpajjati.
      [247] Asantaṁ abhūtaṁ uttarimanussadhammaṁ ullapanto kati āpattiyo
 āpajjati. Asantaṁ abhūtaṁ uttarimanussadhammaṁ ullapanto
 tisso āpattiyo āpajjati pāpiccho icchāpakato asantaṁ
 abhūtaṁ uttarimanussadhammaṁ ullapati āpatti pārājikassa yo te
-------------------------------------------------
[page 082]
 Vihāre vasati so bhikkhu arahāti bhaṇati paṭivijānantassa āpatti
 thullaccayassa nappaṭivijānantassa āpatti dukkaṭassa asantaṁ
 abhūtaṁ uttarimanussadhammaṁ ullapanto imā tisso āpattiyo
 āpajjati.
                 Cattāro pārājikā niṭṭhitā.
      [248] < PTS. Vin  V , 34 >Upakkamitvā asuciṁ mocento kati āpattiyo
 āpajjati. Upakkamitvā asuciṁ mocento tisso āpattiyo
 āpajjati ceteti upakkamati muccati āpatti saṅghādisesassa ceteti
 upakkamati na muccati āpatti thullaccayassa payoge dukkaṭaṁ.
      [249] Mātugāmena saddhiṁ kāyasaṁsaggaṁ samāpajjanto tisso
 āpattiyo āpajjati kāyena kāyaṁ āmasati āpatti saṅghādisesassa
 kāyena kāyapaṭibaddhaṁ āmasati āpatti thullaccayassa
 kāyapaṭibaddhena kāyapaṭibaddhaṁ āmasati āpatti dukkaṭassa.
      [250] Mātugāmaṁ duṭṭhullāhi vācāhi obhāsanto tisso
 āpattiyo āpajjati vaccamaggaṁ passāvamaggaṁ ādissa vaṇṇampi
 bhaṇati avaṇṇampi bhaṇati āpatti saṅghādisesassa vaccamaggaṁ
 passāvamaggaṁ ṭhapetvā adhakkhakaṁ ubbhajānumaṇḍalaṁ ādissa vaṇṇampi
 bhaṇati avaṇṇampi bhaṇati āpatti thullaccayassa kāyapaṭibaddhaṁ
 ādissa vaṇṇampi bhaṇati avaṇṇampi bhaṇati āpatti dukkaṭassa.
      [251] Attakāmapāricariyāya vaṇṇaṁ bhāsanto tisso āpattiyo
-------------------------------------------------
[page 083]
 Āpajjati mātugāmassa santike attakāmapāricariyāya vaṇṇaṁ
 bhāsati āpatti saṅghādisesassa paṇḍakassa santike attakāmapāricariyāya
 vaṇṇaṁ bhāsati āpatti thullaccayassa tiracchānagatassa
 santike attakāmapāricariyāya vaṇṇaṁ bhāsati āpatti dukkaṭassa.
      [252] Sañcarittaṁ samāpajjanto tisso āpattiyo āpajjati
 paṭiggaṇhāti vīmaṁsati paccāharati āpatti saṅghādisesassa
 paṭiggaṇhāti vīmaṁsati na paccāharati āpatti thullaccayassa
 paṭiggaṇhāti na vīmaṁsati na paccāharati āpatti dukkaṭassa.
      [253] Saññācikāya kuṭiṁ kārāpento tisso āpattiyo
 āpajjati kārāpeti payoge dukkaṭaṁ ekapiṇḍe anāgate
 āpatti thullaccayassa tasmiṁ piṇḍe āgate āpatti saṅghādisesassa.
      [254] Mahallakaṁ vihāraṁ kārāpento tisso āpattiyo
 āpajjati kārāpeti payoge dukkaṭaṁ ekapiṇḍe 1- anāgate
 āpatti thullaccayassa tasmiṁ piṇḍe āgate āpatti saṅghādisesassa.
      [255] Bhikkhuṁ amūlakena pārājikena dhammena anuddhaṁsento tisso
 āpattiyo āpajjati anokāsaṁ kārāpetvā cāvanādhippāyo
 vadeti āpatti saṅghādisesena dukkaṭassa okāsaṁ kārāpetvā
 akkosādhippāyo vadeti āpatti omasavādassa.
      [256] Bhikkhuṁ aññabhāgiyassa adhikaraṇassa kiñci desaṁ lesamattaṁ
 upādāya pārājikena dhammena anuddhaṁsento tisso āpattiyo

  *  *  *  *  *  *
  Footnote:1 Ma. Yu. ekaṁ piṇḍaṁ. sabbattha īdisameva.
-------------------------------------------------
[page 084]
 Āpajjati anokāsaṁ kārāpetvā cāvanādhippāyo vadeti āpatti
 saṅghādisesena dukkaṭassa okāsaṁ kārāpetvā akkosādhippāyo
 vadeti āpatti omasavādassa.
      [257] Saṅghabhedako bhikkhu yāvatatiyaṁ samanubhāsiyamāno 1-
 nappaṭinissajjanto tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā 2- kammavācāpariyosāne āpatti
 saṅghādisesassa.
      [258] < PTS. Vin  V , 35 >Bhedakānuvattakā bhikkhū yāvatatiyaṁ samanubhāsiyamānā 1-
 nappaṭinissajjantā tisso āpattiyo āpajjanti ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [259] Dubbaco bhikkhu yāvatatiyaṁ samanubhāsiyamāno 1- nappaṭinissajjanto
 tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [260] Kuladūsako bhikkhu yāvatatiyaṁ samanubhāsiyamāno nappaṭinissajjanto
 tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
                 Terasa saṅghādisesā niṭṭhitā.

  *  *  *  *  *  *
  Footnote:1 Ma. samanubhāsanāya. 2 Po. thullaccayaṁ.
-------------------------------------------------
[page 085]
      [261] Atirekacīvaraṁ dasāhaṁ atikkāmento ekaṁ āpattiṁ
 āpajjati nissaggiyaṁ pācittiyaṁ.
      [262] Ekarattiṁ ticīvarena vippavasanto ekaṁ āpattiṁ āpajjati
 nissaggiyaṁ pācittiyaṁ.
      [263] Akālacīvaraṁ paṭiggahetvā māsaṁ atikkāmento ekaṁ
 āpattiṁ āpajjati nissaggiyaṁ pācittiyaṁ.
      [264] Aññātikāya bhikkhuniyā purāṇacīvaraṁ dhovāpento
 dve āpattiyo āpajjati dhovāpeti payoge dukkaṭaṁ dhovāpite
 nissaggiyaṁ pācittiyaṁ.
      [265] Aññātikāya bhikkhuniyā hatthato cīvaraṁ paṭiggaṇhanto
 dve āpattiyo āpajjati gaṇhāti payoge dukkaṭaṁ gahite
 nissaggiyaṁ pācittiyaṁ.
      [266] Aññātakaṁ gahapatiṁ vā gahapatāniṁ vā cīvaraṁ viññāpento
 dve āpattiyo āpajjati viññāpeti payoge dukkaṭaṁ
 viññāpite nissaggiyaṁ pācittiyaṁ.
      [267] Aññātakaṁ gahapatiṁ vā gahapatāniṁ vā taduttariṁ cīvaraṁ
 viññāpento dve āpattiyo āpajjati viññāpeti payoge
 dukkaṭaṁ viññāpite nissaggiyaṁ pācittiyaṁ.
      [268] Pubbe appavārito aññātakaṁ gahapatikaṁ upasaṅkamitvā
 cīvare vikappaṁ āpajjanto dve āpattiyo āpajjati vikappaṁ
-------------------------------------------------
[page 086]
 Āpajjati payoge dukkaṭaṁ vikappaṁ āpanne nissaggiyaṁ pācittiyaṁ.
      [269] Pubbe appavārito aññātake gahapatike upasaṅkamitvā
 cīvare vikappaṁ āpajjanto dve āpattiyo āpajjati
 vikappaṁ āpajjati payoge dukkaṭaṁ vikappaṁ āpanne nissaggiyaṁ
 pācittiyaṁ.
      [270] Atirekatikkhattuṁ codanāya atirekachakkhattuṁ ṭhānena
 cīvaraṁ abhinipphādento dve āpattiyo āpajjati abhinipphādeti
 payoge dukkaṭaṁ abhinipphādite nissaggiyaṁ pācittiyaṁ.
                     Kaṭhinavaggo paṭhamo.
      [271] Kosiyamissakaṁ santhataṁ kārāpento dve āpattiyo
 āpajjati kārāpeti payoge dukkaṭaṁ kārāpite nissaggiyaṁ
 pācittiyaṁ.
      [272] Suddhakāḷakānaṁ eḷakalomānaṁ santhataṁ kārāpento dve
 āpattiyo āpajjati kārāpeti payoge dukkaṭaṁ kārāpite
 nissaggiyaṁ pācittiyaṁ.
      [273] < PTS. Vin  V , 36 >Anādayitvā tulaṁ odātānaṁ tulaṁ gocariyānaṁ navaṁ
 santhataṁ kārāpento dve āpattiyo āpajjati kārāpeti
 payoge dukkaṭaṁ kārāpite nissaggiyaṁ pācittiyaṁ.
      [274] Anuvassaṁ santhataṁ kārāpento dve āpattiyo āpajjati
 kārāpeti payoge dukkaṭaṁ kārāpite nissaggiyaṁ pācittiyaṁ.
-------------------------------------------------
[page 087]
      [275] Anādayitvā purāṇasanthatassa sāmantā sugatavidatthiṁ navaṁ
 nisīdanasanthataṁ kārāpento dve āpattiyo āpajjati kārāpeti
 payoge dukkaṭaṁ kārāpite nissaggiyaṁ pācittiyaṁ.
      [276] Eḷakalomāni paṭiggahetvā tiyojanaṁ atikkāmento dve
 āpattiyo āpajjati paṭhamaṁ pādaṁ tiyojanaṁ atikkāmeti āpatti
 dukkaṭassa dutiyaṁ pādaṁ atikkāmeti nissaggiyaṁ pācittiyaṁ.
      [277] Aññātikāya bhikkhuniyā eḷakalomāni dhovāpento
 dve āpattiyo āpajjati dhovāpeti payoge dukkaṭaṁ dhovāpite
 nissaggiyaṁ pācittiyaṁ.
      [278] Rūpiyaṁ paṭiggaṇhanto dve āpattiyo āpajjati
 gaṇhāti payoge dukkaṭaṁ gahite nissaggiyaṁ pācittiyaṁ.
      [279] Nānappakārakaṁ rūpiyasaṁvohāraṁ samāpajjanto dve
 āpattiyo āpajjati samāpajjati payoge dukkaṭaṁ samāpanne
 nissaggiyaṁ pācittiyaṁ.
      [280] Nānappakārakaṁ kayavikkayaṁ samāpajjanto dve āpattiyo
 āpajjati samāpajjati payoge dukkaṭaṁ samāpanne nissaggiyaṁ
 pācittiyaṁ.
                     Kosiyavaggo dutiyo.
      [281] Atirekapattaṁ dasāhaṁ atikkāmento ekaṁ āpattiṁ
 āpajjati nissaggiyaṁ pācittiyaṁ.
-------------------------------------------------
[page 088]
      [282] Ūnapañcabandhanena pattena aññaṁ navaṁ pattaṁ
 cetāpento dve āpattiyo āpajjati cetāpeti payoge dukkaṭaṁ
 cetāpite nissaggiyaṁ pācittiyaṁ.
      [283] Bhesajjāni paṭiggahetvā sattāhaṁ atikkāmento ekaṁ
 āpattiṁ āpajjati nissaggiyaṁ pācittiyaṁ.
      [284] Atirekamāse sese gimhānaṁ 1- vassikasāṭikacīvaraṁ pariyesanto
 dve āpattiyo āpajjati pariyesati payoge dukkaṭaṁ pariyiṭṭhe
 nissaggiyaṁ pācittiyaṁ.
      [285] Bhikkhussa sāmaṁ cīvaraṁ datvā kupito anattamano acchindanto
 dve āpattiyo āpajjati acchindati payoge dukkaṭaṁ acchinne
 nissaggiyaṁ pācittiyaṁ.
      [286] Sāmaṁ suttaṁ viññāpetvā tantavāyehi cīvaraṁ vāyāpento
 dve āpattiyo āpajjati vāyāpeti payoge dukkaṭaṁ vāyāpite
 nissaggiyaṁ pācittiyaṁ.
      [287] Pubbe appavārito aññātakassa gahapatikassa tantavāye
 upasaṅkamitvā cīvare vikappaṁ āpajjanto dve āpattiyo
 āpajjati vikappaṁ āpajjati payoge dukkaṭaṁ vikappaṁ āpanne
 nissaggiyaṁ pācittiyaṁ.
      [288] < PTS. Vin  V , 37 >Accekacīvaraṁ paṭiggahetvā cīvarakālasamayaṁ atikkāmento
 ekaṁ āpattiṁ āpajjati nissaggiyaṁ pācittiyaṁ.

  *  *  *  *  *  *
  Footnote:1 Ma. Yu. gimhāne.
-------------------------------------------------
[page 089]
      [289] Tiṇṇaṁ cīvarānaṁ aññataraṁ cīvaraṁ antaraghare nikkhipitvā
 atirekachārattaṁ vippavasanto ekaṁ āpattiṁ āpajjati nissaggiyaṁ
 pācittiyaṁ.
      [290] Jānaṁ saṅghikaṁ lābhaṁ pariṇataṁ attano pariṇāmento
 dve āpattiyo āpajjati pariṇāmeti payoge dukkaṭaṁ
 pariṇāmite nissaggiyaṁ pācittiyaṁ.
                     Pattavaggo tatiyo.
               Tiṁsa nissaggiyā pācittiyā niṭṭhitā.
      [291] Sampajānamusā 1- bhāsanto kati āpattiyo āpajjati.
 Sampajānamusā 1- bhāsanto pañca āpattiyo āpajjati pāpiccho
 icchāpakato asantaṁ abhūtaṁ uttarimanussadhammaṁ ullapati āpatti
 pārājikassa bhikkhuṁ amūlakena pārājikena dhammena anuddhaṁseti
 āpatti saṅghādisesassa yo te vihāre vasati so bhikkhu arahāti
 bhaṇati paṭivijānantassa āpatti thullaccayassa nappaṭivijānantassa
 āpatti dukkaṭassa sampajānamusāvāde pācittiyaṁ sampajānamusā 1-
 bhāsanto imā pañca āpattiyo āpajjati.
      [292] Omasanto dve āpattiyo āpajjati upasampannaṁ
 omasati āpatti pācittiyassa anupasampannaṁ omasati āpatti
 dukkaṭassa.
      [293] Pesuññaṁ upasaṁharanto dve āpattiyo āpajjati

  *  *  *  *  *  *
  Footnote:1 Ma. Yu. sampajānamusāvādaṁ.
-------------------------------------------------
[page 090]
 Upasampannassa pesuññaṁ upasaṁharati āpatti pācittiyassa
 anupasampannassa pesuññaṁ upasaṁharati āpatti dukkaṭassa.
      [294] Anupasampannaṁ padaso dhammaṁ vācento dve āpattiyo
 āpajjati vāceti payoge dukkaṭaṁ pade pate āpatti
 pācittiyassa.
      [295] Anupasampannena uttaridvirattatirattaṁ sahaseyyaṁ kappento
 dve āpattiyo āpajjati nipajjati payoge dukkaṭaṁ nipanne
 āpatti pācittiyassa.
      [296] Mātugāmena sahaseyyaṁ kappento dve āpattiyo
 āpajjati nipajjati payoge dukkaṭaṁ nipanne āpatti
 pācittiyassa.
      [297] Mātugāmassa uttarichappañcavācāhi dhammaṁ desento
 dve āpattiyo āpajjati deseti payoge dukkaṭaṁ pade pade
 āpatti pācittiyassa.
      [298] Anupasampannassa uttarimanussadhammaṁ bhūtaṁ ārocento
 dve āpattiyo āpajjati āroceti payoge dukkaṭaṁ ārocite
 āpatti pācittiyassa.
      [299] Bhikkhussa duṭṭhullaṁ āpattiṁ anupasampannassa ārocento
 dve āpattiyo āpajjati āroceti payoge dukkaṭaṁ ārocite
 āpatti pācittiyassa.
-------------------------------------------------
[page 091]
      [300] Paṭhaviṁ khananto dve āpattiyo āpajjati khanati
 payoge dukkaṭaṁ pahāre pahāre āpatti pācittiyassa.
                    Musāvādavaggo paṭhamo.
      [301] < PTS. Vin  V , 38 >Bhūtagāmaṁ pātento dve āpattiyo āpajjati pāteti
 payoge dukkaṭaṁ pahāre pahāre āpatti pācittiyassa.
      [302] Aññenaññaṁ paṭicaranto dve āpattiyo āpajjati
 anāropite aññavādake aññenaññaṁ paṭicarati āpatti
 dukkaṭassa āropite aññavādake aññenaññaṁ paṭicarati
 āpatti pācittiyassa.
      [303] Bhikkhuṁ ujjhāpento dve āpattiyo āpajjati
 ujjhāpeti payoge dukkaṭaṁ ujjhāpite āpatti pācittiyassa.
      [304] Saṅghikaṁ mañcaṁ vā pīṭhaṁ vā bhisiṁ vā kocchaṁ vā
 ajjhokāse santharitvā anuddharitvā anāpucchā pakkamanto dve
 āpattiyo āpajjati paṭhamaṁ pādaṁ leḍḍupātaṁ atikkāmeti
 āpatti dukkaṭassa dutiyaṁ pādaṁ atikkāmeti āpatti pācittiyassa.
      [305] Saṅghike vihāre seyyaṁ santharitvā anuddharitvā anāpucchā
 pakkamanto dve āpattiyo āpajjati paṭhamaṁ pādaṁ parikkhepaṁ
 atikkāmeti āpatti dukkaṭassa dutiyaṁ pādaṁ atikkāmeti
 āpatti pācittiyassa.
      [306] Saṅghike vihāre jānaṁ pubbūpagataṁ bhikkhuṁ anūpakhajja
-------------------------------------------------
[page 092]
 Seyyaṁ kappento dve āpattiyo āpajjati nipajjati payoge
 dukkaṭaṁ nipanne āpatti pācittiyassa.
      [307] Bhikkhuṁ kupito anattamano saṅghikā vihārā nikkaḍḍhanto
 dve āpattiyo āpajjati nikkaḍḍhati payoge dukkaṭaṁ
 nikkaḍḍhite āpatti pācittiyassa.
      [308] Saṅghike vihāre upari vehāsakuṭiyā āhaccapādakaṁ mañcaṁ
 vā pīṭhaṁ vā abhinisīdanto dve āpattiyo āpajjati abhinisīdati
 payoge dukkaṭaṁ abhinisinne āpatti pācittiyassa.
      [309] Dvittipariyāye adhiṭṭhahitvā taduttariṁ adhiṭṭhahanto dve
 āpattiyo āpajjati adhiṭṭheti payoge dukkaṭaṁ adhiṭṭhite
 āpatti pācittiyassa.
      [310] Jānaṁ sappāṇakaṁ udakaṁ tiṇaṁ vā mattikaṁ vā siñcanto
 dve āpattiyo āpajjati siñcati payoge dukkaṭaṁ siñcite
 āpatti pācittiyassa.
                    Bhūtagāmavaggo dutiyo.
      [311] Asammato bhikkhuniyo ovadanto dve āpattiyo āpajjati
 ovadati payoge dukkaṭaṁ ovadite āpatti pācittiyassa.
      [312] Atthaṅgate suriye bhikkhuniyo ovadanto dve āpattiyo
 āpajjati ovadati payoge dukkaṭaṁ ovadite āpatti
 pācittiyassa.
-------------------------------------------------
[page 093]
      [313] Bhikkhunūpassayaṁ upasaṅkamitvā bhikkhuniyo ovadanto dve
 āpattiyo āpajjati ovadati payoge dukkaṭaṁ ovadite
 āpatti pācittiyassa.
      [314] Āmisahetu bhikkhū bhikkhuniyo ovadantīti bhaṇanto dve
 āpattiyo āpajjati bhaṇati payoge dukkaṭaṁ bhaṇite āpatti
 pācittiyassa.
      [315] Aññātikāya bhikkhuniyā cīvaraṁ dento dve āpattiyo
 āpajjati deti payoge dukkaṭaṁ dinne āpatti pācittiyassa.
      [316] < PTS. Vin  V , 39 >Aññātikāya bhikkhuniyā cīvaraṁ sibbento dve āpattiyo
 āpajjati sibbeti payoge dukkaṭaṁ ārāpathe ārāpathe
 āpatti pācittiyassa.
      [317] Bhikkhuniyā saddhiṁ saṁvidhāya ekaddhānamaggaṁ paṭipajjanto
 dve āpattiyo āpajjati paṭipajjati payoge dukkaṭaṁ paṭipanne
 āpatti pācittiyassa.
      [318] Bhikkhuniyā saddhiṁ saṁvidhāya ekaṁ nāvaṁ abhirūhanto dve
 āpattiyo āpajjati abhirūhati payoge dukkaṭaṁ abhirūḷhe
 āpatti pācittiyassa.
      [319] Jānaṁ bhikkhunīparipācitaṁ piṇḍapātaṁ bhuñjanto dve
 āpattiyo āpajjati bhuñjissāmati paṭiggaṇhāti āpatti
 dukkaṭassa ajjhohāre ajjhohāre āpatti pācittiyassa.
-------------------------------------------------
[page 094]
      [320] Bhikkhuniyā saddhiṁ eko ekāya raho nisajjaṁ kappento
 dve āpattiyo āpajjati nisīdati payoge dukkaṭaṁ nisinne
 āpatti pācittiyassa.
                    Ovādavaggo tatiyo.
      [321] Taduttariṁ āvasathapiṇḍaṁ bhuñjanto dve āpattiyo
 āpajjati bhuñjissāmīti paṭiggaṇhāti āpatti dukkaṭassa
 ajjhohāre ajjhohāre āpatti pācittiyassa.
      [322] Gaṇabhojanaṁ bhuñjanto dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pācittiyassa.
      [323] Paramparabhojanaṁ bhuñjanto dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pācittiyassa.
      [324] Dvittipattapūre pūve paṭiggahetvā taduttariṁ paṭiggaṇhanto
 dve āpattiyo āpajjati paṭiggaṇhāti payoge dukkaṭaṁ
 paṭiggahite āpatti pācittiyassa.
      [325] Bhuttāvī pavārito anatirittaṁ khādanīyaṁ vā bhojanīyaṁ vā
 bhuñjanto dve āpattiyo āpajjati bhuñjissāmīti paṭiggaṇhāti
 āpatti dukkaṭassa ajjhohāre ajjhohāre āpatti pācittiyassa.
      [326] Bhikkhuṁ bhuttāviṁ pavāritaṁ anatirittena khādanīyena vā
-------------------------------------------------
[page 095]
 Bhojanīyena vā abhihaṭṭhuṁ pavārento dve āpattiyo āpajjati
 tassa vacanena khādissāmi bhuñjissāmīti paṭiggaṇhāti āpatti
 dukkaṭassa bhojanapariyosāne āpatti pācittiyassa.
      [327] Vikāle khādanīyaṁ vā bhojanīyaṁ vā bhuñjanto dve
 āpattiyo āpajjati [1]- bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti pācittiyassa.
      [328] Sannidhikārakaṁ khādanīyaṁ vā bhojanīyaṁ vā bhuñjanto dve
 āpattiyo āpajjati [1]- bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti pācittiyassa.
      [329] Paṇītabhojanāni attano atthāya viññāpetvā bhuñjanto
 dve āpattiyo āpajjati bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti pācittiyassa.
      [330] Adinnaṁ mukhadvāraṁ āhāraṁ āharanto dve āpattiyo
 āpajjati bhuñjissāmīti paṭiggaṇhāti āpatti dukkaṭassa
 ajjhohāre ajjhohāre āpatti pācittiyassa.
                    Bhojanavaggo catuttho.
      [331] Acelakassa vā paribbājakassa vā paribbājikāya vā
 sahatthā < PTS. Vin  V , 40 >khādanīyaṁ vā bhojanīyaṁ vā dento dve āpattiyo āpajjati
 deti payoge dukkaṭaṁ dinne āpatti pācittiyassa.
      [332] Bhikkhuṁ ehāvuso gāmaṁ vā nigamaṁ vā piṇḍāya

  *  *  *  *  *  *
  Footnote:1 Ma. khādissāmi.
-------------------------------------------------
[page 096]
 Pavisissāmāti tassa dāpetvā vā adāpetvā vā uyyojento
 dve āpattiyo āpajjati uyyojeti payoge dukkaṭaṁ uyyojite
 āpatti pācittiyassa.
      [333] Sabhojane kule anupakhajja nisajjaṁ kappento dve
 āpattiyo āpajjati nisīdati payoge dukkaṭaṁ nisinne āpatti
 pācittiyassa.
      [334] Mātugāmena saddhiṁ raho paṭicchanne āsane nisajjaṁ
 kappento dve āpattiyo āpajjati nisīdati payoge dukkaṭaṁ
 nisinne āpatti pācittiyassa.
      [335] Mātugāmena saddhiṁ eko ekāya raho nisajjaṁ kappento
 dve āpattiyo āpajjati nisīdati payoge dukkaṭaṁ nisinne
 āpatti pācittiyassa.
      [336] Nimantito sabhatto samāno purebhattaṁ vā 1- pacchābhattaṁ
 vā 1- santaṁ bhikkhuṁ anāpucchā 2- kulesu cārittaṁ āpajjanto dve
 āpattiyo āpajjati paṭhamaṁ pādaṁ ummāraṁ atikkāmeti āpatti dukkaṭassa
 dutiyaṁ pādaṁ atikkāmeti āpatti pācittiyassa.
      [337] Taduttariṁ bhesajjaṁ viññāpento dve āpattiyo
 āpajjati viññāpeti payoge dukkaṭaṁ viññāpite āpatti
 pācittiyassa.
      [338] Uyyuttaṁ senaṁ dassanāya gacchanto dve āpattiyo

  *  *  *  *  *  *
  Footnote:1 Ma. Yu. vāsaddo natthi. 2 Ma. santaṁ bhikkhuṁ anāpucchāti padattayaṁ natthi.
-------------------------------------------------
[page 097]
 Āpajjati gacchati āpatti dukkaṭassa yattha ṭhito passati
 āpatti pācittiyassa.
      [339] Atirekatirattaṁ senāya vasanto dve āpattiyo āpajjati
 vasati payoge dukkaṭaṁ vasite āpatti pācittiyassa.
      [340] Uyyodhikaṁ gacchanto dve āpattiyo āpajjati gacchati
 āpatti dukkaṭassa yattha ṭhito passati āpatti pācittiyassa.
                    Acelakavaggo pañcamo.
      [341] Majjaṁ pivanto dve āpattiyo āpajjati pivissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti pācittiyassa.
      [342] Bhikkhuṁ aṅgulipatodakena hāsento dve āpattiyo
 āpajjati hāseti payoge dukkaṭaṁ hāsite āpatti pācittiyassa.
      [343] Udake kīḷanto dve āpattiyo āpajjati heṭṭhāgopphake
 udake kīḷati āpatti dukkaṭassa uparigopphake udake
 kīḷati āpatti pācittiyassa.
      [344] Anādariyaṁ karonto dve āpattiyo āpajjati karoti
 payoge dukkaṭaṁ kate āpatti pācittiyassa.
      [345] Bhikkhuṁ bhiṁsāpento dve āpattiyo āpajjati bhiṁsāpeti
 payoge dukkaṭaṁ bhiṁsāpite āpatti pācittiyassa.
      [346] Jotiṁ samādahitvā visibbento dve āpattiyo āpajjati
-------------------------------------------------
[page 098]
 Samādahati payoge dukkaṭaṁ samādahite āpatti pācittiyassa.
      [347] Orenaḍḍhamāsaṁ nhāyanto dve āpattiyo āpajjati
 nhāyati payoge dukkaṭaṁ nhānapariyosāne āpatti pācittiyassa.
      [348] < PTS. Vin  V , 41 >Anādayitvā tiṇṇaṁ dubbaṇṇakaraṇānaṁ aññataraṁ
 dubbaṇṇakaraṇaṁ navaṁ cīvaraṁ paribhuñjanto dve āpattiyo āpajjati
 paribhuñjati payoge dukkaṭaṁ paribhutte āpatti pācittiyassa.
      [349] Bhikkhussa vā bhikkhuniyā vā sikkhamānāya vā sāmaṇerassa vā
 sāmaṇeriyā vā sāmaṁ cīvaraṁ vikappetvā apaccuddhārakaṁ paribhuñjanto
 dve āpattiyo āpajjati paribhuñjati payoge dukkaṭaṁ paribhutte
 āpatti pācittiyassa.
      [350] Bhikkhu pattaṁ vā cīvaraṁ vā nisīdanaṁ vā sūcigharaṁ vā
 kāyabandhanaṁ vā apanidhento dve āpattiyo āpajjati apanidheti
 payoge dukkaṭaṁ apanidhite āpatti pācittiyassa.
                   Surāmerayavaggo chaṭṭho.
      [351] Sañcicca pāṇaṁ jīvitā voropento kati āpattiyo
 āpajjati sañcicca pāṇaṁ jīvitā voropento catasso āpattiyo
 āpajjati anodissa opātaṁ khanati yo koci papatitvā marissatīti
 āpatti dukkaṭassa manusso tasmiṁ papatitvā marati āpatti
 pārājikassa yakkho vā peto vā tiracchānagatamanussaviggaho vā
 tasmiṁ papatitvā marati āpatti thullaccayassa tiracchānagato
-------------------------------------------------
[page 099]
 Tasmiṁ papatitvā marati āpatti pācittiyassa sañcicca pāṇaṁ
 jīvitā voropento imā catasso āpattiyo āpajjati.
      [352] Jānaṁ sappāṇakaṁ udakaṁ paribhuñjanto dve āpattiyo
 āpajjati paribhuñjati payoge dukkaṭaṁ paribhutte āpatti
 pācittiyassa.
      [353] Jānaṁ yathādhammaṁ nīhatādhikaraṇaṁ punakammāya ukkoṭento
 dve āpattiyo āpajjati ukkoṭeti payoge dukkaṭaṁ
 ukkoṭite āpatti pācittiyassa.
      [354] Bhikkhussa jānaṁ duṭṭhullaṁ āpattiṁ paṭicchādento ekaṁ
 āpattiṁ āpajjati pācittiyaṁ.
      [355] Jānaṁ ūnavīsativassaṁ puggalaṁ upasampādento dve
 āpattiyo āpajjati upasampādeti payoge dukkaṭaṁ
 upasampādite āpatti pācittiyassa.
      [356] Jānaṁ theyyasatthena saddhiṁ saṁvidhāya ekaddhānamaggaṁ
 paṭipajjanto dve āpattiyo āpajjati paṭipajjati payoge
 dukkaṭaṁ paṭipanne āpatti pācittiyassa.
      [357] Mātugāmena saddhiṁ saṁvidhāya ekaddhānamaggaṁ paṭipajjanto
 dve āpattiyo āpajjati paṭipajjati payoge dukkaṭaṁ paṭipanne
 āpatti pācittiyassa.
      [358] Pāpikāya diṭṭhiyā yāvatatiyaṁ samanubhāsanāya nappaṭinissajjanto
-------------------------------------------------
[page 100]
 Dve āpattiyo āpajjati ñattiyā dukkaṭaṁ
 kammavācāpariyosāne āpatti pācittiyassa.
      [359] Jānaṁ tathāvādinā bhikkhunā akaṭānudhammena taṁ diṭṭhiṁ
 appaṭinissaṭṭhena saddhiṁ sambhuñjanto dve āpattiyo āpajjati
 sambhuñjati payoge dukkaṭaṁ sambhutte āpatti pācittiyassa.
      [360] < PTS. Vin  V , 42 >Jānaṁ tathānāsisaṁ samaṇuddesaṁ upalāpento dve āpattiyo
 āpajjati upalāpeti payoge dukkaṭaṁ upalāpite āpatti
 pācittiyassa.
                   Sappāṇakavaggo sattamo.
      [361] Bhikkhu bhikkhūhi sahadhammikaṁ vuccamāno na tāvāhaṁ
 āvuso etasmiṁ sikkhāpade sikkhissāmi yāva naññaṁ bhikkhuṁ byattaṁ
 vinayadharaṁ paripucchāmīti bhaṇanto dve āpattiyo āpajjati bhaṇati
 payoge dukkaṭaṁ bhaṇite āpatti pācittiyassa.
      [362] Vinayaṁ vivaṇṇento dve āpattiyo āpajjati vivaṇṇeti
 payoge dukkaṭaṁ vivaṇṇite āpattiyassa.
      [363] Mohento dve āpattiyo āpajjati anāropite
 mohe moheti āpatti dukkaṭassa āropite mohe moheti
 āpatti pācittipācittiyassa.
      [364] Bhikkhu kupito anattamano pahāraṁ dento dve
 āpattiyo āpajjati paharati payoge dukkaṭaṁ pahaṭe āpatti
-------------------------------------------------
[page 101]
 Pācittiyassa.
      [365] Bhikkhussa kupito anattamano talasattikaṁ uggiranto
 dve āpattiyo āpajjati uggirati payoge dukkaṭaṁ uggirite
 āpatti pācittiyassa.
      [366] Bhikkhuṁ amūlakena saṅghādisesena anuddhaṁsento dve
 āpattiyo āpajjati anuddhaṁseti payoge dukkaṭaṁ anuddhaṁsite
 āpatti pācittiyassa.
      [367] Bhikkhussa sañcicca kukkuccaṁ upadahanto dve āpattiyo
 āpajjati upadahati payoge dukkaṭaṁ upadahite āpatti
 pācittiyassa.
      [368] Bhikkhūnaṁ bhaṇḍanajātānaṁ kalahajātānaṁ vivādāpannānaṁ
 upassutiṁ tiṭṭhanto dve āpattiyo āpajjati sossāmīti gacchati
 āpatti dukkaṭassa yattha ṭhito suṇāti āpatti pācittiyassa.
      [369] Dhammikānaṁ kammānaṁ chandaṁ datvā pacchā khīyanadhammaṁ
 āpajjanto dve āpattiyo āpajjati khīyati payoge dukkaṭaṁ
 khīyite āpatti pācittiyassa.
      [370] Saṅghe vinicchayakathāya vattamānāya channaṁ adatvā
 uṭṭhāyāsanā pakkamanto dve āpattiyo āpajjati parisāya
 hatthapāsaṁ avijahantassa 1- āpatti dukkaṭassa vijahite āpatti
 pācittiyassa.

  *  *  *  *  *  *
  Footnote:1 Ma. Yu. vijahantassa.
-------------------------------------------------
[page 102]
      [371] Samaggena saṅghena cīvaraṁ datvā pacchā khīyanadhammaṁ
 āpajjanto dve āpattiyo āpajjati khīyati payoge dukkaṭaṁ
 khīyite āpatti pācittiyassa.
      [372] Jānaṁ saṅghikaṁ lābhaṁ pariṇataṁ puggalassa pariṇāmento
 dve āpattiyo āpajjati pariṇāmeti payoge dukkaṭaṁ
 pariṇāmite āpatti pācittiyassa.
                   Sahadhammikavaggo aṭṭhamo.
      [373] Pubbe appaṭisaṁvidito rañño antepuraṁ pavisanto
 dve āpattiyo āpajjati paṭhamaṁ pādaṁ ummāraṁ atikkāmeti
 āpatti dukkaṭassa dutiyaṁ pādaṁ atikkāmeti āpatti pācittiyassa.
      [374] < PTS. Vin  V , 43 >Ratanaṁ uggaṇhanto dve āpattiyo āpajjati gaṇhāti
 payoge dukkaṭaṁ gahite āpatti pācittiyassa.
      [375] Santaṁ bhikkhuṁ anāpucchā vikāle gāmaṁ pavisanto dve
 āpattiyo āpajjati paṭhamaṁ pādaṁ parikkhepaṁ pavisanto 1- atikkāmeti
 āpatti dukkaṭassa dutiyaṁ pādaṁ atikkāmeti āpatti pācittiyassa.
      [376] Aṭṭhimayaṁ vā dantamayaṁ vā visāṇamayaṁ vā sūcigharaṁ
 kārāpento dve āpattiyo āpajjati kārāpeti payoge
 dukkaṭaṁ kārāpite āpatti pācittiyassa.
      [377] Pamāṇātikkantaṁ mañcaṁ vā pīṭhaṁ vā kārāpento
 dve āpattiyo āpajjati kārāpeti payoge dukkaṭaṁ

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 103]
 Kārāpite āpatti pācittiyassa.
      [378] Mañcaṁ vā pīṭhaṁ vā tūlonaddhaṁ kārāpento dve
 āpattiyo āpajjati kārāpeti payoge dukkaṭaṁ kārāpite
 āpatti pācittiyassa.
      [379] Pamāṇātikkantaṁ nisīdanaṁ kārāpento dve āpattiyo
 āpajjati kārāpeti payoge dukkaṭaṁ kārāpite āpatti
 pācittiyassa.
      [380] Pamāṇātikkantaṁ kaṇḍupaṭicchādiṁ kārāpento dve
 āpattiyo āpajjati kārāpeti payoge dukkaṭaṁ kārāpite
 āpatti pācittiyassa.
      [381] Pamāṇātikkantaṁ vassikasāṭikaṁ kārāpento dve
 āpattiyo āpajjati kārāpeti payoge dukkaṭaṁ kārāpite
 āpatti pācittiyassa.
      [382] Sugatacīvarappamāṇaṁ cīvaraṁ kārāpento kati āpattiyo
 āpajjati sugatacīvarappamāṇaṁ cīvaraṁ kārāpento dve āpattiyo
 āpajjati kārāpeti payoge dukkaṭaṁ kārāpite āpatti
 pācittiyassa sugatacīvarappamāṇaṁ cīvaraṁ kārāpento imā dve
 āpattiyo āpajjati.
                     Rājavaggo navamo.
                     Khuddakā niṭṭhitā.
-------------------------------------------------
[page 104]
      [383] Aññātikāya bhikkhuniyā antaragharaṁ paviṭṭhāya hatthato
 khādanīyaṁ vā bhojanīyaṁ vā sahatthā paṭiggahetvā bhuñjanto kati
 āpattiyo āpajjati. Aññātikāya bhikkhuniyā antaragharaṁ
 paviṭṭhāya hatthato khādanīyaṁ vā bhojanīyaṁ vā sahatthā paṭiggahetvā
 bhuñjanto dve āpattiyo āpajjati bhuñjissāmīti paṭiggaṇhāti
 āpatti dukkaṭassa ajjhohāre ajjhohāre āpatti pāṭidesanīyassa
 aññātikāya bhikkhuniyā antaragharaṁ paviṭṭhāya hatthato
 khādanīyaṁ vā bhojanīyaṁ vā sahatthā paṭiggahetvā bhuñjanto imā
 dve āpattiyo āpajjati.
      [384] Bhikkhuniyā vosāsantiyā na nivāretvā bhuñjanto
 dve āpattiyo āpajjati bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti pāṭidesanīyassa.
      [385] Sekkhasammatesu kulesu khādanīyaṁ vā bhojanīyaṁ vā sahatthā
 paṭiggahetvā bhuñjanto dve āpattiyo āpajjati bhuñjissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti pāṭidesanīyassa.
      [386] Āraññakesu senāsanesu pubbe appaṭisaṁviditaṁ khādanīyaṁ
 vā bhojanīyaṁ vā ajjhārāme sahatthā paṭiggahetvā bhuñjanto
 kati āpattiyo āpajjati. Āraññakesu senāsanesu pubbe
 appaṭisaṁviditaṁ khādanīyaṁ vā bhojanīyaṁ vā ajjhārāme sahatthā
-------------------------------------------------
[page 105]
 Paṭiggahetvā bhuñjanto dve āpattiyo < PTS. Vin  V , 44 >āpajjati bhuñjissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti pāṭidesanīyassa āraññakesu senāsanesu pubbe
 appaṭisaṁviditaṁ khādanīyaṁ vā bhojanīyaṁ vā ajjhārāme
 sahatthā paṭiggahetvā bhuñjanto imā dve āpattiyo
 āpajjati.
                Cattāro pāṭidesanīyā niṭṭhitā.
      [387] Anādariyaṁ paṭicca purato vā pacchato vā olambento
 nivāsento kati āpattiyo āpajjati. Anādariyaṁ paṭicca purato
 vā pacchato vā olambento nivāsento ekaṁ āpattiṁ āpajjati
 dukkaṭaṁ anādariyaṁ paṭicca purato vā pacchato vā olambento
 nivāsento imaṁ ekaṁ āpattiṁ āpajjati.
      [388] Anādariyaṁ paṭicca purato vā pacchato vā olambento
 pārupanto ekaṁ āpattiṁ āpajjati dukkaṭaṁ.
      [389] Anādariyaṁ paṭicca kāyaṁ vivaritvā antaraghare gacchanto
 ekaṁ āpattiṁ āpajjati dukkaṭaṁ.
      [390] Anādariyaṁ paṭicca kāyaṁ vivaritvā antaraghare nisīdanto
 ekaṁ āpattiṁ āpajjati dukkaṭaṁ.
      [391] Anādariyaṁ paṭicca hatthaṁ vā pādaṁ vā kīḷāpento
 antaraghare gacchanto ekaṁ āpattiṁ āpajjati dukkaṭaṁ.
-------------------------------------------------
[page 106]
      [392] Anādariyaṁ paṭicca hatthaṁ vā pādaṁ vā kīḷāpento
 antaraghare nisīdanto ekaṁ āpattiṁ āpajjati dukkaṭaṁ.
      [393] Anādariyaṁ paṭicca tahaṁ tahaṁ olokento antaraghare
 gacchanto ekaṁ āpattiṁ āpajjati dukkaṭaṁ.
      [394] Anādariyaṁ paṭicca tahaṁ tahaṁ olokento antaraghare
 nisīdanto ekaṁ āpattiṁ āpajjati dukkaṭaṁ.
      [395] Anādariyaṁ paṭicca ukkhittakāya antaraghare gacchanto
 ekaṁ āpattiṁ āpajjati dukkaṭaṁ.
      [396] Anādariyaṁ paṭicca ukkhittakāya antaraghare nisīdanto
 ekaṁ āpattiṁ āpajjati dukkaṭaṁ.
                     Paṭhamo vaggo 1-.
      [397] Anādariyaṁ paṭicca ujjagghikāya antaraghare gacchanto
 ekaṁ āpattiṁ āpajjati dukkaṭaṁ.
      [398] Anādariyaṁ paṭicca ujjagghikāya antaraghare nisīdanto
 ekaṁ āpattiṁ āpajjati dukkaṭaṁ.
      [399] Anādariyaṁ paṭicca uccāsaddaṁ mahāsaddaṁ karonto
 antaraghare gacchanto ekaṁ āpattiṁ āpajjati dukkaṭaṁ.
      [400] Anādariyaṁ paṭicca uccāsaddaṁ mahāsaddaṁ karonto
 antaraghare nisīdanto ekaṁ āpattiṁ āpajjati dukkaṭaṁ.
      [401] Anādariyaṁ paṭicca kāyappacālakaṁ antaraghare gacchanto

  *  *  *  *  *  *
  Footnote:1 Ma. Yu. parimaṇḍalavaggo paṭhamo.
-------------------------------------------------
[page 107]
 Ekaṁ āpattiṁ āpajjati dukkaṭaṁ.
      [402] Anādariyaṁ paṭicca kāyappacālakaṁ antaraghare nīsīdanto
 ekaṁ āpattiṁ āpajjati dukkaṭaṁ.
      [403] Anādariyaṁ paṭicca bāhuppacālakaṁ antaraghare gacchanto
 ekaṁ āpattiṁ āpajjati dukkaṭaṁ.
      [404] Anādariyaṁ paṭicca bāhuppacālakaṁ antaraghare nisīdanto
 ekaṁ āpattiṁ āpajjati dukkaṭaṁ.
      [405] Anādariyaṁ paṭicca sīsappacālakaṁ antaraghare gacchanto
 ekaṁ āpattiṁ āpajjati dukkaṭaṁ.
      [406] Anādariyaṁ paṭicca sīsappacālakaṁ antaraghare nisīdanto
 ekaṁ āpattiṁ āpajjati dukkaṭaṁ.
                     Dutiyo vaggo 1-.
      [407] Anādariyaṁ paṭicca khambhakato antaraghare gacchanto
 ekaṁ āpattiṁ āpajjati dukkaṭaṁ.
      [408] Anādariyaṁ paṭicca khambhakato antaraghare nisīdanto
 ekaṁ āpattiṁ āpajjati dukkaṭaṁ.
      [409] Anādariyaṁ paṭicca oguṇṭhito antaraghare gacchanto
 ekaṁ āpattiṁ āpajjati dukkaṭaṁ.
      [410] Anādariyaṁ paṭicca oguṇṭhito antaraghare nisīdanto
 ekaṁ āpattiṁ āpajjati dukkaṭaṁ.

  *  *  *  *  *  *
  Footnote:1 Ma. Yu. ujjagghikavaggo dutiyo.
-------------------------------------------------
[page 108]
      [411] Anādariyaṁ paṭicca ukkuṭikāya antaraghare gacchanto
 ekaṁ āpattiṁ āpajjati dukkaṭaṁ.
      [412] Anādariyaṁ paṭicca pallatthikāya antaraghare nisīdanto
 ekaṁ āpattiṁ āpajjati dukkaṭaṁ.
      [413] Anādariyaṁ paṭicca asakkaccaṁ piṇḍapātaṁ paṭiggaṇhanto
 ekaṁ āpattiṁ āpajjati dukkaṭaṁ.
      [414] < PTS. Vin  V , 45 >Anādariyaṁ paṭicca tahaṁ tahaṁ olokento piṇḍapātaṁ
 paṭiggaṇhanto ekaṁ āpattiṁ āpajjati dukkaṭaṁ.
      [415] Anādariyaṁ paṭicca sūpaññeva bahuṁ paṭiggaṇhanto
 ekaṁ āpattiṁ āpajjati dukkaṭaṁ.
      [416] Anādariyaṁ paṭicca thūpīkataṁ piṇḍapātaṁ paṭiggaṇhanto
 ekaṁ āpattiṁ āpajjati dukkaṭaṁ.
                     Tatiyo vaggo 1-.
      [417] Anādariyaṁ paṭicca asakkaccaṁ piṇḍapātaṁ bhuñjanto
 ekaṁ āpattiṁ āpajjati dukkaṭaṁ.
      [418] Anādariyaṁ paṭicca tahaṁ tahaṁ olokento piṇḍapātaṁ
 bhuñjanto ekaṁ āpattiṁ āpajjati dukkaṭaṁ.
      [419] Anādariyaṁ paṭicca tahaṁ tahaṁ omasitvā piṇḍapātaṁ
 bhuñjanto ekaṁ āpattiṁ āpajjati dukkaṭaṁ.
      [420] Anādariyaṁ paṭicca sūpaññeva bahuṁ bhuñjanto ekaṁ

  *  *  *  *  *  *
  Footnote:1 Ma. Yu. khambhakatavaggo tatiyo.
-------------------------------------------------
[page 109]
 Āpattiṁ āpajjati dukkaṭaṁ.
      [421] Anādariyaṁ paṭicca thūpato 1- omadditvā piṇḍapātaṁ
 bhuñjanto ekaṁ āpattiṁ āpajjati dukkaṭaṁ.
      [422] Anādariyaṁ paṭicca sūpaṁ vā byañjanaṁ vā odanena
 paṭicchādento ekaṁ āpattiṁ āpajjati dukkaṭaṁ.
      [423] Anādariyaṁ paṭicca sūpaṁ vā odanaṁ vā agilāno
 attano atthāya viññāpetvā bhuñjanto ekaṁ āpattiṁ āpajjati
 dukkaṭaṁ.
      [424] Anādariyaṁ paṭicca ujjhānasaññī paresaṁ pattaṁ olokento
 ekaṁ āpattiṁ āpajjati dukkaṭaṁ.
      [425] Anādariyaṁ paṭicca mahantaṁ kabaḷaṁ karonto ekaṁ āpattiṁ
 āpajjati dukkaṭaṁ.
      [426] Anādariyaṁ paṭicca dīghaṁ ālopaṁ karonto ekaṁ āpattiṁ
 āpajjati dukkaṭaṁ.
                     Catuttho vaggo 2-.
      [427] Anādariyaṁ paṭicca anāhaṭe kabaḷe mukhadvāraṁ vivaranto
 ekaṁ āpattiṁ āpajjati dukkaṭaṁ.
      [428] Anādariyaṁ paṭicca bhuñjanto sabbaṁ hatthaṁ mukhe pakkhipanto
 ekaṁ āpattiṁ āpajjati dukkaṭaṁ.
      [429] Anādariyaṁ paṭicca sakabaḷena mukhena byāharanto ekaṁ

  *  *  *  *  *  *
  Footnote:1 Po. thūpikato. Ma. Yu. thūpakato. 2 Ma. Yu. piṇḍapātavaggo catuttho.
-------------------------------------------------
[page 110]
 Āpattiṁ āpajjati dukkaṭaṁ.
      [430] Anādariyaṁ paṭicca piṇḍukkhepakaṁ bhuñjanto ekaṁ āpattiṁ
 āpajjati dukkaṭaṁ.
      [431] Anādariyaṁ paṭicca kabaḷāvacchedakaṁ bhuñjanto ekaṁ āpattiṁ
 āpajjati dukkaṭaṁ.
      [432] Anādariyaṁ paṭicca avagaṇḍakārakaṁ bhuñjanto ekaṁ āpattiṁ
 āpajjati dukkaṭaṁ.
      [433] Anādariyaṁ paṭicca hatthaniddhūnakaṁ bhuñjanto ekaṁ āpattiṁ
 āpajjati dukkaṭaṁ.
      [434] Anādariyaṁ paṭicca sitthāvakārakaṁ bhuñjanto ekaṁ āpattiṁ
 āpajjati dukkaṭaṁ.
      [435] Anādariyaṁ paṭicca jivhānicchārakaṁ bhuñjanto ekaṁ āpattiṁ
 āpajjati dukkaṭaṁ.
      [436] Anādariyaṁ paṭicca capucapukārakaṁ bhuñjanto ekaṁ āpattiṁ
 āpajjati dukkaṭaṁ.
                     Pañcamo vaggo 1-.
      [437] Anādariyaṁ paṭicca surusurukārakaṁ bhuñjanto ekaṁ āpattiṁ
 āpajjati dukkaṭaṁ.
      [438] Anādariyaṁ paṭicca hatthanillehakaṁ bhuñjanto ekaṁ āpattiṁ
 āpajjati dukkaṭaṁ.

  *  *  *  *  *  *
  Footnote:1 Ma. Yu. kabaḷavaggo pañcamo.
-------------------------------------------------
[page 111]
      [439] Anādariyaṁ paṭicca pattanillehakaṁ bhuñjanto ekaṁ āpattiṁ
 āpajjati dukkaṭaṁ.
      [440] Anādariyaṁ paṭicca oṭṭhanillehakaṁ bhuñjanto ekaṁ āpattiṁ
 āpajjati dukkaṭaṁ.
      [441] Anādariyaṁ paṭicca sāmisena hatthena pānīyathālakaṁ
 paṭiggaṇhanto ekaṁ āpattiṁ āpajjati dukkaṭaṁ.
      [442] < PTS. Vin  V , 46 >Anādariyaṁ paṭicca sasitthakaṁ pattadhovanaṁ antaraghare
 chaḍḍento ekaṁ āpattiṁ āpajjati dukkaṭaṁ.
      [443] Anādariyaṁ paṭicca chattapāṇissa dhammaṁ desento ekaṁ
 āpattiṁ āpajjati dukkaṭaṁ.
      [444] Anādariyaṁ paṭicca daṇḍapāṇissa dhammaṁ desento
 ekaṁ āpattiṁ āpajjati dukkaṭaṁ.
      [445] Anādariyaṁ paṭicca satthapāṇissa dhammaṁ desento ekaṁ
 āpattiṁ āpajjati dukkaṭaṁ.
      [446] Anādariyaṁ paṭicca āvudhapāṇissa dhammaṁ desento
 ekaṁ āpattiṁ āpajjati dukkaṭaṁ.
                     Chaṭṭho vaggo 1-.
      [447] Anādariyaṁ paṭicca pādukārūḷhassa dhammaṁ desento
 ekaṁ āpattiṁ āpajjati dukkaṭaṁ.
      [448] Anādariyaṁ paṭicca upāhanārūḷhassa dhammaṁ desento

  *  *  *  *  *  *
  Footnote:1 Ma. Yu. surusuruvaggo chaṭuṭho.
-------------------------------------------------
[page 112]
 Ekaṁ āpattiṁ āpajjati dukkaṭaṁ.
      [449] Anādariyaṁ paṭicca yānagatassa dhammaṁ desento ekaṁ
 āpattiṁ āpajjati dukkaṭaṁ.
      [450] Anādariyaṁ paṭicca sayanagatassa dhammaṁ desento ekaṁ
 āpattiṁ āpajjati dukkaṭaṁ.
      [451] Anādariyaṁ paṭicca pallatthikāya nisinnassa dhammaṁ desento
 ekaṁ āpattiṁ āpajjati dukkaṭaṁ.
      [452] Anādariyaṁ paṭicca veṭhitasīsassa dhammaṁ desento ekaṁ
 āpattiṁ āpajjati dukkaṭaṁ.
      [453] Anādariyaṁ paṭicca oguṇṭhitasīsassa dhammaṁ desento
 ekaṁ āpattiṁ āpajjati dukkaṭaṁ.
      [454] Anādariyaṁ paṭicca chamāyaṁ nisīditvā āsane nisinnassa
 dhammaṁ desento ekaṁ āpattiṁ āpajjati dukkaṭaṁ.
      [455] Anādariyaṁ paṭicca nīce āsane nisīditvā ucce āsane
 nisinnassa dhammaṁ desento ekaṁ āpattiṁ āpajjati dukkaṭaṁ.
      [456] Anādariyaṁ paṭicca ṭhito nisinnassa dhammaṁ desento
 ekaṁ āpattiṁ āpajjati dukkaṭaṁ.
      [457] Anādariyaṁ paṭicca pacchato gacchanto purato gacchantassa
 dhammaṁ desento ekaṁ āpattiṁ āpajjati dukkaṭaṁ.
      [458] Anādariyaṁ paṭicca uppathena gacchanto pathena gacchantassa
-------------------------------------------------
[page 113]
 Dhammaṁ desento ekaṁ āpattiṁ āpajjati dukkaṭaṁ.
      [459] Anādariyaṁ paṭicca ṭhito uccāraṁ vā passāvaṁ vā
 karonto ekaṁ āpattiṁ āpajjati dukkaṭaṁ.
      [460] Anādariyaṁ paṭicca harite uccāraṁ vā passāvaṁ vā
 kheḷaṁ vā karonto ekaṁ āpattiṁ āpajjati dukkaṭaṁ.
      [461] Anādariyaṁ paṭicca udake uccāraṁ vā passāvaṁ vā
 kheḷaṁ vā karonto kati āpattiyo āpajjati. Anādariyaṁ
 paṭicca udake uccāraṁ vā passāvaṁ vā kheḷaṁ vā karonto
 ekaṁ āpattiṁ āpajjati dukkaṭaṁ anādariyaṁ paṭicca udake
 uccāraṁ vā passāvaṁ vā kheḷaṁ vā karonto imaṁ ekaṁ āpattiṁ
 āpajjati.
                     Sattamo vaggo 1-.
                  Pañcasattati sekhiyā niṭṭhitā.
                  Katāpattivāraṁ niṭṭhitaṁ dutiyaṁ.
      [462] Methunaṁ dhammaṁ paṭisevantassa āpattiyo catunnaṁ vipattīnaṁ
 kati vipattiyo bhajanti. Methunaṁ dhammaṁ paṭisevantassa āpattiyo
 catunnaṁ vipattīnaṁ dve vipattiyo bhajanti siyā sīlavipattiṁ siyā
 ācāravipattiṁ .pe. Anādariyaṁ paṭicca udake uccāraṁ vā passāvaṁ
 vā kheḷaṁ vā karontassa āpatti catunnaṁ vipattīnaṁ kati vipattiyo
 bhajati. Anādariyaṁ paṭicca udake uccāraṁ vā passāvaṁ vā

  *  *  *  *  *  *
  Footnote:1 Ma. Yu. pādakavaggo sattamo.
-------------------------------------------------
[page 114]
 Kheḷaṁ vā karontassa āpatti catunnaṁ vipattīnaṁ ekaṁ vipattiṁ
 bhajati ācāravipattiṁ.
                   Vipattivāraṁ niṭṭhitaṁ tatiyaṁ.
      [463] Methunaṁ dhammaṁ paṭisevantassa āpattiyo sattannaṁ āpattikkhandhānaṁ
 katīhi āpattikkhandhehi saṅgahitā. Methunaṁ dhammaṁ paṭisevantassa
 āpattiyo sattannaṁ āpattikkhandhānaṁ tīhi āpattikkhandhehi saṅgahitā
 siyā pārājikāpattikkhandhena siyā thullaccayāpattikkhandhena siyā
 dukkaṭāpattikkhandhena .pe. Anādariyaṁ paṭicca udake uccāraṁ vā
 passāvaṁ vā kheḷaṁ vā karontassa āpatti sattannaṁ āpattikkhandhānaṁ
 katīhi āpattikkhandhehi saṅgahitā. < PTS. Vin  V , 47 >Anādariyaṁ paṭicca udake
 uccāraṁ vā passāvaṁ vā kheḷaṁ vā karontassa āpatti sattannaṁ
 āpattikkhandhānaṁ ekena āpattikkhandhena saṅgahitā dukkaṭāpattikkhandhena.
                  Saṅgahitavāraṁ niṭṭhitaṁ catutthaṁ.
      [464] Methunaṁ dhammaṁ paṭisevantassa āpattiyo channaṁ āpattisamuṭṭhānānaṁ
 katīhi samuṭṭhānehi samuṭṭhahanti 1-. Methunaṁ dhammaṁ
 paṭisevantassa āpattiyo channaṁ āpattisamuṭṭhānānaṁ ekena
 samuṭṭhānena samuṭṭhahanti kāyato ca cittato ca samuṭṭhahanti na
 vācato .pe. Anādarayaṁ paṭicca udake uccāraṁ vā passāvaṁ
 vā kheḷaṁ vā karontassa āpatti channaṁ āpattisamuṭṭhānānaṁ

  *  *  *  *  *  *
  Footnote:1 Ma. Yu. sabbattha samuṭṭhantīti dissati.
-------------------------------------------------
[page 115]
 Katīhi samuṭṭhānehi samuṭṭhāti. Anādariyaṁ paṭicca udake uccāraṁ vā
 passāvaṁ vā kheḷaṁ vā karontassa āpatti channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato.
                  Samuṭṭhānavāraṁ niṭṭhitaṁ pañcamaṁ.
      [465] Methunaṁ dhammaṁ paṭisevantassa āpattiyo catunnaṁ adhikaraṇānaṁ
 katamaṁ adhikaraṇaṁ. Methunaṁ dhammaṁ paṭisevantassa āpattiyo catunnaṁ
 adhikaraṇānaṁ āpattādhikaraṇaṁ .pe. Anādariyaṁ paṭicca udake
 uccāraṁ vā passāvaṁ vā kheḷaṁ vā karontassa āpatti catunnaṁ
 adhikaraṇānaṁ katamaṁ adhikaraṇaṁ. Anādariyaṁ paṭicca udake uccāraṁ
 vā passāvaṁ vā kheḷaṁ vā karontassa āpatti catunnaṁ adhikaraṇānaṁ
 āpattādhikaraṇaṁ.
                   Adhikaraṇavāraṁ niṭṭhitaṁ chaṭṭhaṁ.
      [466] Methunaṁ dhammaṁ paṭisevantassa āpattiyo sattannaṁ samathānaṁ
 katīhi samathehi sammanti. Methunaṁ dhammaṁ paṭisevantassa āpattiyo
 sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena
 ca .pe. Anādariyaṁ paṭicca udake uccāraṁ vā passāvaṁ vā
 kheḷaṁ vā karontassa āpatti sattannaṁ samathānaṁ katīhi samathehi
 sammati. Anādariyaṁ paṭicca udake uccāraṁ vā passāvaṁ vā
-------------------------------------------------
[page 116]
 Kheḷaṁ vā karontassa āpatti sattannaṁ samathānaṁ tīhi samathehi
 sammati siyā sammukhāvinayena ca paṭiññātakaraṇena ca siyā
 sammukhāvinayena ca tiṇavatthārakena ca.
                   Samathavāraṁ niṭṭhitaṁ sattamaṁ.
      [467] Methunaṁ dhammaṁ paṭisevanto kati āpattiyo āpajjati.
 Methunaṁ dhammaṁ paṭisevanto tisso āpattiyo āpajjati akkhāyite
 sarīre methunaṁ dhammaṁ paṭisevati āpatti pārājikassa yebhuyyena
 khāyite sarīre methunaṁ dhammaṁ paṭisevati āpatti thullaccayassa
 vivaṭakate 1- mukhe acchupantaṁ < PTS. Vin  V , 48 >aṅgajātaṁ paveseti āpatti dukkaṭassa
 methunaṁ dhammaṁ paṭisevanto imā tisso āpattiyo āpajjati.
 Tā āpattiyo catunnaṁ vipattīnaṁ kati vipattiyo bhajanti. Sattannaṁ
 āpattikkhandhānaṁ katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Catunnaṁ adhikaraṇānaṁ
 katamaṁ adhikaraṇaṁ. Sattannaṁ samathānaṁ katīhi samathehi sammanti.
 Tā āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ tīhi
 āpattikkhandhehi saṅgahitā siyā pārājikāpattikkhandhena siyā
 thullaccayāpattikkhandhena siyā dukkaṭāpattikkhandhena. Channaṁ āpattisamuṭṭhānānaṁ
 ekena samuṭṭhānena samuṭṭhahanti kāyato ca cittato
 ca samuṭṭhahanti na vācato. Catunnaṁ adhikaraṇānaṁ āpattādhikaraṇaṁ.

  *  *  *  *  *  *
  Footnote:1 Ma. vaṭṭakate. Yu. vattakate.
-------------------------------------------------
[page 117]
 Sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena
 ca .pe. Anādariyaṁ paṭicca udake uccāraṁ vā passāvaṁ vā
 kheḷaṁ vā karonto kati āpattiyo āpajjati. Anādariyaṁ paṭicca
 udake uccāraṁ vā passāvaṁ vā kheḷaṁ vā karonto ekaṁ āpattiṁ
 āpajjati dukkaṭaṁ. Anādariyaṁ paṭicca udake uccāraṁ vā passāvaṁ
 vā kheḷaṁ vā karonto imaṁ ekaṁ āpattiṁ āpajjati. Sā
 āpatti catunnaṁ vipattīnaṁ kati vipattiyo bhajati. Sattannaṁ
 āpattikkhandhānaṁ katīhi āpattikkhandhehi saṅgahitā. Channaṁ
 āpattisamuṭṭhānānaṁ katīhi samuṭṭhānehi samuṭṭhāti. Catunnaṁ adhikaraṇānaṁ
 katamaṁ adhikaraṇaṁ. Sattannaṁ samathānaṁ katīhi samathehi sammati.
 Sā āpatti catunnaṁ vipattīnaṁ ekaṁ vipattiṁ bhajati ācāravipattiṁ.
 Sattannaṁ āpattikkhandhānaṁ ekena āpattikkhandhena saṅgahitā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammati siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
                  Samuccayavāraṁ niṭṭhitaṁ aṭṭhamaṁ.
            Ime aṭṭha vārā sajjhāyamattena 1- likhitā.

  *  *  *  *  *  *
  Footnote:1 Ma. Yu. sajjhāyamaggena.
-------------------------------------------------
[page 118]
                         Tassuddānaṁ
      [468] Kattha paññatti katī ca vipattisaṅgahena ca
            samuṭṭhānādhikaraṇā samatho ca samuccayoti.
                       ----------
      [469] Yantena bhagavatā jānatā passatā arahatā sammāsambuddhena
 methunaṁ dhammaṁ paṭisevanapaccayā pārājikaṁ kattha paññattaṁ. Kaṁ
 ārabbha. Kismiṁ vatthusmiṁ .pe. Kenābhaṭanti. Yantena bhagavatā
 jānatā passatā arahatā sammāsambuddhena methunaṁ dhammaṁ paṭisevanapaccayā
 pārājikaṁ kattha paññattanti. Vesāliyā paññattaṁ. Kaṁ
 ārabbhāti. Sudinnaṁ kalandaputtaṁ ārabbha. Kismiṁ vatthusminti.
 Sudinno kalandaputto purāṇadutiyikāya methunaṁ dhammaṁ paṭisevi tasmiṁ
 vatthusmiṁ. Atthi tattha paññatti anuppaññatti anuppannapaññattīti.
 Ekā paññatti dve anuppaññattiyo anuppannapaññatti
 tasmiṁ natthi. Sabbattha paññatti padesapaññatīti. Sabbattha
 paññatti. Sādhāraṇapaññatti asādhāraṇapaññattīti. Sādhāraṇapaññatti.
 Ekato paññatti ubhato paññattīti. Ubhato
 paññatti. Pañcannaṁ pātimokkhuddesānaṁ katthogadhaṁ kattha pariyāpannanti.
 Nidānogadhaṁ nidānapariyāpannaṁ. Katamena uddesena
 uddesaṁ āgacchatīti. Dutiyena uddesena uddesaṁ āgacchati. Catunnaṁ
 vipattīnaṁ katamā vipattīti. Sīlavipatti. Sattannaṁ āpattikkhandhānaṁ

  *  *  *  *  *  *
  Footnote:1 Ma. samatho samuccayena ca. Yu. samathā samuccayena ca.
-------------------------------------------------
[page 119]
 Katamo āpattikkhandhoti. Pārājikāpattikkhandho. Channaṁ āpattisamuṭṭhānānaṁ
 katīhi samuṭṭhānehi samuṭṭhātīti. Ekena samuṭṭhānena
 samuṭṭhāti kāyato ca cittato ca samuṭṭhāti na vācato .pe.
 Kenābhaṭanti. Pāramparābhaṭaṁ.
       Upāli dāsako ceva soṇako siggavo tathā
       moggalīputtena pañcamā ete jambusirivhaye.
       Tato mahindo iṭṭiyo uttiyo ceva sambalo
                      .pe.
       Ete nāgā mahāpaññā vinayaññū maggakovidā
       vinayaṁ dīpe pakāsesuṁ piṭakaṁ tambapaṇṇiyāti.
      [470] Yantena bhagavatā jānatā passatā arahatā sammāsambuddhena
 adinnaṁ ādiyanapaccayā pārājikaṁ kattha paññattanti.
 Rājagahe paññattaṁ. Kaṁ ārabbhāti. Dhaniyaṁ kumbhakāraputtaṁ
 ārabbha. Kismiṁ vatthusminti. Dhaniyo kumbhakāraputto rañño dārūni
 adinnaṁ ādiyi tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti siyā kāyato ca cittato ca samuṭṭhāti na vācato
 siyā vācato ca cittato ca samuṭṭhāti na kāyato siyā
 kāyato ca vācato ca cittato ca samuṭṭhāti.
      [471] Sañcicca manussaviggahaṁ jīvitā voropanapaccayā
-------------------------------------------------
[page 120]
 Pārājikaṁ kattha paññattanti. Vesāliyā paññattaṁ. Kaṁ ārabbhāti.
 Sambahule bhikkhū ārabbha. Kismiṁ vatthusminti. Sambahulā bhikkhū
 aññamaññaṁ jīvitā voropesuṁ tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti siyā kāyato ca cittato ca samuṭṭhāti
 na vācato siyā vācato ca cittato ca samuṭṭhāti na kāyato
 siyā kāyato ca vācato ca cittato ca samuṭṭhāti.
      [472] Asantaṁ abhūtaṁ uttarimanussadhammaṁ ullapanapaccayā pārājikaṁ
 kattha paññattanti. Vesāliyā paññattaṁ. Kaṁ ārabbhāti. Vaggumudātīriye
 bhikkhū ārabbha. Kismiṁ vatthusminti. Vaggumudātīriyā bhikkhū
 gihīnaṁ aññamaññassa uttarimanussadhammassa vaṇṇaṁ bhāsiṁsu 1- tasmiṁ
 vatthusmiṁ. Ekā paññatti ekā anuppaññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti siyā kāyato ca cittato
 ca samuṭṭhāti na vācato siyā vācato ca cittato ca samuṭṭhāti
 na kāyato siyā kāyato ca vācato ca cittato ca samuṭṭhāti.
      [473] Yantena bhagavatā jānatā passatā arahatā sammāsambuddhena
 upakkamitvā asuciṁ mocanapaccayā saṅghādiseso kattha
 paññatto. Kaṁ ārabbha. Kismiṁ vatthusmiṁ .pe. Kenābhaṭanti.
 Yantena bhagavatā jānatā passatā arahatā sammāsambuddhena upakkamitvā
 asuciṁ mocanapaccayā saṅghādiseso kattha paññattoti.

  *  *  *  *  *  *
  Footnote:1 Po. vaṇṇayiṁsu.
-------------------------------------------------
[page 121]
 Sāvatthiyā paññatto. Kaṁ ārabbhāti. Āyasmantaṁ seyyasakaṁ
 ārabbha. Kismiṁ vatthusminti. Āyasmā seyyasako upakkamitvā
 asuciṁ mocesi tasmiṁ vatthusmiṁ. Atthi tattha paññatti anuppaññatti
 anuppannapaññattīti. Ekā paññatti ekā anuppaññatti
 anuppannapaññatti tasmiṁ natthi. Sabbattha paññatti padesapaññattīti.
 Sabbattha paññatti. Sādhāraṇapaññatti asādhāraṇapaññattīti.
 Asādhāraṇapaññatti. Ekato paññatti ubhato paññattīti.
 Ekato paññatti. Pañcannaṁ pātimokkhuddesānaṁ katthogadhaṁ
 kattha pariyāpannanti. Nidānogadhaṁ nidānapariyāpannaṁ. Katamena
 uddesena uddesaṁ āgacchatīti. Tatiyena uddesena uddesaṁ
 āgacchati. Catunnaṁ vipattīnaṁ katamā vipattīti. Sīlavipatti.
 Sattannaṁ āpattikkhandhānaṁ katamo āpattikkhandhoti.
 Saṅghādisesāpattikkhandho. Channaṁ āpattisamuṭṭhānānaṁ katīhi samuṭṭhānehi
 samuṭṭhāti. Ekena samuṭṭhānena samuṭṭhāti kāyato ca cittato ca
 samuṭṭhāti na vācato .pe. Kenābhaṭanti. Paramparābhaṭaṁ.
           Upāli dāsako ceva soṇako siggavo tathā
           moggalīputtena pañcamā ete jambusirivhaye.
           Tato mahindo iṭṭiyo uttiyo ceva sambalo
                           .pe.
           Ete nāgā mahāpaññā vinayaññū maggakovidā
-------------------------------------------------
[page 122]
           Vinayaṁ dīpe pakāsesuṁ piṭakaṁ tambapaṇṇiyāti.
      [474] Mātugāmena saddhiṁ kāyasaṁsaggaṁ samāpajjanapaccayā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Āyasmantaṁ udāyiṁ ārabbha. Kismiṁ vatthusminti.
 Āyasmā udāyi mātugāmena saddhiṁ kāyasaṁsaggaṁ samāpajji tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti kāyato ca cittato ca samuṭṭhāti na vācato.
      [475] Mātugāmaṁ duṭṭhullāhi vācāhi obhāsanapaccayā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Āyasmantaṁ udāyiṁ ārabbha. Kismiṁ vatthusminti.
 Āyasmā udāyi mātugāmaṁ duṭṭhullāhi vācāhi obhāsi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ tīhi
 samuṭṭhānehi samuṭṭhāti siyā kāyato ca cittato ca samuṭṭhāti
 na vācato siyā vācato ca cittato ca samuṭṭhāti na kāyato
 siyā kāyato ca vācato ca cittato ca samuṭṭhāti.
      [476] Mātugāmassa santike attakāmapāricariyāya vaṇṇaṁ
 bhāsanapaccayā saṅghādiseso kattha paññattoti. Sāvatthiyā paññatto.
 Kaṁ ārabbhāti. Āyasmantaṁ udāyiṁ ārabbha. Kismiṁ
 vatthusminti. Āyasmā udāyi mātugāmassa santike attakāmapāricariyāya
 vaṇṇaṁ abhāsi tasmiṁ vatthusmiṁ. Ekā paññatti.
-------------------------------------------------
[page 123]
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [477] Sañcarittaṁ samāpajjanapaccayā saṅghādiseso kattha paññattoti.
 Sāvatthiyā paññatto. Kaṁ ārabbhāti. Āyasmantaṁ
 udāyiṁ ārabbha. Kismiṁ vatthusminti. Āyasmā udāyi sañcarittaṁ
 samāpajji tasmiṁ vatthusmiṁ. Ekā paññatti ekā anuppaññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti
 siyā kāyato samuṭṭhāti na vācato na cittato siyā vācato
 samuṭṭhāti na kāyato na cittato siyā kāyato ca vācato
 ca samuṭṭhāti na cittato siyā kāyato ca cittato ca
 samuṭṭhāti na vācato siyā vācato ca cittato ca samuṭṭhāti
 na kāyato siyā kāyato ca vācato ca cittato ca samuṭṭhāti.
      [478] Saññācikāya kuṭiṁ kārāpanapaccayā saṅghādiseso kattha
 paññattoti. Āḷaviyā paññatto. Kaṁ ārabbhāti. Āḷavike
 bhikkhū ārabbha. Kismiṁ vatthusminti. Āḷavikā bhikkhū saññācikāya
 kuṭiṁ kārāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ chahi samuṭṭhānehi samuṭṭhāti.
      [479] Mahallakaṁ vihāraṁ kārāpanapaccayā saṅghādiseso kattha
 paññattoti. Kosambiyā paññatto. Kaṁ ārabbhāti. Āyasmantaṁ
 channaṁ ārabbha. Kismiṁ vatthusminti. Āyasmā channo vihāravatthuṁ
 sodhento aññataraṁ cetiyarukkhaṁ chedāpesi tasmiṁ vatthusmiṁ.
-------------------------------------------------
[page 124]
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti.
      [480] Bhikkhuṁ amūlakena pārājikena dhammena anuddhaṁsanapaccayā
 saṅghādiseso kattha paññattoti. Rājagahe paññatto. Kaṁ ārabbhāti.
 Mettiyabhummajake 1- bhikkhū ārabbha. Kismiṁ vatthusminti.
 Mettiyabhummajakā bhikkhū āyasmantaṁ dabbaṁ mallaputtaṁ amūlakena
 pārājikena dhammena anuddhaṁsesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [481] Bhikkhuṁ aññabhāgiyassa adhikaraṇassa kiñci desaṁ lesamattaṁ
 upādāya pārājikena dhammena anuddhaṁsanapaccayā saṅghādiseso
 kattha paññattoti. Rājagahe paññatto. Kaṁ ārabbhāti.
 Mettiyabhummajake bhikkhū ārabbha. Kismiṁ vatthusminti. Mettiyabhummajakā
 bhikkhū āyasmantaṁ dabbaṁ mallaputtaṁ aññabhāgiyassa
 adhikaraṇassa kiñci desaṁ lesamattaṁ upādāya pārājikena dhammena
 anuddhaṁsesuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [482] Saṅghabhedakassa bhikkhuno yāvatatiyaṁ samanubhāsanāya
 nappaṭinissajjanapaccayā saṅghādiseso kattha paññattoti. Rājagahe
 paññatto. Kaṁ ārabbhāti. Devadattaṁ ārabbha. Kismiṁ
 vatthusminti. Devadatto samaggassa saṅghassa bhedāya parakkami

  *  *  *  *  *  *
  Footnote:1 Po. Ma. mettiyabhūmajake.
-------------------------------------------------
[page 125]
 Tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca vācato ca cittato
 ca samuṭṭhāti.
      [483] Bhedānuvattakānaṁ bhikkhūnaṁ yāvatatiyaṁ samanubhāsanāya
 nappaṭinissajjanapaccayā saṅghādiseso kattha paññattoti. Rājagahe
 paññatto. Kaṁ ārabbhāti. Sambahule bhikkhū ārabbha. Kismiṁ
 vatthusminti. Sambahulā bhikkhū devadattassa saṅghabhedāya parakkamantassa
 anuvattakā ahesuṁ vaggavādakā tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena samuṭṭhāti
 kāyato ca vācato ca cittato ca samuṭṭhāti.
      [484] Dubbacassa bhikkhuno yāvatatiyaṁ samanubhāsanāya
 nappaṭinissajjanapaccayā saṅghādiseso kattha paññattoti. Kosambiyā
 paññatto. Kaṁ ārabbhāti. Āyasmantaṁ channaṁ ārabbha. Kismiṁ
 vatthusminti. Āyasmā channo bhikkhūhi sahadhammikaṁ vuccamāno
 attānaṁ avacanīyaṁ akāsi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti kāyato
 ca vācato ca cittato ca samuṭṭhāti.
      [485] Kuladūsakassa bhikkhuno yāvatatiyaṁ samanubhāsanāya
 nappaṭinissajjanapaccayā saṅghādiseso kattha paññattoti. Sāvatthiyā
 paññatto. Kaṁ ārabbhāti. Assajipunabbasuke bhikkhū ārabbha.
-------------------------------------------------
[page 126]
 Kismiṁ vatthusminti. Assajipunabbasukā bhikkhū saṅghena pabbājanīyakammakatā
 bhikkhū chandagāmitā dosagāmitā mohagāmitā bhayagāmitā
 pāpesuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca vācato ca
 cittato ca samuṭṭhāti .pe.
      [486] Yantena bhagavatā jānatā passatā arahatā sammāsambuddhena
 anādariyaṁ paṭicca udake uccāraṁ vā passāvaṁ vā kheḷaṁ vā
 karaṇapaccayā dukkaṭaṁ kattha paññattanti. Sāvatthiyā paññattaṁ.
 Kaṁ ārabbhāti. Chabbaggiye bhikkhū ārabbha. Kismiṁ vatthusminti.
 Chabbaggiyā bhikkhū udake uccārampi passāvampi kheḷampi akaṁsu
 tasmiṁ vatthusmiṁ. Ekā paññatti ekā anuppaññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti kāyato ca
 cittato ca samuṭṭhāti na vācato.
                 Katthappaññattivāraṁ niṭṭhitaṁ paṭhamaṁ.
      [487] Methunaṁ dhammaṁ paṭisevanapaccayā kati āpattiyo < PTS. Vin  V , 51 >āpajjati.
 Methunaṁ dhammaṁ paṭisevanapaccayā catasso āpattiyo āpajjati
 akkhāyite sarīre methunaṁ dhammaṁ paṭisevati āpatti pārājikassa
 yebhuyyena khāyite sarīre methunaṁ dhammaṁ paṭisevati āpatti thullaccayassa
 vivaṭakate 1- mukhe acchupantaṁ aṅgajātaṁ paveseti āpatti
 dukkaṭassa jatumaṭṭhake pācittiyaṁ methunaṁ dhammaṁ paṭisevanapaccayā

  *  *  *  *  *  *
  Footnote:1 Ma. vaṭṭakate. aparaṁpi īdisameva.
-------------------------------------------------
[page 127]
 Imā catasso āpattiyo āpajjati.
      [488] Adinnaṁ ādiyanapaccayā kati āpattiyo āpajjati.
 Adinnaṁ ādiyanapaccayā tisso āpattiyo āpajjati pañcamāsakaṁ
 vā atirekapañcamāsakaṁ vā agghanakaṁ adinnaṁ theyyasaṅkhātaṁ ādiyati
 āpatti pārājikassa atirekamāsakaṁ vā ūnapañcamāsakaṁ vā agghanakaṁ
 adinnaṁ theyyasaṅkhātaṁ ādiyati āpatti thullaccayassa māsakaṁ
 vā ūnamāsakaṁ vā agghanakaṁ adinnaṁ theyyasaṅkhātaṁ ādiyati āpatti
 dukkaṭassa adinnaṁ ādiyanapaccayā imā tisso āpattiyo
 āpajjati.
      [489] Sañcicca manussaviggahaṁ jīvitā voropanapaccayā kati
 āpattiyo āpajjati. Sañcicca manussaviggahaṁ jīvitā voropanapaccayā
 tisso āpattiyo āpajjati manussaṁ odissa opātaṁ
 khanati papatitvā marissatīti āpatti dukkaṭassa papatite
 dukkhā vedanā uppajjati āpatti thullaccayassa marati āpatti
 pārājikassa sañcicca manussaviggahaṁ jīvitā voropanapaccayā
 imā tisso āpattiyo āpajjati.
      [490] Asantaṁ abhūtaṁ uttarimanussadhammaṁ ullapanapaccayā kati
 āpattiyo āpajjati. Asantaṁ abhūtaṁ uttarimanussadhammaṁ ullapanapaccayā
 tisso āpattiyo āpajjati pāpiccho icchāpakato
 asantaṁ abhūtaṁ uttarimanussadhammaṁ ullapati āpatti pārājikassa
-------------------------------------------------
[page 128]
 Yo te vihāre vasati so bhikkhu arahāti bhaṇati paṭivijānantassa
 āpatti thullaccayassa nappaṭivijānantassa āpatti
 dukkaṭassa asantaṁ abhūtaṁ uttarimanussadhammaṁ ullapanapaccayā imā
 tisso āpattiyo āpajjati.
      [491] Upakkamitvā asuciṁ mocanapaccayā kati āpattiyo
 āpajjati. Upakkamitvā asuciṁ mocanapaccayā tisso āpattiyo
 āpajjati ceteti upakkamati muccati āpatti saṅghādisesassa
 ceteti upakkamati na muccati āpatti thullaccayassa payoge
 dukkaṭaṁ. 1-
      [492] [2]- Kāyasaṁsaggaṁ samāpajjanapaccayā pañca āpattiyo
 āpajjati avassutā bhikkhunī avassutassa purisapuggalassa adhakkhakaṁ
 ubbhajānumaṇḍalaṁ gahaṇaṁ sādiyati āpatti pārājikassa bhikkhu
 kāyena kāyaṁ āmasati āpatti saṅghādisesassa kāyena kāyapaṭibaddhaṁ
 āmasati āpatti thullaccayassa kāyapaṭibaddhena kāyapaṭibaddhaṁ
 āmasati āpatti dukkaṭassa aṅgulipatodake pācittiyaṁ kāyasaṁsaggaṁ
 samāpajjanapaccayā imā pañca āpattiyo āpajjati.
      [493] Mātugāmaṁ duṭṭhullāhi vācāhi obhāsanapaccayā tisso
 āpattiyo āpajjati vaccamaggaṁ passāvamaggaṁ ādissa vaṇṇampi
 bhaṇati avaṇṇampi bhaṇati āpatti saṅghādisesassa vaccamaggaṁ
 passāvamaggaṁ ṭhapetvā adhakkhakaṁ ubbhajānumaṇḍalaṁ ādissa vaṇṇampi

  *  *  *  *  *  *
  Footnote:1 Ma. ito paraṁ upakkamitvā asucimocanapaccayā imā tisso āpattiyo āpajjati.
 2 Po. Ma. kāyasaṁsaggaṁ samāpajjanapaccayā kati āpattiyo āpajjati.
-------------------------------------------------
[page 129]
 Bhaṇati avaṇṇampi bhaṇati āpatti thullaccayassa kāyapaṭibaddhaṁ
 ādissa vaṇṇampi bhaṇati avaṇṇampi bhaṇati āpatti dukkaṭassa.
      [494] Attakāmapāricariyāya vaṇṇaṁ bhāsanapaccayā tisso
 āpattiyo āpajjati mātugāmassa santike attakāmapāricariyāya
 vaṇṇaṁ bhāsati āpatti saṅghādisesassa paṇḍakassa santike
 attakāmapāricariyāya vaṇṇaṁ bhāsati āpatti thullaccayassa
 tiracchānagatassa santike attakāmapāricariyāya vaṇṇaṁ bhāsati āpatti
 dukkaṭassa.
      [495] Sañcarittaṁ samāpajjanapaccayā tisso āpattiyo
 āpajjati paṭiggaṇhāti vīmaṁsati paccāharati āpatti saṅghādisesassa
 paṭiggaṇhāti vīmaṁsati na paccāharati āpatti thullaccayassa
 paṭiggaṇhāti na vīmaṁsati na paccāharati āpatti dukkaṭassa.
      [496] Saññācikāya kuṭiṁ kārāpanapaccayā tisso āpattiyo
 āpajjati kārāpeti payoge dukkaṭaṁ ekapiṇḍe anāgate
 āpatti thullaccayassa tasmiṁ piṇḍe āgate āpatti saṅghādisesassa.
      [497] Mahallakaṁ vihāraṁ kārāpanapaccayā tisso āpattiyo
 āpajjati kārāpeti payoge dukkaṭaṁ ekapiṇḍe anāgate
 āpatti thullaccayassa tasmiṁ piṇḍe āgate āpatti saṅghādisesassa.
      [498] Bhikkhuṁ amūlakena pārājikena dhammena anuddhaṁsanapaccayā
 tisso āpattiyo āpajjati anokāsaṁ kārāpetvā cāvanādhippāyo
-------------------------------------------------
[page 130]
 Vadeti āpatti saṅghādisesena dukkaṭassa okāsaṁ
 kārāpetvā akkosādhippāyo vadeti āpatti omasavādassa.
      [499] Bhikkhuṁ aññabhāgiyassa adhikaraṇassa kiñci desaṁ lesamattaṁ
 upādāya pārājikena dhammena anuddhaṁsanapaccayā tisso āpattiyo
 āpajjati anokāsaṁ kārāpetvā cāvanādhippāyo vadeti āpatti
 saṅghādisesena dukkaṭassa okāsaṁ kārāpetvā akkosādhippāyo
 vadeti āpatti omasavādassa.
      [500] Saṅghabhedako bhikkhu yāvatatiyaṁ samanubhāsanāya
 nappaṭinissajjanapaccayā tisso āpattiyo āpajjati ñattiyā
 dukkaṭaṁ dvīhi kammavācāhi thullaccayā kammavācāpariyosāne
 āpatti saṅghādisesassa.
     [501] Bhedakānuvattakā bhikkhū yāvatatiyaṁ samanubhāsanāya
 nappaṭinissajjanapaccayā tisso āpattiyo āpajjati ñattiyā
 dukkaṭaṁ dvīhi kammavācāhi thullaccayā kammavācāpariyosāne
 āpatti saṅghādisesassa.
     [502] Dubbaco bhikkhu yāvatatiyaṁ samanubhāsanāya nappaṭinissajjanapaccayā
 tisso āpattiyo āpajjati ñattiyā dukkaṭaṁ dvīhi
 kammavācāhi thullaccayā kammavācāpariyosāne āpatti
 saṅghādisesassa.
      [503] Kuladūsako bhikkhu yāvatatiyaṁ samanubhāsanāya
-------------------------------------------------
[page 131]
 Nappaṭinissajjanapaccayā tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa .pe.
      [504] Anādariyaṁ paṭicca udake uccāraṁ vā passāvaṁ vā
 kheḷaṁ < PTS. Vin  V , 52 >vā karaṇapaccayā kati āpattiyo āpajjati. Anādariyaṁ
 paṭicca udake uccāraṁ vā passāvaṁ vā kheḷaṁ vā karaṇapaccayā
 ekaṁ āpattiṁ āpajjati dukkaṭaṁ anādariyaṁ paṭicca udake uccāraṁ vā
 passāvaṁ vā kheḷaṁ vā karaṇapaccayā imaṁ ekaṁ āpattiṁ āpajjati.
                  Katāpattivāraṁ niṭṭhitaṁ dutiyaṁ.
      [505] Methunaṁ dhammaṁ paṭisevanapaccayā āpattiyo catunnaṁ
 vipattīnaṁ kati vipattiyo bhajanti. Methunaṁ dhammaṁ paṭisevanapaccayā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ .pe. Anādariyaṁ paṭicca udake
 uccāraṁ vā passāvaṁ vā kheḷaṁ vā karaṇapaccayā āpatti catunnaṁ
 vipattīnaṁ kati vipattiyo bhajati. Anādariyaṁ paṭicca udake uccāraṁ
 vā passāvaṁ vā kheḷaṁ vā karaṇapaccayā āpatti catunnaṁ vipattīnaṁ
 ekaṁ vipattiṁ bhajati ācāravipattiṁ.
                   Vipattivāraṁ niṭṭhitaṁ tatiyaṁ.
      [506] Methunaṁ dhammaṁ paṭisevanapaccayā āpattiyo sattannaṁ
 āpattikkhandhānaṁ katīhi āpattikkhandhehi saṅgahitā. Methunaṁ dhammaṁ
-------------------------------------------------
[page 132]
 Paṭisevanapaccayā āpattiyo sattannaṁ āpattikkhandhānaṁ catūhi
 āpattikkhandhehi saṅgahitā siyā pārājikāpattikkhandhena siyā
 thullaccayāpattikkhandhena siyā pācittiyāpattikkhandhena siyā
 dukkaṭāpattikkhandhena .pe. Anādariyaṁ paṭicca udake uccāraṁ vā
 passāvaṁ vā kheḷaṁ vā karaṇapaccayā āpatti sattannaṁ āpattikkhandhānaṁ
 katīhi āpattikkhandhehi saṅgahitā. Anādariyaṁ paṭicca
 udake uccāraṁ vā passāvaṁ vā kheḷaṁ vā karaṇapaccayā āpatti
 sattannaṁ āpattikkhandhānaṁ ekena āpattikkhandhena saṅgahitā
 dukkaṭāpattikkhandhena.
                  Saṅgahitavāraṁ niṭṭhitaṁ catutthaṁ.
      [507] Methunaṁ dhammaṁ paṭisevanapaccayā āpattiyo channaṁ
 āpattisamuṭṭhānānaṁ katīhi samuṭṭhānehi samuṭṭhahanti. Methunaṁ dhammaṁ
 paṭisevanapaccayā āpattiyo channaṁ āpattisamuṭṭhānānaṁ ekena
 samuṭṭhānena samuṭṭhahanti kāyato ca cittato ca samuṭṭhahanti
 na vācato .pe. Anādariyaṁ paṭicca udake uccāraṁ vā passāvaṁ
 vā kheḷaṁ vā karaṇapaccayā āpatti channaṁ āpattisamuṭṭhānānaṁ
 katīhi samuṭṭhānehi samuṭṭhāti. Anādariyaṁ paṭicca udake uccāraṁ
 vā passāvaṁ vā kheḷaṁ vā karaṇapaccayā channaṁ āpattisamuṭṭhānānaṁ
 ekena samuṭṭhānena samuṭṭhāti kāyato ca cittato ca samuṭṭhāti
 na vācato.
-------------------------------------------------
[page 133]
                  Samuṭṭhānavāraṁ niṭṭhitaṁ pañcamaṁ.
      [508] Methunaṁ dhammaṁ paṭisevanapaccayā āpattiyo catunnaṁ
 adhikaraṇānaṁ katamaṁ adhikaraṇaṁ. Methunaṁ dhammaṁ paṭisevanapaccayā
 āpattiyo catunnaṁ adhikaraṇānaṁ āpattādhikaraṇaṁ .pe. Anādariyaṁ
 paṭicca udake uccāraṁ vā passāvaṁ vā kheḷaṁ vā karaṇapaccayā
 āpatti catunnaṁ adhikaraṇānaṁ katamaṁ adhikaraṇaṁ. Anādariyaṁ paṭicca
 udake uccāraṁ vā passāvaṁ vā kheḷaṁ vā karaṇapaccayā āpatti
 catunnaṁ adhikaraṇānaṁ āpattādhikaraṇaṁ.
                   Adhikaraṇavāraṁ niṭṭhitaṁ chaṭṭhaṁ.
      [509] Methunaṁ dhammaṁ paṭisevanapaccayā āpattiyo sattannaṁ
 samathānaṁ katīhi samathehi sammanti. Methunaṁ dhammaṁ paṭisevanapaccayā
 āpattiyo sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena
 ca tiṇavatthārakena ca .pe. Anādariyaṁ paṭicca udake uccāraṁ
 vā passāvaṁ vā kheḷaṁ vā karaṇapaccayā āpatti sattannaṁ samathānaṁ
 katīhi samathehi sammati. Anādariyaṁ paṭicca udake uccāraṁ vā
 passāvaṁ vā kheḷaṁ vā karaṇapaccayā āpatti sattannaṁ samathānaṁ
 tīhi samathehi sammati siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca.
                   Samathavāraṁ niṭṭhitaṁ sattamaṁ.
-------------------------------------------------
[page 134]
      [510] Methunaṁ dhammaṁ paṭisevanapaccayā kati āpattiyo āpajjati.
 Methunaṁ dhammaṁ paṭisevanapaccayā catasso < PTS. Vin  V , 53 >āpattiyo āpajjati
 akkhāyite sarīre methunaṁ dhammaṁ paṭisevati āpatti pārājikassa
 yebhuyyena khāyite sarīre methunaṁ dhammaṁ paṭisevati āpatti
 thullaccayassa vivaṭakate mukhe acchupantaṁ aṅgajātaṁ paveseti
 āpatti dukkaṭassa jatumaṭṭhake pācittiyaṁ methunaṁ dhammaṁ
 paṭisevanapaccayā imā catasso āpattiyo āpajjati. Tā āpattiyo
 catunnaṁ vipattīnaṁ kati vipattiyo bhajanti. Sattannaṁ āpattikkhandhānaṁ
 katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Catunnaṁ adhikaraṇānaṁ katamaṁ
 adhikaraṇaṁ. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ catūhi
 āpattikkhandhehi saṅgahitā siyā pārājikāpattikkhandhena siyā
 thullaccayāpattikkhandhena siyā pācittiyāpattikkhandhena siyā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhahanti kāyato ca cittato ca samuṭṭhahanti na vācato.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammanti siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca .pe. Anādariyaṁ
-------------------------------------------------
[page 135]
 Paṭicca udake uccāraṁ vā passāvaṁ vā kheḷaṁ vā karaṇapaccayā
 kati āpattiyo āpajjati. Anādariyaṁ paṭicca udake uccāraṁ
 vā passāvaṁ vā kheḷaṁ vā karaṇapaccayā ekaṁ āpattiṁ āpajjati
 dukkaṭaṁ anādariyaṁ paṭicca udake uccāraṁ vā passāvaṁ vā
 kheḷaṁ vā karaṇapaccayā imaṁ ekaṁ āpattiṁ āpajjati. Sā
 āpatti catunnaṁ vipattīnaṁ kati vipattiyo bhajati. Sattannaṁ
 āpattikkhandhānaṁ katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhāti. Catunnaṁ adhikaraṇānaṁ
 katamaṁ adhikaraṇaṁ. Sattannaṁ samathānaṁ katīhi samathehi sammati.
 Sā āpatti catunnaṁ vipattīnaṁ ekaṁ vipattiṁ bhajati ācāravipattiṁ.
 Sattannaṁ āpattikkhandhānaṁ ekena āpattikkhandhena saṅgahitā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca cittato ca samuṭṭhāti na vācato.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammati siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena cāti.
                  Samuccayavāraṁ niṭṭhitaṁ aṭṭhamaṁ.
                  Aṭṭha paccayavārā niṭṭhitā.
              Mahāvibhaṅge soḷasa mahāvārā niṭṭhitā.
                     --------------
-------------------------------------------------
[page 136]
                 Bhikkhunīvibhaṅge soḷasa mahāvārā
      [511] < PTS. Vin  V , 54 >Yantena bhagavatā jānatā passatā arahatā sammāsambuddhena
 bhikkhunīnaṁ pañcamaṁ pārājikaṁ kattha paññattaṁ. Kaṁ ārabbha.
 Kismiṁ vatthusmiṁ. Atthi tattha paññatti anuppaññatti anuppannapaññatti
 sabbattha paññatti padesapaññatti sādhāraṇapaññatti
 asādhāraṇapaññatti ekato paññatti ubhato paññatti. Catunnaṁ
 pātimokkhuddesānaṁ katthogadhaṁ kattha pariyāpannaṁ katamena uddesena
 uddesaṁ āgacchati. Catunnaṁ vipattīnaṁ katamā vipatti. Sattannaṁ
 āpattikkhandhānaṁ katamo āpattikkhandho. Channaṁ āpattisamuṭṭhānānaṁ
 katīhi samuṭṭhānehi samuṭṭhāti. Catunnaṁ adhikaraṇānaṁ katamaṁ adhikaraṇaṁ.
 Sattannaṁ samathānaṁ katīhi samathehi sammati. Ko tattha vinayo
 ko tattha abhivinayo kiṁ tattha pātimokkhaṁ kiṁ tattha adhipātimokkhaṁ
 kā vipatti kā sampatti kā paṭipatti. Kati atthavase
 paṭicca bhagavatā bhikkhunīnaṁ pañcamaṁ pārājikaṁ paññattaṁ. Kā
 sikkhanti. Kā sikkhitasikkhā. Kattha ṭhitaṁ. Kā dhārenti.
 Kassa vacanaṁ. Kenābhaṭanti.
      [512] Yantena bhagavatā jānatā passatā arahatā sammāsambuddhena
 bhikkhunīnaṁ pañcamaṁ pārājikaṁ kattha paññattanti. Sāvatthiyā
 paññattaṁ. Kaṁ ārabbhāti. Sundarīnandaṁ bhikkhuniṁ ārabbha.
-------------------------------------------------
[page 137]
 Kismiṁ vatthusminti. Sundarīnandā bhikkhunī avassutā avassutassa
 purisapuggalassa kāyasaṁsaggaṁ sādiyi tasmiṁ vatthusmiṁ. Atthi
 tattha paññatti anuppaññatti anuppannapaññattīti. Ekā
 paññatti anuppaññatti anuppannapaññatti tasmiṁ natthi. Sabbattha
 paññatti padesapaññattīti. Sabbattha paññatti. Sādhāraṇapaññatti
 asādhāraṇapaññattīti. Asādhāraṇapaññatti. Ekato
 paññatti ubhato paññattīti. Ekato paññatti. Catunnaṁ
 pātimokkhuddesānaṁ katthogadhaṁ kattha pariyāpannanti. Nidānogadhaṁ
 nidānapariyāpannaṁ. Katamena uddesena uddesaṁ āgacchatīti.
 Dutiyena uddesena uddesaṁ āgacchati. Catunnaṁ vipattīnaṁ katamā
 vipattīti. Sīlavipatti. Sattannaṁ āpattikkhandhānaṁ katamo āpattikkhandhoti.
 Pārājikāpattikkhandho. Channaṁ āpattisamuṭṭhānānaṁ
 katīhi samuṭṭhānehi samuṭṭhātīti. Ekena samuṭṭhānena samuṭṭhāti
 kāyato ca cittato ca samuṭṭhāti na vācato. Catunnaṁ
 adhikaraṇānaṁ katamaṁ adhikaraṇanti. Āpattādhikaraṇaṁ. Sattannaṁ samathānaṁ
 katīhi samathehi sammatīti. Dvīhi samathehi sammati sammukhāvinayena
 ca paṭiññātakaraṇena ca. Ko tattha vinayo ko tattha
 abhivinayoti. Paññatti vinayo vibhatti abhivinayo. Kiṁ tattha
 pātimokkhaṁ kiṁ tattha adhipātimokkhanti. Paññatti pātimokkhaṁ
 vibhatti adhipātimokkhaṁ. Kā vipattīti. Asaṁvaro vipatti. Kā
-------------------------------------------------
[page 138]
 Sampattīti. Saṁvaro sampatti. Kā paṭipattīti. Na evarūpaṁ
 karissāmīti yāvajīvaṁ āpāṇakoṭikaṁ samādāya sikkhati sikkhāpadesu.
 Kati atthavase paṭicca bhagavatā bhikkhunīnaṁ pañcamaṁ pārājikaṁ paññattanti.
 Dasa atthavase paṭicca bhagavatā bhikkhunīnaṁ pañcamaṁ pārājikaṁ
 paññattaṁ saṅghasuṭṭhutāya saṅghaphāsutāya dummaṅkūnaṁ bhikkhunīnaṁ
 niggahāya pesalānaṁ bhikkhunīnaṁ phāsuvihārāya diṭṭhadhammikānaṁ
 āsavānaṁ saṁvarāya samparāyikānaṁ āsavānaṁ paṭighātāya appasannānaṁ
 pasādāya pasannānaṁ bhiyyobhāvāya saddhammaṭṭhitiyā
 vinayānuggahāya. Kā sikkhantīti. Sekkhā 1- ca puthujjanakalyāṇikā ca
 sikkhanti. Kā sikkhitasikkhāti. Arahantiyo 2- sikkhitasikkhā.
 Kattha ṭhitanti. Sikkhākāmāsu ṭhitaṁ. Kā dhārentīti. Yāsaṁ
 vattati tā dhārenti. Kassa vacananti. Bhagavato vacanaṁ arahato
 sammāsambuddhassa. Kenābhaṭanti. Paramparābhaṭaṁ.
       Upāli dāsako ceva soṇako siggavo tathā
       moggalīputtena pañcamā ete jambusirivhaye.
       Tato mahindo iṭṭiyo uttiyo ceva sambalo
                       .pe.
       Ete nāgā mahāpaññā vinayaññū maggakovidā
       vinayaṁ dīpe pakāsesuṁ piṭakaṁ tambapaṇṇiyāti.

  *  *  *  *  *  *
  Footnote:1 Yu. sekhā. 2 Yu. arahantā.
-------------------------------------------------
[page 139]
      [513] Yantena bhagavatā jānatā passatā arahatā sammāsambuddhena
 bhikkhunīnaṁ chaṭṭhaṁ pārājikaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī jānaṁ pārājikaṁ dhammaṁ
 ajjhāpannaṁ bhikkhuniṁ neva attanā paṭicodesi na gaṇassa ārocesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekana samuṭṭhānena samuṭṭhāti kāyato ca vācato ca cittato
 ca samuṭṭhāti.
      [514] Bhikkhunīnaṁ sattamaṁ pārājikaṁ kattha paññattanti.
 Sāvatthiyā paññattaṁ. Kaṁ ārabbhāti. Thullanandaṁ bhikkhuniṁ
 ārabbha. Kismiṁ vatthusminti. Thullanandā bhikkhunī samaggena
 saṅghena ukkhittaṁ ariṭṭhaṁ bhikkhuṁ gaddhabādhipubbaṁ anuvatti tasmiṁ
 vatthusmiṁ. Ekā paññatti. Channaṁ āpattisasuṭṭhānānaṁ ekena
 samuṭṭhānena samuṭṭhāti (dhuranikkhepe).
      [515] Bhikkhunīnaṁ aṭṭhamaṁ pārājikaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo aṭṭhamaṁ
 vatthuṁ paripūresuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
                   Aṭṭha pārājikā niṭṭhitā.
-------------------------------------------------
[page 140]
                         Tassuddānaṁ
      [516] Methunādinnadānañca manussaviggahuttari
            kāyasaṁsaggaṁ chādeti ukkhittā aṭṭhavatthukā
            paññapesi 1- mahāvīro chejjavatthū 2- asaṁsayāti.
                       -----------
      [517] Yantena bhagavatā jānatā passatā arahatā sammāsambuddhena
 usūyavādikāya 3- bhikkhuniyā aṭṭaṁ karontiyā saṅghādiseso
 kattha paññatto. Kaṁ ārabbha kismiṁ vatthusmiṁ .pe.
 Kenābhaṭanti.
      [518] Yantena bhagavatā jānatā passatā arahatā sammāsambuddhena
 usūyavādikāya 3- bhikkhuniyā aṭṭaṁ karontiyā saṅghādiseso
 kattha paññattoti. Sāvatthiyā paññatto. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā
 bhikkhunī usūyavādikā vihari tasmiṁ vatthusmiṁ. Atthi tattha
 paññatti anuppaññatti anuppannapaññattīti. Ekā paññatti
 anuppaññatti anuppannapaññatti tasmiṁ natthi. Sabbattha
 paññatti padesapaññattīti. Sabbattha paññatti. Sādhāraṇapaññatti
 asādhāraṇapaññattīti. Asādhāraṇapaññatti. Ekato paññatti
 ubhato paññattīti. Ekato paññatti. Catunnaṁ pātimokkhuddesānaṁ
 katthogadhaṁ kattha pariyāpannanti. Nidānogadhaṁ nidānapariyāpannaṁ.

  *  *  *  *  *  *
  Footnote:1 Ma. Yu. paññāpesi. 2 Yu. chejjavatthu 3 Ma. Yu. ussayavādikāya.
-------------------------------------------------
[page 141]
 Katamena uddesena uddesaṁ āgacchatīti. Tatiyena
 uddesena uddesaṁ āgacchati. Catunnaṁ vipattīnaṁ katamā vipattīti.
 Sīlavipatti. Sattannaṁ āpattikkhandhānaṁ katamo āpattikkhandhoti.
 Saṅghādisesāpattikkhandho. Channaṁ āpattisamuṭṭhānānaṁ katīhi
 samuṭṭhānehi samuṭṭhātīti. Dvīhi samuṭṭhānehi samuṭṭhāti siyā
 kāyato ca vācato ca samuṭṭhāti na cittato siyā kāyato
 ca < PTS. Vin  V , 56 >vācato ca cittato ca samuṭṭhāti .pe. Kenābhaṭanti
 paramparābhaṭaṁ .pe.
      [519] Coriṁ vuṭṭhāpentiyā saṅghādiseso kattha paññattoti.
 Sāvatthiyā paññatto. Kaṁ ārabbhāti. Thullanandaṁ bhikkhuniṁ
 ārabbha. Kismiṁ vatthusminti. Thullanandā bhikkhunī coriṁ
 vuṭṭhāpesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti siyā vācato ca
 cittato ca samuṭṭhāti na kāyato siyā kāyato ca vācato
 ca cittato ca samuṭṭhāti.
      [520] Ekāya gāmantaraṁ gacchantiyā saṅghādiseso kattha
 paññattoti. Sāvatthiyā paññatto. Kaṁ ārabbhāti. Aññataraṁ
 bhikkhuniṁ ārabbha. Kismiṁ vatthusminti. Aññatarā bhikkhunī ekā
 gāmantaraṁ gacchi tasmiṁ vatthusmiṁ. Ekā paññatti tisso
 anuppaññattiyo. Channaṁ āpattisamuṭṭhānānaṁ ekena samuṭṭhānena
-------------------------------------------------
[page 142]
 Samuṭṭhāti (paṭhamapārājike).
      [521] Samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa chandaṁ
 osārentiyā saṅghādiseso kattha paññattoti. Sāvatthiyā
 paññatto. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī samaggena saṅghena ukkhittaṁ
 bhikkhuniṁ dhammena vinayena satthusāsanena anapaloketvā kārakasaṅghaṁ
 anaññāya gaṇassa chandaṁ osāresi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [522] Avassutāya bhikkhuniyā avassutassa purisapuggalassa hatthato
 khādanīyaṁ vā bhojanīyaṁ vā sahatthā paṭiggahetvā bhuñjantiyā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Sundarīnandaṁ bhikkhuniṁ ārabbha. Kismiṁ vatthusminti.
 Sundarīnandā bhikkhunī avassutā avassutassa purisapuggalassa hatthato
 āmisaṁ paṭiggahesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (paṭhamapārājike).
      [523] Kinte ayye eso purisapuggalo karissati avassuto
 vā anavassuto vā yato tvaṁ anavassutā iṅghayye yante
 eso purisapuggalo deti khādanīyaṁ vā bhojanīyaṁ vā taṁ
-------------------------------------------------
[page 143]
 Tvaṁ sahatthā paṭiggahetvā khāda vā bhuñja vāti uyyojentiyā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī kinte ayye eso purisapuggalo karissati
 avassuto vā anavassuto vā yato tvaṁ anavassutā iṅghayye
 yante eso purisapuggalo deti khādanīyaṁ vā bhojanīyaṁ vā
 taṁ tvaṁ sahatthā paṭiggahetvā khāda vā bhuñja vāti uyyojesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [524] Kupitāya [1]- bhikkhuniyā yāvatatiyaṁ samanubhāsanāya
 nappaṭinissajjantiyā saṅghādiseso kattha paññattoti. Sāvatthiyā
 paññatto. Kaṁ ārabbhāti. Caṇḍakāliṁ bhikkhuniṁ ārabbha. Kismiṁ
 vatthusminti. Caṇḍakālī bhikkhunī kupitā anattamanā evaṁ avaca buddhaṁ
 paccācikkhāmi dhammaṁ paccācikkhāmi saṅghaṁ paccācikkhāmi sikkhaṁ
 paccācikkhāmīti tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
      [525] Kismiñcideva adhikaraṇe pacchākatāya 2- kupitāya 3- bhikkhuniyā
 yāvatatiyaṁ samanubhāsanāya nappaṭinissajjantiyā saṅghādiseso kattha
 paññattoti. Sāvatthiyā paññatto. Kaṁ ārabbhāti.

  *  *  *  *  *  *
  Footnote:1 Ma. anattamanāya. 2 Sī. paccāgatā. Ma. Yu. paccākatāya. 3 Ma. Yu. ayaṁ
 pāṭho natthi.
-------------------------------------------------
[page 144]
 Caṇḍakāliṁ bhikkhuniṁ ārabbha. Kismiṁ vatthusminti. Caṇḍakālī bhikkhunī
 kismiñcideva adhikaraṇe pacchākatā kupitā anattamanā evaṁ avaca
 chandagāminiyo ca bhikkhuniyo dosagāminiyo ca bhikkhuniyo mohagāminiyo
 ca bhikkhuniyo bhayagāminiyo ca bhikkhuniyoti tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [526] Saṁsaṭṭhānaṁ bhikkhunīnaṁ yāvatatiyaṁ samanubhāsanāya nappaṭinissajjantīnaṁ
 saṅghādiseso kattha paññattoti. Sāvatthiyā
 paññatto. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo saṁsaṭṭhā vihariṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti (dhuranikkhepe).
      [527] Saṁsaṭṭhāvayye tumhe viharatha mā tumhe nānā viharitthāti
 uyyojentiyā yāvatatiyaṁ samanubhāsanāya nappaṭinissajjantiyā saṅghādiseso
 kattha paññattoti. Sāvatthiyā paññatto. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā bhikkhunī
 saṁsaṭṭhāvayye tumhe viharatha mā tumhe nānā viharitthāti
 uyyojesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
                  Dasa saṅghādisesā niṭṭhitā.
-------------------------------------------------
[page 145]
                         Tassuddānaṁ
      [528] Usūyacorī gāmantaṁ ukkhittaṁ khādanena ca
            kinte kupitā kismiñci saṁsaṭṭhā aññāya 1- te dasāti.
                       ----------
      [529] Yantena bhagavatā jānatā passatā arahatā sammāsambuddhena
 pattasannicayaṁ karontiyā nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo pattasannicayaṁ
 akaṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (kaṭhinake).
      [530] Akālacīvaraṁ kālacīvaranti adhiṭṭhahitvā bhājāpentiyā
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī < PTS. Vin  V , 58 >akālacīvaraṁ kālacīvaranti adhiṭṭhahitvā bhājāpesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [531] Bhikkhuniyā saddhiṁ cīvaraṁ parivaṭṭetvā acchindantiyā
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī bhikkhuniyā saddhiṁ cīvaraṁ parivaṭṭetvā acchindi

  *  *  *  *  *  *
  Footnote:1 Ma. ñāyate.
-------------------------------------------------
[page 146]
 Tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [532] Aññaṁ viññāpetvā viññāpentiyā nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī aññaṁ viññāpetvā aññaṁ viññāpesi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
 samuṭṭhānehi samuṭṭhāti.
      [533] Aññaṁ cetāpetvā aññaṁ cetāpentiyā nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī aññaṁ cetāpetvā aññaṁ cetāpesi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
 samuṭṭhānehi samuṭṭhāti.
      [534] Aññadatthikena parikkhārena aññuddisikena saṅghikena
 aññaṁ cetāpentiyā nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo aññadatthikena
 parikkhārena aññuddisikena saṅghikena aññaṁ cetāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
-------------------------------------------------
[page 147]
 Samuṭṭhānehi samuṭṭhāti.
      [535] Aññadatthikena parikkhārena aññuddisikena saṅghikena
 saññācikena aññaṁ cetāpantiyā nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 aññadatthikena parikkhārena aññuddisikena saṅghikena saññācikena
 aññaṁ cetāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ chahi samuṭṭhānehi samuṭṭhāti.
      [536] Aññadatthikena parikkhārena aññuddisikena mahājanikena
 aññaṁ cetāpentiyā nissaggiyaṁ pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo aññadatthikena
 parikkhārena aññuddisikena mahājanikena aññaṁ cetāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ chahi
 samuṭṭhānehi samuṭṭhāti.
      [537] Aññadatthikena parikkhārena aññuddisikena mahājanikena
 saññācikena aññaṁ cetāpentiyā nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 aññadatthikena parikkhārena aññuddisikena mahājanikena saññācikena
-------------------------------------------------
[page 148]
 Aññaṁ cetāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ chahi samuṭṭhānehi samuṭṭhāti.
      [538] Aññadatthikena parikkhārena aññuddisikena puggalikena
 saññācikena aññaṁ cetāpentiyā nissaggiyaṁ pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī
 aññadatthikena parikkhārena aññuddisikena puggalikena saññācikena
 aññaṁ cetāpesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ chahi samuṭṭhānehi samuṭṭhāti.
      [539] Atirekacatukkaṁsaparamaṁ garupāpuraṇaṁ cetāpentiyā nissaggiyaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī rājānaṁ kambalaṁ viññāpesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti.
      [540] Atirekāḍḍhateyyakaṁsaparamaṁ lahupāpuraṇaṁ cetāpentiyā
 nissaggiyaṁ pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī rājānaṁ khomaṁ viññāpesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi

  *  *  *  *  *  *
  Footnote:1 Ma. garupāvuraṇaṁ.
-------------------------------------------------
[page 149]
 Samuṭṭhāti.
              Dvādasa nissaggiyā pācittiyā niṭṭhitā.
                         Tassuddānaṁ
      [541] Pattaṁ akālakālañca parivaṭṭe ca viññape 1-
            cetāpetvā aññadatthi saṅghikañca mahājani 2-
            saññācikā puggalikā catukkaṁsaḍḍhateyyakāti.
                        ---------
      [542] Yantena bhagavatā jānatā passatā arahatā sammāsambuddhena
 lasuṇaṁ khādantiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha. Kismiṁ
 vatthusminti. Thullanandā bhikkhunī na mattaṁ jānitvā lasuṇaṁ harāpesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake).
      [543] Sambādhe lomaṁ saṁharāpentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 sambādhe lomaṁ saṁharāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ catūhi samuṭṭhānehi samuṭṭhāti.
      [544] Talaghātake pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Dve bhikkhuniyo ārabbha. Kismiṁ

  *  *  *  *  *  *
  Footnote:1 Ma. Yu. viññāpe. 2 Ma. mahājanikaṁ.
-------------------------------------------------
[page 150]
 Vatthusminti. Dve bhikkhuniyo talaghātakamakaṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [545] Jatumaṭṭhake pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Aññataraṁ bhikkhuniṁ ārabbha. Kismiṁ
 vatthusminti. Aññatarā bhikkhunī jatumaṭṭhakaṁ ādiyi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti (paṭhamapārājike)
      [546] Atirekadvaṅgulapabbaparamaṁ udakasuddhikaṁ ādiyantiyā pācittiyaṁ
 kattha paññattanti. Sakkesu paññattaṁ. Kaṁ ārabbhāti.
 Aññataraṁ bhikkhuniṁ ārabbha. Kismiṁ vatthusminti. Aññatarā
 bhikkhunī atigambhīraṁ udakasuddhikaṁ ādiyi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [547] Bhikkhussa bhuñjantassa pānīyena vā vidhūpanena vā
 upatiṭṭhantiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī bhikkhussa bhuñjantassa pānīyena ca vidhūpanena ca
 upatiṭṭhi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake).
-------------------------------------------------
[page 151]
      [548] < PTS. Vin  V , 60 >Āmakadhaññaṁ viññāpetvā bhuñjantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 āmakadhaññaṁ viññāpetvā bhuñjiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ catūhi samuṭṭhānehi samuṭṭhāti.
      [549] Uccāraṁ vā passāvaṁ vā kheḷaṁ 1- vā saṅkāraṁ vā vighāsaṁ
 vā tirokuḍḍe chaḍḍentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuniṁ ārabbha.
 Kismiṁ vatthusminti. Aññatarā bhikkhunī uccāraṁpi passāvaṁpi
 kheḷaṁpi 2- saṅkāraṁpi vighāsaṁpi tirokuḍḍe chaḍḍesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti.
      [550] Uccāraṁ vā passāvaṁ vā kheḷaṁ 3- vā saṅkāraṁ vā vighāsaṁ
 vā harite chaḍḍentiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo uccārampi passāvampi
 kheḷampi saṅkārampi vighāsampi harite chaḍḍesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti.
      [551] Naccaṁ vā gītaṁ vā vāditaṁ vā dassanāya gacchantiyā

  *  *  *  *  *  *
  Footnote:1-2-3 ayaṁ pāṭho natthi.
-------------------------------------------------
[page 152]
 Pācittiyaṁ kattha paññattanti. Rājagahe paññattaṁ. Kaṁ
 ārabbhāti. Chabbaggiyā bhikkhuniyo ārabbha. Kismiṁ vatthusminti.
 Chabbaggiyā bhikkhuniyo naccampi gītampi vāditampi dassanāya agamaṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake).
                     Lasuṇavaggo paṭhamo.
      [552] Rattandhakāre appadīpe purisena saddhiṁ ekenekāya
 santiṭṭhantiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī rattandhakāre appadīpe purisena saddhiṁ ekenekā
 santiṭṭhi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (theyyasatthake).
      [553] Paṭicchanne okāse purisena saddhiṁ ekenekāya
 santiṭṭhantiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī paṭicchanne okāse purisena saddhiṁ ekenekā
 santiṭṭhi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (theyyasatthake)
      [554] Ajjhokāse purisena saddhiṁ ekenekāya santiṭṭhantiyā
 pācittiyaṁ kattha paññattanti. Sāvatthiyā paññattaṁ. Kaṁ
-------------------------------------------------
[page 153]
 Ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī ajjhokāse purisena saddhiṁ ekenekā santiṭṭhi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (theyyasatthake).
      [555] Rathiyāya vā byūhe vā siṅghāṭake vā purisena saddhiṁ
 ekenekāya santiṭṭhantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Thullanandaṁ bhikkhuniṁ
 ārabbha. Kismiṁ vatthusminti. Thullanandā bhikkhunī rathiyāyapi
 byūhepi siṅghāṭakepi purisena saddhiṁ ekenekā santiṭṭhi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (theyyasatthake).
      [556] Purebhattaṁ kulāni upasaṅkamitvā āsane nisīditvā
 sāmike anāpucchā pakkamantiyā pācittiyaṁ kattha paññattanti.
 Sāvatthiyā paññattaṁ. < PTS. Vin  V , 61 >Kaṁ ārabbhāti. Aññataraṁ bhikkhuniṁ ārabbha.
 Kismiṁ vatthusminti. Aññatarā bhikkhunī purebhattaṁ kulāni upasaṅkamitvā
 āsane nisīditvā sāmike anāpucchā pakkāmi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (kaṭhinake).
      [557] Pacchābhattaṁ kulāni upasaṅkamitvā sāmike anāpucchā
 āsane nisīdantiyā 1- pācittiyaṁ kattha paññattanti. Sāvatthiyā

  *  *  *  *  *  *
  Footnote:1 Ma. Yu. abhinisīdantiyā.
-------------------------------------------------
[page 154]
 Paññattaṁ. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī pacchābhattaṁ kulāni
 upasaṅkamitvā sāmike anāpucchā āsane nisīdi 1- tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (kaṭhinake).
      [558] Vikāle kulāni upasaṅkamitvā sāmike anāpucchā seyyaṁ
 santharitvā vā santharāpetvā vā abhinisīdantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 vikāle kulāni upasaṅkamitvā sāmike anāpucchā seyyaṁ santharitvā
 abhinisīdiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (kaṭhinake).
      [559] Duggahitena dūpadhāritena paraṁ ujjhāpentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Aññataraṁ bhikkhuniṁ ārabbha. Kismiṁ vatthusminti. Aññatarā
 bhikkhunī duggahitena dūpadhāritena paraṁ ujjhāpesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti.
      [560] Attānaṁ vā paraṁ vā nirayena vā brahmacariyena vā
 abhisapantiyā pācittiyaṁ kattha paññattanti. Sāvatthiyā paññattaṁ.

  *  *  *  *  *  *
  Footnote:1 Ma. Yu. abhinisīdi.
-------------------------------------------------
[page 155]
 Kaṁ ārabbhāti. Caṇḍakāliṁ bhikkhuniṁ ārabbha. Kismiṁ vatthusminti.
 Caṇḍakālī bhikkhunī attānampi parampi nirayenapi brahmacariyenapi
 abhisapi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [561] Attānaṁ vadhitvā vadhitvā rodantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Caṇḍakāliṁ
 bhikkhuniṁ ārabbha. Kismiṁ vatthusminti. Caṇḍakālī bhikkhunī
 attānaṁ vadhitvā vadhitvā rodi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
                   Rattandhakāravaggo dutiyo.
      [562] Naggāya nhāyantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo naggā
 nhāyiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (eḷakalomake).
      [563] Pamāṇātikkantaṁ udakasāṭikaṁ kārāpentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Chabbaggiyā bhikkhuniyo ārabbha. Kismiṁ vatthusminti. Chabbaggiyā
 bhikkhuniyo appamāṇikāyo udakasāṭikāyo dhāresuṁ tasmiṁ vatthusmiṁ.
-------------------------------------------------
[page 156]
 Ekā paññatti. Channaṁ āpattisamuṭṭhānānaṁ chahi samuṭṭhānehi
 samuṭṭhāti.
      [564] < PTS. Vin  V , 62 >Bhikkhuniyā cīvaraṁ visibbetvā vā visibbāpetvā vā
 neva sibbāpentiyā 1- na sibbāpanāya ussukkaṁ karontiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā
 bhikkhunī bhikkhuniyā cīvaraṁ visibbāpetvā neva sibbesi na sibbāpanāya
 ussukkaṁ akāsi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
      [565] Pañcāhikaṁ saṅghāṭivāraṁ atikkāmentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo bhikkhunīnaṁ hatthe cīvaraṁ nikkhipitvā santaruttarena janapadacārikaṁ
 pakkamiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (kaṭhinake).
      [566] Cīvarasaṅkamanīyaṁ dhārentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuniṁ
 ārabbha. Kismiṁ vatthusminti. Aññatarā bhikkhunī [2]- bhikkhuniyā
 cīvaraṁ anāpucchā pārupi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti (kaṭhinake).

  *  *  *  *  *  *
  Footnote:1 Ma. Yu. sibbentiyā. 2 Ma. Yu. aññatarāya.
-------------------------------------------------
[page 157]
      [567] Gaṇassa cīvaralābhaṁ antarāyaṁ karontiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā
 bhikkhunī gaṇassa cīvaralābhaṁ antarāyaṁ akāsi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti.
      [568] Dhammikaṁ cīvaravibhaṅgaṁ paṭibāhantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī
 dhammikaṁ cīvaravibhaṅgaṁ paṭibāhi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [569] Āgārikassa 1- vā paribbājakassa vā paribbājikāya
 vā samaṇacīvaraṁ dentiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha. Kismiṁ
 vatthusminti. Thullanandā bhikkhunī āgārikassa 1- samaṇacīvaraṁ adāsi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 chahi samuṭṭhānehi samuṭṭhāti.
      [570] Dubbalacīvarapaccāsāya cīvarakālasamayaṁ atikkāmentiyā
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Thullanandaṁ bhikkhuniṁ ārabbha. Kismiṁ vatthusminti.

  *  *  *  *  *  *
  Footnote:1 Ma. Yu. agārikassa. sabbattha īdisameva.
-------------------------------------------------
[page 158]
 Thullanandā bhikkhunī dubbalacīvarapaccāsāya cīvarakālasamayaṁ atikkāmesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [571] Dhammikaṁ kaṭhinuddhāraṁ paṭibāhantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ < PTS. Vin  V , 63 >ārabbha. Kismiṁ vatthusminti. Thullanandā bhikkhunī dhammikaṁ
 kaṭhinuddhāraṁ paṭibāhi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
                     Nhānavaggo tatiyo.
      [572] Dvinnaṁ bhikkhunīnaṁ ekamañce tuvaṭṭentīnaṁ pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo dve ekamañce tuvaṭṭesuṁ tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [573] Dvinnaṁ bhikkhunīnaṁ ekattharaṇapāpuraṇe 1- tuvaṭṭentīnaṁ
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Sambahulā bhikkhuniyo ārabbha. Kismiṁ vatthusminti.
 Sambahulā bhikkhuniyo dve ekattharaṇapāpuraṇe 1- tuvaṭṭesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi

  *  *  *  *  *  *
  Footnote:1 Ma. Yu. ekattharaṇapāvuraṇe.
-------------------------------------------------
[page 159]
 Samuṭṭhānehi samuṭṭhāti (eḷakalomake).
      [574] Bhikkhuniyā sañcicca aphāsuṁ karontiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī
 bhikkhuniyā sañcicca aphāsuṁ akāsi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [575] Dukkhitaṁ sahajīviniṁ neva upaṭṭhāpentiyā na upaṭṭhāpanāya
 ussukkaṁ karontiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī dukkhitaṁ sahajīviniṁ neva
 upaṭṭhāpesi 1- na upaṭṭhāpanāya ussukkaṁ akāsi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [576] Bhikkhuniyā upassayaṁ datvā kupitāya anattamanāya nikkaḍḍhantiyā
 pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī bhikkhuniyā upassayaṁ datvā kupitā anattamanā
 nikkaḍḍhi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [577] Saṁsaṭṭhāya bhikkhuniyā yāvatatiyaṁ samanubhāsanāya nappaṭinissajjantiyā

  *  *  *  *  *  *
  Footnote:1 Ma. Yu. upaṭṭhesi.
-------------------------------------------------
[page 160]
 Pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Caṇḍakāliṁ bhikkhuniṁ ārabbha. Kismiṁ vatthusminti.
 Caṇḍakālī bhikkhunī saṁsaṭṭhā vihari tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (samunubhāsanāya) 1-.
      [578] Antoraṭṭhe sāsaṅkasammate sappaṭibhaye asatthikāya
 cārikaṁ carantiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. < PTS. Vin  V , 64 >Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo antoraṭṭhe sāsaṅkasammate
 sappaṭibhaye asatthikāyo cārikaṁ cariṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [579] Tiroraṭṭhe sāsaṅkasammate sappaṭibhaye asatthikāya
 cārikaṁ carantiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo tiroraṭṭhe sāsaṅkasammate
 sappaṭibhaye asatthikāyo cārikaṁ cariṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti.
 (eḷakalomake).
      [580] Antovassaṁ cārikaṁ carantiyā pācittiyaṁ kattha paññattanti.

  *  *  *  *  *  *
  Footnote:1 Ma. Yu. (dhuranikkhepe).
-------------------------------------------------
[page 161]
 Rājagahe paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo antovassaṁ
 cārikaṁ cariṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (eḷakalomake).
      [581] Vassaṁ vutthāya bhikkhuniyā cārikaṁ na pakkamantiyā
 pācittiyaṁ kattha paññattanti. Rājagahe paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo vassaṁ vutthā cārikaṁ na pakkamiṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
                    Tuvaṭṭavaggo catuttho.
      [582] Rājāgāraṁ vā cittāgāraṁ vā ārāmaṁ vā uyyānaṁ vā
 pokkharaṇiṁ vā dassanāya gacchantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo rājāgāraṁpi
 cittāgāraṁpi ārāmaṁpi uyyānaṁpi pokkharaṇiṁpi 1- dassanāya agamaṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake).
      [583] Āsandiṁ vā pallaṅkaṁ vā paribhuñjantiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.

  *  *  *  *  *  *
  Footnote:1 Ma. Yu. ārāmaṁpi uyyānaṁpi polkharaṇīpīti pāṭhattayaṁ natthi.
-------------------------------------------------
[page 162]
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo āsandiṁpi pallaṅkaṁpi paribhuñjiṁsu tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [584] Suttaṁ kantiyā 1- pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahulā 2- bhikkhuniyo ārabbha.
 Kismiṁ vatthusminti. Sambahulā 2- bhikkhuniyo suttaṁ kantiṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake)
      [585] Gihiveyyāvaccaṁ karontiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo gihiveyyāvaccaṁ
 akaṁsu tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti (eḷakalomake).
      [586] Bhikkhuniyā 3- ehayye imaṁ adhikaraṇaṁ vūpasamehīti
 vuccamānāya sādhūti paṭissuṇitvā neva vūpasamentiyā na vūpasamāya
 ussukkaṁ karontiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. < PTS. Vin  V , 65 >Thullanandā bhikkhunī bhikkhuniyā 3- ehayye imaṁ
 adhikaraṇaṁ vūpasamehīti vuccamānā sādhūti paṭissuṇitvā neva

  *  *  *  *  *  *
  Footnote:1 Ma. Yu. kantantiyā. 2 Ma. Yu. chabbaggiyā. 3 Yu. bhikkhunīhi.
-------------------------------------------------
[page 163]
 Vūpasamesi na vūpasamāya ussukkaṁ akāsi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [587] Āgārikassa vā paribbājakassa vā paribbājikāya
 vā sahatthā khādanīyaṁ vā bhojanīyaṁ vā dentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī
 āgārikassa sahatthā khādanīyampi bhojanīyampi adāsi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake).
      [588] Āvasathacīvaraṁ anissajjitvā paribhuñjantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī āvasathacīvaraṁ
 anissajjitvā paribhuñji tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti (kaṭhinake).
      [589] Āvasathaṁ anissajjitvā cārikaṁ pakkamantiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā
 bhikkhunī āvasathaṁ anissajjitvā cārikaṁ pakkāmi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
-------------------------------------------------
[page 164]
 Samuṭṭhāti (kaṭhinake).
      [590] Tiracchānavijjaṁ pariyāpuṇantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 tiracchānavijjaṁ pariyāpuṇiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (padasodhamme).
      [591] Tiracchānavijjaṁ vācentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 tiracchānavijjaṁ vācesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (padasodhamme).
                Cittāgāravaggo pañcamo.
      [592] Jānaṁ sabhikkhukaṁ ārāmaṁ anāpucchā pavisantiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo anāpucchā ārāmaṁ pavisiṁsu tasmiṁ vatthusmiṁ. Ekā
 paññatti dve anuppaññattiyo. Channaṁ āpattisamuṭṭhānānaṁ
 ekena samuṭṭhānena samuṭṭhāti (dhuranikkhepe).
      [593] Bhikkhuṁ akkosantiyā paribhāsantiyā pācittiyaṁ kattha
 paññattanti. Vesāliyā paññattaṁ. Kaṁ ārabbhāti. Chabbaggiyā
-------------------------------------------------
[page 165]
 Bhikkhuniyo ārabbha. Kismiṁ vatthusminti. Chabbaggiyā bhikkhuniyo
 āyasmantaṁ upāliṁ akkosiṁsu tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [594] Caṇḍīkatāya gaṇaṁ paribhāsantiyā pācittiyaṁ kattha
 paññattanti. Sāvatthiyā < PTS. Vin  V , 66 >paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī caṇḍīkatā 1-
 gaṇaṁ paribhāsi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [595] Nimantitāya pavāritāya 2- khādanīyaṁ vā bhojanīyaṁ vā
 [3]- Bhuñjantiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo bhuttāvī 4- pavāritā
 aññatra bhuñjiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ catūhi samuṭṭhānehi samuṭṭhāti.
      [596] Kulaṁ maccharāyantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuniṁ
 ārabbha. Kismiṁ vatthusminti. Aññatarā bhikkhunī kulaṁ maccharāyi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [597] Abhikkhuke āvāse vassaṁ vasantiyā pācittiyaṁ kattha

  *  *  *  *  *  *
  Footnote:1 Ma. caṇḍīkatāya. 2 Ma. Yu. nimantitāya vā pavāritāya vā. 3 Ma. aññatra.
 4 Ma. bhuttāviniyo.
-------------------------------------------------
[page 166]
 Paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo abhikkhuke
 āvāse vassaṁ vasiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (eḷakalomake).
      [598] Vassaṁ vutthāya bhikkhuniyā ubhatosaṅghe tīhi ṭhānehi
 nappavārentiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo vassaṁ vutthā bhikkhusaṅghaṁ
 nappavāresuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
      [599] Ovādāya vā saṁvāsāya vā na gacchantiyā pācittiyaṁ
 kattha paññattanti. Sakkesu paññattaṁ. Kaṁ ārabbhāti.
 Chabbaggiyā bhikkhuniyo ārabbha. Kismiṁ vatthusminti. Chabbaggiyā
 bhikkhuniyo ovādaṁ na gacchiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [600] Uposathaṁpi na pucchantiyā ovādaṁpi na yācantiyā
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Sambahulā bhikkhuniyo ārabbha. Kismiṁ vatthusminti.
 Sambahulā bhikkhuniyo uposathaṁpi na pucchiṁsu ovādaṁpi na yāciṁsu
-------------------------------------------------
[page 167]
 Tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (dhuranikkhepe).
      [601] Pasākhe jātaṁ gaṇḍaṁ vā ruhitaṁ vā anapaloketvā
 saṅghaṁ vā gaṇaṁ vā purisena saddhiṁ ekenekāya bhedāpentiyā
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī pasākhe jātaṁ gaṇḍaṁ purisena saddhiṁ ekenekā
 bhedāpesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (kaṭhinake).
                    Ārāmavaggo chaṭṭho.
      [602] Gabbhiniṁ vuṭṭhāpentiyā pācittiyaṁ kattha paññattanti.
 Sāvatthiyā paññattaṁ. < PTS. Vin  V , 67 >Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo gabbhiniṁ
 vuṭṭhāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [603] Pāyantiṁ vuṭṭhāpentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo pāyantiṁ
 vuṭṭhāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
-------------------------------------------------
[page 168]
      [604] Dve vassāni chasu dhammesu asikkhitasikkhaṁ sikkhamānaṁ
 vuṭṭhāpentiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sambahulā bhikkhuniyo ārabbha. Kismiṁ
 vatthusminti. Sambahulā bhikkhuniyo dve vassāni chasu dhammesu
 asikkhitasikkhaṁ sikkhamānaṁ vuṭṭhāpesuṁ tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [605] Dve vassāni chasu dhammesu sikkhitasikkhaṁ sikkhamānaṁ
 saṅghena asammataṁ vuṭṭhāpentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo dve vassāni
 chasu dhammesu sikkhitasikkhaṁ sikkhamānaṁ saṅghena asammataṁ vuṭṭhāpesuṁ
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [606] Ūnadvādasavassaṁ gihigataṁ vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo ūnadvādasavassaṁ gihigataṁ vuṭṭhāpesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti.
      [607] Paripuṇṇadvādasavassaṁ gihigataṁ dve vassāni chasu dhammesu
-------------------------------------------------
[page 169]
 Asikkhitasikkhaṁ vuṭṭhāpentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo paripuṇṇadvādasavassaṁ
 gihigataṁ dve vassāni chasu dhammesu asikkhitasikkhaṁ
 vuṭṭhāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [608] Paripuṇṇadvādasavassaṁ gihigataṁ dve vassāni chasu dhammesu
 sikkhitasikkhaṁ saṅghena asammataṁ vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 paripuṇṇadvādasavassaṁ gihigataṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [609] Sahavijīniṁ vuṭṭhāpetvā dve vassāni neva anuggaṇhantiyā
 na anuggahāpentiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha. Kismiṁ
 vatthusminti. Thullanandā bhikkhunī sahajīviniṁ vuṭṭhāpetvā dve
 vassāni neva anuggahesi na anuggahāpesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
-------------------------------------------------
[page 170]
      [610] Vuṭṭhāpitaṁ pavattiniṁ dve vassāni nānubandhantiyā
 pācittiyaṁ kattha paññattanti. Sāvatthiyā paññattaṁ. Kaṁ
 ārabbhāti. Sambahulā bhikkhuniyo ārabbha. Kismiṁ vatthusminti.
 Sambahulā bhikkhuniyo vuṭṭhāpitaṁ pavattiniṁ dve vassāni nānubandhiṁsu
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (paṭhamapārājike).
      [611] Sahajīviniṁ vuṭṭhāpetvā neva vūpakāsentiyā na
 vūpakāsāpentiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha. Kismiṁ
 vatthusminti. Thullanandā bhikkhunī sahajīviniṁ vuṭṭhāpetvā neva
 vūpakāsesi na vūpakāsāpesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
                    Gabbhinīvaggo sattamo.
      [612] Ūnavīsativassaṁ kumārībhūtaṁ vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 ūnavīsativassaṁ kumārībhūtaṁ vuṭṭhāpesuṁ tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [613] Paripuṇṇavīsativassaṁ kumārībhūtaṁ dve vassāni chasu dhammesu
 asikkhitalikkhaṁ vuṭṭhāpentiyā pācittiyaṁ kattha paññattanti.
-------------------------------------------------
[page 171]
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu
 asikkhitasikkhaṁ vuṭṭhāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [614] < PTS. Vin  V , 68 >Paripuṇṇavīsativassaṁ kumārībhūtaṁ dve vassāni chasu dhammesu
 sikkhitasikkhaṁ saṅghena asammataṁ vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [615] Ūnadvādasavassāya vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 ūnadvādasavassā vuṭṭhāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [616] Paripuṇṇadvādasavassāya saṅghena asammatāya
 vuṭṭhāpentiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Sambahulā bhikkhuniyo ārabbha. Kismiṁ vatthusminti.
-------------------------------------------------
[page 172]
 Sambahulā bhikkhuniyo paripuṇṇadvādasavassā saṅghena asammatā
 vuṭṭhāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti. [1]-
      [617] Alantāva te ayye vuṭṭhāpitenāti vuccamānāya sādhūti
 paṭissuṇitvā pacchā khīyanadhammaṁ āpajjantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Caṇḍakāliṁ
 bhikkhuniṁ ārabbha. Kismiṁ vatthusminti. Caṇḍakālī bhikkhunī alantāva
 te ayye vuṭṭhāpitenāti vuccamānā sādhūti paṭissuṇitvā pacchā
 khīyanadhammaṁ āpajji tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [618] Sikkhamānaṁ sace me tvaṁ ayye cīvaraṁ dassasi evāhantaṁ
 vuṭṭhāpessāmīti vatvā neva vuṭṭhāpentiyā na vuṭṭhāpanāya ussukkaṁ
 karontiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī sikkhamānaṁ sace me tvaṁ ayye cīvaraṁ dassasi
 evāhantaṁ vuṭṭhāpessāmīti vatvā neva vuṭṭhāpesi na vuṭṭhāpanāya
 ussukkaṁ akāsi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
      [619] Sikkhamānaṁ sace maṁ tvaṁ ayye dve vassāni anubandhissasi
 evāhantaṁ vuṭṭhāpessāmīti vatvā neva vuṭṭhāpentiyā na vuṭṭhāpanāya

  *  *  *  *  *  *
  Footnote:1 Ma. (dutiyapārājike).
-------------------------------------------------
[page 173]
 Ussukkaṁ karontiyā pācittiyaṁ kattha paññattanti. Sāvatthiyā
 paññattaṁ. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī sikkhamānaṁ sace maṁ
 tvaṁ ayye dve vassāni anubandhissasi evāhantaṁ vuṭṭhāpessāmīti
 vatvā neva vuṭṭhāpesi na vuṭṭhāpanāya ussukkaṁ akāsi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti (dhuranikkhepe).
      [620] Purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ sikkhamānaṁ
 vuṭṭhāpentiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ
 sikkhamānaṁ vuṭṭhāpesi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
      [621] Mātāpitūhi vā sāmikena vā ananuññātaṁ sikkhamānaṁ
 vuṭṭhāpentiyā pācittiyaṁ kattha paññattanti. Sāvatthiyā paññattaṁ.
 Kaṁ ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī mātāpitūhipi sāmikenapi ananuññātaṁ sikkhamānaṁ
 vuṭṭhāpesi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 catūhi samuṭṭhānehi samuṭṭhāti siyā vācato samuṭṭhāti
 na kāyato na cittato siyā kāyato ca vācato ca samuṭṭhāti
-------------------------------------------------
[page 174]
 Na cittato siyā vācato ca cittato ca samuṭṭhāti na kāyato
 siyā kāyato ca vācato ca cittato ca samuṭṭhāti.
      [622] Pārivāsikacchandadānena sikkhamānaṁ vuṭṭhāpentiyā pācittiyaṁ
 kattha paññattanti. Rājagahe paññattaṁ. Kaṁ ārabbhāti. Thullanandaṁ
 bhikkhuniṁ ārabbha. Kismiṁ vatthusminti. Thullanandā bhikkhunī
 pārivāsikacchandadānena sikkhamānaṁ vuṭṭhāpesi tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ tīhi samuṭṭhānehi
 samuṭṭhāti.
      [623] Anuvassaṁ vuṭṭhāpentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Sambahulā bhikkhuniyo
 ārabbha. Kismiṁ vatthusminti. Sambahulā bhikkhuniyo anuvassaṁ
 vuṭṭhāpesuṁ tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ tīhi samuṭṭhānehi samuṭṭhāti.
      [624] Ekaṁ vassaṁ dve vuṭṭhāpentiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyo ārabbha. Kismiṁ vatthusminti. Sambahulā bhikkhuniyo
 ekaṁ vassaṁ dve vuṭṭhāpesuṁ tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ tīhi samuṭṭhānehi samuṭṭhāti.
                   Kumārībhūtavaggo aṭṭhamo.
      [625] Chattupāhanaṁ dhārentiyā pācittiyaṁ kattha paññattanti.
-------------------------------------------------
[page 175]
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo
 chattupāhanaṁ dhāresuṁ tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [626] Yānena yāyantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo
 yānena yāyiṁsu tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [627] Saṅghāṇiṁ dhārentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Aññataraṁ bhikkhuniṁ ārabbha.
 Kismiṁ vatthusminti. Aññatarā bhikkhunī saṅghāṇiṁ dhāresi tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake).
      [628] Itthālaṅkāraṁ dhārentiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo itthālaṅkāraṁ
 dhāresuṁ tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
-------------------------------------------------
[page 176]
 Dvīhi samuṭṭhānehi samuṭṭhāti (eḷakalomake).
      [629] Gandhavaṇṇakena nhāyantiyā pācittiyaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo gandhavaṇṇakena
 nhāyiṁsu tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ dvīhi samuṭṭhānehi samuṭṭhāti (eḷakalomake).
      [630] Vāsitakena piññākena nhāyantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 vāsitakena piññākena nhāyiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (eḷakalomake).
      [631] Bhikkhuniyā ummaddāpentiyā parimaddāpentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo bhikkhuniyā ummaddāpesuṁ parimaddāpesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [632] < PTS. Vin  V , 70 >Sikkhamānāya ummaddāpentiyā parimaddāpentiyā
 pācittiyaṁ kattha paññattanti. Sāvatthiyā paññattaṁ. Kaṁ ārabbhāti.
-------------------------------------------------
[page 177]
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo sikkhamānāya ummaddāpesuṁ parimaddāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake).
      [633] Sāmaṇeriyā ummaddāpentiyā parimaddāpentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo sāmaṇeriyā ummaddāpesuṁ parimaddāpesuṁ tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (eḷakalomake).
      [634] Gihiniyā ummaddāpentiyā parimaddāpentiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo gihiniyā ummaddāpesuṁ parimaddāpesuṁ tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ dvīhi samuṭṭhānehi
 samuṭṭhāti (eḷakalomake).
      [635] Bhikkhussa purato anāpucchā āsane nisīdantiyā pācittiyaṁ
 kattha paññattanti. Sāvatthiyā paññattaṁ. Kaṁ ārabbhāti.
 Sambahulā bhikkhuniyo ārabbha. Kismiṁ vatthusminti. Sambahulā
 bhikkhuniyo bhikkhussa purato anāpucchā āsane nisīdiṁsu tasmiṁ
-------------------------------------------------
[page 178]
 Vatthusmiṁ. Ekā paññatti. Channaṁ āpattisamuṭṭhānānaṁ dvīhi
 samuṭṭhānehi samuṭṭhāti (kaṭhinake).
      [636] Anokāsakataṁ bhikkhuṁ pañhaṁ pucchantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Sambahulā
 bhikkhuniyā ārabbha. Kismiṁ vatthusminti. Sambahulā bhikkhuniyo
 anokāsakataṁ bhikkhuṁ pañhaṁ pucchiṁsu tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ dvīhi samuṭṭhānehi samuṭṭhāti
 (padasodhamme).
      [637] Asaṅkacchikāya gāmaṁ pavisantiyā pācittiyaṁ kattha
 paññattanti. Sāvatthiyā paññattaṁ. Kaṁ ārabbhāti. Aññataraṁ
 bhikkhuniṁ ārabbha. Kismiṁ vatthusminti. Aññatarā bhikkhunī
 asaṅkacchikā gāmaṁ pāvisi tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ dvīhi samuṭṭhānehi samuṭṭhāti siyā
 kāyato samuṭṭhāti na vācato na cittato siyā kāyato ca
 cittato ca samuṭṭhāti na vācato.
                    Chattupāhanavaggo navamo.
                   Navavaggā khuddakā niṭṭhitā.
                         Tassuddānaṁ
    [638] Lasuṇaṁ saṁhare lomaṁ talamaṭṭhañca suddhikaṁ
          bhuñjantāmakadhaññānaṁ dvevighāsena dassanā
-------------------------------------------------
[page 179]
          Andhakāre paṭicchanne ajjhokāse rathikāya ca
          pure pacchā vikāle ca duggahi niraye vadhi
          naggodakā visibbetvā pañcāhikaṁ saṅkamanīyaṁ
          gaṇaṁ vibhaṅgasamaṇaṁ dubbalaṁ kaṭhinena ca
          ekamañcattharaṇena [1]- sañcicca sahajīvinī
          datvā saṁsaṭṭhānto ca tiro vassaṁ na pakkame
          rājā āsandi suttañca gihī vūpasamena ca
          dade cīvarāvasathaṁ pariyāpuṇañca vācaye
          ārāmakkosacaṇḍī ca bhuñjeyya kulamaccharī
          vase pavāraṇovādā 2- dve dhammā 3- pasākhena ca
          gabbhinī pāyantī chadhamme asammatūnadvādasa
          paripuṇṇañca saṅghena sahavuṭṭhāpanena 4- ca
          kumārī dve ca saṅghena dvādasāsammatena ca
          alaṁ sace [5]- dve vassaṁ saṁsaṭṭhā sāmikena ca
          pārivāsikānuvassaṁ duve vuṭṭhāpanena ca
          chattayānena saṅghāṇi itthālaṅkāravaṇṇake
          piññākā bhikkhunī ceva sikkhā ca sāmaṇerikā
          gihī bhikkhussa purato anokāsaṁ saṅkacchikāti.
                     Tesaṁ vaggānaṁ uddānaṁ
    [639] Lasuṇandhakārā nhānaṁ 6- tuvaṭṭā cittagārakā 7-

  *  *  *  *  *  *
  Footnote:1 Yu. ca. 2 Ma. Yu. pavāraṇovādaṁ. 3 Yu. dhamme. 4 Ma. Yu. sahavuṭṭhā
 cha pañca ca. 5 Ma. Yu. ca. 6 Ma. nānā. 7 Yu. cittāgārakā.
-------------------------------------------------
[page 180]
          Ārāmaṁ gabbhinī ceva kumārī 1- chattupāhanāti.
      [640] Sappiṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 sappiṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [641] Telaṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 telaṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [642] Madhuṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 madhuṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.

  *  *  *  *  *  *
  Footnote:1 Yu. kumārā.
-------------------------------------------------
[page 181]
      [643] Phāṇitaṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 phāṇitaṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [644] Macchaṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 macchaṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [645] Maṁsaṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 maṁsaṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [646] Khīraṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
-------------------------------------------------
[page 182]
 Bhikkhuniyo ārabbha. Kismiṁ vatthusminti. Chabbaggiyā bhikkhuniyo
 khīraṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti.
      [647] Dadhiṁ viññāpetvā bhuñjantiyā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 dadhiṁ viññāpetvā bhuñjiṁsu tasmiṁ vatthusmiṁ. Ekā paññatti ekā
 anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti siyā kāyato samuṭṭhāti na vācato na cittato
 siyā kāyato ca vācato ca samuṭṭhāti na cittato siyā kāyato
 ca cittato ca samuṭṭhāti na vācato siyā kāyato ca vācato ca
 cittato ca samuṭṭhāti.
                  Aṭṭha pāṭidesanīyā niṭṭhitā.
                         Tassuddānaṁ
     [648] Sappi telaṁ madhuñceva phāṇitaṁ macchameva ca
           maṁsaṁ khīraṁ dadhiñcāpi viññāpetvāna bhikkhunī
           pāṭidesanīyā aṭṭha sayambuddhena desitāti 1-.
                        ---------
 Ye sikkhāpadā bhikkhuvibhaṅge vitthāritā te saṅkhipitvā 2- bhikkhunīvibhaṅge

  *  *  *  *  *  *
  Footnote:1 Po. sambuddhena pakāsitāti. 2 Ma. saṅkhittā.
-------------------------------------------------
[page 183]
 Katthapaññattivāraṁ niṭṭhitaṁ paṭhamaṁ.
      [649] Avassutā bhikkhunī avassutassa purisapuggalassa kāyasaṁsaggaṁ
 sādiyantī kati āpattiyo āpajjati. Avassutā bhikkhunī avassutassa
 purisapuggalassa kāyasaṁsaggaṁ sādiyantī < PTS. Vin  V , 72 >tisso āpattiyo āpajjati
 adhakkhakaṁ ubbhajānumaṇḍalaṁ gahaṇaṁ sādiyati āpatti pārājikassa
 ubbhakkhakaṁ adhojānumaṇḍalaṁ gahaṇaṁ sādiyati āpatti thullaccayassa
 kāyapaṭibaddhaṁ gahaṇaṁ sādiyati āpatti dukkaṭassa avassutā bhikkhunī
 avassutassa purisapuggalassa kāyasaṁsaggaṁ sādiyantī imā tisso
 āpattiyo āpajjati.
      [650] Vajjapaṭicchādikā bhikkhunī vajjaṁ paṭicchādentī kati
 āpattiyo āpajjati. Vajjapaṭicchādikā bhikkhunī vajjaṁ
 paṭicchādentī tisso āpattiyo āpajjati jānaṁ pārājikaṁ dhammaṁ
 paṭicchādeti āpatti pārājikassa vematikā paṭicchādeti
 āpatti thullaccayassa ācāravipattiṁ paṭicchādeti āpatti
 dukkaṭassa vajjapaṭicchādikā bhikkhunī vajjaṁ paṭicchādentī imā
 tisso āpattiyo āpajjati.
      [651] Ukkhittānuvattikā bhikkhunī yāvatatiyaṁ samanubhāsanāya
 nappaṭinissajjantī kati āpattiyo āpajjati. Ukkhittānuvattikā
 bhikkhunī yāvatatiyaṁ samanubhāsanāya nappaṭinissajjantī tisso āpattiyo
 āpajjati ñattiyā dukkaṭaṁ dvīhi kammavācāhi thullaccayā
-------------------------------------------------
[page 184]
 Kammavācāpariyosāne āpatti pārājikassa ukkhittānuvattikā
 bhikkhunī yāvatatiyaṁ samanubhāsanāya nappaṭinissajjantī imā tisso
 āpattiyo āpajjati.
      [652] Aṭṭhamaṁ vatthuṁ paripūrentī kati āpattiyo āpajjati.
 Aṭṭhamaṁ vatthuṁ paripūrentī tisso āpattiyo āpajjati purisena
 itthannāmaṁ gabbhaṁ gacchāti 1- vuttā gacchati āpatti dukkaṭassa
 purisassa hatthapāsaṁ okkantamatte āpatti thullaccayassa aṭṭhamaṁ
 vatthuṁ paripūreti āpatti pārājikassa aṭṭhamaṁ vatthuṁ paripūrentī
 imā tisso āpattiyo āpajjati.
                    Pārājikā niṭṭhitā.
      [653] Usūyavādikā 2- bhikkhunī aṭṭaṁ karontī tisso āpattiyo
 āpajjati ekassa āroceti āpatti dukkaṭassa dutiyassa
 āroceti āpatti thullaccayassa aṭṭapariyosāne āpatti
 saṅghādisesassa.
      [654] Coriṁ vuṭṭhāpentī tisso āpattiyo āpajjati ñattiyā
 dukkaṭaṁ dvīhi kammavācāhi thullaccayā kammavācāpariyosāne
 āpatti saṅghādisesassa.
      [655] Ekā gāmantaraṁ gacchantī tisso āpattiyo āpajjati
 gacchati āpatti dukkaṭassa paṭhamaṁ pādaṁ parikkhepaṁ atikkāmeti
 āpatti thullaccayassa dutiyaṁ pādaṁ atikkāmeti āpatti

  *  *  *  *  *  *
  Footnote:1 Po. itthannāmaṁ āgacchāti. Ma. itthannāmaṁ okāsaṁ āgacchāti.
 Yu. itthannāmā āgacchāti. 2 Ma. Yu. ussayavādikā.
-------------------------------------------------
[page 185]
 Saṅghādisesassa.
      [656] Samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa
 chandaṁ osārentī tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [657] Avassutā bhikkhunī avassutassa purisapuggalassa hatthato
 khādanīyaṁ vā bhojanīyaṁ vā sahatthā paṭiggahetvā bhuñjantī < PTS. Vin  V , 73 >tisso
 āpattiyo āpajjati khādissāmi bhuñjissāmīti paṭiggaṇhāti
 āpatti thullaccayassa ajjhohāre ajjhohāre āpatti saṅghādisesassa
 udakadantapoṇaṁ paṭiggaṇhāti āpatti dukkaṭassa.
      [658] Kinte ayye eso purisapuggalo karissati avassuto
 vā anavassuto vā yato tvaṁ anavassutā iṅghayye yante
 eso purisapuggalo deti khādanīyaṁ vā bhojanīyaṁ vā taṁ tvaṁ
 sahatthā paṭiggahetvā khāda vā bhuñja vāti uyyojentī tisso
 āpattiyo āpajjati tassā vacanena khādissāmi bhuñjissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti thullaccayassa bhojanapariyosāne āpatti saṅghādisesassa.
      [659] Kupitā bhikkhunī yāvatatiyaṁ samanubhāsanāya nappaṭinissajjantī
 tisso āpattiyo āpajjati ñattiyā dukkaṭaṁ dvīhi kammavācāhi
-------------------------------------------------
[page 186]
 Thullaccayā kammavācāpariyosāne āpatti saṅghādisesassa.
      [660] Kismiñcideva adhikaraṇe pacchākatā 1- kupitā 2- bhikkhunī
 yāvatatiyaṁ samanubhāsanāya nappaṭinissajjantī tisso āpattiyo
 āpajjati ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa.
      [661] Saṁsaṭṭhā bhikkhuniyo yāvatatiyaṁ samanubhāsanāya nappaṭinissajjantiyo
 tisso āpattiyo āpajjanti ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [662] Saṁsaṭṭhāvayye tumhe viharatha mā tumhe nānā
 viharitthāti uyyojentī yāvatatiyaṁ samanubhāsanāya nappaṭinissajjantī
 tisso āpattiyo āpajjati ñattiyā dukkaṭaṁ dvīhi kammavācāhi
 thullaccayā kammavācāpariyosāne āpatti saṅghādisesassa.
                    Saṅghādisesā niṭṭhitā.
      [663] Pattasannicayaṁ karontī ekaṁ āpattiṁ āpajjati
 nissaggiyaṁ pācittiyaṁ.
      [664] Akālacīvaraṁ kālacīvaranti adhiṭṭhahitvā bhājāpentī
 dve āpattiyo āpajjati bhājāpeti payoge dukkaṭaṁ
 bhājāpite nissaggiyaṁ pācittiyaṁ.
      [665] Bhikkhuniyā saddhiṁ cīvaraṁ parivaṭṭetvā acchindantī dve

  *  *  *  *  *  *
  Footnote:1 Po. Ma. Yu. paccākatā. 2 Ma. Yu. ayaṁ pāṭho natthi.
-------------------------------------------------
[page 187]
 Āpattiyo āpajjati acchindati payoge dukkaṭaṁ acchinne
 nissaggiyaṁ pācittiyaṁ.
      [666] Aññaṁ viññāpetvā aññaṁ viññāpentī dve āpattiyo
 āpajjati viññāpeti payoge dukkaṭaṁ viññāpite nissaggiyaṁ
 pācittiyaṁ.
      [667] Aññaṁ cetāpetvā aññaṁ cetāpentī dve āpattiyo
 āpajjati cetāpeti payoge dukkaṭaṁ cetāpite nissaggiyaṁ
 pācittiyaṁ.
      [668] Aññadatthikena parikkhārena aññuddisikena saṅghikena
 aññaṁ cetāpentī dve āpattiyo āpajjati cetāpeti payoge
 dukkaṭaṁ cetāpite nissaggiyaṁ pācittiyaṁ.
      [669] Aññadatthikena parikkhārena aññuddisikena saṅghikena
 saññācikena aññaṁ cetāpentī dve āpattiyo āpajjati
 cetāpeti payoge dukkaṭaṁ cetāpite nissaggiyaṁ pācittiyaṁ.
      [670] Aññadatthikena parikkhārena aññuddisikena mahājanikena
 aññaṁ cetāpentī dve āpattiyo āpajjati cetāpeti payoge
 dukkaṭaṁ cetāpite nissaggiyaṁ pācittiyaṁ.
      [671] Aññadatthikena parikkhārena aññuddisikena mahājanikena
 saññācikena aññaṁ cetāpentī dve āpattiyo āpajjati
 cetāpeti payoge dukkaṭaṁ cetāpite nissaggiyaṁ pācittiyaṁ.
-------------------------------------------------
[page 188]
      [672] Aññadatthikena parikkhārena aññuddisikena < PTS. Vin  V , 74 >puggalikena
 saññācikena aññaṁ cetāpentī dve āpattiyo āpajjati
 cetāpeti payoge dukkaṭaṁ cetāpite nissaggiyaṁ pācittiyaṁ.
      [673] Atirekacatukkaṁsaparamaṁ garupāpuraṇaṁ 1- cetāpentī dve
 āpattiyo āpajjati cetāpeti payoge dukkaṭaṁ cetāpite
 nissaggiyaṁ pācittiyaṁ.
      [674] Atirekaḍḍhateyyakaṁsaparamaṁ lahupāpuraṇaṁ 1- cetāpentī dve
 āpattiyo āpajjati cetāpeti payoge dukkaṭaṁ cetāpite
 nissaggiyaṁ pācittiyaṁ.
                 Nissaggiyā pācittiyā niṭṭhitā.
      [675] Lasuṇaṁ khādantī dve āpattiyo āpajjati
 khādissāmīti paṭiggaṇhāti āpatti dukkaṭassa ajjhohāre
 ajjhohāre āpatti pācittiyassa.
      [676] Sambādhe lomaṁ saṁharāpentī dve āpattiyo āpajjati
 saṁharāpeti payoge dukkaṭaṁ saṁharāpite āpatti pācittiyassa.
      [677] Talaghātakaṁ karontī dve āpattiyo āpajjati karoti
 payoge dukkaṭaṁ kate āpatti pācittiyassa.
      [678] Jatumaṭṭhakaṁ ādiyantī dve āpattiyo āpajjati
 ādiyati payoge dukkaṭaṁ ādinne āpatti pācittiyassa.
      [679] Atirekadvaṅgulapabbaparamaṁ udakasuddhikaṁ ādiyantī dve

  *  *  *  *  *  *
  Footnote:1 Ma. Yu. garupāvuraṇaṁ.
-------------------------------------------------
[page 189]
 Āpattiyo āpajjati ādiyati payoge dukkaṭaṁ ādinne
 āpatti pācittiyassa.
      [680] Bhikkhussa bhuñjantassa pānīyena vā vidhūpanena vā
 upatiṭṭhantī dve āpattiyo āpajjati hatthapāse tiṭṭhati
 āpatti pācittiyassa hatthapāsaṁ vijahitvā tiṭṭhati āpatti
 dukkaṭassa.
      [681] Āmakadhaññaṁ viññāpetvā bhuñjantī dve āpattiyo
 āpajjati bhuñjissāmīti paṭiggaṇhāti āpatti dukkaṭassa
 ajjhohāre ajjhohāre āpatti pācittiyassa.
      [682] Uccāraṁ vā passāvaṁ vā kheḷaṁ 1- vā saṅkāraṁ vā
 vighāsaṁ vā tirokuḍḍe [2]- chaḍḍentī dve āpattiyo āpajjati
 chaḍḍeti payoge dukkaṭaṁ chaḍḍite āpatti pācittiyassa.
      [683] Uccāraṁ vā passāvaṁ vā kheḷaṁ vā saṅkāraṁ vā
 vighāsaṁ vā harite chaḍḍentī dve āpattiyo āpajjati chaḍḍeti
 payoge dukkaṭaṁ chaḍḍite āpatti pācittiyassa.
      [684] Naccaṁ vā gītaṁ vā vāditaṁ vā dassanāya gacchantī dve
 āpattiyo āpajjati gacchati āpatti dukkaṭassa yattha ṭhitā
 passati vā suṇāti vā āpatti pācittiyassa.
                     Lasuṇavaggo paṭhamo.
      [685] Rattandhakāre appadīpe purisena saddhiṁ ekenekā

  *  *  *  *  *  *
  Footnote:1 Ma. Yu. ayaṁ pāṭho natthi so ca bhikkhunīvibhaṅgepi na dissati
 2 Ma. vā tiropākāre vā.
-------------------------------------------------
[page 190]
 Santiṭṭhantī dve āpattiyo āpajjati hatthapāse tiṭṭhati
 āpatti pācittiyassa hatthapāsaṁ vijahitvā tiṭṭhati āpatti
 dukkaṭassa.
      [686] Paṭicchanne okāse purisena saddhiṁ ekenekā
 santiṭṭhantī dve āpattiyo āpajjati hatthapāse tiṭṭhati āpatti
 pācittiyassa hatthapāsaṁ vijahitvā tiṭṭhati āpatti dukkaṭassa.
      [687] < PTS. Vin  V , 75 >Ajjhokāse purisena saddhiṁ ekenekā santiṭṭhantī
 dve āpattiyo āpajjati hatthapāse tiṭṭhati āpatti
 pācittiyassa hatthapāsaṁ vijahitvā tiṭṭhati āpatti dukkaṭassa.
      [688] Rathikāya vā byūhe vā siṅghātake vā purisena saddhiṁ
 ekenekā santiṭṭhantī dve āpattiyo āpajjati hatthapāse
 tiṭṭhati āpatti pācittiyassa hatthapāsaṁ vijahitvā tiṭṭhati
 āpatti dukkaṭassa.
      [689] Purebhattaṁ kulāni upasaṅkamitvā āsane nisīditvā
 sāmike anāpucchā pakkamantī dve āpattiyo āpajjati paṭhamaṁ
 pādaṁ anovassakaṁ atikkāmeti āpatti dukkaṭassa dutiyaṁ pādaṁ
 atikkāmeti āpatti pācittiyassa.
      [690] Pacchābhattaṁ kulāni upasaṅkamitvā sāmike anāpucchā
 āsane nisīdantī dve āpattiyo āpajjati nisīdati payoge
 dukkaṭaṁ nisinne āpatti pācittiyassa.
-------------------------------------------------
[page 191]
      [691] Vikāle kulāni upasaṅkamitvā sāmike anāpucchā seyyaṁ
 santharitvā vā santharāpetvā vā abhinisīdantī dve āpattiyo
 āpajjati abhinisīdati payoge dukkaṭaṁ abhinisinne āpatti
 pācittiyassa.
      [692] Duggahitena dūpadhāritena paraṁ ujjhāpentī dve
 āpattiyo āpajjati ujjhāpeti payoge dukkaṭaṁ ujjhāpite
 āpatti pācittiyassa.
      [693] Attānaṁ vā paraṁ vā nirayena vā brahmacariyena vā
 abhisapantī dve āpattiyo āpajjati abhisapati payoge dukkaṭaṁ
 abhisapite āpatti pācittiyassa.
      [694] Attānaṁ vadhitvā vadhitvā rodantī dve āpattiyo
 āpajjati vadhati rodati āpatti pācittiyassa vadhati na rodati
 āpatti dukkaṭassa.
                   Rattandhakāravaggo dutiyo.
      [695] Naggā nhāyantī dve āpattiyo āpajjati nhāyati
 payoge dukkaṭaṁ nhānapariyosāne āpatti pācittiyassa.
      [696] Pamāṇātikkantaṁ udakasāṭikaṁ kārāpentī dve āpattiyo
 āpajjati kārāpeti payoge dukkaṭaṁ kārāpite āpatti
 pācittiyassa.
      [697] Bhikkhuniyā cīvaraṁ visibbetvā vā visibbāpetvā vā
-------------------------------------------------
[page 192]
 Neva sibbentī na sibbāpanāya ussukkaṁ karontī ekaṁ āpattiṁ
 āpajjati pācittiyaṁ.
      [698] Pañcāhikaṁ saṅghāṭivāraṁ atikkāmentī ekaṁ āpattiṁ
 āpajjati pācittiyaṁ.
      [699] Cīvarasaṅkamanīyaṁ dhārentī dve āpattiyo āpajjati
 dhāreti payoge dukkaṭaṁ dhārite āpatti pācittiyassa.
      [700] Gaṇassa cīvaralābhaṁ antarāyaṁ karontī dve āpattiyo
 āpajjati karoti payoge dukkaṭaṁ kate āpatti pācittiyassa.
      [701] Dhammikaṁ cīvaravibhaṅgaṁ paṭibāhantī dve āpattiyo
 āpajjati paṭibāhati payoge dukkaṭaṁ paṭibāhite āpatti
 pācittiyassa.
      [702] Āgārikassa vā paribbājakassa vā paribbājikāya vā
 samaṇacīvaraṁ dentī dve āpattiyo āpajjati deti payoge
 dukkaṭaṁ dinne āpatti pācittiyassa.
      [703] < PTS. Vin  V , 76 >Dubbalacīvarapaccāsāya cīvarakālasamayaṁ atikkāmentī dve
 āpattiyo āpajjati atikkāmeti payoge dukkaṭaṁ atikkāmite
 āpatti pācittiyassa.
      [704] Dhammikaṁ kaṭhinuddhāraṁ paṭibāhantī dve āpattiyo
 āpajjati paṭibāhati payoge dukkaṭaṁ paṭibāhite āpatti
 pācittiyassa.
-------------------------------------------------
[page 193]
                     Nhānavaggo tatiyo.
      [705] Dve bhikkhuniyo ekamañce tuvaṭṭentiyo dve āpattiyo
 āpajjanti nipajjanti payoge dukkaṭaṁ nipanne āpatti
 pācittiyassa.
      [706] Dve bhikkhuniyo ekattharaṇapāpuraṇā 1- tuvaṭṭentiyo
 dve āpattiyo āpajjanti nipajjanti payoge dukkaṭaṁ nipanne
 āpatti pācittiyassa.
      [707] Bhikkhuniyā sañcicca aphāsuṁ karontī dve āpattiyo
 āpajjati karoti payoge dukkaṭaṁ kate āpatti pācittiyassa.
      [708] Dukkhitaṁ sahajīviniṁ neva upaṭṭhentī na upaṭṭhāpanāya
 ussukkaṁ karontī ekaṁ āpattiṁ āpajjati pācittiyaṁ.
      [709] Bhikkhuniyā upassayaṁ datvā kupitā anattamanā nikkaḍḍhantī
 dve āpattiyo āpajjati nikkaḍḍhati payoge dukkaṭaṁ nikkaḍḍhite
 āpatti pācittiyassa.
      [710] Saṁsaṭṭhā bhikkhunī yāvatatiyaṁ samanubhāsanāya nappaṭinissajjantī
 dve āpattiyo āpajjati ñattiyā dukkaṭaṁ kammavācāpariyosāne
 āpatti pācittiyassa.
      [711] Antoraṭṭhe sāsaṅkasammate sappaṭibhaye asatthikā
 cārikaṁ carantī dve āpattiyo āpajjati paṭipajjati payoge
 dukkaṭaṁ paṭipanne āpatti pācittiyassa.

  *  *  *  *  *  *
  Footnote:1 Ma. Yu. ...pāvuraṇā.
-------------------------------------------------
[page 194]
      [712] Tiroraṭṭhe sāsaṅkasammate sappaṭibhaye asatthikā cārikaṁ
 carantī dve āpattiyo āpajjati paṭipajjati payoge dukkaṭaṁ
 paṭipanne āpatti pācittiyassa.
      [713] Antovassaṁ cārikaṁ carantī dve āpattiyo āpajjati
 paṭipajjati payoge dukkaṭaṁ paṭipanne āpatti pācittiyassa.
      [714] Vassaṁ vutthā bhikkhunī cārikaṁ na pakkamantī ekaṁ āpattiṁ
 āpajjati pācittiyaṁ.
                    Tuvaṭṭavaggo catuttho.
      [715] Rājāgāraṁ vā cittāgāraṁ vā ārāmaṁ vā uyyānaṁ
 vā pokkharaṇiṁ vā dassanāya gacchantī dve āpattiyo āpajjati
 gacchati payoge dukkaṭaṁ 1- yattha ṭhitā passati āpatti
 pācittiyassa.
      [716] Āsandiṁ vā pallaṅkaṁ vā paribhuñjantī dve āpattiyo
 āpajjati paribhuñjati payoge dukkaṭaṁ paribhutte āpatti
 pācittiyassa.
      [717] Suttaṁ kantantī dve āpattiyo āpajjati kantati
 payoge dukkaṭaṁ ujjavujjave āpatti pācittiyassa.
      [718] Gihiveyyāvaccaṁ karontī dve āpattiyo āpajjati
 karoti payoge dukkaṭaṁ kate āpatti pācittiyassa.
      [719] < PTS. Vin  V , 77 >Bhikkhuniyā ehayye imaṁ adhikaraṇaṁ vūpasamehīti vuccamānā

  *  *  *  *  *  *
  Footnote:1 Ma. Yu. gacchati āpatti dukkaṭassa.
-------------------------------------------------
[page 195]
 Sādhūti paṭissuṇitvā neva vūpasamentī na vūpasamāya ussukkaṁ
 karontī ekaṁ āpattiṁ āpajjati pācittiyaṁ.
      [720] Āgārikassa vā paribbājakassa vā paribbājikāya vā
 sahatthā khādanīyaṁ vā bhojanīyaṁ vā dentī dve āpattiyo
 āpajjati deti payoge dukkaṭaṁ dinne āpatti pācittiyassa.
      [721] Āvasathacīvaraṁ anissajjitvā paribhuñjantī dve āpattiyo
 āpajjati paribhuñjati payoge dukkaṭaṁ paribhutte āpatti
 pācittiyassa.
      [722] Āvasathaṁ anissajijitvā cārikaṁ pakkamantī dve āpattiyo
 āpajjati paṭhamaṁ pādaṁ parikkhepaṁ atikkāmeti āpatti dukkaṭassa
 dutiyaṁ pādaṁ atikkāmeti āpatti pācittiyassa.
      [723] Tiracchānavijjaṁ pariyāpuṇantī dve āpattiyo āpajjati
 pariyāpuṇāti payoge dukkaṭaṁ pade pade āpatti pācittiyassa.
      [724] Tiracchānavijjaṁ vācentī dve āpattiyo āpajjati
 vāceti payoge dukkaṭaṁ pade pade āpatti pācittiyassa.
                   Cittāgāravaggo pañcamo.
      [725] Jānaṁ sabhikkhukaṁ ārāmaṁ anāpucchā pavisantī dve
-------------------------------------------------
[page 196]
 Āpattiyo āpajjati paṭhamaṁ pādaṁ parikkhepaṁ atikkāmeti āpatti
 dukkaṭassa dutiyaṁ pādaṁ atikkāmeti āpatti pācittiyassa.
      [726] Bhikkhuṁ akkosantī paribhāsantī dve āpattiyo āpajjati
 akkosati payoge dukkaṭaṁ akkosite āpatti pācittiyassa.
      [727] Caṇḍīkatā 1- gaṇaṁ paribhāsantī dve āpattiyo āpajjati
 paribhāsati payoge dukkaṭaṁ paribhāsite āpatti pācittiyassa.
      [728] Nimantitā vā pavāritā vā khādanīyaṁ vā bhojanīyaṁ vā
 bhuñjantī dve āpattiyo āpajjati khādissāmi bhuñjissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti pācittiyassa.
      [729] Kulaṁ maccharāyantī dve āpattiyo āpajjati maccharāyati
 payoge dukkaṭaṁ maccharite āpatti pācittiyassa.
      [730] Abhikkhuke āvāse vassaṁ vasantī dve āpattiyo
 āpajjati vassaṁ vasissāmīti senāsanaṁ paññāpeti 2- pānīyaṁ paribhojanīyaṁ
 upaṭṭhāpeti 3- pariveṇaṁ sammajjati āpatti dukkaṭassa saha
 aruṇuggamanā āpatti pācittiyassa.
      [731] Vassaṁ vutthā bhikkhunī ubhatosaṅghe tīhi ṭhānehi
 nappavārentī ekaṁ āpattiṁ āpajjati pācittiyaṁ.
      [732] Ovādāya vā saṁvāsāya vā na gacchantī ekaṁ āpattiṁ
 āpajjati pācittiyaṁ.

  *  *  *  *  *  *
  Footnote:1 Yu. caṇḍikatā. 2 Ma. paññapeti. 3 Ma. upaṭṭhapeti.
-------------------------------------------------
[page 197]
      [733] Uposathampi na pucchantī ovādampi na yācantī ekaṁ
 āpattiṁ āpajjati pācittiyaṁ.
      [734] Pasākhe jātaṁ gaṇḍaṁ vā ruhitaṁ vā anapaloketvā
 saṅghaṁ vā gaṇaṁ vā purisena saddhiṁ ekenekā bhedāpentī < PTS. Vin  V , 78 >dve
 āpattiyo āpajjati bhedāpeti payoge dukkaṭaṁ bhinne
 āpatti pācittiyassa.
                    Ārāmavaggo chaṭṭho.
      [735] Gabbhiniṁ vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [736] Pāyantiṁ vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [737] Dve vassāni chasu dhammesu asikkhitasikkhaṁ sikkhamānaṁ
 vuṭṭhāpentī dve āpattiyo āpajjati vuṭṭhāpeti payoge
 dukkaṭaṁ vuṭṭhāpite āpatti pācittiyassa.
      [738] Dve vassāni chasu dhammesu sikkhitasikkhaṁ sikkhamānaṁ
 saṅghena asammataṁ vuṭṭhāpentī dve āpattiyo āpajjati vuṭṭhāpeti
 payoge dukkaṭaṁ vuṭṭhāpite āpatti pācittiyassa.
      [739] Ūnadvādasavassaṁ gihigataṁ vuṭṭhāpentī dve āpattiyo
 āpajjati vuṭṭhāpeti payoge dukkaṭaṁ vuṭṭhāpite āpatti pācittiyassa.
      [740] Paripuṇṇadvādasavassaṁ gihigataṁ dve vassāni chasu
-------------------------------------------------
[page 198]
 Dhammesu asikkhitasikkhaṁ vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [741] Paripuṇṇadvādasavassaṁ gihigataṁ dve vassāni chasu dhammesu
 sikkhitasikkhaṁ saṅghena asammataṁ vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [742] Sahajīviniṁ vuṭṭhāpetvā dve vassāni neva anuggaṇhantī
 nānuggahāpentī ekaṁ āpattiṁ āpajjati pācittiyaṁ.
      [743] Vuṭṭhāpitaṁ pavattiniṁ dve vassāni nānubandhantī ekaṁ
 āpattiṁ āpajjati pācittiyaṁ.
      [744] Sahajīviniṁ vuṭṭhāpetvā neva vūpakāsentī na vūpakāsāpentī
 ekaṁ āpattiṁ āpajjati pācittiyaṁ.
                    Gabbhinīvaggo sattamo.
      [745] Ūnavīsativassaṁ kumārībhūtaṁ vuṭṭhāpentī dve āpattiyo
 āpajjati vuṭṭhāpeti payoge dukkaṭaṁ vuṭṭhāpite āpatti
 pācittiyassa.
      [746] Paripuṇṇavīsativassaṁ kumārībhūtaṁ dve vassāni chasu dhammesu
 asikkhitasikkhaṁ vuṭṭhāpentī dve āpattiyo āpajjati vuṭṭhāpeti
 payoge dukkaṭaṁ vuṭṭhāpite āpatti pācittiyassa.
      [747] Paripuṇṇavīsativassaṁ kumārībhūtaṁ dve vassāni chasu
 dhammesu sikkhitasikkhaṁ saṅghena asammataṁ vuṭṭhāpentī dve āpattiyo
-------------------------------------------------
[page 199]
 Āpajjati vuṭṭhāpeti payoge dukkaṭaṁ vuṭṭhāpite āpatti
 pācittiyassa.
      [748] Ūnadvādasavassā vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [749] Paripuṇṇadvādasavassā saṅghena asammatā vuṭṭhāpentī
 dve āpattiyo āpajjati vuṭṭhāpeti payoge dukkaṭaṁ vuṭṭhāpite
 āpatti pācittiyassa.
      [750] Alantāva te ayye vuṭṭhāpitenāti vuccamānā sādhūti
 paṭissuṇitvā pacchā khīyanadhammaṁ āpajjantī dve āpattiyo
 āpajjati khīyati payoge dukkaṭaṁ khīyite āpatti pācittiyassa.
      [751] Sikkhamānaṁ sace me tvaṁ ayye cīvaraṁ dassasi
 evāhantaṁ vuṭṭhāpessāmīti vatvā neva vuṭṭhāpentī na vuṭṭhāpanāya
 ussukkaṁ karontī ekaṁ āpattiṁ āpajjati pācittiyaṁ.
      [752] < PTS. Vin  V , 79 >Sikkhamānaṁ sace maṁ tvaṁ ayye dve vassāni
 anubandhissasi evāhantaṁ vuṭṭhāpessāmīti vatvā neva vuṭṭhāpentī
 na vuṭṭhāpanāya ussukkaṁ karontī ekaṁ āpattiṁ āpajjati pācittiyaṁ.
      [753] Purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ sikkhamānaṁ
 vuṭṭhāpentī dve āpattiyo āpajjati vuṭṭhāpeti payoge
 dukkaṭaṁ vuṭṭhāpite āpatti pācittiyassa.
      [754] Mātāpitūhi vā sāmikena vā ananuññātaṁ sikkhamānaṁ
-------------------------------------------------
[page 200]
 Vuṭṭhāpentī dve āpattiyo āpajjati vuṭṭhāpeti payoge
 dukkaṭaṁ vuṭṭhāpite āpatti pācittiyassa.
      [755] Pārivāsikacchandadānena sikkhamānaṁ vuṭṭhāpentī dve
 āpattiyo āpajjati vuṭṭhāpeti payoge dukkaṭaṁ vuṭṭhāpite
 āpatti pācittiyassa.
      [756] Anuvassaṁ vuṭṭhāpentī dve āpattiyo āpajjati
 vuṭṭhāpeti payoge dukkaṭaṁ vuṭṭhāpite āpatti pācittiyassa.
      [757] Ekaṁ vassaṁ dve vuṭṭhāpentī dve āpattiyo
 āpajjati vuṭṭhāpeti payoge dukkaṭaṁ vuṭṭhāpite āpatti
 pācittiyassa.
                   Kumārībhūtavaggo aṭṭhamo.
      [758] Chattupāhanaṁ dhārentī dve āpattiyo āpajjati
 dhāreti payoge dukkaṭaṁ dhārite āpatti pācittiyassa.
      [759] Yānena yāyantī dve āpattiyo āpajjati yāyati
 payoge dukkaṭaṁ yāyite āpatti pācittiyassa.
      [760] Saṅghāṇiṁ dhārentī dve āpattiyo āpajjati dhāreti
 payoge dukkaṭaṁ dhārite āpatti pācittiyassa.
      [761] Itthālaṅkāraṁ dhārentī dve āpattiyo āpajjati
 dhāreti payoge dukkaṭaṁ dhārite āpatti pācittiyassa.
      [762] Gandhavaṇṇakena nhāyantī dve āpattiyo āpajjati
-------------------------------------------------
[page 201]
 Nhāyati payoge dukkaṭaṁ nhānapariyosāne āpatti pācittiyassa.
      [763] Vāsitakena piññākena nhāyantī dve āpattiyo
 āpajjati nhāyati payoge dukkaṭaṁ nhānapariyosāne āpatti
 pācittiyassa.
      [764] Bhikkhuniyā ummaddāpentī parimaddāpentī dve
 āpattiyo āpajjati ummaddāpeti payoge dukkaṭaṁ ummaddite
 āpatti pācittiyassa.
      [765] Sikkhamānāya ummaddāpentī parimaddāpentī dve
 āpattiyo āpajjati ummaddāpeti payoge dukkaṭaṁ ummaddite
 āpatti pācittiyassa.
      [766] Sāmaṇeriyā ummaddāpentī parimaddāpentī dve
 āpattiyo āpajjati ummaddāpeti payoge dukkaṭaṁ ummaddite
 āpatti pācittiyassa. Gihiniyā ummaddāpentī parimaddāpentī
 dve āpattiyo āpajjati ummaddāpeti payoge dukkaṭaṁ
 ummaddite āpatti pācittiyassa. Bhikkhussa purato anāpucchā
 āsane nisīdantī dve āpattiyo āpajjati nisīdati payoge
 dukkaṭaṁ nisinne āpatti pācittiyassa.
      [767] Anokāsakataṁ bhikkhuṁ pañhaṁ pucchantī dve āpattiyo
 āpajjati pucchati payoge dukkaṭaṁ pucchite āpatti pācittiyassa.
      [768] Asaṅkacchikā gāmaṁ pavisantī dve āpattiyo āpajjati
-------------------------------------------------
[page 202]
  Paṭhamaṁ pādaṁ parikkhepaṁ atikkāmeti āpatti dukkaṭassa dutiyaṁ
  pādaṁ atikkāmeti āpatti pācittiyassa.
                   Chattupāhanavaggo navamo.
                  Navavaggā khuddakā niṭṭhitā.
      [769] Sappiṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [770] Telaṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [771] Madhuṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [772] Phāṇitaṁ viññāpetvā bhuñjantī dve āpattiyo
 āpajjati bhuñjissāmīti paṭiggaṇhāti āpatti dukkaṭassa
 ajjhohāre ajjhohāre āpatti pāṭidesanīyassa.
      [773] Macchaṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [774] Maṁsaṁ viññāpetvā bhuñjantī dve āpattiyo āpajjati
-------------------------------------------------
[page 203]
 Bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [775] Khīraṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
      [776] Dadhiṁ viññāpetvā bhuñjantī dve āpattiyo āpajjati
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti pāṭidesanīyassa.
                  Aṭṭha pāṭidesanīyā niṭṭhitā.
                  Katāpattivāraṁ niṭṭhitaṁ dutiyaṁ.
      [777] < PTS. Vin  V , 80 >Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo catunnaṁ vipattīnaṁ kati vipattiyo
 bhajanti. Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo catunnaṁ vipattīnaṁ dve vipattiyo
 bhajanti siyā sīlavipattiṁ siyā ācāravipattiṁ .pe.
      [778] Dadhiṁ viññāpetvā bhuñjantiyā āpattiyo catunnaṁ
 vipattīnaṁ kati vipattiyo bhajanti. Dadhiṁ viññāpetvā bhuñjantiyā
 āpattiyo catunnaṁ vipattīnaṁ ekaṁ vipattiṁ bhajanti ācāravipattiṁ.
                   Vipattivāraṁ niṭṭhitaṁ tatiyaṁ.
      [779] Avassutāya bhikkhuniyā avassutassa purisapuggalassa kāyasaṁsaggaṁ
-------------------------------------------------
[page 204]
 Sādiyantiyā āpattiyo sattannaṁ āpattikkhandhānaṁ katīhi
 āpattikkhandhehi saṅgahitā. Avassutāya bhikkhuniyā avassutassa
 purisapuggalassa kāyasaṁsaggaṁ sādiyantiyā āpattiyo sattannaṁ āpattikkhandhānaṁ
 tīhi āpattikkhandhehi saṅgahitā siyā pārājikāpattikkhandhena
 siyā thullaccayāpattikkhandhena siyā dukkaṭāpattikkhandhena
 .pe.
      [780] Dadhiṁ viññāpetvā bhuñjantiyā āpattiyo sattannaṁ
 āpattikkhandhānaṁ katīhi āpattikkhandhehi saṅgahitā. Dadhiṁ viññāpetvā
 bhuñjantiyā āpattiyo sattannaṁ āpattikkhandhānaṁ dvīhi
 āpattikkhandhehi saṅgahitā siyā pāṭidesanīyāpattikkhandhena siyā
 dukkaṭāpattikkhandhena.
                   Saṅgahavāraṁ niṭṭhitaṁ catutthaṁ.
      [781] Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo channaṁ āpattisamuṭṭhānānaṁ katīhi
 samuṭṭhānehi samuṭṭhahanti. Avassutāya bhikkhuniyā avassutassa
 purisapuggalassa kāyasaṁsaggaṁ sādiyantiyā āpattiyo channaṁ āpattisamuṭṭhānānaṁ
 ekena samuṭṭhānena samuṭṭhahanti kāyato ca cittato
 ca samuṭṭhahanti na vācato .pe.
      [782] Dadhiṁ viññāpetvā bhuñjantiyā āpattiyo channaṁ
 āpattisamuṭṭhānānaṁ katīhi samuṭṭhānehi samuṭṭhahanti. Dadhiṁ viññāpetvā
-------------------------------------------------
[page 205]
 Bhuñjantiyā āpattiyo channaṁ āpattisamuṭṭhānānaṁ catūhi
 samuṭṭhānehi samuṭṭhahanti siyā kāyato samuṭṭhahanti na vācato
 na cittato siyā kāyato ca vācato ca samuṭṭhahanti na vācato
 cittato siyā kāyato ca cittato ca samuṭṭhahanti na vācato
 siyā kāyato ca vācato ca cittato ca samuṭṭhahanti.
                  Samuṭṭhānavāraṁ niṭṭhitaṁ pañcamaṁ.
      [783] Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo catunnaṁ adhikaraṇānaṁ katamaṁ adhikaraṇaṁ.
 Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo catunnaṁ adhikaraṇānaṁ āpattādhikaraṇaṁ .pe.
      [784] Dadhiṁ viññāpetvā bhuñjantiyā āpattiyo catunnaṁ
 adhikaraṇānaṁ katamaṁ adhikaraṇaṁ. Dadhiṁ viññāpetvā bhuñjantiyā
 āpattiyo catunnaṁ adhikaraṇānaṁ āpattādhikaraṇaṁ.
                   Adhikaraṇavāraṁ niṭṭhitaṁ chaṭṭhaṁ.
      [785] Avassutāya bhikkhuniyā avassutassa purisapuggalassa kāyasaṁsaggaṁ
 sādiyantiyā āpattiyo sattannaṁ samathānaṁ katīhi samathehi
 sammanti. Avassutāya bhikkhuniyā avassutassa purisapuggalassa
 kāyasaṁsaggaṁ sādiyantiyā āpattiyo sattannaṁ samathānaṁ tīhi samathehi
 sammanti siyā sammukhāvinayena ca paṭiññātakaraṇena ca siyā
 sammukhāvinayena ca tiṇavatthārakena ca .pe.
-------------------------------------------------
[page 206]
      [786] Dadhiṁ viññāpetvā bhuñjantiyā āpattiyo sattannaṁ
 samathānaṁ katīhi samathehi sammanti. < PTS. Vin  V , 81 >Dadhiṁ viññāpetvā bhuñjantiyā
 āpattiyo sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
                   Samathavāraṁ niṭṭhitaṁ sattamaṁ.
      [787] Avassutā bhikkhunī avassutassa purisapuggalassa kāyasaṁsaggaṁ
 sādiyantī kati āpattiyo āpajjati. Avassutā bhikkhunī avassutassa
 purisapuggalassa kāyasaṁsaggaṁ sādiyantī tisso āpattiyo āpajjati
 adhakkhakaṁ ubbhajānumaṇḍalaṁ gahaṇaṁ sādiyati āpatti pārājikassa
 ubbhakkhakaṁ adhojānumaṇḍalaṁ gahaṇaṁ sādiyati āpatti thullaccayassa
 kāyapaṭibaddhaṁ gahaṇaṁ sādiyati āpatti dukkaṭassa avassutā
 bhikkhunī avassutassa purisapuggalassa kāyasaṁsaggaṁ sādiyantī imā
 tisso āpattiyo āpajjati. Tā āpattiyo catunnaṁ vipattīnaṁ
 kati vipattiyo bhajanti. Sattannaṁ āpattikkhandhānaṁ katīhi āpattikkhandhehi
 saṅgatitā. Channaṁ āpattisamuṭṭhānānaṁ katīhi samuṭṭhānehi
 samuṭṭhahanti. Catunnaṁ adhikaraṇānaṁ katamaṁ adhikaraṇaṁ. Sattannaṁ
 samathānaṁ katīhi samathehi sammanti. Tā āpattiyo catunnaṁ
 vipattīnaṁ dve vipattiyo bhajanti siyā sīlavipattiṁ siyā ācāravipattiṁ.
 Sattannaṁ āpattikkhandhānaṁ tīhi āpattikkhandhehi saṅgahitā
-------------------------------------------------
[page 207]
 Siyā pārājikāpattikkhandhena siyā thullaccayāpattikkhandhena siyā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhahanti kāyato ca cittato ca samuṭṭhahanti na
 vācato. Catunnaṁ adhikaraṇānaṁ āpattādhikaraṇaṁ. Sattannaṁ
 samathānaṁ tīhi samathehi sammanti siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca .pe.
      [788] Dadhiṁ viññāpetvā bhuñjantī kati āpattiyo āpajjati.
 Dadhiṁ viññāpetvā bhuñjantī dve āpattiyo āpajjati bhuñjissāmīti
 paṭiggaṇhāti āpatti dukkaṭassa ajjhohāre ajjhohāre
 āpatti pāṭidesanīyassa dadhiṁ viññāpetvā bhuñjantī imā dve
 āpattiyo āpajjati. Tā āpattiyo catunnaṁ vipattīnaṁ kati
 vipattiyo bhajanti. Sattannaṁ āpattikkhandhānaṁ katīhi āpattikkhandhehi
 saṅgahitā. Channaṁ āpattisamuṭṭhānānaṁ katīhi samuṭṭhānehi samuṭṭhahanti.
 Catunnaṁ adhikaraṇānaṁ katamaṁ adhikaraṇaṁ. Sattannaṁ samathānaṁ
 katīhi samathehi sammanti. Tā āpattiyo catunnaṁ vipattīnaṁ ekaṁ
 vipattiṁ bhajanti ācāravipattiṁ. Sattannaṁ āpattikkhandhānaṁ dvīhi
 āpattikkhandhehi saṅgahitā siyā pāṭidesanīyāpattikkhandhena siyā
 dukkaṭāpattikkhandhena. Channaṁ āpattisamuṭṭhānānaṁ catūhi samuṭṭhānehi
 samuṭṭhahanti siyā kāyato samuṭṭhahanti na vācato na cittato
 siyā kāyato ca vācato ca samuṭṭhahanti na cittato siyā
-------------------------------------------------
[page 208]
 Kāyato ca cittato ca samuṭṭhahanti na vācato siyā kāyato
 ca vācato ca cittato ca samuṭṭhahanti. Catunnaṁ adhikaraṇānaṁ
 āpattādhikaraṇaṁ. Sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
                  Samuccayavāraṁ niṭṭhitaṁ aṭṭhamaṁ.
      [789] [1]- Yantena bhagavatā jānatā passatā arahatā
 sammāsambuddhena kāyasaṁsaggaṁ sādiyanapaccayā pārājikaṁ kattha paññattanti.
 Sāvatthiyā paññattaṁ. Kaṁ ārabbhāti. Sundarīnandaṁ bhikkhuniṁ
 ārabbha. Kismiṁ vatthusminti. Sundarīnandā bhikkhunī avassutā
 avassutassa purisapuggalassa kāyasaṁsaggaṁ sādiyi tasmiṁ vatthusmiṁ.
 Atthi tattha paññatti anuppaññatti anuppannapaññattīti.
 Ekā paññatti anuppaññatti anuppannapaññatti tasmiṁ natthi.
 Sabbattha paññatti padesapaññattīti. Sabbattha paññatti.
 Sādhāraṇapaññatti asādhāraṇapaññattīti. Asādhāraṇapaññatti.
 Ekatopaññatti ubhatopaññattīti. Ekatopaññatti. Catunnaṁ
 pātimokkhuddesānaṁ katthogadhaṁ kattha pariyāpannanti. Nidānogadhaṁ
 nidānapariyāpannaṁ. Katamena uddesena uddesaṁ āgacchatīti.
 Dutiyena uddesena uddesaṁ āgacchati. Catunnaṁ vipattīnaṁ katamā
 vipattīti. Sīlavipatti. Sattannaṁ āpattikkhandhānaṁ katamo

  *  *  *  *  *  *
  Footnote:1 Ma. Yu. ito purato kattha paññattivāro dissati.
-------------------------------------------------
[page 209]
 Āpattikkhandhoti. Pārājikāpattikkhandho. Channaṁ āpattisamuṭṭhānānaṁ
 katīhi samuṭṭhānehi samuṭṭhātīti. Ekena samuṭṭhānena
 samuṭṭhāti kāyato ca cittato ca samuṭṭhāti na vācato .pe.
 Kenābhaṭanti. Paramparābhaṭaṁ .pe. 1-
      [790] < PTS. Vin  V , 82 >Vajjapaṭicchādanapaccayā pārājikaṁ kattha paññattanti.
 Sāvatthiyā paññattaṁ. Kaṁ ārabbhāti. Thullanandaṁ bhikkhuniṁ
 ārabbha. Kismiṁ vatthusminti. Thullanandā bhikkhunī jānaṁ pārājikaṁ
 dhammaṁ ajjhāpannaṁ bhikkhuniṁ neva attanā paṭicodesi na gaṇassa
 ārocesi tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (dhuranikkhepe).
      [791] Yāvatatiyaṁ samanubhāsanāya nappaṭinissajjanapaccayā pārājikaṁ
 kattha paññattanti. Sāvatthiyā paññattaṁ. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā
 bhikkhunī samaggena saṅghena ukkhittaṁ ariṭṭhaṁ bhikkhuṁ gaddhabādhipubbaṁ
 anuvatti tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 ekena samuṭṭhānena samuṭṭhāti (dhuranikkhepe).
      [792] Aṭṭhamaṁ vatthuṁ paripūraṇapaccayā pārājikaṁ kattha paññattanti.
 Sāvatthiyā paññattaṁ. Kaṁ ārabbhāti. Chabbaggiyā bhikkhuniyo
 ārabbha. Kismiṁ vatthusminti. Chabbaggiyā bhikkhuniyo aṭṭhamaṁ
 vatthuṁ paripūresuṁ tasmiṁ vatthusmiṁ. Ekā paññatti. Channaṁ

  *  *  *  *  *  *
  Footnote:1 ayaṁ peyyālo ettha tatiye aṅke oloketabbo.
-------------------------------------------------
[page 210]
 Āpattisamuṭṭhānānaṁ ekena samuṭṭhānena samuṭṭhāti (dhuranikkhepe).
                     Pārājikā niṭṭhitā.
      [793] [1]- Yantena bhagavatā jānatā passatā arahatā
 sammāsambuddhena usūyavādikāya 2- bhikkhuniyā aṭṭakaraṇapaccayā
 saṅghādiseso kattha paññattoti. Sāvatthiyā paññatto. Kaṁ ārabbhāti.
 Thullanandaṁ bhikkhuniṁ ārabbha. Kismiṁ vatthusminti. Thullanandā bhikkhunī
 usūyavādikā 2- vihari tasmiṁ vatthusmiṁ. Atthi tattha paññatti
 anuppaññatti anuppannapaññattīti. Ekā paññatti anuppaññatti
 anuppannapaññatti tasmiṁ natthi. Sabbatthapaññatti padesapaññattīti.
 Sabbatthapaññatti. Sādhāraṇapaññatti asādhāraṇapaññattīti.
 Asādhāraṇapaññatti. Ekatopaññatti ubhatopaññattīti.
 Ekatopaññatti. Catunnaṁ pātimokkhuddesānaṁ katthogadhaṁ kattha
 pariyāpannanti. Nidānogadhaṁ nidānapariyāpannaṁ. Katamena uddesena
 uddesaṁ āgacchatīti. Tatiyena uddesena uddesaṁ āgacchati.
 Catunnaṁ vipattīnaṁ katamā vipattīti. Sīlavipatti. Sattannaṁ
 āpattikkhandhānaṁ katamo āpattikkhandhoti. Saṅghādisesāpattikkhandho.
 Channaṁ āpattisamuṭṭhānānaṁ katīhi samuṭṭhānehi samuṭṭhātīti.
 Dvīhi samuṭṭhānehi samuṭṭhāti siyā kāyato ca vācato ca
 samuṭṭhāti na cittato siyā kāyato ca vācato ca cittato
 ca samuṭṭhāti .pe. Kenābhaṭanti. Paramparābhaṭaṁ. [3]-

  *  *  *  *  *  *
  Footnote:1 Ma. Yu. ito purato kattha paññattivāro dissati. 2 Ma. Yu. ussaya .....
 3 Ma. Yu. upāli dāsako ceva..... piṭakaṁ tambapaṇṇiyāti.
-------------------------------------------------
[page 211]
      [794] Yantena bhagavatā jānatā passatā arahatā sammāsambuddhena 1-
 coriṁ vuṭṭhāpanapaccayā saṅghādiseso kattha paññattoti.
 Sāvatthiyā paññatto. Kaṁ ārabbhāti. Thullanandaṁ bhikkhuniṁ
 ārabbha. Kismiṁ vatthusminti. Thullanandā bhikkhunī coriṁ vuṭṭhāpesi
 tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 dvīhi samuṭṭhānehi samuṭṭhāti siyā vācato ca cittato ca
 samuṭṭhāti na kāyato siyā kāyato ca vācato ca cittato
 ca samuṭṭhāti.
      [795] Ekā gāmantaraṁ gamanapaccayā saṅghādiseso kattha
 paññattoti. Sāvatthiyā paññatto. Kaṁ ārabbhāti. Aññataraṁ
 bhikkhuniṁ ārabbha. Kismiṁ vatthusminti. Aññatarā bhikkhunī ekā
 gāmantaraṁ gacchi tasmiṁ vatthusmiṁ. Ekā paññatti tisso
 anuppaññattiyo. Channaṁ āpattisamuṭṭhānānaṁ ekena samuṭṭhānena
 samuṭṭhāti (paṭhamapārājike).
      [796] Samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa chandaṁ
 osāraṇapaccayā saṅghādiseso kattha paññattoti. Sāvatthiyā
 paññatto. Kaṁ ārabbhāti. Thullanandaṁ bhikkhuniṁ ārabbha.
 Kismiṁ vatthusminti. Thullanandā bhikkhunī samaggena saṅghena ukkhittaṁ
 bhikkhuniṁ dhammena vinayena satthusāsanena anapaloketvā kārakasaṅghaṁ

  *  *  *  *  *  *
  Footnote:1 Ma. Yu. yantena.... sammāsambuddhenāti ime pāṭhā natthi.
-------------------------------------------------
[page 212]
 Anaññāya gaṇassa chandaṁ osāresi tasmiṁ vatthusmiṁ. Ekā
 paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [797] Avassutāya bhikkhuniyā avassutassa purisapuggalassa hatthato
 khādanīyaṁ vā bhojanīyaṁ vā sahatthā paṭiggahetvā bhuñjanapaccayā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Sundarīnandaṁ bhikkhuniṁ ārabbha. Kismiṁ vatthusminti.
 Sundarīnandā bhikkhunī avassutā avassutassa purisapuggalassa hatthato
 āmisaṁ paṭiggahesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (paṭhamapārājike).
      [798] Kinte ayye eso purisapuggalo karissati avassuto
 vā anavassuto vā yato tvaṁ anavassutā iṅghayye yante
 eso purisapuggalo deti khādanīyaṁ vā bhojanīyaṁ vā taṁ tvaṁ
 sahatthā paṭiggahetvā khāda vā bhuñja vāti uyyojanapaccayā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Aññataraṁ bhikkhuniṁ ārabbha. Kismiṁ vatthusminti.
 Aññatarā bhikkhunī kinte ayye eso purisapuggalo karissati
 avassuto vā anavassuto vā yato tvaṁ anavassutā iṅghayye
 yante eso purisapuggalo deti khādanīyaṁ vā bhojanīyaṁ vā taṁ
 tvaṁ sahatthā paṭiggahetvā khāda vā bhuñja vāti uyyojesi
-------------------------------------------------
[page 213]
 Tasmiṁ vatthusmiṁ. Ekā paññatti. Channaṁ āpattisamuṭṭhānānaṁ
 tīhi samuṭṭhānehi samuṭṭhāti.
      [799] Kupitāya bhikkhuniyā yāvatatiyaṁ samanubhāsanāya
 nappaṭinissajjanapaccayā saṅghādiseso kattha paññattoti. Sāvatthiyā
 paññatto. Kaṁ ārabbhāti. Caṇḍakāliṁ bhikkhuniṁ ārabbha.
 Kismiṁ vatthusminti. Caṇḍakālī bhikkhunī kupitā anattamanā evaṁ avaca
 buddhaṁ paccācikkhāmi dhammaṁ paccācikkhāmi saṅghaṁ paccācikkhāmi
 sikkhaṁ paccācikkhāmīti tasmiṁ vatthusmiṁ. Ekā paññatti.
 Channaṁ āpattisamuṭṭhānānaṁ ekena samuṭṭhānena samuṭṭhāti.
 (dhuranikkhepe).
      [800] Kismiñcideva adhikaraṇe pacchākatāya kupitāya 1- bhikkhuniyā
 yāvatatiyaṁ samanubhāsanāya nappaṭinissajjanapaccayā saṅghādiseso kattha
 paññattoti. Sāvatthiyā paññatto. Kaṁ ārabbhāti. Caṇḍakāliṁ
 bhikkhuniṁ ārabbha. Kismiṁ vatthusminti. Caṇḍakālī bhikkhunī
 kismiñcideva adhikaraṇe pacchākatā kupitā anattamanā evaṁ avaca
 chandagāminiyo ca bhikkhuniyo dosagāminiyo ca bhikkhuniyo mohagāminiyo
 ca bhikkhuniyo bhayagāminiyo ca bhikkhuniyoti tasmiṁ vatthusmiṁ.
 Ekā paññatti. Channaṁ āpattisamuṭṭhānānaṁ ekena samuṭṭhānena
 samuṭṭhāti (dhuranikkhepe).
      [801] Saṁsaṭṭhānaṁ bhikkhunīnaṁ yāvatatiyaṁ samanubhāsanāya

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 214]
 Saṅghādiseso kattha paññattoti. Sāvatthiyā nappaṭinissajjanapaccayā
 paññatto. Kaṁ ārabbhāti. Sambahulā bhikkhuniyo ārabbha.
 Kismiṁ vatthusminti. Sambahulā bhikkhuniyo saṁsaṭṭhā vihariṁsu tasmiṁ
 vatthusmiṁ. Ekā paññatti. Channaṁ āpattisamuṭṭhānānaṁ ekena
 samuṭṭhānena samuṭṭhāti (dhuranikkhepe).
      [802] < PTS. Vin  V , 83 >Saṁsaṭṭhā vayye tumhe viharatha mā tumhe nānā viharitthāti
 uyyojentiyā yāvatatiyaṁ samanubhāsanāya nappaṭinissajjanapaccayā
 saṅghādiseso kattha paññattoti. Sāvatthiyā paññatto. Kaṁ
 ārabbhāti. Thullanandaṁ bhikkhuniṁ ārabbha. Kismiṁ vatthusminti.
 Thullanandā bhikkhunī saṁsaṭṭhā vayye tumhe viharatha mā tumhe nānā
 viharitthāti uyyojesi tasmiṁ vatthusmiṁ. Ekā paññatti. Channaṁ
 āpattisamuṭṭhānānaṁ ekena samuṭṭhānena samuṭṭhāti (dhuranikkhepe) .pe.
      [803] Dadhiṁ viññāpetvā bhuñjanapaccayā pāṭidesanīyaṁ kattha
 paññattanti. Sāvatthiyā paññattaṁ. Kaṁ ārabbhāti. Chabbaggiyā
 bhikkhuniyo ārabbha. Kismiṁ vatthusminti. Chabbaggiyā bhikkhuniyo
 dadhiṁ viññāpetvā bhuñjiṁsu tasmiṁ vatthusmiṁ. Ekā paññatti
 ekā anuppaññatti. Channaṁ āpattisamuṭṭhānānaṁ catūhi samuṭṭhānehi
 samuṭṭhāti siyā kāyato samuṭṭhāti na vācato na cittato
 siyā kāyato ca vācato ca samuṭṭhāti na cittato siyā
 kāyato ca cittato ca samuṭṭhāti na vācato siyā kāyato
-------------------------------------------------
[page 215]
 Ca vācato ca cittato ca samuṭṭhāti.
                 Katthapaññattivāraṁ niṭṭhitaṁ paṭhamaṁ.
      [804] Kāyasaṁsaggaṁ sādiyanapaccayā kati āpattiyo āpajjati.
 Kāyasaṁsaggaṁ sādiyanapaccayā pañca āpattiyo āpajjati avassutā
 bhikkhunī avassutassa purisapuggalassa adhakkhakaṁ ubbhajānumaṇḍalaṁ gahaṇaṁ
 sādiyati āpatti pārājikassa bhikkhu kāyena kāyaṁ āmasati
 āpatti saṅghādisesassa kāyena kāyapaṭibaddhaṁ āmasati āpatti
 thullaccayassa kāyapaṭibaddhena kāyapaṭibaddhaṁ āmasati āpatti
 dukkaṭassa aṅgulipatodake pācittiyaṁ kāyasaṁsaggaṁ sādiyanapaccayā
 imā pañca āpattiyo āpajjati.
      [805] Vajjaṁ paṭicchādanapaccayā kati āpattiyo āpajjati.
 Vajjaṁ paṭicchādanapaccayā catasso āpattiyo āpajjati. Bhikkhunī
 jānapārājikaṁ dhammaṁ ajjhāpannaṁ 1- paṭicchādeti āpatti pārājikassa
 vematikā paṭicchādeti āpatti thullaccayassa bhikkhu saṅghādisesaṁ
 paṭicchādeti āpatti pācittiyassa ācāravipattiṁ paṭicchādeti
 āpatti dukkaṭassa vajjapaṭicchādanapaccayā imā catasso
 āpattiyo āpajjati.
      [806] Yāvatatiyaṁ samanubhāsanāya nappaṭinissajjanapaccayā kati
 āpattiyo āpajjati. Yāvatatiyaṁ samanubhāsanāya nappaṭinissajjanapaccayā
 pañca āpattiyo āpajjati ukkhittānuvattikā bhikkhunī

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 216]
 Yāvatatiyaṁ samanubhāsanāya nappaṭinissajjati ñattiyā dukkaṭaṁ dvīhi
 kammavācāhi thullaccayā kammavācāpariyosāne āpatti pārājikassa
 bhedānuvattikā bhikkhunī yāvatatiyaṁ samanubhāsanāya nappaṭinissajjati
 āpatti saṅghādisesassa. Pāpikāya diṭṭhiyā yāvatatiyaṁ
 samanubhāsanāya nappaṭinissajjati āpatti pācittiyassa yāvatatiyaṁ
 samanubhāsanāya nappaṭinissajjanapaccayā imā pañca āpattiyo
 āpajjati.
      [807] Aṭṭhamaṁ vatthuṁ paripūraṇapaccayā kati āpattiyo āpajjati.
 Aṭṭhamaṁ vatthuṁ paripūraṇapaccayā tisso āpattiyo āpajjati
 purisena itthannāmaṁ [1]- āgacchāti vuttā gacchati āpatti dukkaṭassa
 purisassa hatthapāsaṁ okkantamatte āpatti thullaccayassa aṭṭhamaṁ
 vatthuṁ paripūreti āpatti pārājikassa aṭṭhamaṁ vatthuṁ paripūraṇapaccayā
 imā tisso āpattiyo āpajjati.
                     Pārājikā niṭṭhitā.
      [808] Usūyavādikā 2- bhikkhunī aṭṭakaraṇapaccayā tisso āpattiyo
 āpajjati ekassa āroceti āpatti dukkaṭassa dutiyassa
 āroceti āpatti thullaccayassa aṭṭapariyosāne āpatti
 saṅghādisesassa.
      [809] < PTS. Vin  V , 84 >Coriṁ vuṭṭhāpanapaccayā tisso āpattiyo āpajjati
 ñattiyā dukkaṭaṁ dvīhi kammavācāhi thullaccayā kammavācāpariyosāne

  *  *  *  *  *  *
  Footnote:1 Ma. okāsaṁ. 2 Ma. Yu. ussaYu....
-------------------------------------------------
[page 217]
 Āpatti saṅghādisesassa.
      [810] Ekā gāmantaraṁ gamanapaccayā tisso āpattiyo
 āpajjati gacchati āpatti dukkaṭassa paṭhamaṁ pādaṁ parikkhepaṁ
 atikkāmeti āpatti thullaccayassa dutiyaṁ pādaṁ atikkāmeti
 āpatti saṅghādisesassa.
      [811] Samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa chandaṁ
 osāraṇapaccayā tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [812] Avassutā bhikkhunī avassutassa purisapuggalassa hatthato
 khādanīyaṁ vā bhojanīyaṁ vā sahatthā paṭiggahetvā bhuñjanapaccayā tisso
 āpattiyo āpajjati khādissāmi bhuñjissāmīti paṭiggaṇhāti
 āpatti thullaccayassa ajjhohāre ajjhohāre āpatti saṅghādisesassa
 udakadantapoṇaṁ paṭiggaṇhāti āpatti dukkaṭassa.
      [813] Kinte ayye eso purisapuggalo karissati avassuto
 vā anavassuto vā yato tvaṁ anavassutā iṅghayye yante
 eso purisapuggalo deti khādanīyaṁ vā bhojanīyaṁ vā taṁ tvaṁ
 sahatthā paṭiggahetvā khāda vā bhuñja vāti uyyojanapaccayā
 tisso āpattiyo āpajjati tassā vacanena khādissāmi
-------------------------------------------------
[page 218]
 Bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti thullaccayassa bhojanapariyosāne āpatti
 saṅghādisesassa.
      [814] Kupitā bhikkhunī yāvatatiyaṁ samanubhāsanāya nappaṭinissajjanapaccayā
 tisso āpattiyo āpajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 saṅghādisesassa.
      [815] Kismiñcideva adhikaraṇe pacchākatā kupitā 1- bhikkhunī
 yāvatatiyaṁ samanubhāsanāya nappaṭinissajjanapaccayā tisso āpattiyo
 āpajjati ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa.
      [816] Saṁsaṭṭhā bhikkhunī yāvatatiyaṁ samanubhāsanāya nappaṭinissajjanapaccayā
 tisso āpattiyo āpajjati ñattiyā dukkaṭaṁ dvīhi
 kammavācāhi thullaccayā kammavācāpariyosāne āpatti saṅghādisesassa.
      [817] Saṁsaṭṭhā vayye tumhe viharatha mā tumhe nānā
 viharitthāti uyyojentī yāvatatiyaṁ samanubhāsanāya nappaṭinissajjanapaccayā
 tisso āpattiyo āpajjati ñattiyā dukkaṭaṁ dvīhi
 kammavācāhi thullaccayā kammavācāpariyosāne āpatti saṅghādisesassa.
                   Dasasaṅghādisesā niṭṭhitā.
                          .pe.

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 219]
      [818] Dadhiṁ viññāpetvā bhuñjanapaccayā kati āpattiyo
 āpajjati. Dadhiṁ viññāpetvā bhuñjanapaccayā dve āpattiyo
 āpajjati [1]- bhuñjissāmīti paṭiggaṇhāti āpatti dukkaṭassa
 ajjhohāre ajjhohāre āpatti pāṭidesanīyassa dadhiṁ
 viññāpetvā bhuñjanapaccayā imā dve āpattiyo āpajjati.
                  Katiāpattivāraṁ niṭṭhitaṁ dutiyaṁ.
      [819] Kāyasaṁsaggaṁ sādiyanapaccayā āpattiyo catunnaṁ vipattīnaṁ
 kati vipattiyo bhajanti. Kāyasaṁsaggaṁ sādiyanapaccayā āpattiyo
 catunnaṁ vipattīnaṁ dve vipattiyo bhajanti siyā sīlavipattiṁ siyā
 ācāravipattiṁ .pe. Dadhiṁ viññāpetvā bhuñjanapaccayā āpattiyo
 catunnaṁ vipattīnaṁ kati vipattiyo bhajanti. Dadhiṁ viññāpetvā
 bhuñjanapaccayā āpattiyo catunnaṁ vipattīnaṁ ekaṁ vipattiṁ bhajanti
 ācāravipattiṁ.
                   Vipattivāraṁ niṭṭhitaṁ tatiyaṁ.
      [820] Kāyasaṁsaggaṁ sādiyanapaccayā āpattiyo sattannaṁ
 āpattikkhandhānaṁ < PTS. Vin  V , 85 >katīhi āpattikkhandhehi saṅgahitā. Kāyasaṁsaggaṁ
 sādiyanapaccayā āpattiyo sattannaṁ āpattikkhandhānaṁ pañcahi
 āpattikkhandhehi saṅgahitā siyā pārājikāpattikkhandhena siyā
 saṅghādisesāpattikkhandhena siyā thullaccayāpattikkhandhena siyā
 pācittiyāpattikkhandhena siyā dukkaṭāpattikkhandhena .pe. Dadhiṁ

  *  *  *  *  *  *
  Footnote:1 Yu. khādissāmi.
-------------------------------------------------
[page 220]
 Viññāpetvā bhuñjanapaccayā āpattiyo sattannaṁ āpattikkhandhānaṁ
 katīhi āpattikkhandhehi saṅgahitā. Dadhiṁ viññāpetvā
 bhuñjanapaccayā āpattiyo sattannaṁ āpattikkhandhānaṁ dvīhi
 āpattikkhandhehi saṅgahitā siyā pāṭidesanīyāpattikkhandhena siyā
 dukkaṭāpattikkhandhena.
                   Saṅgahavāraṁ niṭṭhitaṁ catutthaṁ.
      [821] Kāyasaṁsaggaṁ sādiyanapaccayā āpattiyo channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Kāyasaṁsaggaṁ sādiyanapaccayā
 āpattiyo channaṁ āpattisamuṭṭhānānaṁ ekena samuṭṭhānena
 samuṭṭhahanti kāyato ca cittato ca samuṭṭhahanti na vācato .pe.
 Dadhiṁ viññāpetvā bhuñjanapaccayā āpattiyo channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Dadhiṁ viññāpetvā
 bhuñjanapaccayā āpattiyo channaṁ āpattisamuṭṭhānānaṁ catūhi
 samuṭṭhānehi samuṭṭhahanti siyā kāyato samuṭṭhahanti na vācato
 na cittato siyā kāyato ca vācato ca samuṭṭhahanti na
 cittato siyā kāyato ca cittato ca samuṭṭhahanti na vācato
 siyā kāyato ca vācato ca cittato ca samuṭṭhahanti.
                  Samuṭṭhānavāraṁ niṭṭhitaṁ pañcamaṁ.
      [822] Kāyasaṁsaggaṁ sādiyanapaccayā āpattiyo catunnaṁ adhikaraṇānaṁ
 katamaṁ adhikaraṇaṁ. Kāyasaṁsaggaṁ sādiyanapaccayā āpattiyo
-------------------------------------------------
[page 221]
 Catunnaṁ adhikaraṇānaṁ āpattādhikaraṇaṁ .pe. Dadhiṁ viññāpetvā
 bhuñjanapaccayā āpattiyo catunnaṁ adhikaraṇānaṁ katamaṁ adhikaraṇaṁ.
 Dadhiṁ viññāpetvā bhuñjanapaccayā āpattiyo catunnaṁ adhikaraṇānaṁ
 āpattādhikaraṇaṁ.
                   Adhikaraṇavāraṁ niṭṭhitaṁ chaṭṭhaṁ.
      [823] Kāyasaṁsaggaṁ sādiyanapaccayā āpattiyo sattannaṁ
 samathānaṁ katīhi samathehi sammanti. Kāyasaṁsaggaṁ sādiyanapaccayā
 āpattiyo sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca .pe. Dadhiṁ viññāpetvā bhuñjanapaccayā
 āpattiyo sattannaṁ samathānaṁ katīhi samathehi sammanti. Dadhiṁ
 viññāpetvā bhuñjanapaccayā āpattiyo sattannaṁ samathānaṁ tīhi
 samathehi sammanti siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
                   Samathavāraṁ niṭṭhitaṁ sattamaṁ.
      [824] Kāyasaṁsaggaṁ sādiyanapaccayā kati āpattiyo āpajjati.
 Kāyasaṁsaggaṁ sādiyanapaccayā pañca āpattiyo āpajjati avassutā
 bhikkhunī avassutassa purisapuggalassa adhakkhakaṁ ubbhajānumaṇḍalaṁ gahaṇaṁ
 sādiyati āpatti pārājikassa bhikkhu kāyena kāyaṁ āmasati
 āpatti saṅghādisesassa kāyena kāyapaṭibaddhaṁ āmasati āpatti
-------------------------------------------------
[page 222]
 Thullaccayassa kāyapaṭibaddhena kāyapaṭibaddhaṁ āmasati āpatti
 dukkaṭassa aṅgulipatodake pācittiyaṁ kāyasaṁsaggaṁ sādiyanapaccayā
 imā pañca āpattiyo āpajjati. Tā āpattiyo catunnaṁ
 vipattīnaṁ kati vipattiyo bhajanti. Sattannaṁ āpattikkhandhānaṁ
 katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Catunnaṁ adhikaraṇānaṁ katamaṁ
 adhikaraṇaṁ. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ pañcahi
 āpattikkhandhehi saṅgahitā siyā pārājikāpattikkhandhena siyā
 saṅghādisesāpattikkhandhena siyā thullaccayāpattikkhandhena siyā
 pācittiyāpattikkhandhena siyā dukkaṭāpattikkhandhena. Channaṁ āpattisamuṭṭhānānaṁ
 ekena samuṭṭhānena samuṭṭhahanti kāyato ca cittato
 ca samuṭṭhahanti na vācato. Catunnaṁ adhikaraṇānaṁ āpattādhikaraṇaṁ.
 Sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca .pe.
      [825] Dadhiṁ viññāpetvā bhuñjanapaccayā kati āpattiyo
 āpajjati. Dadhiṁ viññāpetvā bhuñjanapaccayā dve āpattiyo
 āpajjati bhuñjissāmīti paṭiggaṇhāti āpatti dukkaṭassa
-------------------------------------------------
[page 223]
 Ajjhohāre ajjhohāre āpatti pāṭidesanīyassa dadhiṁ viññāpetvā
 bhuñjanapaccayā imā dve āpattiyo āpajjati. Tā
 āpattiyo catunnaṁ vipattīnaṁ kati vipattiyo bhajanti. Sattannaṁ
 āpattikkhandhānaṁ katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Catunnaṁ adhikaraṇānaṁ
 katamaṁ adhikaraṇaṁ. Sattannaṁ samathānaṁ katīhi samathehi sammanti.
 Tā āpattiyo catunnaṁ vipattīnaṁ ekaṁ vipattiṁ bhajanti ācāravipattiṁ.
 Sattannaṁ āpattikkhandhānaṁ dvīhi āpattikkhandhehi
 saṅgahitā siyā pāṭidesanīyāpattikkhandhena siyā dukkaṭāpattikkhandhena.
 Channaṁ āpattisamuṭṭhānānaṁ catūhi samuṭṭhānehi samuṭṭhahanti
 siyā kāyato samuṭṭhahanti na vācato na cittato siyā kāyato
 ca vācato ca samuṭṭhahanti na cittato siyā kāyato ca
 cittato ca samuṭṭhahanti na vācato siyā kāyato ca vācato ca
 cittato ca samuṭṭhahanti. Catunnaṁ adhikaraṇānaṁ āpattādhikaraṇaṁ.
 Sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena cāti.
                  Samuccayavāraṁ niṭṭhitaṁ aṭṭhamaṁ.
                 Aṭṭha paccayavārā niṭṭhitā 1-.
            Bhikkhunīvibhaṅge soḷasa mahāvārā 2- niṭṭhitā.
                     --------------

  *  *  *  *  *  *
  Footnote:1 Yu. pāṭhattayamidaṁ natthi. 2 Yu. mahābhedā.
-------------------------------------------------
[page 224]
                    Samuṭṭhānasīsasaṅkhepaṁ 1-
   [826] Aniccā sabbasaṅkhārā 2- dukkhānattā ca saṅkhatā.
         Nibbānañceva paṇṇatti anattā iti nicchayā.
         Buddhacande anuppanne buddhādicce anuggate
         tesaṁ sabhāgadhammānaṁ nāmamattaṁ na ñāyati 3-.
         Dukkaraṁ vividhaṁ katvā pūrayitvāna pāramī 4-
         uppajjanti mahāvīrā cakkhubhūtā sabrahmake
         te desayanti saddhammaṁ dukkhahāniṁ sukhāvahaṁ.
         Aṅgīraso sakyamuni sabbabhūtānukampako
         sabbasattuttamo sīho piṭake tīṇi desayi
         suttantaṁ abhidhammañca vinayañca mahāguṇaṁ.
         Evaṁ nīyati saddhammo vinayo yadi tiṭṭhati
         ubhato ca vibhaṅgāni khandhakā yā ca mātikā
         mālā suttaguṇeneva parivārena ganthitā.
         Tasseva parivārassa samuṭṭhānaṁ niyato kataṁ
         sambhedanidānañcaññaṁ sutte dissanti upari
         tasmā sikkhe parivāraṁ dhammakāmo supesaloti.
         Vibhaṅge dvīsu paññattaṁ uddisanti uposathe
         pavakkhāmi samuṭṭhānaṁ yathāñāyaṁ suṇātha me.

  *  *  *  *  *  *
  Footnote:1 Yu. samuṭṭhānassuddānaṁ. Ma. samuṭṭhānasīsasaṅkhepasamuṭṭhānassuddānaṁ. 2 Ma. Yu.
 sabbe. 3 Ma. Yu. nāyati. 4 Yu. pārami.
-------------------------------------------------
[page 225]
         Pārājikaṁ yaṁ paṭhamaṁ dutiyañca tato paraṁ
         sañcarittānubhāsañca atirekañca cīvaraṁ
         lomāni padasodhammo bhūtasaṁvidhānena ca
         theyyadesanacoriñca ananuññāya 1- terasa.
         Terasete samuṭṭhānanayā viññūhi cintitā
         ekekasmiṁ samuṭṭhāne sadisā idha dissare.
                       ------------
   [827] Methunaṁ sukkasaṁsaggo aniyatā paṭhamikā
         pubbūpaparipācitā raho bhikkhuniyā saha
         sabhojane raho dve ca aṅguli udake hasaṁ
         pahāre uggire ceva tepaññāsā ca sekhiyā
         adhakkhagāmāvassutā 2- talamaṭṭhañca suddhikā
         vassaṁ vutthā ca ovādaṁ nānubandhe pavattiniṁ
         chasattati ime sikkhā kāyamānasikā katā
         sabbe ekasamuṭṭhānā paṭhamaṁ pārājikaṁ yathā.
                 Paṭhamapārājikasamuṭṭhānaṁ niṭṭhitaṁ.
   [828] Adinnaṁ viggahuttariṁ 3- duṭṭhullā attakāminaṁ
         amūlā aññabhāgiyā aniyatā dutiyikā
         acchinde pariṇāmane musā omasapesuṇā
         duṭṭhullā paṭhavīkhaṇe 4- bhūtaṁ aññāya ujjhape

  *  *  *  *  *  *
  Footnote:1 Ma. Yu. ananuññātāya. 2 Yu. adhakkhakaṁ. 3 Ma. viggahuttari. 4 Yu. paṭhaviṁkhaṇe.
-------------------------------------------------
[page 226]
         Nikkaḍḍhanaṁ siñcanañca āmisahetu bhuttāvī
         ehi anādari bhiṁsā apanidhe ca jīvitaṁ
         jānaṁ sappāṇakaṁ kammaṁ ūnasaṁvāsanāsanā
         sahadhammikavilekhā moho amūlakena ca
         kukkuccaṁ dhammikaṁ 1- [2]- datvā pariṇāmeyya puggale
         kinte akālācchinde duggahi nirayena ca
         gaṇaṁ vibhaṅgaṁ dubbalaṁ kaṭhinaphāsupassayaṁ 3-
         akkosacaṇḍī maccharī gabbhinī ca pāyantiyā
         dve vassā sikkhā saṅghena tayo ceva gihigatā
         kumārībhūtā tisso ca ūnadvādasasammatā
         alantāva sokāvassaṁ 4- chandā anuvassā ca dve
         sikkhāpadā sattatīme samuṭṭhānā tikā katā
         kāyacittena na vācā vācācittā na kāyikā 5-
         tīhi dvārehi jāyanti pārājikaṁ dutiyaṁ yathā.
                 Dutiyapārājikasamuṭṭhānaṁ niṭṭhitaṁ.
   [829] Sañcari kuṭi vihāro dhovanañca paṭiggaho
         viññattuttari abhihaṭṭhuṁ ubhinnaṁ dūtakena ca
         kosiyā suddhadvebhāgā chabbassāni nisīdanaṁ
         riñcanti rūpikā ceva ubho nānappakārakā
         ūnabandhanavassikā suttaṁ vikappanena ca

  *  *  *  *  *  *
  Footnote:1 Yu. dhammakaṁ. 2 Ma. cīvaraṁ. 3 Ma. kaṭhināphāsupassayaṁ. 4 Ma. Yu. sokāvāsaṁ.
 5 Ma. Yu. vācācittaṁ na kāyikaṁ.
-------------------------------------------------
[page 227]
         Dvāradānasibbinī 1- ca pūvapaccayajoti ca
         ratanaṁ sūci mañco ca tūlaṁ nisīdanakaṇḍu ca
         vassikā ca sugatena viññatti aññacetāpanā
         dve saṅghikā mahājanikā dve puggalā lahukā garu
         dve vighāsā sāṭikā ca samaṇacīvarena ca
         samapaññāsime dhammā chahi ṭhānehi jāyare
         kāyato na vācācittā vācato na kāyamanā
         kāyavācā na cittato 2- kāyacittā na vācato 3-
         vācācittā na kāyena tīhi ṭhānehi 4- jāyare
         chasamuṭṭhānikā cete 5- sañcarittena sādisā.
                    Sañcarittasamuṭṭhānaṁ niṭṭhitaṁ.
   [830] Bhedānuvattadubbaca- dūsaduṭṭhulladiṭṭhi ca
         chandaṁ ujjagghikā dve ca dve ca saddā na byāhare
         chamā nīcāsane ṭhānaṁ pacchato uppathena ca
         vajjānuvatti gahaṇā osāre paccācikkhanā
         kismiṁ saṁsaṭṭhā dve vadhi visibbe dukkhitāya ca
         puna saṁsaṭṭhā na vūpasame ārāmañca pavāraṇā
         anvaḍḍhamāsaṁ 6- sahajīvinī dve cīvaraṁ anubandhanā

  *  *  *  *  *  *
  Footnote:1 Ma. dvāradānasibbāni ca. 2 Ma. Yu. na ca cittā. 3 Ma. Yu. na vācikā.
 4 Ma. Yu. dvārehi. 5 Ma. Yu. ete. 6 Ma. anvaddhaṁ sahajīviniṁ.
-------------------------------------------------
[page 228]
         Sattatiṁsa ime dhammā kāyavācāya cittato
         sabbe ekasamuṭṭhānā samanubhāsanā yathā.
                    Samanubhāsanasamuṭṭhānaṁ niṭṭhitaṁ.
   [831] Ubbhataṁ kaṭhinaṁ tīṇi paṭhamaṁ pattabhesajjaṁ
         accekañcāpi 1- sāsaṅkaṁ pakkamantena vā duve
         upassayaṁ paramparā anatirittaṁ nimantanā
         vikappaṁ rañño vikāle vosāsāraññakena 2- ca
         usūyā 3- sannicayañca pūre pacchā vikāle ca
         pañcāhikā saṅkamanī 4- dvepi āvasathena ca
         pasākhe āsane ceva 5- tiṁsaekūnakā ime
         kāyavācā na cittato 6- tīhi dvārehi jāyare
         dvisamuṭṭhānikā sabbe kaṭhinena sahā samā 7-.
                      Kaṭhinasamuṭṭhānaṁ niṭṭhitaṁ.
   [832] Eḷakalomā dve seyyā āhaccapiṇḍabhojanaṁ
         gaṇavikāle sannidhi dantapoṇenacelakā
         uyyuttaṁ vase 8- uyyodhi surā orena nhāyanā
         dubbaṇṇe dve desanikā lasuṇuttiṭṭhe 9- naccanā.
         Nhānaṁ attharaṇaṁ seyyā antoraṭṭhe tathā bahi

  *  *  *  *  *  *
  Footnote:1 Sī. Yu. accekaṁ vāpi. 2 vosāsāraññitena. 3 Ma. Yu. ussayā.
 4 Po. saṅkamani. Yu. saṅkamaṇi. 5 Po. dve pasākhe ca āsane.
 6 Ma. Yu. na ca cittā. 7 Po. samā samā. 8 Ma. Yu. senaṁ.
 9 Ma. lasuṇupatiṭṭhe.
-------------------------------------------------
[page 229]
         Antovassaṁ cittāgāraṁ āsandi suttakantanā
         veyyāvaccaṁ sahatthā ca abhikkhukāvāsena ca
         chattaṁ yānañca saṅghāṇiṁ alaṅkāraṁ gandhavāsitaṁ
         bhikkhunī sikkhamānā ca sāmaṇerī gihiniyā
         asaṅkacchikā āpattī cattārīsā ca catuttari
         kāyena na vācācittena kāyacittena na vācato
         dvisamuṭṭhānikā sabbe samā eḷakalomakā.
                    Eḷakalomasamuṭṭhānaṁ niṭṭhitaṁ.
   [833] Padaññatra asammatā tathā atthaṅgatena ca
         tiracchānavijjā dve vuttā anokāse 1- ca pucchanā
         satta sikkhāpadā ete vācā na kāyacittato
         vācācittena jāyanti na tu kāyena jāyare
         dvisamuṭṭhānikā sabbe padasodhammasādisā.
                   Padasodhammasamuṭṭhānaṁ niṭṭhitaṁ.
   [834] Addhānanāvaṁ paṇītaṁ mātugāmena saṅghare
         dhaññaṁ nimantitā ceva aṭṭha ca pāṭidesanī 2-
         sikkhā paṇṇarasā 3- ete kāyā na vācā na manā
         kāyavācāya 4- jāyanti na te cittena jāyare
         kāyacittena jāyanti na te jāyanti vācato
         kāyavācāya 4- cittena samuṭṭhānā catubbidhā

  *  *  *  *  *  *
  Footnote:1 Ma. anokāso. 2 Po. Yu. pāṭidesani. 3 Ma. paṇṇarasa. 4 Ma. kāyavācāhi.
-------------------------------------------------
[page 230]
         Paññattā buddhañāṇena addhānena samā nayā 1-.
                   Addhānasamuṭṭhānaṁ niṭṭhitaṁ.
   [835] Theyyasatthaṁ upassuti sūpaviññāpanena ca
         ratti channañca okāsaṁ ete byūhena sattamā
         kāyacittena jāyanti na te jāyanti vācato
         tīhi dvārehi jāyanti dvisamuṭṭhānikā ime
         theyyasatthasamuṭṭhānā desitādiccabandhunā.
                  Theyyasatthasamuṭṭhānaṁ niṭṭhitaṁ.
   [836] Chattapāṇissa saddhammaṁ na desenti tathāgatā
         tatheva 2- daṇḍapāṇissa satthāavudhapāṇinaṁ
         pādukupāhanā yānaṁ seyyā pallatthikāya ca
         veṭhitoguṇṭhito ceva ekādasamanūnakā
         vācācittena jāyanti na te jāyanti kāyato
         sabbe ekasamuṭṭhānā samakā dhammadesanā 3-.
                   Dhammadesanasamuṭṭhānaṁ niṭṭhitaṁ.
   [837] Bhūtaṁ kāyena jāyati na vācāya na cittato
         vācato ca samuṭṭhāti na kāyā na ca cittato
         kāyavācāya jāyati na ca 4- jāyati cittato

  *  *  *  *  *  *
  Footnote:1 Ma. Yu. sahāsamā. 2 Ma. Yu. evameva. 3 Ma. Yu. sammatādhammadesane.
 4 Ma. Yu. tu.
-------------------------------------------------
[page 231]
         Bhūtārocanakannāma 1- tīhi ṭhānehi jāyati.
                   Bhūtārocanasamuṭṭhānaṁ niṭṭhitaṁ.
   [838] Corī vācāya cittena na taṁ 2- jāyati kāyato
         jāyati tīhi dvārehi corīvuṭṭhāpanaṁ idaṁ
         akataṁ dvisamuṭṭhānaṁ dhammarājena ṭhapitaṁ 3-.
                   Corīvuṭṭhāpanasamuṭṭhānaṁ niṭṭhitaṁ
   [839] Ananuññātaṁ vācāya na kāyā na ca cittato
         jāyati kāyavācāya na taṁ jāyati cittato
         jāyati vācācittena na taṁ jāyati kāyato
         jāyati tīhi ṭhānehi 4- akataṁ catuṭṭhānikaṁ.
                   Ananuññātasamuṭṭhānaṁ niṭṭhitaṁ.
   [840] Samuṭṭhānaṁ hi saṅkhepaṁ dasa tīṇi sudesitaṁ
         asammohakaraṇaṭṭhānaṁ 5- nettidhammānulomikaṁ
         dhārayanto imaṁ viññū samuṭṭhāne na muyhatīti.
                   Samuṭṭhānasīsasaṅkhepaṁ niṭṭhitaṁ.
                       ----------

  *  *  *  *  *  *
  Footnote:1 Ma. Yu. bhūtārocanakā nāma. 2 Po. sī tu. 3 Ma. Yu. bhāsitaṁ. 4 Ma. Yu. dvārehi.
 5 Yu. asammohakaraṇaṁ ṭhānaṁ.
-------------------------------------------------
[page 232]
                        Katipucchāvāraṁ
      [841] < PTS. Vin  V , 91 >Kati āpattiyo. Kati āpattikkhandhā. Kati
 vinītavatthūni. Kati agāravā. Kati gāravā. Kati vinītavatthūni.
 Kati vipattiyo. Kati āpattisamuṭṭhānā. Kati vivādamūlāni.
 Kati anuvādamūlāni. Kati sārāṇīyā dhammā. Kati bhedakaravatthūni.
 Kati adhikaraṇāni. Kati samathā.
      [842] Pañca āpattiyo. Pañca āpattikkhandhā. Pañca
 vinītavatthūni. Satta āpattiyo. Satta āpattikkhandhā. Satta
 vinītavatthūni. Cha agāravā. Cha gāravā. Cha vinītavatthūni.
 Catasso vipattiyo. Cha āpattisamuṭṭhānā. Cha vivādamūlāni.
 Cha anuvādamūlāni. Cha sārāṇīyā dhammā. Aṭṭhārasa
 bhedakaravatthūni. Cattāri adhikaraṇāni. Satta samathā.
      [843] Tattha katamā pañca āpattiyo. Pārājikāpatti
 saṅghādisesāpatti pācittiyāpatti pāṭidesanīyāpatti dukkaṭāpatti.
 Imā pañca āpattiyo.
      [844] Tattha katame pañca āpattikkhandhā. Pārājikāpattikkhandho
 saṅghādisesāpattikkhandho pācittiyāpattikkhandho
 pāṭidesanīyāpattikkhandho dukkaṭāpattikkhandho. Ime pañca
 āpattikkhandhā.
-------------------------------------------------
[page 233]
      [845] Tattha katamāni pañca vinītavatthūni. Pañcahi āpattikkhandhehi
 ārati virati paṭivirati veramaṇī akiriyā akaraṇaṁ anajjhāpatti
 velāanatikkamo setughāto. Imāni pañca vinītavatthūni.
      [846] Tattha katamā satta āpattiyo. Pārājikāpatti
 saṅghādisesāpatti thullaccayāpatti pācittiyāpatti pāṭidesanīyāpatti
 dukkaṭāpatti dubbhāsitāpatti. Imā satta āpattiyo.
      [847] Tattha katame satta āpattikkhandhā. Pārājikāpattikkhandho
 saṅghādisesāpattikkhandho thullaccayāpattikkhandho
 pācittiyāpattikkhandho pāṭidesanīyāpattikkhandho dukkaṭāpattikkhandho
 dubbhāsitāpattikkhandho. Ime satta āpattikkhandhā.
      [848] Tattha katamāni satta vinītavatthūni. Sattahi āpattikkhandhehi
 ārati virati paṭivirati veramaṇī akiriyā akaraṇaṁ anajjhāpatti
 velāanatikkamo setughāto. Imāni satta vinītavatthūni.
      [849] < PTS. Vin  V , 92 >Tattha katame cha agāravā. Buddhe agāravo dhamme
 agāravo saṅghe agāravo sikkhāya agāravo appamāde agāravo
 paṭisanthāre agāravo. Ime cha agāravā.
      [850] Tattha katame cha gāravā. Buddhe gāravo dhamme
 gāravo saṅghe gāravo sikkhāya gāravo appamāde gāravo
 paṭisanthāre gāravo. Ime cha gāravā.
      [851] Tattha katamāni cha vinītavatthūni. Chahi agāravehi ārati virati
-------------------------------------------------
[page 234]
 Paṭivirati veramaṇī akiriyā akaraṇaṁ anajjhāpatti velāanatikkamo
 setughāto. Imāni cha vinītavatthūni.
      [852] Tattha katamā catasso vipattiyo. Sīlavipatti ācāravipatti
 diṭṭhivipatti ājīvavipatti. Imā catasso vipattiyo.
      [853] Tattha katame cha āpattisamuṭṭhānā. Atthāpatti
 kāyato samuṭṭhāti na vācato na cittato atthāpatti vācato
 samuṭṭhāti na kāyato na cittato atthāpatti kāyato ca
 vācato ca samuṭṭhāti na cittato atthāpatti kāyato ca
 cittato ca samuṭṭhāti na vācato atthāpatti vācato ca
 cittato ca samuṭṭhāti na kāyato atthāpatti kāyato ca
 vācato ca cittato ca samuṭṭhāti. Ime cha āpattisamuṭṭhānā.
      [854] Tattha katamāni cha vivādamūlāni. Idha bhikkhu kodhano
 hoti upanāhī yo so bhikkhu kodhano hoti upanāhī so
 sattharipi agāravo viharati appaṭisso dhammepi agāravo viharati
 appaṭisso saṅghepi agāravo viharati appaṭisso sikkhāyapi
 na paripūrikārī hoti. Yo so bhikkhu sattharipi agāravo viharati
 appaṭisso dhammepi .pe. Saṅghepi .pe. Sikkhāyapi na
 paripūrikārī hoti so saṅghe vivādaṁ janeti. Yo so 1- hoti
 vivādo bahujanāhitāya bahujanāsukhāya bahuno janassa anatthāya ahitāya
 dukkhāya devamanussānaṁ. Evarupañce tumhe vivādamūlaṁ ajjhattaṁ

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 235]
 Vā bahiddhā vā samanupasseyyātha tattha tumhe tasseva pāpakassa
 vivādamūlassa pahānāya vāyameyyātha evarūpañce tumhe vivādamūlaṁ
 ajjhattaṁ vā bahiddhā vā na samanupasseyyātha tatra tumhe
 tasseva pāpakassa vivādamūlassa āyatiṁ anavassavāya paṭipajjeyyātha.
 Evametassa pāpakassa vivādamūlassa pahānaṁ hoti evametassa
 pāpakassa vivādamūlassa āyatiṁ anavassavo hoti. Puna caparaṁ
 bhikkhu makkhī hoti palāsī .pe. Issukī hoti maccharī saṭho
 hoti māyāvī pāpiccho hoti micchādiṭṭhi sandiṭṭhiparāmāsī
 hoti ādhānaggāhī duppaṭinissaggī yo so bhikkhu sandiṭṭhiparāmāsī
 hoti ādhānaggāhī duppaṭinissaggī so sattharipi agāravo viharati
 appaṭisso dhammepi agāravo viharati appaṭisso saṅghepi
 agāravo viharati appaṭisso sikkhāyapi na paripūrikārī 1- hoti.
 Yo so bhikkhu sattharipi agāravo viharati appaṭisso dhammepi
 .pe. Saṅghepi .pe. Sikkhāyapi na paripūrikārī hoti so
 saṅghe vivādaṁ janeti. Yo so hoti vivādo bahujanāhitāya bahujanāsukhāya
 bahuno janassa anatthāya ahitāya dukkhāya devamanussānaṁ.
 Evarūpañce tumhe vivādamūlaṁ ajjhattaṁ vā bahiddhā vā samanupasseyyātha
 tatra tumhe tasseva pāpakassa vivādamūkassa pahānāya
 vāyameyyātha evarūpañce tumhe vivādamūlaṁ ajjhattaṁ vā
 bahiddhā vā na samanupasseyyātha tatra tumhe tasseva pāpakassa

  *  *  *  *  *  *
  Footnote:1 Po. Ma. paripūrakārī.
-------------------------------------------------
[page 236]
 Vivādamūlassa āyatiṁ anavassavāya paṭipajjeyyātha. Evametassa
 pāpakassa vivādamūlassa pahānaṁ hoti evametassa pāpakassa
 vivādamūlassa āyatiṁ anavassavo hoti. Imāni cha vivādamūlāni.
      [855] Tattha katamāni cha anuvādamūlāni. Idha bhikkhu kodhano
 hoti upanāhī yo so bhikkhu kodhano hoti upanāhī so
 sattharipi agāravo viharati appaṭisso dhammepi agāravo viharati
 appaṭisso saṅghepi agāravo viharati appaṭisso sikkhāyapi
 na paripūrikārī hoti. Yo so bhikkhu sattharipi agāravo viharati
 appaṭisso dhammepi .pe. Saṅghepi .pe. Sikkhāyapi na
 paripūrikārī hoti so saṅghe anuvādaṁ janeti. Yo so hoti
 anuvādo bahujanāhitāya bahujanāsukhāya bahuno janassa anatthāya
 ahitāya dukkhāya devamanussānaṁ. Evarūpañce tumhe anuvādamūlaṁ
 ajjhattaṁ vā bahiddhā vā samanupasseyyātha tatra tumhe tasseva
 pāpakassa anuvādamūlassa pahānāya vāyameyyātha evarūpañce
 tumhe anuvādamūlaṁ ajjhattaṁ vā bahiddhā vā na samanupasseyyātha
 tatra tumhe tasseva pāpakassa anuvādamūlassa āyatiṁ anavassavāya
 paṭipajjeyyātha. Evametassa pāpakassa anuvādamūlassa pahānaṁ
 hoti evametassa pāpakassa anuvādamūlassa āyatiṁ anavassavo
 hoti. Puna caparaṁ bhikkhu makkhī hoti palāsī .pe. Issukī
 hoti maccharī saṭho hoti māyāvī pāpiccho hoti micchādiṭṭhi
-------------------------------------------------
[page 237]
 Sandiṭṭhiparāmāsī hoti ādhānaggāhī duppaṭinissaggī. Yo so
 bhikkhu sandiṭṭhiparāmāsī hoti ādhānaggāhī duppaṭinissaggī so
 sattharipi agāravo viharati appaṭisso dhammepi agāravo viharati
 appaṭisso saṅghepi agāravo viharati appaṭisso sikkhāyapi
 na paripūrikārī hoti. Yo so bhikkhu sattharipi agāravo
 viharati appaṭisso dhammepi .pe. Saṅghepi .pe. Sikkhāyapi
 na paripūrikārī hoti so saṅghe anuvādaṁ janeti. Yo so
 hoti anuvādo bahujanāhitāya bahujanāsukhāya bahuno janassa
 anatthāya ahitāya dukkhāya devamanussānaṁ. Evarūpañce tumhe
 anuvādamūlaṁ ajjhattaṁ vā bahiddhā vā samanupasseyyātha tatra
 tumhe tasseva pāpakassa anuvādalamūssa pahānāya vāyameyyātha
 evarūpañce tumhe anuvādamūlaṁ ajjhattaṁ vā bahiddhā vā na
 samanupasseyyātha tatra tumhe tasseva pāpakassa anuvādamūlassa
 āyatiṁ anavassavāya paṭipajjeyyātha. Evametassa pāpakassa
 anuvādamūlassa pahānaṁ hoti evametassa pāpakassa anuvādamūlassa
 āyatiṁ anavassavo hoti. Imāni cha anuvādamūlāni.
      [856] Tattha katame cha sārāṇīyā dhammā. Idha bhikkhuno
 mettaṁ kāyakammaṁ paccupaṭṭhitaṁ hoti sabrahmacārīsu āvi ceva raho
 ca ayampi dhammo sārāṇīyo piyakaraṇo saṅgahāya
 avivādāya sāmaggiyā ekībhāvāya saṁvattati. Puna caparaṁ bhikkhuno
-------------------------------------------------
[page 238]
 Mettaṁ vacīkammaṁ paccupaṭṭhitaṁ hoti sabrahmacārīsu āvi ceva raho
 ca ayampi dhammo sārāṇīyo piyakaraṇo garukaraṇo saṅgahāya
 avivādāya sāmaggiyā ekībhāvāya saṁvattati. Puna caparaṁ bhikkhuno
 mettaṁ manokammaṁ paccupaṭṭhitaṁ hoti sabrahmacārīsu āvi ceva
 raho ca ayampi dhammo sārāṇīyo piyakaraṇo garukaraṇo
 saṅgahāya avivādāya sāmaggiyā ekībhāvāya saṁvattati. Puna caparaṁ
 bhikkhu ye te lābhā dhammikā dhammaladdhā antamaso pattapariyāpannamattampi
 tathārūpehi lābhehi appaṭivibhattabhogī hoti sīlavantehi
 sabrahmacārīhi sādhāraṇabhogī ayampi dhammo sārāṇīyo piyakaraṇo
 garukaraṇo saṅgahāya avivādāya sāmaggiyā ekībhāvāya saṁvattati.
 Puna caparaṁ bhikkhu yāni tāni sīlāni akhaṇḍāni acchiddāni
 asabalāni akammāsāni bhujissāni viññupasatthāni aparāmaṭṭhāni
 samādhisaṁvattanikāni < PTS. Vin  V , 93 >tathārūpesu sīlesu sīlasāmaññagato viharati
 sabrahmacārīhi āvi ceva raho ca ayampi dhammo sārāṇīyo
 piyakaraṇo garukaraṇo saṅgahāya avivādāya sāmaggiyā ekībhāvāya
 saṁvattati. Puna caparaṁ bhikkhu yāyaṁ diṭṭhi ariyā niyyānikā
 niyyāti takkarassa sammādukkhakkhayāya tathārūpāya diṭṭhiyā diṭṭhisāmaññagato
 viharati sabrahmacārīhi āvi ceva raho ca ayampi
 dhammo sārāṇīyo piyakaraṇo garukaraṇo saṅgahāya avivādāya
 sāmaggiyā ekībhāvāya saṁvattati. Ime cha sārāṇīyā dhammā.
-------------------------------------------------
[page 239]
      [857] Tattha katamāni aṭṭhārasa bhedakaravatthūni. Idha bhikkhu
 adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti abhāsitaṁ alapitaṁ
 tathāgatena bhāsitaṁ lapitaṁ tathāgatenāti dīpeti bhāsitaṁ lapitaṁ
 tathāgatena abhāsitaṁ alapitaṁ tathāgatenāti dīpeti anāciṇṇaṁ
 tathāgatena āciṇṇaṁ tathāgatenāti dīpeti āciṇṇaṁ tathāgatena
 anāciṇṇaṁ tathāgatenāti dīpeti appaññattaṁ tathāgatena paññattaṁ
 tathāgatenāti dīpeti paññattaṁ tathāgatena appaññattaṁ tathāgatenāti
 dīpeti āpattiṁ anāpattīti dīpeti anāpattiṁ āpattīti
 dīpeti lahukaṁ āpattiṁ garukā āpattīti dīpeti garukaṁ āpattiṁ
 lahukā āpattīti dīpeti sāvasesaṁ āpattiṁ anavasesā āpattīti
 dīpeti anavasesaṁ āpattiṁ sāvasesā āpattīti dīpeti duṭṭhullaṁ
 āpattiṁ aduṭṭhullā āpattīti dīpeti aduṭṭhullaṁ āpattiṁ
 duṭṭhullā āpattīti dīpeti. Imāni aṭṭhārasa bhedakaravatthūni.
      [858] Tattha katamāni cattāri adhikaraṇāni. Vivādādhikaraṇaṁ
 anuvādādhikaraṇaṁ āpattādhikaraṇaṁ kiccādhikaraṇaṁ imāni cattāri
 adhikaraṇāni.
      [859] Tattha katame satta samathā. Sammukhāvinayo sativinayo
 amūḷhavinayo paṭiññātakaraṇaṁ yebhuyyasikā tassapāpiyasikā 1-

  *  *  *  *  *  *
  Footnote:1 Sī. Yu. tassapāpiyyasikā.
-------------------------------------------------
[page 240]
 Tiṇavatthārako. Ime satta samathā.
                      Katipucchāvāraṁ niṭṭhitaṁ.
                          Tassuddānaṁ
   [860] Āpatti āpattikkhandhā vinītā sattadhā puna
         vinītāgāravā ceva gāravā mūlameva ca
         puna vinītā vipatti samuṭṭhānavivādanā 1-
         anuvādā sārāṇīyaṁ bhedādhikaraṇena ca.
         Satteva samathā vuttā padā sattarasā 2- imeti.
                         ----------

  *  *  *  *  *  *
  Footnote:1 Ma. Yu. samuṭṭhānaṁ vivādanā. 2 Yu. sattarasa.
-------------------------------------------------
[page 241]
                        Vīsati vārā
      [861] Paṭhamena āpattisamuṭṭhānena pārājikaṁ āpajjeyyāti.
 Na hīti vattabbaṁ. Saṅghādisesaṁ āpajjeyyāti. Siyāti vattabbaṁ.
 Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Siyāti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Na hīti vattabbaṁ.
      [862] Dutiyena āpattisamuṭṭhānena pārājikaṁ āpajjeyyāti.
 Na hīti vattabbaṁ. Saṅghādisesaṁ āpajjeyyāti. Siyāti vattabbaṁ.
 Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Na hīti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Na hīti vattabbaṁ.
      [863] Tatiyena āpattisamuṭṭhānena pārājikaṁ āpajjeyyāti.
 Na hīti vattabbaṁ. Saṅghādisesaṁ āpajjeyyāti. Siyāti
 vattabbaṁ. Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Siyāti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Na hīti vattabbaṁ.
-------------------------------------------------
[page 242]
      [864] < PTS. Vin  V , 94 >Catutthena āpattisamuṭṭhānena pārājikaṁ āpajjeyyāti.
 Siyāti vattabbaṁ. Saṅghādisesaṁ āpajjeyyāti. Siyāti vattabbaṁ.
 Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Siyāti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Na hīti vattabbaṁ.
      [865] Pañcamena āpattisamuṭṭhānena pārājikaṁ āpajjeyyāti.
 Siyāti vattabbaṁ. Saṅghādisesaṁ āpajjeyyāti. Siyāti vattabbaṁ.
 Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Na hīti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Siyāti vattabbaṁ.
      [866] Chaṭṭhena āpattisamuṭṭhānena pārājikaṁ āpajjeyyāti.
 Siyāti vattabbaṁ. Saṅghādisesaṁ āpajjeyyāti. Siyāti vattabbaṁ.
 Thullaccayaṁ āpajjeyyāti. Siyāti vattabbaṁ. Pācittiyaṁ
 āpajjeyyāti. Siyāti vattabbaṁ. Pāṭidesanīyaṁ āpajjeyyāti.
 Siyāti vattabbaṁ. Dukkaṭaṁ āpajjeyyāti. Siyāti vattabbaṁ.
 Dubbhāsitaṁ āpajjeyyāti. Na hīti vattabbaṁ.
               Chāapattisamuṭṭhānavāraṁ niṭṭhitaṁ paṭhamaṁ.
      [867] Paṭhamena āpattisamuṭṭhānena kati āpattiyo āpajjati.
-------------------------------------------------
[page 243]
 Paṭhamena āpattisamuṭṭhānena pañca āpattiyo āpajjati bhikkhu
 kappiyasaññī saññācikāya kuṭiṁ karoti adesitavatthukaṁ pamāṇātikkantaṁ
 sārambhaṁ aparikkamanaṁ payoge dukkaṭaṁ ekapiṇḍe
 anāgate āpatti thullaccayassa tasmiṁ piṇḍe āgate āpatti
 saṅghādisesassa. Bhikkhu kappiyasaññī vikāle bhojanaṁ bhuñjati
 āpatti pācittiyassa. Bhikkhu kappiyasaññī aññātikāya bhikkhuniyā
 antaragharaṁ paviṭṭhāya hatthato khādanīyaṁ vā bhojanīyaṁ vā sahatthā
 paṭiggahetvā bhuñjati āpatti pāṭidesanīyassa. Paṭhamena āpattisamuṭṭhānena
 imā pañca āpattiyo āpajjati. Tā āpattiyo
 catunnaṁ vipattīnaṁ kati vipattiyo bhajanti. Sattannaṁ āpattikkhandhānaṁ
 katīhi āpattikkhandhehi saṅgahitā. Channaṁ āpattisamuṭṭhānānaṁ
 katīhi samuṭṭhānehi samuṭṭhahanti. Catunnaṁ adhikaraṇānaṁ katamaṁ
 adhikaraṇaṁ. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ
 pañcahi āpattikkhandhehi saṅgahitā siyā saṅghādisesāpattikkhandhena
 siyā thullaccayāpattikkhandhena siyā pācittiyāpattikkhandhena siyā
 pāṭidesanīyāpattikkhandhena siyā dukkaṭāpattikkhandhena. Channaṁ
 āpattisamuṭṭhānānaṁ ekena samuṭṭhānena samuṭṭhahanti kāyato
 samuṭṭhahanti na vācato na cittato. Catunnaṁ adhikaraṇānaṁ
-------------------------------------------------
[page 244]
 Āpattādhikaraṇaṁ. Sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
      [868] Dutiyena āpattisamuṭṭhānena kati āpattiyo āpajjati.
 Dutiyena āpattisamuṭṭhānena catasso āpattiyo āpajjati bhikkhu
 kappiyasaññī samādisati 1- < PTS. Vin  V , 95 >kuṭiṁ me karothāti tassa kuṭiṁ karonti
 adesitavatthukaṁ pamāṇātikkantaṁ sārambhaṁ aparikkamanaṁ payoge
 dukkaṭaṁ ekapiṇḍe anāgate āpatti thullaccayassa tasmiṁ
 piṇḍe āgate āpatti saṅghādisesassa. Bhikkhu kappiyasaññī
 anupasampannaṁ padaso dhammaṁ vāceti āpatti pācittiyassa.
 Dutiyena āpattisamuṭṭhānena imā catasso āpattiyo āpajjati.
 Tā āpattiyo catunnaṁ vipattīnaṁ kati vipattiyo bhajanti .pe.
 Sattannaṁ samathānaṁ katīhi samathehi sammanti. Tā āpattiyo
 catunnaṁ vipattīnaṁ dve vipattiyo bhajanti siyā sīlavipattiṁ siyā
 ācāravipattiṁ. Sattannaṁ āpattikkhandhānaṁ catūhi āpattikkhandhehi
 saṅgahitā siyā saṅghādisesāpattikkhandhena siyā thullaccayāpattikkhandhena
 siyā pācittiyāpattikkhandhena siyā dukkaṭāpattikkhandhena.
 Channaṁ āpattisamuṭṭhānānaṁ ekena samuṭṭhānena samuṭṭhahanti
 vācato samuṭṭhahanti na kāyato na cittato. Catunnaṁ adhikaraṇānaṁ
 āpattādhikaraṇaṁ. Sattannaṁ samathānaṁ tīhi samathehi sammanti siyā

  *  *  *  *  *  *
  Footnote:1 Po. Yu. samādiyati.
-------------------------------------------------
[page 245]
 Sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
      [869] Tatiyena āpattisamuṭṭhānena kati āpattiyo āpajjati.
 Tatiyena āpattisamuṭṭhānena pañca āpattiyo āpajjati
 bhikkhu kappiyasaññī saṁvidahitvā kuṭiṁ karoti adesitavatthukaṁ pamāṇātikkantaṁ
 sārambhaṁ aparikkamanaṁ payoge dukkaṭaṁ ekapiṇḍe
 anāgate āpatti thullaccayassa tasmiṁ piṇḍe āgate āpatti
 saṅghādisesassa. Bhikkhu kappiyasaññī paṇītabhojanāni attano
 atthāya viññāpetvā bhuñjati āpatti pācittiyassa. Bhikkhu
 kappiyasaññī bhikkhuniyā vosāsantiyā na nivāretvā bhuñjati āpatti
 pāṭidesanīyassa. Tatiyena āpattisamuṭṭhānena imā pañca āpattiyo
 āpajjati. Tā āpattiyo catunnaṁ vipattīnaṁ kati vipattiyo
 bhajanti .pe. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ pañcahi
 āpattikkhandhehi saṅgahitā siyā saṅghādisesāpattikkhandhena
 siyā thullaccayāpattikkhandhena siyā pācittiyāpattikkhandhena siyā
 pāṭidesanīyāpattikkhandhena siyā dukkaṭāpattikkhandhena. Channaṁ
 āpattisamuṭṭhānānaṁ ekena samuṭṭhānena samuṭṭhahanti kāyato
 ca vācato ca samuṭṭhahanti na cittato. Catunnaṁ adhikaraṇānaṁ
-------------------------------------------------
[page 246]
 Āpattādhikaraṇaṁ. Sattannaṁ samathānaṁ tīhi samathehi sammanti siyā
 sammukhāvinayena ca paṭiññātakaraṇena ca siyā sammukhāvinayena ca
 tiṇavatthārakena ca.
      [870] Catutthena āpattisamuṭṭhānena kati āpattiyo āpajjati.
 Catutthena āpattisamuṭṭhānena cha āpattiyo āpajjati
 bhikkhu methunaṁ dhammaṁ paṭisevati āpatti pārājikassa. Bhikkhu
 akappiyasaññī saññācikāya kuṭiṁ < PTS. Vin  V , 96 >karoti adesitavatthukaṁ pamāṇātikkantaṁ
 sārambhaṁ aparikkamanaṁ payoge dukkaṭaṁ ekapiṇḍe
 anāgate āpatti thullaccayassa tasmiṁ piṇḍe āgate āpatti
 saṅghādisesassa. Bhikkhu akappiyasaññī vikāle bhojanaṁ bhuñjati
 āpatti pācittiyassa. Bhikkhu akappiyasaññī aññātikāya bhikkhuniyā
 antaragharaṁ paviṭṭhāya hatthato khādanīyaṁ vā bhojanīyaṁ vā sahatthā
 paṭiggahetvā bhuñjati āpatti pāṭidesanīyassa. Catutthena
 āpattisamuṭṭhānena imā cha āpattiyo āpajjati. Tā āpattiyo
 catunnaṁ vipattīnaṁ kati vipattiyo bhajanti .pe. Sattannaṁ samathānaṁ
 katīhi samathehi sammanti. Tā āpattiyo catunnaṁ vipattīnaṁ
 dve vipattiyo bhajanti siyā sīlavipattiṁ siyā ācāravipattiṁ.
 Sattannaṁ āpattikkhandhānaṁ chahi āpattikkhandhehi saṅgahitā siyā
 pārājikāpattikkhandhena siyā saṅghādisesāpattikkhandhena siyā
 thullaccayāpattikkhandhena siyā pācittiyāpattikkhandhena siyā
-------------------------------------------------
[page 247]
 Pāṭidesanīyāpattikkhandhena siyā dukkaṭāpattikkhandhena. Channaṁ
 āpattisamuṭṭhānānaṁ ekena samuṭṭhānena samuṭṭhahanti kāyato ca cittato
 ca samuṭṭhahanti na vācato. Catunnaṁ adhikaraṇānaṁ āpattādhikaraṇaṁ.
 Sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena ca.
      [871] Pañcamena āpattisamuṭṭhānena kati āpattiyo āpajjati.
 Pañcamena āpattisamuṭṭhānena cha āpattiyo āpajjati
 bhikkhu pāpiccho icchāpakato asantaṁ abhūtaṁ uttarimanussadhammaṁ
 ullapati āpatti pārājikassa. Bhikkhu akappiyasaññī samādisati 1-
 kuṭiṁ me karothāti tassa kuṭiṁ karonti adesitavatthukaṁ pamāṇātikkantaṁ
 sārambhaṁ aparikkamanaṁ payoge dukkaṭaṁ ekapiṇḍe
 anāgate āpatti thullaccayassa tasmiṁ piṇḍe āgate āpatti
 saṅghādisesassa. Bhikkhu akappiyasaññī anupasampannaṁ padaso dhammaṁ
 vāceti āpatti pācittiyassa. Na khuṁsetukāmo na vambhetukāmo
 na maṅkuṁ kattukāmo davakamyatā hīnena hīnaṁ vadeti āpatti
 dubbhāsitassa. Pañcamena āpattisamuṭṭhānena imā cha āpattiyo
 āpajjati. Tā āpattiyo catunnaṁ vipattīnaṁ kati vipattiyo
 bhajanti .pe. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ chahi

  *  *  *  *  *  *
  Footnote:1 Po. Yu. samādiyati.
-------------------------------------------------
[page 248]
 Āpattikkhandhehi saṅgahitā siyā pārājikāpattikkhandhena siyā
 saṅghādisesāpattikkhandhena siyā thullaccayāpattikkhandhena siyā
 pācittiyāpattikkhandhena siyā dukkaṭāpattikkhandhena siyā
 dubbhāsitāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhahanti vācato ca cittato ca samuṭṭhahanti na kāyato.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammanti siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
      [872] Chaṭṭhena āpattisamuṭṭhānena kati āpattiyo āpajjati.
 Chaṭṭhena āpattisamuṭṭhānena cha āpattiyo āpajjati bhikkhu
 saṁvidahitvā bhaṇḍaṁ avaharati āpatti pārājikassa. < PTS. Vin  V , 97 >Bhikkhu
 akappiyasaññī saṁvidahitvā kuṭiṁ karoti adesitavatthukaṁ pamāṇātikkantaṁ
 sārambhaṁ aparikkamanaṁ payoge dukkaṭaṁ ekapiṇḍe anāgate
 āpatti thullaccayassa tasmiṁ piṇḍe āgate āpatti saṅghādisesassa.
 Bhikkhu akappiyasaññī paṇītabhojanāni attano atthāya
 viññāpetvā bhuñjati āpatti pācittiyassa. Bhikkhu akappiyasaññī
 bhikkhuniyā vosāsantiyā na nivāretvā bhuñjati āpatti
 pāṭidesanīyassa. Chaṭṭhena āpattisamuṭṭhānena imā cha āpattiyo
 āpajjati. Tā āpattiyo catunnaṁ vipattīnaṁ kati vipattiyo
 bhajanti. Sattannaṁ āpattikkhandhānaṁ katīhi āpattikkhandhehi
-------------------------------------------------
[page 249]
 Saṅgahitā. Channaṁ āpattisamuṭṭhānānaṁ katīhi samuṭṭhānehi samuṭṭhahanti.
 Catunnaṁ adhikaraṇānaṁ katamaṁ adhikaraṇaṁ. Sattannaṁ samathānaṁ katīhi
 samathehi sammanti. Tā āpattiyo catunnaṁ vipattīnaṁ dve vipattiyo
 bhajanti siyā sīlavipattiṁ siyā ācāravipattiṁ. Sattannaṁ āpattikkhandhānaṁ
 chahi āpattikkhandhehi saṅgahitā siyā pārājikāpattikkhandhena
 siyā saṅghādisesāpattikkhandhena siyā thullaccayāpattikkhandhena
 siyā pācittiyāpattikkhandhena siyā pāṭidesanīyāpattikkhandhena
 siyā dukkaṭāpattikkhandhena. Channaṁ āpattisamuṭṭhānānaṁ ekena
 samuṭṭhānena samuṭṭhahanti kāyato ca vācato ca cittato ca
 samuṭṭhahanti. Catunnaṁ adhikaraṇānaṁ āpattādhikaraṇaṁ. Sattannaṁ
 samathānaṁ tīhi samathehi sammanti siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca 1-.
            Chāapattisamuṭṭhānakatāpattivāraṁ niṭṭhitaṁ dutiyaṁ.
       [873] Samuṭṭhānā kāyikā anantadassinā
             akkhātā lokahitena vivekadassinā
             āpattiyo tena samuṭṭhitā kati
             pucchāmi taṁ brūhi vibhaṅgakovida.
             Samuṭṭhānā kāyikā anantadassinā
             akkhātā lokahitena vivekadassinā
             āpattiyo tena samuṭṭhitā pañca.

  *  *  *  *  *  *
  Footnote:1 Ma. Yu. ... cāti.
-------------------------------------------------
[page 250]
             Etante akkhāmi vibhaṅgakovida.
             Samuṭṭhānā vācasikā anantadassinā
             akkhātā lokahitena vivekadassinā
             āpattiyo tena samuṭṭhitā kati
             pucchāmi taṁ brūhi vibhaṅgakovida.
             Samuṭṭhānā vācasikā anantadassinā
             akkhātā lokahitena vivekadassinā
             āpattiyo tena samuṭṭhitā catasso.
             Etante akkhāmi vibhaṅgakovida.
             Samuṭṭhānā kāyikā vācasikā anantadassinā
             akkhātā lokahitena vivekadassinā
             āpattiyo tena samuṭṭhitā kati
             pucchāmi taṁ brūhi vibhaṅgakovida.
             Samuṭṭhānā kāyikā vācasikā anantadassinā
             akkhātā lokahitena vivekadassinā
             āpattiyo tena samuṭṭhitā pañca.
             Etante akkhāmi vibhaṅgakovida.
             Samuṭṭhānā kāyikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā kati
-------------------------------------------------
[page 251]
             Pucchāmi taṁ brūhi vibhaṅgakovida.
             Samuṭṭhānā kāyikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā cha.
             Etante akkhāmi vibhaṅgakovida.
             Samuṭṭhānā vācasikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā kati
             pucchāmi taṁ brūhi vibhaṅgakovida.
             Samuṭṭhānā vācasikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā cha.
             Etante akkhāmi vibhaṅgakovida.
             Samuṭṭhānā kāyikā vācasikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā kati
             pucchāmi taṁ brūhi vibhaṅgakovida.
             Samuṭṭhānā kāyikā vācasikā mānasikā anantadassinā
             akkhātā lokahitena vivekadassinā
             āpattiyo tena samuṭṭhitā cha.
-------------------------------------------------
[page 252]
             Etante akkhāmi vibhaṅgakovidāti.
             Āpattisamuṭṭhānagāthā niṭṭhitā tatiyā.
      [874] Sīlavipattipaccayā kati āpattiyo āpajjati. Sīlavipattipaccayā
 catasso āpattiyo āpajjati bhikkhunī jānaṁ pārājikaṁ
 dhammaṁ paṭicchādeti āpatti pārājikassa. Vematikā paṭicchādeti
 āpatti thullaccayassa. Bhikkhu saṅghādisesaṁ paṭicchādeti āpatti
 pācittiyassa. Attano duṭṭhullaṁ āpattiṁ paṭicchādeti āpatti
 dukkaṭassa. Sīlavipattipaccayā imā catasso āpattiyo āpajjati.
 Tā āpattiyo catunnaṁ vipattīnaṁ kati vipattiyo
 bhajanti .pe. Sattannaṁ samathānaṁ katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ catūhi
 āpattikkhandhehi saṅgahitā siyā pārājikāpattikkhandhena siyā
 thullaccayāpattikkhandhena siyā pācittiyāpattikkhandhena siyā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhahanti kāyato ca vācato ca cittato ca samuṭṭhahanti.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi samathehi
 sammanti siyā sammukhāvinayena ca paṭiññātakaraṇena ca siyā
 sammukhāvinayena ca tiṇavatthārakena ca.
      [875] Ācāravipattipaccayā kati āpattiyo āpajjati.
-------------------------------------------------
[page 253]
 Ācāravipattipaccayā ekaṁ āpattiṁ āpajjati ācāravipattiṁ
 paṭicchādeti āpatti dukkaṭassa. Ācāravipattipaccayā imaṁ
 ekaṁ āpattiṁ āpajjati. Sā āpatti catunnaṁ vipattīnaṁ kati
 vipattiyo bhajati .pe. Sattannaṁ samathānaṁ katīhi samathehi sammati.
 Sā āpatti catunnaṁ vipattīnaṁ ekaṁ vipattiṁ bhajati ācāravipattiṁ.
 Sattannaṁ āpattikkhandhānaṁ ekena āpattikkhandhena saṅgahitā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammati siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
      [876] Diṭṭhivipattipaccayā kati āpattiyo āpajjati.
 Diṭṭhivipattipaccayā dve āpattiyo āpajjati pāpikāya diṭṭhiyā
 yāvatatiyaṁ samanubhāsanāya nappaṭinissajjati ñattiyā dukkaṭaṁ dvīhi
 kammavācāhi dukkaṭā 1- kammavācāpariyosāne āpatti pācittiyassa.
 Diṭṭhivipattipaccayā imā dve āpattiyo āpajjati. Tā
 āpattiyo catunnaṁ vipattīnaṁ kati vipattiyo bhajanti .pe.
 Sattannaṁ samathānaṁ katīhi samathehi sammanti. Tā āpattiyo
 catunnaṁ vipattīnaṁ ekaṁ vipattiṁ bhajanti ācāravipattiṁ. Sattannaṁ
 āpattikkhandhānaṁ dvīhi āpattikkhandhehi saṅgahitā < PTS. Vin  V , 99 >siyā pācittiyāpattikkhandhena

  *  *  *  *  *  *
  Footnote:1 Ma. Yu. dvīhi ... dukkaṭāti pāṭhattayaṁ na dissati.
-------------------------------------------------
[page 254]
 Siyā dukkaṭāpattikkhandhena. Channaṁ āpattisamuṭṭhānānaṁ
 ekena samuṭṭhānena samuṭṭhahanti kāyato ca vācato ca
 cittato ca samuṭṭhahanti. Catunnaṁ adhikaraṇānaṁ āpattādhikaraṇaṁ.
 Sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena ca.
      [877] Ājīvavipattipaccayā kati āpattiyo āpajjati.
 Ājīvavipattipaccayā cha āpattiyo āpajjati ājīvahetu ājīvakāraṇā
 pāpiccho icchāpakato asantaṁ abhūtaṁ uttarimanussadhammaṁ ullapati
 āpatti pārājikassa. Ājīvahetu ājīvakāraṇā sañcarittaṁ
 samāpajjati āpatti saṅghādisesassa. Ājīvahetu ājīvakāraṇā
 yo te vihāre vasati so bhikkhu arahāti bhaṇati paṭivijānantassa
 āpatti thullaccayassa. Ājīvahetu ājīvakāraṇā bhikkhu
 paṇītabhojanāni attano atthāya viññāpetvā bhuñjati āpatti
 pācittiyassa. Ājīvahetu ājīvakāraṇā bhikkhunī paṇītabhojanāni
 attano atthāya viññāpetvā bhuñjati āpatti pāṭidesanīyassa.
 Ājīvahetu ājīvakāraṇā bhikkhu 1- sūpaṁ vā odanaṁ vā agilāno
 attano atthāya viññāpetvā bhuñjati āpatti dukkaṭassa.
 Ājīvavipattipaccayā imā cha āpattiyo āpajjati. Tā āpattiyo
 catunnaṁ vipattīnaṁ kati vipattiyo bhajanti .pe. Sattannaṁ samathānaṁ
 katīhi samathehi sammanti. Tā āpattiyo catunnaṁ vipattīnaṁ dve

  *  *  *  *  *  *
  Footnote:1 Ma. Yu. ayaṁ pāṭho na dissati.
-------------------------------------------------
[page 255]
 Vipattiyo bhajanti siyā sīlavipattiṁ siyā ācāravipattiṁ.
 Sattannaṁ āpattikkhandhānaṁ chahi āpattikkhandhehi saṅgahitā siyā
 pārājikāpattikkhandhena siyā saṅghādisesāpattikkhandhena siyā
 thullaccayāpattikkhandhena siyā pācittiyāpattikkhandhena siyā
 pāṭidesanīyāpattikkhandhena siyā dukkaṭāpattikkhandhena. Channaṁ
 āpattisamuṭṭhānānaṁ chahi samuṭṭhānehi samuṭṭhahanti siyā kāyato samuṭṭhahanti
 na vācato na cittato siyā vācato samuṭṭhahanti na kāyato na
 cittato siyā kāyato ca vācato ca samuṭṭhahanti na cittato
 siyā kāyato ca cittato ca samuṭṭhahanti na vācato siyā vācato
 ca cittato ca samuṭṭhahanti na kāyato siyā kāyato ca vācato
 ca cittato ca samuṭṭhahanti. Catunnaṁ adhikaraṇānaṁ āpattādhikaraṇaṁ.
 Sattannaṁ samathānaṁ tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena ca.
                 Vipattipaccayavāraṁ niṭṭhitaṁ catutthaṁ.
      [878] Vivādādhikaraṇapaccayā kati āpattiyo āpajjati.
 Vivādādhikaraṇapaccayā dve āpattiyo āpajjati upasampannaṁ
 omasati āpatti pācittiyassa. Anupasampannaṁ omasati āpatti
 dukkaṭassa. Vivādādhikaraṇapaccayā imā dve āpattiyo āpajjati.
 Tā āpattiyo catunnaṁ vipattīnaṁ kati vipattiyo bhajanti .pe.
 Sattannaṁ samathānaṁ katīhi samathehi sammanti. Tā āpattiyo
-------------------------------------------------
[page 256]
 Catunnaṁ vipattīnaṁ ekaṁ vipattiṁ bhajanti ācāravipattiṁ. Sattannaṁ
 āpattikkhandhānaṁ dvīhi āpattikkhandhehi saṅgahitā siyā pācittiyāpattikkhandhena
 siyā dukkaṭāpattikkhandhena. Channaṁ āpattisamuṭṭhānānaṁ
 tīhi samuṭṭhānehi samuṭṭhahanti siyā kāyato ca cittato ca
 samuṭṭhahanti na < PTS. Vin  V , 100 >vācato siyā vācato ca cittato ca samuṭṭhahanti
 na kāyato siyā kāyato ca vācato ca cittato ca samuṭṭhahanti.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammanti siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
      [879] Anuvādādhikaraṇapaccayā kati āpattiyo āpajjati.
 Anuvādādhikaraṇapaccayā tisso āpattiyo āpajjati bhikkhuṁ amūlakena
 pārājikena dhammena anuddhaṁseti āpatti saṅghādisesassa. Amūlakena
 saṅghādisesena anuddhaṁseti āpatti pācittiyassa. Amūlikāya
 ācāravipattiyā anuddhaṁseti āpatti dukkaṭassa. Anuvādādhikaraṇapaccayā
 imā tisso āpattiyo āpajjati. Tā āpattiyo
 catunnaṁ vipattīnaṁ kati vipattiyo bhajanti .pe. Sattannaṁ samathānaṁ
 katīhi samathehi sammanti. Tā āpattiyo catunnaṁ vipattīnaṁ dve
 vipattiyo bhajanti siyā sīlavipattiṁ siyā ācāravipattiṁ.
 Sattannaṁ āpattikkhandhānaṁ tīhi āpattikkhandhehi saṅgahitā siyā
 saṅghādisesāpattikkhandhena siyā pācittiyāpattikkhandhena siyā
-------------------------------------------------
[page 257]
 Dukkaṭāpattikkhandhena. Channaṁ āpattisamuṭṭhānānaṁ tīhi samuṭṭhānehi
 samuṭṭhahanti siyā kāyato ca cittato ca samuṭṭhahanti na vācato
 siyā vācato ca cittato ca samuṭṭhahanti na kāyato siyā
 kāyato ca vācato ca cittato ca samuṭṭhahanti. Catunnaṁ
 adhikaraṇānaṁ āpattādhikaraṇaṁ. Sattannaṁ samathānaṁ tīhi samathehi
 sammanti siyā sammukhāvinayena ca paṭiññātakaraṇena ca siyā
 sammukhāvinayena ca tiṇavatthārakena ca.
      [880] Āpattādhikaraṇapaccayā kati āpattiyo āpajjati.
 Āpattādhikaraṇapaccayā catasso āpattiyo āpajjati bhikkhunī
 jānaṁ pārājikaṁ dhammaṁ paṭicchādeti āpatti pārājikassa. Vematikā
 paṭicchādeti āpatti thullaccayassa. Bhikkhu saṅghādisesaṁ paṭicchādeti
 āpatti pācittiyassa. Ācāravipattiṁ paṭicchādeti
 āpatti dukkaṭassa. Āpattādhikaraṇapaccayā imā catasso
 āpattiyo āpajjati. Tā āpattiyo catunnaṁ vipattīnaṁ kati
 vipattiyo bhajanti .pe. Sattannaṁ samathānaṁ katīhi samathehi sammanti.
 Tā āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ. Sattannaṁ āpattikkhandhānaṁ
 catūhi āpattikkhandhehi saṅgahitā siyā pārājikāpattikkhandhena
 siyā thullaccayāpattikkhandhena siyā pācittiyāpattikkhandhena siyā
 dukkaṭāpattikkhandhena. Channaṁ āpattisamuṭṭhānānaṁ ekena samuṭṭhānena
-------------------------------------------------
[page 258]
 Samuṭṭhahanti kāyato ca vācato ca cittato ca samuṭṭhahanti.
 Catunnaṁ adhikaraṇānaṁ āpattādhikaraṇaṁ. Sattannaṁ samathānaṁ tīhi
 samathehi sammanti siyā sammukhāvinayena ca paṭiññātakaraṇena ca
 siyā sammukhāvinayena ca tiṇavatthārakena ca.
      [881] Kiccādhikaraṇapaccayā kati āpattiyo āpajjati.
 Kiccādhikaraṇapaccayā pañca āpattiyo āpajjati ukkhittānuvattikā
 bhikkhunī yāvatatiyaṁ samanubhāsanāya nappaṭinissajjati ñattiyā dukkaṭaṁ
 dvīhi kammavācāhi thullaccayā kammavācāpariyosāne āpatti
 pārājikassa. Bhedakānuvattakā bhikkhū yāvatatiyaṁ samanubhāsanāya
 nappaṭinissajjanti āpatti saṅghādisesassa. Pāpikāya diṭṭhiyā
 yāvatatiyaṁ samanubhāsanāya nappaṭinissajjati āpatti pācittiyassa.
 Kiccādhikaraṇapaccayā imā pañca āpattiyo āpajjati. Tā
 āpattiyo catunnaṁ vipattīnaṁ kati vipattiyo bhajanti .pe. Sattannaṁ
 samathānaṁ katīhi samathehi sammanti. Tā āpattiyo catunnaṁ
 vipattīnaṁ dve vipattiyo bhajanti siyā sīlavipattiṁ siyā ācāravipattiṁ.
 Sattannaṁ āpattikkhandhānaṁ pañcahi āpattikkhandhehi
 saṅgahitā siyā pārājikāpattikkhandhena siyā saṅghādisesāpattikkhandhena
 siyā thullaccayāpattikkhandhena siyā pācittiyāpattikkhandhena
 siyā dukkaṭāpattikkhandhena. Channaṁ āpattisamuṭṭhānānaṁ ekena
 samuṭṭhānena samuṭṭhahanti kāyato ca vācato ca cittato ca
-------------------------------------------------
[page 259]
 Samuṭṭhahanti. Catunnaṁ adhikaraṇānaṁ āpattādhikaraṇaṁ. Sattannaṁ
 samathānaṁ tīhi samathehi sammanti siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca.
      [882] Ṭhapetvā satta āpattiyo satta āpattikkhandhe avasesā
 āpattiyo catunnaṁ vipattīnaṁ kati vipattiyo bhajanti. Sattannaṁ
 āpattikkhandhānaṁ katīhi āpattikkhandhehi saṅgahitā. Channaṁ
 āpattisamuṭṭhānānaṁ katīhi samuṭṭhānehi samuṭṭhahanti. Catunnaṁ
 adhikaraṇānaṁ katamaṁ adhikaraṇaṁ. Sattannaṁ samathānaṁ katīhi samathehi
 sammanti. Ṭhapetvā satta āpattiyo satta āpattikkhandhe
 avasesā āpattiyo catunnaṁ vipattīnaṁ na katamaṁ vipattiṁ bhajanti.
 Sattannaṁ āpattikkhandhānaṁ na 1- katamena āpattikkhandhena saṅgahitā.
 Channaṁ āpattisamuṭṭhānānaṁ na 1- katamena samuṭṭhānena samuṭṭhahanti.
 Catunnaṁ adhikaraṇānaṁ na 1- katamaṁ adhikaraṇaṁ. Sattannaṁ samathānaṁ na
 katamena samathena sammanti. Taṁ kissa hetu. Ṭhapetvā satta
 āpattiyo satta āpattikkhandhe natthaññā āpattiyoti.
                Adhikaraṇapaccayavāraṁ niṭṭhitaṁ pañcamaṁ.
                  Anantarapeyyālaṁ 2- niṭṭhitaṁ.
                         Tassuddānaṁ
       [883] Katipucchā samuṭṭhānā katāpatti tatheva ca
             samuṭṭhānā vipatti ca tathādhikaraṇena cāti.

  *  *  *  *  *  *
  Footnote:1 Yu. tayo nasaddā natthi. 2 Yu. antarapeyyālaṁ.
-------------------------------------------------
[page 260]
      [884] Vivādādhikaraṇassa kiṁ pubbaṅgamaṁ kati ṭhānāni kati vatthūni
 kati bhūmiyo kati hetū kati mūlāni katīhākārehi vivadati
 vivādādhikaraṇaṁ katīhi samathehi sammati. Anuvādādhikaraṇassa kiṁ
 pubbaṅgamaṁ kati ṭhānāni kati vatthūni kati bhūmiyo kati
 hetū kati mūlāni katīhākārehi anuvadati anuvādādhikaraṇaṁ
 katīhi samathehi sammati. Āpattādhikaraṇassa kiṁ pubbaṅgamaṁ kati
 ṭhānāni kati vatthūni kati bhūmiyo kati hetū kati mūlāni
 katīhākārehi āpattiṁ āpajjati āpattādhikaraṇaṁ katīhi samathehi
 sammati. Kiccādhikaraṇassa kiṁ pubbaṅgamaṁ kati ṭhānāni kati
 vatthūni kati bhūmiyo kati hetū kati mūlāni katīhākārehi
 kiccaṁ jāyati kiccādhikaraṇaṁ katīhi samathehi sammati.
      [885] < PTS. Vin  V , 102 >Vivādādhikaraṇassa kiṁ pubbaṅgamanti. Lobho pubbaṅgamo
 doso pubbaṅgamo moho pubbaṅgamo alobho pubbaṅgamo
 adoso pubbaṅgamo amoho pubbaṅgamo. Kati ṭhānānīti.
 Aṭṭhārasa bhedakaravatthūni ṭhānāni. Kati vatthūnīti. Aṭṭhārasa
 bhedakaravatthūni. Kati bhūmiyoti. Aṭṭhārasa bhedakaravatthūni bhūmiyo.
 Kati hetūti. Nava hetū tayo kusalahetū tayo akusalahetū
 tayo abyākatahetū. Kati mūlānīti. Dvādasa mūlāni.
 Katīhākārehi vivadatīti. Dvīhākārehi vivadati dhammadiṭṭhi vā
 adhammadiṭṭhi vā. Vivādādhikaraṇaṁ katīhi samathehi sammatīti.
-------------------------------------------------
[page 261]
 Vivādādhikaraṇaṁ dvīhi samathehi sammati sammukhāvinayena ca
 yebhuyyasikāya ca.
      [886] Anuvādādhikaraṇassa kiṁ pubbaṅgamanti. Lobho pubbaṅgamo
 doso pubbaṅgamo moho pubbaṅgamo alobho pubbaṅgamo
 adoso pubbaṅgamo amoho pubbaṅgamo. Kati ṭhānānīti.
 Catasso vipattiyo ṭhānāni. Kati vatthūnīti. Catasso vipattiyo
 vatthūni. Kati bhūmiyoti. Catasso vipattiyo bhūmiyo. Kati
 hetūti. Nava hetū tayo kusalahetū tayo akusalahetū tayo
 abyākatahetū. Kati mūlānīti. Cuddasa mūlāni. Katīhākārehi
 anuvadatīti. Dvīhākārehi anuvadati vatthuto vā āpattito vā.
 Anuvādādhikaraṇaṁ katīhi samathehi sammatīti. Anuvādādhikaraṇaṁ catūhi
 samathehi sammati sammukhāvinayena ca sativinayena ca amūḷhavinayena
 ca tassapāpiyasikāya ca.
      [887] Āpattādhikaraṇassa kiṁ pubbaṅgamanti. Lobho pubbaṅgamo
 doso pubbaṅgamo moho pubbaṅgamo alobho pubbaṅgamo
 adoso pubbaṅgamo amoho pubbaṅgamo. Kati ṭhānānīti.
 Satta āpattikkhandhā ṭhānāni. Kati vatthūnīti. Satta āpattikkhandhā
 vatthūni. Kati bhūmiyoti. Satta āpattikkhandhā bhūmiyo.
 Kati hetūti. Nava hetū tayo kusalahetū tayo akusalahetū
 tayo abyākatahetū 1-. Kati mūlānīti. Cha āpattisamuṭṭhānāni

  *  *  *  *  *  *
  Footnote:1 Ma. cha hetū tayo akusalahetū tayo abyākatahetū.
-------------------------------------------------
[page 262]
 Mūlāni. Katīhākārehi āpattiṁ āpajjatīti. Chahākārehi āpattiṁ
 āpajjati alajjitā aññāṇatā kukkuccapakatatā 1- akappiye
 kappiyasaññitā kappiye akapiyasaññitā satisammosā.
 Āpattādhikaraṇaṁ katīhi samathehi sammatīti. Āpattādhikaraṇaṁ tīhi samathehi
 sammati sammukhāvinayena ca paṭiññātakaraṇena ca [2]- tiṇavatthārakena ca.
      [888] Kiccādhikaraṇassa kiṁ pubbaṅgamanti. Lobho pubbaṅgamo
 doso pubbaṅgamo moho pubbaṅgamo alobho pubbaṅgamo
 adoso pubbaṅgamo amoho pubbaṅgamo. Kati ṭhānānīti.
 Cattāri kammāni ṭhānāni. Kati vatthūnīti. Cattāri kammāni
 vatthūni. Kati bhūmiyoti. Cattāri kammāni bhūmiyo. Kati hetūti.
 Nava hetū tayo kusalahetū tayo akusalahetū tayo abyākatahetū.
 Kati mūlānīti. Ekaṁ mūlaṁ saṅgho. Katīhākārehi kiccaṁ jāyatīti.
 Dvīhākārehi kiccaṁ jāyati ñattito vā apalokanato vā.
 Kiccādhikaraṇaṁ katīhi samathehi sammatīti. Kiccādhikaraṇaṁ ekena
 samathena sammati sammukhāvinayena.
      [889] < PTS. Vin  V , 103 >Kati samathāti 3-. Satta samathā sammukhāvinayo sativinayo
 amūḷhavinayo paṭiññātakaraṇaṁ yebhuyyasikā tassapāpiyasikā
 tiṇavatthārako ime satta samathā. Siyā ime satta samathā
 dasa samathā honti dasa samathā satta samathā honti vatthuvasena
 pariyāyena. Siyāti. Kathañca siyā. Vivādādhikaraṇassa dve

  *  *  *  *  *  *
  Footnote:1 Yu. kukkuccapakatattā. 2 Ma. sammukhāvinayena ca. 3 Ma. Yu. itisaddo
 natthi.
-------------------------------------------------
[page 263]
 Samathā anuvādādhikaraṇassa cattāro samathā āpattādhikaraṇassa
 tayo samathā kiccādhikaraṇassa eko samatho. Evaṁ ime satta
 samathā dasa samathā honti dasa samathā satta samathā honti
 vatthuvasena pariyāyena.
                   Pariyāyavāraṁ niṭṭhitaṁ chaṭṭhaṁ.
      [890] Kati samathā vivādādhikaraṇassa sādhāraṇā kati samathā
 vivādādhikaraṇassa asādhāraṇā. Kati samathā anuvādādhikaraṇassa
 sādhāraṇā kati samathā anuvādādhikaraṇassa asādhāraṇā. Kati
 samathā āpattādhikaraṇassa sādhāraṇā kati samathā āpattādhikaraṇassa
 asādhāraṇā. Kati samathā kiccādhikaraṇassa sādhāraṇā kati
 samathā kiccādhikaraṇassa asādhāraṇā. Dve samathā vivādādhikaraṇassa
 sādhāraṇā sammukhāvinayo yebhuyyasikā. Pañca
 samathā vivādādhikaraṇassa asādhāraṇā sativinayo amūḷhavinayo
 paṭiññātakaraṇaṁ tassapāpiyasikā tiṇavatthārako. Cattāro
 samathā anuvādādhikaraṇassa sādhāraṇā sammukhāvinayo sativinayo
 amūḷhavinayo tassapāpiyasikā. Tayo samathā anuvādādhikaraṇassa
 asādhāraṇā yebhuyyasiyā paṭiññātakaraṇaṁ tiṇavatthārako.
 Tayo samathā āpattādhikaraṇassa sādhāraṇā sammukhāvinayo
 paṭiññātakaraṇaṁ tiṇavatthārako. Cattāro samathā āpattādhikaraṇassa
 asādhāraṇā yebhuyyasikā sativinayo amūḷhavinayo
-------------------------------------------------
[page 264]
 Tassapāpiyasikā. Eko samatho kiccādhikaraṇassa sādhāraṇo
 sammukhāvinayo. Cha samathā kiccādhikaraṇassa asādhāraṇā yebhuyyasikā
 sativinayo amūḷhavinayo paṭiññātakaraṇaṁ tassapāpiyasikā
 tiṇavatthārako.
                  Sādhāraṇavāraṁ niṭṭhitaṁ sattamaṁ.
      [891] Kati samathā vivādādhikaraṇassa tabbhāgiyā kati samathā
 vivādādhikaraṇassa aññabhāgiyā. Kati samathā anuvādādhikaraṇassa
 tabbhāgiyā kati samathā anuvādādhikaraṇassa aññabhāgiyā. Kati
 samathā āpattādhikaraṇassa tabbhāgiyā kati samathā āpattādhikaraṇassa
 aññabhāgiyā. Kati samathā kiccādhikaraṇassa tabbhāgiyā
 kati samathā kiccādhikaraṇassa aññabhāgiyā. < PTS. Vin  V , 104 >Dve samathā
 vivādādhikaraṇassa tabbhāgiyā sammukhāvinayo yebhuyyasikā. Pañca
 samathā vivādādhikaraṇassa aññabhāgiyā sativinayo amūḷhavinayo
 paṭiññātakaraṇaṁ tassapāpiyasikā tiṇavatthārako. Cattāro samathā
 anuvādādhikaraṇassa tabbhāgiyā sammukhāvinayo sativinayo amūḷhavinayo
 tassapāpiyasikā. Tayo samathā anuvādādhikaraṇassa aññabhāgiyā
 yebhuyyasikā paṭiññātakaraṇaṁ tiṇavatthārako. Tayo
 samathā āpattādhikaraṇassa tabbhāgiyā sammukhāvinayo paṭiññātakaraṇaṁ
 tiṇavatthārako. Cattāro samathā āpattādhikaraṇassa
 aññabhāgiyā yebhuyyasikā sativinayo amūḷhavinayo tassapāpiyasikā.
-------------------------------------------------
[page 265]
 Eko samatho kiccādhikāraṇassa tabbhāgiyo sammukhāvinayo. Cha
 samathā kiccādhikaraṇassa aññabhāgiyā yebhuyyasikā sativinayo
 amūḷhavinayo paṭiññātakaraṇaṁ tassapāpiyasikā tiṇavatthārako.
                  Tabbhāgiyavāraṁ niṭṭhitaṁ aṭṭhamaṁ.
      [892] Samathā samathassa sādhāraṇā samathā samathassa asādhāraṇā
 siyā samathā samathassa sādhāraṇā siyā samathā samathassa
 asādhāraṇā. Kathaṁ siyā samathā samathassa sādhāraṇā kathaṁ
 siyā samathā samathassa asādhāraṇā. Yebhuyyasikā sammukhāvinayassa
 sādhāraṇā sativinayassa amūḷhavinayassa paṭiññātakaraṇassa tassapāpiyasikāya
 tiṇavatthārakassa asādhāraṇā. Sativinayo sammukhāvinayassa
 sādhāraṇo amūḷhavinayassa paṭiññātakaraṇassa tassapāpiyasikāya
 tiṇavatthārakassa yebhuyyasikāya asādhāraṇo. Amūḷhavinayo
 sammukhāvinayassa sādhāraṇo paṭiññātakaraṇassa tassapāpiyasikāya
 tiṇavatthārakassa yebhuyyasikāya sativinayassa asādhāraṇo. Paṭiññātakaraṇaṁ
 sammukhāvinayassa sādhāraṇaṁ tassapāpiyasikāya tiṇavatthārakassa
 yebhuyyasikāya sativinayassa amūḷhavinayassa asādhāraṇaṁ. Tassapāpiyasikā
 sammukhāvinayassa sādhāraṇā tiṇavatthārakassa yebhuyyasikāya sativinayassa
 amūḷhavinayassa paṭiññātakaraṇassa asādhāraṇā. Tiṇavatthārako
 sammukhāvinayassa sādhāraṇo yebhuyyasikāya sativinayassa
 amūḷhavinayassa paṭiññātakaraṇassa tassapāpiyasikāya asādhāraṇo.
-------------------------------------------------
[page 266]
 Evaṁ siyā samathā samathassa sādhāraṇā evaṁ siyā samathā
 samathassa asādhāraṇā.
             Samathā samathassa sādhāraṇavāraṁ niṭṭhitaṁ navamaṁ.
      [893] Samathā samathassa tabbhāgiyā samathā samathassa aññabhāgiyā
 siyā samathā samathassa tabbhāgiyā siyā samathā samathassa
 aññabhāgiyā. Kathaṁ siyā samathā samathassa tabbhāgiyā kathaṁ
 siyā samathā samathassa aññabhāgiyā. Yebhuyyasikā sammukhāvinayassa
 tabbhāgiyā sativinayassa amūḷhavinayassa paṭiññātakaraṇassa tassapāpiyasikāya
 tiṇavatthārakassa aññabhāgiyā. Sativinayo sammukhāvinayassa
 tabbhāgiyo amūḷhavinayassa paṭiññātakaraṇassa tassapāpiyasikāya
 tiṇavatthārakassa yebhuyyasikāya aññabhāgiyo. Amūḷhavinayo
 sammukhāvinayassa tabbhāgiyo paṭiññātakaraṇassa tassapāpiyasikāya
 tiṇavatthārakassa yebhuyyasikāya sativinayassa aññabhāgiyo. Paṭiññātakaraṇaṁ
 sammukhāvinayassa tabbhāgiyaṁ tassapāpiyasikāya tiṇavatthārakassa
 yebhuyyasikāya sativinayassa amūḷhavinayassa aññabhāgiyaṁ.
 Tassapāpiyasikā sammukhāvinayassa tabbhāgiyā tiṇavatthārakassa
 yebhuyyasikāya sativinayassa amūḷhavinayassa paṭiññātakaraṇassa aññabhāgiyā.
 Tiṇavatthārako sammukhāvinayassa tabbhāgiyo yebhuyyasikāya
 sativinayassa amūḷhavinayassa paṭiññātakaraṇassa tassapāpiyasikāya
 aññabhāgiyo. Evaṁ siyā samathā samathassa tabbhāgiyā evaṁ
-------------------------------------------------
[page 267]
 Siyā samathā samathassa aññabhāgiyā.
             Samathā samathassa tabbhāgiyavāraṁ niṭṭhitaṁ dasamaṁ.
      [894] Samatho sammukhāvinayo sammukhāvinayo samatho. Samatho
 yebhuyyasikā yebhuyyasikā samatho. Samatho < PTS. Vin  V , 105 >sativinayo sativinayo
 samatho. Samatho amūḷhavinayo amūḷhavinayo samatho. Samatho
 paṭiññātakaraṇaṁ paṭiññātakaraṇaṁ samatho. Samatho tassapāpiyasikā
 tassapāpiyasikā samatho. Samatho tiṇavatthārako tiṇavatthārako
 samatho. Yebhuyyasikā sativinayo amūḷhavinayo paṭiññātakaraṇaṁ
 tassapāpiyasikā tiṇavatthārako ime samathā samathā no
 sammukhāvinayo sammukhāvinayo samatho ceva sammukhāvinayo ca.
 Sativinayo amūḷhavinayo paṭiññātakaraṇaṁ tassapāpiyasikā tiṇavatthārako
 sammukhāvinayo ime samathā samathā no yebhuyyasikā
 yebhuyyasikā samatho ceva yebhuyyasikā ca. Amūḷhavinayo
 paṭiññātakaraṇaṁ tassapāpiyasikā tiṇavatthārako sammukhāvinayo
 yebhuyyasikā ime samathā samathā no sativinayo sativinayo samatho
 ceva sativinayo ca. Paṭiññātakaraṇaṁ tassapāpiyasikā tiṇavatthārako
 sammukhāvinayo yebhuyyasikā sativinayo ime samathā samathā no
 amūḷhavinayo amūḷhavinayo samatho ceva amūḷhavinayo ca.
 Tassapāpiyasikā tiṇavatthārako sammukhāvinayo yebhuyyasikā sativinayo
 amūḷhavinayo ime samathā samathā no paṭiññātakaraṇaṁ
-------------------------------------------------
[page 268]
 Paṭiññātakaraṇaṁ samatho ceva paṭiññātakaraṇañca. Tiṇavatthārako
 sammukhāvinayo yebhuyyasikā sativinayo amūḷhavinayo paṭiññātakaraṇaṁ
 ime samathā samathā no tassapāpiyasikā tassapāpiyasikā
 samatho ceva tassapāpiyasikā ca. Sammukhāvinayo yebhuyyasikā
 sativinayo amūḷhavinayo paṭiññātakaraṇaṁ tassapāpiyasikā ime
 samathā samathā no tiṇavatthārako tiṇavatthārako samatho ceva
 tiṇavatthārako ca. [1]-
      [895] Vinayo sammukhāvinayo sammukhāvinayo vinayo.
 Vinayo yebhuyyasikā yebhuyyasikā vinayo. Vinayo sativinayo
 sativinayo vinayo. Vinayo amūḷhavinayo amūḷhavinayo vinayo.
 Vinayo paṭiññātakaraṇaṁ paṭiññātakaraṇaṁ vinayo. Vinayo
 tassapāpiyasikā tassapāpiyasikā vinayo. Vinayo tiṇavatthārako
 tiṇavatthārako vinayo.
            Samathasammukhāvinayavāraṁ niṭṭhitaṁ ekādasamaṁ 2-.
      [896] Vinayo siyā sammukhāvinayo siyā na sammukhāvinayo
 sammukhāvinayo vinayo ceva sammukhāvinayo ca. Vinayo siyā
 yebhuyyasikā siyā na yebhuyyasikā yebhuyyasikā vinayo ceva
 yebhuyyasikā ca. Vinayo siyā sativinayo siyā na sativinayo
 sativinayo vinayo ceva sativinayo ca. Vinayo siyā amūḷhavinayo
 siyā na amūḷhavinayo amūḷhavinayo vinayo ceva amūḷhavinayo

  *  *  *  *  *  *
  Footnote:1 Ma. Yu. samathasammukhāvinayavāraṁ niṭṭhitaṁ ekādasamaṁ. 2 Ma. Yu.
 ime pāṭhā na dissanti.
-------------------------------------------------
[page 269]
 Ca. Vinayo siyā paṭiññātakaraṇaṁ siyā na paṭiññātakaraṇaṁ
 paṭiññātakaraṇaṁ vinayo ceva paṭiññātakaraṇañca. Vinayo siyā
 tassapāpiyasikā siyā na tassapāpiyasikā tassapāpiyasikā vinayo
 ceva tassapāpiyasikā ca. Vinayo siyā tiṇavatthārako siyā na
 tiṇavatthārako tiṇavatthārako vinayo ceva tiṇavatthārako ca.
                  Vinayavāraṁ niṭṭhitaṁ dvādasamaṁ.
      [897] Sammukhāvinayo kusalo akusalo abyākato. Yebhuyyasikā
 kusalā akusalā abyākatā. Sativinayo kusalo akusalo abyākato.
 Amūḷhavinayo kusalo akusalo abyākato. Paṭiññātakaraṇaṁ
 kusalaṁ akusalaṁ abyākataṁ. Tassapāpiyasikā kusalā akusalā
 abyākatā. Tiṇavatthārako kusalo akusalo abyākato.
 Sammukhāvinayo siyā kusalo siyā abyākato natthi sammukhāvinayo
 akusalo. Yebhuyyasikā siyā kusalā siyā akusalā siyā abyākatā.
 Sativinayo siyā kusalo siyā akusalo siyā abyākato.
 Amūḷhavinayo siyā kusalo siyā akusalo siyā abyākato.
 Paṭiññātakaraṇaṁ siyā kusalaṁ siyā akusalaṁ siyā abyākataṁ.
 Tassapāpiyasikā siyā kusalā siyā akusalā siyā abyākatā.
 Tiṇavatthārako siyā kusalo siyā akusalo siyā abyākato.
      [898] Vivādādhikaraṇaṁ kusalaṁ akusalaṁ abyākataṁ. Anuvādādhikaraṇaṁ
 kusalaṁ akusalaṁ abyākataṁ. Āpattādhikaraṇaṁ kusalaṁ akusalaṁ abyākataṁ.
-------------------------------------------------
[page 270]
 Kiccādhikaraṇaṁ kusalaṁ akusalaṁ abyākataṁ. < PTS. Vin  V , 106 >Vivādādhikaraṇaṁ siyā
 kusalaṁ siyā akusalaṁ siyā abyākataṁ. Anuvādādhikaraṇaṁ siyā
 kusalaṁ siyā akusalaṁ siyā abyākataṁ. Āpattādhikaraṇaṁ siyā
 akusalaṁ siyā abyākataṁ. Natthi āpattādhikaraṇaṁ kusalaṁ. Kiccādhikaraṇaṁ
 siyā kusalaṁ siyā akusalaṁ siyā abyākataṁ.
                   Kusalavāraṁ niṭṭhitaṁ terasamaṁ.
      [899] Yattha yebhuyyasikā labbhati tattha sammukhāvinayo
 labbhati yattha sammukhāvinayo labbhati tattha yebhuyyasikā labbhati
 na tattha sativinayo labbhati na tattha amūḷhavinayo labbhati na
 tattha paṭiññātakaraṇaṁ labbhati na tattha tassapāpiyasikā labbhati
 na tattha tiṇavatthārako labbhati. Yattha sativinayo labbhati tattha
 sammukhāvinayo labbhati yattha sammukhāvinayo labbhati tattha
 sativinayo labbhati na tattha amūḷhavinayo labbhati na tattha
 paṭiññātakaraṇaṁ labbhati na tattha tassapāpiyasikā labbhati na
 tattha tiṇavatthārako labbhati na tattha yebhuyyasikā labbhati.
 Yattha amūḷhavinayo labbhati tattha sammukhāvinayo labbhati yattha
 sammukhāvinayo labbhati tattha amūḷhavinayo labbhati na tattha
 paṭiññātakaraṇaṁ labbhati na tattha tassapāpiyasikā labbhati na
 tattha tiṇavatthārako labbhati na tattha yebhuyyasikā labbhati na
 tattha sativinayo labbhati. Yattha paṭiññātakaraṇaṁ labbhati tattha
-------------------------------------------------
[page 271]
 Sammukhāvinayo labbhati yattha sammukhāvinayo labbhati tattha
 paṭiññātakaraṇaṁ labbhati na tattha tassapāpiyasikā labbhati na
 tattha tiṇavatthārako labbhati na tattha yebhuyyasikā labbhati na
 tattha sativinayo labbhati na tattha amūḷhavinayo labbhati. Yattha
 tassapāpiyasikā labbhati tattha sammukhāvinayo labbhati yattha
 sammukhāvinayo labbhati tattha tassapāpiyasikā labbhati na tattha
 tiṇavatthārako labbhati na tattha yebhuyyasikā labbhati na tattha
 sativinayo labbhati na tattha amūḷhavinayo labbhati na tattha
 paṭiññātakaraṇaṁ labbhati. Yattha tiṇavatthārako labbhati tattha
 sammukhāvinayo labbhati yattha sammukhāvinayo labbhati tattha
 tiṇavatthārako labbhati na tattha yebhuyyasikā labbhati na tattha
 sativinayo labbhati na tattha amūḷhavinayo labbhati na tattha
 paṭiññātakaraṇaṁ labbhati na tattha tassapāpiyasikā labbhati.
      [900] Yattha yebhuyyasikā tattha sammukhāvinayo yattha
 sammukhāvinayo tattha yebhuyyasikā na tattha sativinayo na tattha
 amūḷhavinayo na tattha paṭiññātakaraṇaṁ na tattha tassapāpiyasikā
 na tattha tiṇavatthārako. Yattha sativinayo tattha
 sammukhāvinayo yattha sammukhāvinayo tattha sativinayo na tattha
 amūḷhavinayo na tattha paṭiññātakaraṇaṁ na tattha tassapāpiyasikā
 na tattha tiṇavatthārako na tattha yebhuyyasikā.
-------------------------------------------------
[page 272]
 (sammukhāvinayaṁ kātūna mūlaṁ) .pe. Yattha tiṇavatthārako tattha
 sammukhāvinayo yattha sammukhāvinayo tattha tiṇavatthārako na
 tattha yebhuyyasikā na tattha sativinayo na tattha amūḷhavinayo
 na tattha paṭiññātakaraṇaṁ na tattha tassapāpiyasikā.
             Cakkapeyyālaṁ. Yatthavāraṁ niṭṭhitaṁ cuddasamaṁ.
      [901] Yasmiṁ samaye sammukhāvinayena ca yebhuyyasikāya ca
 adhikaraṇaṁ vūpasammati yattha yebhuyyasikā labbhati tattha sammukhāvinayo
 labbhati yattha sammukhāvinayo labbhati tattha yebhuyyasikā
 labbhati na tattha sativinayo labbhati na tattha amūḷhavinayo
 labbhati na tattha paṭiññātakaraṇaṁ labbhati na tattha tassapāpiyasikā
 labbhati na tattha tiṇavatthārako labbhati. < PTS. Vin  V , 107 >Yasmiṁ samaye sammukhāvinayena
 ca sativinayena ca adhikaraṇaṁ vūpasammati yattha sativinayo
 labbhati tattha sammukhāvinayo labbhati yattha sammukhāvinayo labbhati
 tattha sativinayo labbhati na tattha amūḷhavinayo labbhati na
 tattha paṭiññātakaraṇaṁ labbhati na tattha tassapāpiyasikā labbhati
 na tattha tiṇavatthārako labbhati na tattha yebhuyyasikā labbhati.
 Yasmiṁ samaye sammukhāvinayena ca amūḷhavinayena ca adhikaraṇaṁ vūpasammati
 yattha amūḷhavinayo labbhati tattha sammukhāvinayo labbhati yattha
 sammukhāvinayo labbhati tattha amūḷhavinayo labbhati na tattha
 paṭiññātakaraṇaṁ labbhati na tattha tassapāpiyasikā labbhati na
-------------------------------------------------
[page 273]
 Tattha tiṇavatthārako labbhati na tattha yebhuyyasikā labbhati na
 tattha sativinayo labbhati. Yasmiṁ samaye sammukhāvinayena ca
 paṭiññātakaraṇena ca adhikaraṇaṁ vūpasammati yattha paṭiññātakaraṇaṁ
 labbhati tattha sammukhāvinayo labbhati yattha sammukhāvinayo
 labbhati tattha paṭiññātakaraṇaṁ labbhati na tattha tassapāpiyasikā
 labbhati na tattha tiṇavatthārako labbhati na tattha yebhuyyasikā
 labbhati na tattha sativinayo labbhati na tattha amūḷhavinayo
 labbhati. Yasmiṁ samaye sammukhāvinayena ca tassapāpiyasikāya ca
 adhikaraṇaṁ vūpasammati yattha tassapāpiyasikā labbhati tattha
 sammukhāvinayo labbhati yattha sammukhāvinayo labbhati tattha
 tassapāpiyasikā labbhati na tattha tiṇavatthārako labbhati na
 tattha yebhuyyasikā labbhati na tattha sativinayo labbhati na
 tattha amūḷhavinayo labbhati na tattha paṭiññātakaraṇaṁ labbhati.
 Yasmiṁ samaye sammukhāvinayena ca tiṇavatthārakena ca adhikaraṇaṁ
 vūpasammati yattha tiṇavatthārako labbhati tattha sammukhāvinayo
 labbhati yattha sammukhāvinayo labbhati tattha tiṇavatthārako
 labbhati na tattha yebhuyyasikā labbhati na tattha sativinayo
 labbhati na tattha amūḷhavinayo labbhati na tattha paṭiññātakaraṇaṁ
 labbhati na tattha tassapāpiyasikā labbhati.
                 Samayavāraṁ 1- niṭṭhitaṁ paṇṇarasamaṁ.

  *  *  *  *  *  *
  Footnote:1 Ma. samatha ....
-------------------------------------------------
[page 274]
      [902] Adhikaraṇanti vā samathāti vā ime dhammā saṁsaṭṭhā
 udāhu visaṁsaṭṭhā labbhā ca imesaṁ 1- dhammānaṁ vinibbhujitvā
 vinibbhujitvā nānākaraṇaṁ paññāpetuṁ 2-. Adhikaraṇanti vā samathāti
 vā ime dhammā saṁsaṭṭhā no visaṁsaṭṭhā 3- labbhā ca imesaṁ
 dhammānaṁ vinibbhujitvā vinibbhujitvā nānākaraṇaṁ paññāpetunti.
 So mā hevantissa vacanīyo adhikaraṇanti vā samathāti vā
 ime dhammā saṁsaṭṭhā no visaṁsaṭṭhā na 4- ca labbhā imesaṁ
 dhammānaṁ vinibbhujitvā vinibbhujitvā nānākaraṇaṁ paññāpetuṁ. Taṁ
 kissa hetu. Nanu vuttaṁ bhagavatā cattārīmāni bhikkhave adhikaraṇāni
 satta samathā adhikaraṇā samathehi sammanti samathā adhikaraṇehi
 sammanti evaṁ ime dhammā saṁsaṭṭhā no visaṁsaṭṭhā na 4- ca
 labbhā imesaṁ dhammānaṁ vinibbhujitvā vinibbhujitvā nānākaraṇaṁ
 paññāpetunti.
                  Saṁsaṭṭhavāraṁ niṭṭhitaṁ soḷasamaṁ.
      [903] Vivādādhikaraṇaṁ katīhi samathehi sammati anuvādādhikaraṇaṁ
 katīhi samathehi sammati āpattādhikaraṇaṁ katīhi samathehi sammati
 kiccādhikaraṇaṁ katīhi samathehi sammati. Vivādādhikaraṇaṁ dvīhi
 samathehi sammati sammukhāvinayena ca yebhuyyasikāya ca anuvādādhikaraṇaṁ
 catūhi samathehi sammati sammukhāvinayena ca sativinayena
 ca amūḷhavinayena ca tassapāpiyasikāya ca āpattādhikaraṇaṁ tīhi

  *  *  *  *  *  *
  Footnote:1 Ma. Yu. panimesaṁ. 2 Ma. Yu. paññāpetunti. 3 Ma. Yu.
 dhammā visaṁsaṭṭhā no saṁsaṭṭhā. 4 Ma. Yu. no.
-------------------------------------------------
[page 275]
 Samathehi sammati sammukhāvinayena ca paṭiññātakaraṇena ca
 tiṇavatthārakena ca kiccādhikaraṇaṁ ekena samathena sammati sammukhāvinayena.
 Vivādādhikaraṇañca anuvādādhikaraṇañca katīhi samathehi
 sammanti. Vivādādhikaraṇañca anuvādādhikaraṇañca pañcahi samathehi
 sammanti sammukhāvinayena ca yebhuyyasikāya ca sativinayena ca
 amūḷhavinayena ca tassapāpiyasikāya ca. < PTS. Vin  V , 108 >Vivādādhikaraṇañca āpattādhikaraṇañca
 katīhi samathehi sammanti. Vivādādhikaraṇañca āpattādhikaraṇañca
 catūhi samathehi sammanti sammukhāvinayena ca yebhuyyasikāya
 ca paṭiññātakaraṇena ca tiṇavatthārakena ca. Vivādādhikaraṇañca
 kiccādhikaraṇañca katīhi samathehi sammanti. Vivādādhikaraṇañca
 kiccādhikaraṇañca dvīhi samathehi sammanti sammukhāvinayena ca
 yebhuyyasikāya ca. Anuvādādhikaraṇañca āpattādhikaraṇañca katīhi
 samathehi sammanti. Anuvādādhikaraṇañca āpattādhikaraṇañca chahi
 samathehi sammanti sammukhāvinayena ca sativinayena ca amūḷhavinayena ca
 paṭiññātakaraṇena ca tassapāpiyasikāya ca tiṇavatthārakena ca.
 Anuvādādhikaraṇañca kiccādhikaraṇañca katīhi samathehi sammanti.
 Anuvādādhikaraṇañca kiccādhikaraṇañca catūhi samathehi sammanti
 sammukhāvinayena ca sativinayena ca amūḷhavinayena ca tassapāpiyasikāya
 ca. Āpattādhikaraṇañca kiccādhikaraṇañca katīhi samathehi sammanti.
 Āpattādhikaraṇañca kiccādhikaraṇañca tīhi samathehi sammanti sammukhāvinayena
-------------------------------------------------
[page 276]
 Ca paṭiññātakaraṇena ca tiṇavatthārakena ca. Vivādādhikaraṇañca
 anuvādādhikaraṇañca āpattādhikaraṇañca katīhi samathehi sammanti.
 Vivādādhikaraṇañca anuvādādhikaraṇañca āpattādhikaraṇañca sattahi
 samathehi sammanti sammukhāvinayena ca yebhuyyasikāya ca sativinayena
 ca amūḷhavinayena ca paṭiññātakaraṇena ca tassapāpiyasikāya ca
 tiṇavatthārakena ca. Vivādādhikaraṇañca anuvādādhikaraṇañca kiccādhikaraṇañca
 katīhi samathehi sammanti. Vivādādhikaraṇañca anuvādādhikaraṇañca
 kiccādhikaraṇañca pañcahi samathehi sammanti sammukhāvinayena
 ca yebhuyyasikāya ca sativinayena ca amūḷhavinayena ca tassapāpiyasikāya
 ca. [1]- Vivādādhikaraṇañca anuvādādhikaraṇañca āpattādhikaraṇañca
 kiccādhikaraṇañca katīhi samathehi sammanti. Vivādādhikaraṇañca
 anuvādādhikaraṇañca āpattādhikaraṇañca kiccādhikaraṇañca sattahi
 samathehi sammanti sammukhāvinayena ca yebhuyyasikāya ca sativinayena
 ca amūḷhavinayena ca paṭiññātakaraṇena ca tassapāpiyasikāya ca
 tiṇavatthārakena ca.
                Sammantivāraṁ 2- niṭṭhitaṁ sattarasamaṁ.
      [904] Vivādādhikaraṇaṁ katīhi samathehi sammati katīhi samathehi
 na sammati. Anuvādādhikaraṇaṁ .pe. Āpattādhikaraṇaṁ .pe.
 Kiccādhikaraṇaṁ katīhi samathehi sammati katīhi samathehi na sammati.
 Vivādādhikaraṇaṁ dvīhi samathehi sammati sammukhāvinayena ca yebhuyyasikāya

  *  *  *  *  *  *
  Footnote:1 Ma. Yu. anuvādādhikaraṇañca āpattādhikaraṇañca kiccādhikaraṇañca
 katīhi samathehi sammanti. anu...ca ā...ca kic...ca chahi samathehi sammanti.
 sammukhāvinayenaca sativinayenaca amūḷhavinayena ca paṭiññātakaraṇena
 ca tassapāpiyasikāya ca tiṇavatthārakena ca. 2 Ma. Yu. sammativāraṁ.
-------------------------------------------------
[page 277]
 Ca pañcahi samathehi na sammati sativinayena ca amūḷhavinayena
 ca paṭiññātakaraṇena ca tassapāpiyasikāya ca tiṇavatthārakena
 ca. Anuvādādhikaraṇaṁ catūhi samathehi sammati sammukhāvinayena
 ca sativinayena ca amūḷhavinayena ca tassapāpiyasikāya ca tīhi
 samathehi na sammati yebhuyyasikāya ca paṭiññātakaraṇena ca
 tiṇavatthārakena ca. Āpattādhikaraṇaṁ tīhi samathehi sammati
 sammukhāvinayena ca paṭiññātakaraṇena ca tiṇavatthārakena ca catūhi
 samathehi na sammati yebhuyyasikāya ca sativinayena ca amūḷhavinayena
 ca tassapāpiyasikāya ca. < PTS. Vin  V , 109 >Kiccādhikaraṇaṁ ekena samathena
 sammati sammukhāvinayena chahi samathehi na sammati yebhuyyasikāya
 ca sativinayena ca amūḷhavinayena ca paṭiññātakaraṇena
 ca tassapāpiyasikāya ca tiṇavatthārakena ca. Vivādādhikaraṇañca
 anuvādādhikaraṇañca katīhi samathehi sammanti katīhi samathehi
 na sammanti. Vivādādhikaraṇañca anuvādādhikaraṇañca pañcahi
 samathehi sammanti sammukhāvinayena ca yebhuyyasikāya ca sativinayena
 ca amūḷhavinayena ca tassapāpiyasikāya ca dvīhi samathehi na
 sammanti paṭiññātakaraṇena ca tiṇavatthārakena ca. Vivādādhikaraṇañca
 āpattādhikaraṇañca katīhi samathehi sammanti katīhi samathehi
 na sammanti. Vivādādhikaraṇañca āpattādhikaraṇañca catūhi samathehi
 sammanti sammukhāvinayena ca yebhuyyasikāya ca paṭiññātakaraṇena
-------------------------------------------------
[page 278]
 Ca tiṇavatthārakena ca tīhi samathehi na sammanti sativinayena
 ca amūḷhavinayena ca tassapāpiyasikāya ca. Vivādādhikaraṇañca
 kiccādhikaraṇañca katīhi samathehi sammanti katīhi samathehi na
 sammanti. Vivādādhikaraṇañca kiccādhikaraṇañca dvīhi samathehi
 sammanti sammukhāvinayena ca yebhuyyasikāya ca pañcahi samathehi
 na sammanti sativinayena ca amūḷhavinayena ca paṭiññātakaraṇena
 ca tassapāpiyasikāya ca tiṇavatthārakena ca. Anuvādādhikaraṇañca
 āpattādhikaraṇañca katīhi samathehi sammanti katīhi samathehi na
 sammanti. Anuvādādhikaraṇañca āpattādhikaraṇañca chahi samathehi
 sammanti sammukhāvinayena ca sativinayena ca amūḷhavinayena ca
 paṭiññātakaraṇena ca tassapāpiyasikāya ca tiṇavatthārakena ca
 ekena samathena na sammanti yebhuyyasikāya. Anuvādādhikaraṇañca
 kiccādhikaraṇañca katīhi samathehi sammanti katīhi samathehi na
 sammanti. Anuvādādhikaraṇañca kiccādhikaraṇañca catūhi samathehi
 sammanti sammukhāvinayena ca sativinayena ca amūḷhavinayena ca
 tassapāpiyasikāya ca tīhi samathehi na sammanti yebhuyyasikāya
 ca paṭiññātakaraṇena ca tiṇavatthārakena ca. Āpattādhikaraṇañca
 kiccādhikaraṇañca katīhi samathehi sammanti katīhi samathehi na
 sammanti. Āpattādhikaraṇañca kiccādhikaraṇañca tīhi samathehi
 sammanti sammukhāvinayena ca paṭiññātakaraṇena ca tiṇavatthārakena
-------------------------------------------------
[page 279]
 Ca catūhi samathehi na sammanti yebhuyyasikāya ca sativinayena
 ca amūḷhavinayena ca tassapāpiyasikāya ca. Vivādādhikaraṇañca
 anuvādādhikaraṇañca āpattādhikaraṇañca katīhi samathehi sammanti
 katīhi samathehi na sammanti. Vivādādhikaraṇañca anuvādādhikaraṇañca
 āpattādhikaraṇañca sattahi samathehi sammanti sammukhāvinayena
 ca yebhuyyasikāya ca sativinayena ca amūḷhavinayena ca paṭiññātakaraṇena
 ca tassapāpiyasikāya ca tiṇavatthārakena ca. Vivādādhikaraṇañca
 anuvādādhikaraṇañca kiccādhikaraṇañca katīhi samathehi sammanti
 katīhi samathehi na sammanti. Vivādādhikaraṇañca anuvādādhikaraṇañca
 kiccādhikaraṇañca pañcahi samathehi sammanti sammukhāvinayena ca
 yebhuyyasikāya ca sativinayena ca amūḷhavinayena ca tassapāpiyasikāya
 ca dvīhi samathehi na sammanti paṭiññātakaraṇena ca
 tiṇavatthārakena ca. Anuvādādhikaraṇañca āpattādhikaraṇañca kiccādhikaraṇañca
 katīhi samathehi sammanti katīhi samathehi na sammanti.
 Anuvādādhikaraṇañca āpattādhikaraṇañca kiccādhikaraṇañca chahi
 samathehi sammanti sammukhāvinayena ca sativinayena ca amūḷhavinayena
 ca paṭiññātakaraṇena ca tassapāpiyasikāya ca tiṇavatthārakena ca
 ekena samathena na sammanti yebhuyyasikāya. Vivādādhikaraṇañca
 anuvādādhikaraṇañca āpattādhikaraṇañca kiccādhikaraṇañca katīhi
 samathehi sammanti katīhi samathehi na sammanti. Vivādādhikaraṇañca
-------------------------------------------------
[page 280]
 Anuvādādhikaraṇañca āpattādhikaraṇañca kiccādhikaraṇañca sattahi
 samathehi sammanti sammukhāvinayena ca yebhuyyasikāya ca sativinayena
 ca amūḷhavinayena ca paṭiññātakaraṇena ca tassapāpiyasikāya ca
 tiṇavatthārakena ca.
             Sammanti-nasammanti-vāraṁ niṭṭhitaṁ aṭṭhārasamaṁ.
      [905] Samathā samathehi sammanti samathā adhikaraṇehi sammanti
 adhikaraṇā samathehi sammanti adhikaraṇā adhikaraṇehi sammanti.
 Siyā samathā samathehi sammanti siyā samathā samathehi na sammanti
 siyā samathā adhikaraṇehi sammanti siyā samathā adhikaraṇehi na
 sammanti siyā adhikaraṇā samathehi sammanti siyā adhikaraṇā
 samathehi na sammanti siyā adhikaraṇā adhikaraṇehi sammanti
 siyā adhikaraṇā adhikaraṇehi na sammanti.
      [906] Kathaṁ siyā samathā samathehi sammanti kathaṁ siyā samathā
 samathehi na sammanti. Yebhuyyasikā sammukhāvinayena sammati
 sativinayena na sammati amūḷhavinayena na sammati paṭiññātakaraṇena
 na sammati tassapāpiyasikāya na sammati tiṇavatthārakena
 na sammati. Sativinayo sammukhāvinayena sammati amūḷhavinayena
 na sammati paṭiññātakaraṇena na sammati tassapāpiyasikāya na
 sammati tiṇavatthārakena na sammati yebhuyyasikāya na sammati.
 Amūḷhavinayo sammukhāvinayena sammati paṭiññātakaraṇena na sammati
-------------------------------------------------
[page 281]
 Tassapāpiyasikāya na sammati tiṇavatthārakena na sammati
 yebhuyyasikāya na sammati sativinayena na sammati. Paṭiññātakaraṇaṁ
 sammukhāvinayena sammati tassapāpiyasikāya na sammati tiṇavatthārakena
 na sammati yebhuyyasikāya na sammati sativinayena na
 sammati amūḷhavinayena na sammati. Tassapāpiyasikāya sammukhāvinayena
 sammati tiṇavatthārakena na sammati yebhuyyasikāya na sammati
 sativinayena na sammati amūḷhavinayena na sammati paṭiññātakaraṇena
 na sammati. Tiṇavatthārako sammukhāvinayena sammati yebhuyyasikāya
 na sammati sativinayena na sammati amūḷhavinayena na sammati
 paṭiññātakaraṇena na sammati tassapāpiyasikāya na sammati.
 Evaṁ siyā samathā samathehi sammanti evaṁ siyā samathā samathehi
 na sammanti.
      [907] Kathaṁ siyā samathā adhikaraṇehi sammanti kathaṁ siyā
 samathā adhikaraṇehi na sammanti. Sammukhāvinayo vivādādhikaraṇena
 na 1- sammati anuvādādhikaraṇena na sammati āpattādhikaraṇena
 na sammati kiccādhikaraṇena sammati. Yebhuyyasikā vivādādhikaraṇena
 na 1- sammati anuvādādhikaraṇena na sammati āpattādhikaraṇena
 na sammati kiccādhikaraṇena [2]- sammati. Sativinayo
 vivādādhikaraṇena na sammati anuvādādhikaraṇena na sammati
 āpattādhikaraṇena na sammati kiccādhikaraṇena [2]- sammati.

  *  *  *  *  *  *
  Footnote:1 Yu. nasaddo natthi. 2 Yu. na.
-------------------------------------------------
[page 282]
 Amūḷhavinayo vivādādhikaraṇena na sammati anuvādādhikaraṇena na
 sammati āpattādhikaraṇena na sammati kiccādhikaraṇena [1]- sammati.
 Paṭiññātakaraṇaṁ vivādādhikaraṇena na sammati anuvādādhikaraṇena na
 sammati āpattādhikaraṇena na 2- sammati kiccādhikaraṇena [1]- sammati.
 Tassapāpiyasikā vivādādhikaraṇena na sammati anuvādādhikaraṇena na
 sammati āpattādhikaraṇena na sammati kiccādhikaraṇena [1]- sammati.
 Tiṇavatthārako vivādādhikaraṇena na sammati anuvādādhikaraṇena na
 sammati āpattādhikaraṇena na sammati kiccādhikaraṇena [1]- sammati.
 Evaṁ siyā samathā adhikaraṇehi sammanti evaṁ siyā samathā
 adhikaraṇehi na sammanti.
      [908] Kathaṁ siyā adhikaraṇā samathehi sammanti kathaṁ siyā
 adhikaraṇā samathehi na sammanti. Vivādādhikaraṇaṁ sammukhāvinayena
 ca yebhuyyasikāya ca sammati sativinayena ca amūḷhavinayena ca
 paṭiññātakaraṇena ca tassapāpiyasikāya ca tiṇavatthārakena ca na
 sammati. Anuvādādhikaraṇaṁ sammukhāvinayena ca sativinayena ca
 amūḷhavinayena ca tassapāpiyasikāya ca sammati yebhuyyasikāya ca
 paṭiññātakaraṇena ca tiṇavatthārakena ca na sammati. Āpattādhikaraṇaṁ
 sammukhāvinayena ca paṭiññātakaraṇena ca tiṇavatthārakena ca
 sammati yebhuyyasikāya ca sativinayena ca amūḷhavinayena ca
 tassapāpiyasikāya ca na sammati. Kiccādhikaraṇaṁ sammukhāvinayena

  *  *  *  *  *  *
  Footnote:1 Yu. na. 2 Yu. nasaddo natthi.
-------------------------------------------------
[page 283]
 Sammati yebhuyyasikāya ca sativinayena ca amūḷhavinayena ca
 paṭiññātakaraṇena < PTS. Vin  V , 111 >ca tassapāpiyasikāya ca tiṇavatthārakena ca na
 sammati. Evaṁ siyā adhikaraṇā samathehi sammanti evaṁ siyā
 adhikaraṇā samathehi na sammanti.
      [909] Kathaṁ siyā adhikaraṇā adhikaraṇehi sammanti kathaṁ siyā
 adhikaraṇā adhikaraṇehi na sammanti. Vivādādhikaraṇaṁ vivādādhikaraṇena
 na sammati anuvādādhikaraṇena na sammati āpattādhikaraṇena
 na sammati kiccādhikaraṇena sammati. Anuvādādhikaraṇaṁ
 vivādādhikaraṇena na sammati anuvādādhikaraṇena na sammati
 āpattādhikaraṇena na sammati kiccādhikaraṇena sammati. Āpattādhikaraṇaṁ
 vivādādhikaraṇena na sammati anuvādādhikaraṇena na sammati
 āpattādhikaraṇena na sammati kiccādhikaraṇena sammati. Kiccādhikaraṇaṁ
 vivādādhikaraṇena na sammati anuvādādhikaraṇena na sammati
 āpattādhikaraṇena na sammati kiccādhikaraṇena sammati. Evaṁ
 siyā adhikaraṇā adhikaraṇehi sammanti evaṁ siyā adhikaraṇā
 adhikaraṇehi na sammanti.
      [910] Chapi samathā cattāropi adhikaraṇā sammukhāvinayena sammanti
 sammukhāvinayo na 1- kenaci sammati.
             Samathādhikaraṇavāraṁ niṭṭhitaṁ ekūnavīsatimaṁ 2-.

  *  *  *  *  *  *
  Footnote:1 Yu. nasaddo natthi. 2 Yu. ūnavīsatimaṁ.
-------------------------------------------------
[page 284]
      [911] Vivādādhikaraṇaṁ catunnaṁ adhikaraṇānaṁ katamaṁ adhikaraṇaṁ
 samuṭṭhāpeti. Vivādādhikaraṇaṁ catunnaṁ adhikaraṇānaṁ na katamaṁ
 adhikaraṇaṁ samuṭṭhāpeti apica vivādādhikaraṇapaccayā cattāropi 1-
 adhikaraṇā jāyanti. Yathākathaṁ viya. Idha bhikkhū vivadanti
 dhammoti vā adhammoti vā vinayoti vā avinayoti vā
 bhāsitaṁ lapitaṁ tathāgatenāti vā abhāsitaṁ alapitaṁ tathāgatenāti
 vā āciṇṇaṁ tathāgatenāti vā anāciṇṇaṁ tathāgatenāti vā
 paññattaṁ tathāgatenāti vā appaññattaṁ tathāgatenāti vā
 āpattīti vā anāpattīti vā lahukā āpattīti vā garukā
 āpattīti vā sāvasesā āpattīti vā anavasesā āpattīti
 vā duṭṭhullā āpattīti vā aduṭṭhullā āpattīti vā yaṁ
 tattha bhaṇḍanaṁ kalaho viggaho vivādo nānāvādo aññathāvādo
 vipaccatāya vohāro medhakaṁ 2- idaṁ vuccati vivādādhikaraṇaṁ.
 Vivādādhikaraṇe saṅgho vivadati vivādādhikaraṇaṁ. Vivadamāno
 anuvadati anuvādādhikaraṇaṁ. Anuvadamāno āpattiṁ āpajjati
 āpattādhikaraṇaṁ. Tāya āpattiyā saṅgho kammaṁ karoti kiccādhikaraṇaṁ.
 Evaṁ vivādādhikaraṇapaccayā cattāropi adhikaraṇā jāyanti.
      [912] Anuvādādhikaraṇaṁ catunnaṁ adhikaraṇānaṁ katamaṁ adhikaraṇaṁ
 samuṭṭhāpeti. Anuvādādhikaraṇaṁ catunnaṁ adhikaraṇānaṁ na katamaṁ
 adhikaraṇaṁ samuṭṭhāpeti apica anuvādādhikaraṇapaccayā cattāropi

  *  *  *  *  *  *
  Footnote:1 Ma. Yu. pisaddo natthi. sabbattha īdīsameva 2 cullavagge medhaganti pākaṭo.
-------------------------------------------------
[page 285]
 Adhikaraṇā jāyanti. Yathākathaṁ viya. Idha bhikkhū bhikkhuṁ anuvadanti
 sīlavipattiyā vā ācāravipattiyā vā diṭṭhivipattiyā vā
 ājīvavipattiyā vā yo tattha anuvādo anuvadanā anullapanā anubhaṇanā
 anusampavaṅkatā abbhussahanatā anubalappadānaṁ idaṁ vuccati
 anuvādādhikaraṇaṁ. Anuvādādhikaraṇe saṅgho vivadati vivādādhikaraṇaṁ.
 Vivadamāno anuvadati anuvādādhikaraṇaṁ. Anuvadamāno āpattiṁ
 āpajjati āpattādhikaraṇaṁ. Tāya āpattiyā saṅgho kammaṁ
 karoti kiccādhikaraṇaṁ. Evaṁ anuvādādhikaraṇapaccayā cattāropi
 adhikaraṇā jāyanti.
     [913] Āpattādhikaraṇaṁ catunnaṁ adhikaraṇānaṁ katamaṁ adhikaraṇaṁ
 samuṭṭhāpeti. Āpattādhikaraṇaṁ catunnaṁ adhikaraṇānaṁ na katamaṁ
 adhikaraṇaṁ samuṭṭhāpeti apica āpattādhikaraṇapaccayā cattāropi
 adhikaraṇā jāyanti. Yathākathaṁ viya. Pañcapi āpattikkhandhā
 āpattādhikaraṇaṁ sattapi āpattikkhandhā āpattādhikaraṇaṁ idaṁ
 vuccati āpattādhikaraṇaṁ. Āpattādhikaraṇe saṅgho vivadati
 vivādādhikaraṇaṁ. Vivadamāno < PTS. Vin  V , 112 >anuvadati anuvādādhikaraṇaṁ. Anuvadamāno
 āpattiṁ āpajjati āpattādhikaraṇaṁ. Tāya āpattiyā saṅgho
 kammaṁ karoti kiccādhikaraṇaṁ. Evaṁ āpattādhikaraṇapaccayā
 cattāropi adhikaraṇā jāyanti.
     [914] Kiccādhikaraṇaṁ catunnaṁ adhikaraṇānaṁ katamaṁ adhikaraṇaṁ
-------------------------------------------------
[page 286]
 Samuṭṭhāpeti. Kiccādhikaraṇaṁ catunnaṁ adhikaraṇānaṁ na katamaṁ adhikaraṇaṁ
 samuṭṭhāpeti apica kiccādhikaraṇapaccayā cattāropi adhikaraṇā
 jāyanti. Yathākathaṁ viya. Yā saṅghassa kiccayatā karaṇīyatā
 apalokanakammaṁ ñattikammaṁ ñattidutiyakammaṁ ñatticatutthakammaṁ idaṁ
 vuccati kiccādhikaraṇaṁ. Kiccādhikaraṇe saṅgho vivadati vivādādhikaraṇaṁ.
 Vivadamāno anuvadati anuvādādhikaraṇaṁ. Anuvadamāno
 āpattiṁ āpajjati āpattādhikaraṇaṁ. Tāya āpattiyā saṅgho
 kammaṁ karoti kiccādhikaraṇaṁ. Evaṁ kiccādhikaraṇapaccayā cattāropi
 adhikaraṇā jāyanti.
               Samuṭṭhāpetivāraṁ 1- niṭṭhitaṁ vīsatimaṁ.
     [915] Vivādādhikaraṇaṁ catunnaṁ adhikaraṇānaṁ katamaṁ adhikaraṇaṁ bhajati
 katamaṁ adhikaraṇaṁ upanissitaṁ katamaṁ adhikaraṇaṁ pariyāpannaṁ katamena
 adhikaraṇena saṅgahitaṁ. Anuvādādhikaraṇaṁ catunnaṁ adhikaraṇānaṁ katamaṁ
 adhikaraṇaṁ bhajati katamaṁ adhikaraṇaṁ upanissitaṁ katamaṁ adhikaraṇaṁ
 pariyāpannaṁ katamena adhikaraṇena saṅgahitaṁ. Āpattādhikaraṇaṁ
 catunnaṁ adhikaraṇānaṁ katamaṁ adhikaraṇaṁ bhajati katamaṁ adhikaraṇaṁ
 upanissitaṁ katamaṁ adhikaraṇaṁ pariyāpannaṁ katamena adhikaraṇena
 saṅgahitaṁ. Kiccādhikaraṇaṁ catunnaṁ adhikaraṇānaṁ katamaṁ adhikaraṇaṁ bhajati
 katamaṁ adhikaraṇaṁ upanissitaṁ katamaṁ adhikaraṇaṁ pariyāpannaṁ katamena

  *  *  *  *  *  *
  Footnote:1 Ma. Yu. samuṭṭhāpanavāraṁ.
-------------------------------------------------
[page 287]
 Adhikaraṇena saṅgahitaṁ. Vivādādhikaraṇaṁ catunnaṁ adhikaraṇānaṁ vivādādhikaraṇaṁ
 bhajati vivādādhikaraṇaṁ upanissitaṁ vivādādhikaraṇaṁ pariyāpannaṁ
 vivādādhikaraṇena saṅgahitaṁ. Anuvādādhikaraṇaṁ catunnaṁ adhikaraṇānaṁ
 anuvādādhikaraṇaṁ bhajati anuvādādhikaraṇaṁ upanissitaṁ anuvādādhikaraṇaṁ
 pariyāpannaṁ anuvādādhikaraṇena saṅgahitaṁ. Āpattādhikaraṇaṁ catunnaṁ
 adhikaraṇānaṁ āpattādhikaraṇaṁ bhajati āpattādhikaraṇaṁ upanissitaṁ
 āpattādhikaraṇaṁ pariyāpannaṁ āpattādhikaraṇena saṅgahitaṁ.
 Kiccādhikaraṇaṁ catunnaṁ adhikaraṇānaṁ kiccādhikaraṇaṁ bhajati kiccādhikaraṇaṁ
 upanissitaṁ kiccādhikaraṇaṁ pariyāpannaṁ kiccādhikaraṇena saṅgahitaṁ.
     [916] Vivādādhikaraṇaṁ sattannaṁ samathānaṁ kati samathe bhajati
 kati samathe upanissitaṁ kati samathe pariyāpannaṁ katīhi samathehi saṅgahitaṁ
 katīhi samathehi sammati. Anuvādādhikaraṇaṁ .pe. Āpattādhikaraṇaṁ .pe.
 Kiccādhikaraṇaṁ sattannaṁ samathānaṁ kati samathe bhajati kati samathe
 upanissitaṁ kati samathe pariyāpannaṁ katīhi samathehi saṅgahitaṁ katīhi
 samathehi sammati. Vivādādhikaraṇaṁ sattannaṁ samathānaṁ dve samathe bhajati
 dve samathe upanissitaṁ dve samathe pariyāpannaṁ dvīhi samathehi
 saṅgahitaṁ dvīhi samathehi sammati sammukhāvinayena ca yebhuyyasikāya
 ca. Anuvādādhikaraṇaṁ sattannaṁ samathānaṁ cattāro samathe bhajati
 cattāro samathe upanissitaṁ cattāro samathe pariyāpannaṁ catūhi
 samathehi saṅgahitaṁ catūhi samathehi sammati sammukhāvinayena ca
-------------------------------------------------
[page 288]
 Sativinayena ca amūḷhavinayena ca tassapāpiyasikāya ca. Āpattādhikaraṇaṁ
 sattannaṁ samathānaṁ tayo samathe bhajati tayo samathe upanissitaṁ
 tayo samathe pariyāpannaṁ tīhi samathehi saṅgahitaṁ tīhi samathehi
 sammati sammukhāvinayena ca paṭiññātakaraṇena < PTS. Vin  V , 113 >ca tiṇavatthārakena
 ca. Kiccādhikaraṇaṁ sattannaṁ samathānaṁ ekaṁ samathaṁ bhajati ekaṁ
 samathaṁ upanissitaṁ ekaṁ samathaṁ pariyāpannaṁ ekena samathena
 saṅgahitaṁ ekena samathena sammati sammukhāvinayenāti.
                    Samathabhedaṁ niṭṭhitaṁ 1-.
                       Tassuddānaṁ
   [917] Adhikaraṇaṁ pariyāpannaṁ 2- sādhāraṇā ca bhāgiyā
         samathā sādhāraṇikā samathassa tabbhāgiyā
         samathā sammukhā ceva vinaye 3- kusalena ca
         yatthasamayasaṁsaṭṭhā 4- sammanti na sammanti ca
         samathādhikaraṇañceva samuṭṭhānaṁ bhajanti cāti.
                      ------------

  *  *  *  *  *  *
  Footnote:1 Ma. bhajativāro niṭṭhito ekavīsatimo samathabhedo niṭṭhito. 2 Ma. pariyāyaṁ.
 3 Ma. Yu. vinayena. 4 Ma. yatthasamathasaṁsaṭṭhā.
-------------------------------------------------
[page 289]
                       Khandhakapucchā 1-
     [918] < PTS. Vin  V , 114 >Upasampadaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
     Upasampadaṁ vissajjissaṁ sanidānaṁ saniddesaṁ samukkaṭṭhapadānaṁ
 dve āpattiyo.
     [919] Uposathaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
     Uposathaṁ vissajjissaṁ sanidānaṁ saniddesaṁ samukkaṭṭhapadānaṁ tisso
 āpattiyo.
     [920] Vassūpanāyikaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
     Vassūpanāyikaṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
     [921] Pavāraṇaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
     Pavāraṇaṁ vissajjissaṁ sanidānaṁ saniddesaṁ samukkaṭṭhapadānaṁ tisso
 āpattiyo.
     [922] Cammasaññuttaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.

  *  *  *  *  *  *
  Footnote:1 Ma. khandhakapucchāvāra. Yu. ayaṁ pāṭho natthi.
-------------------------------------------------
[page 290]
      Cammasaññuttaṁ vissajjissaṁ sanidānaṁ saniddesaṁ samukkaṭṭhapadānaṁ
 tisso āpattiyo.
      [923] Bhesajjaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Bhesajjaṁ vissajjissaṁ sanidānaṁ saniddesaṁ samukkaṭṭhapadānaṁ tisso
 āpattiyo.
      [924] Kaṭhinakaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Kaṭhinakaṁ vissajjissaṁ sanidānaṁ saniddesaṁ samukkaṭṭhapadānaṁ natthi
 tattha āpatti 1-.
      [925] Cīvarasaññuttaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Cīvarasaññuttaṁ vissajjissaṁ sanidānaṁ saniddesaṁ samukkaṭṭhapadānaṁ
 tisso āpattiyo.
      [926] Campeyyakaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Campeyyakaṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
      [927] Kosambikaṁ 2- pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.

  *  *  *  *  *  *
  Footnote:1 Yu. na katamā āpatti. 2 Ma. Yu. kosambakaṁ.
-------------------------------------------------
[page 291]
      Kosambikaṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
      [928] Kammakkhandhakaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Kammakkhandhakaṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
      [929] Pārivāsikaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Pārivāsikaṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
      [930] Samuccayaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Samuccayaṁ vissajjissaṁ sanidānaṁ saniddesaṁ samukkaṭṭhapadānaṁ ekā
 āpatti.
      [931] Samathaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Samathaṁ vissajjissaṁ sanidānaṁ saniddesaṁ samukkaṭṭhapadānaṁ dve
 āpattiyo.
      [932] Khuddakavatthukaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
-------------------------------------------------
[page 292]
      Khuddakavatthukaṁ vissajjissaṁ sanidānaṁ saniddesaṁ samukkaṭṭhapadānaṁ
 tisso āpattiyo.
      [933] Senāsanaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Senāsanaṁ vissajjissaṁ sanidānaṁ saniddesaṁ samukkaṭṭhapadānaṁ tisso
 āpattiyo.
      [934] Saṅghabhedaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Saṅghabhedaṁ vissajjissaṁ sanidānaṁ saniddesaṁ samukkaṭṭhapadānaṁ dve
 āpattiyo.
      [935] Samācāraṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Samācāraṁ vissajjissaṁ sanidānaṁ saniddesaṁ samukkaṭṭhapadānaṁ
 ekā āpatti.
      [936] Ṭhapanaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Ṭhapanaṁ vissajjissaṁ sanidānaṁ saniddesaṁ samukkaṭṭhapadānaṁ ekā
 āpatti.
      [937] Bhikkhunīkhandhakaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
-------------------------------------------------
[page 293]
      Bhikkhunīkhandhakaṁ vissajjissaṁ sanidānaṁ saniddesaṁ samukkaṭṭhapadānaṁ
 dve āpattiyo.
      [938] Pañcasatikaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Pañcasatikaṁ vissajjissaṁ sanidānaṁ saniddesaṁ samukkaṭṭhapadānaṁ
 natthi tattha āpatti 1-.
      [939] Sattasatikaṁ pucchissaṁ sanidānaṁ saniddesaṁ samukkaṭṭhapadānaṁ
 kati āpattiyo.
      Sattasatikaṁ vissajjissaṁ sanidānaṁ saniddesaṁ samukkaṭṭhapadānaṁ
 natthi tattha āpattīti 1-.
                Khandhakapucchā 2- niṭṭhitā paṭhamā.
                         Tassuddānaṁ
      [940] Upasampaduposathaṁ 3- vassūpanā pavāraṇā 4-
            cammabhesajjakaṭhinā cīvaraṁ campeyyakena ca
            kosambikkhandhakaṁ 5- kammaṁ pārivāsisamuccayā
            samathā khuddakā senā saṅghabhedasamācarā 6-.
            Ṭhapanaṁ bhikkhunīnañca 7- pañcasattasatena cāti.

  *  *  *  *  *  *
  Footnote:1 Yu. na katamā āpatti. 2 Ma. Yu. khandhakapucchāvāra. 3 Ma. Yu. upasampadūposatho.
 4 Ma. Yu. vassupanāyikapavāraṇā. Sī. vassūpanāyikaṁ pavāraṇā. 5 Ma. kosambak-.
 6 Ma. Yu. saṅghabhedaṁ samācāro. 7 Ma. bhikkhunikkhandhaṁ.
-------------------------------------------------
[page 294]
                       Ekuttarikaṁ 1-
      [941] < PTS. Vin  V , 115 >Āpattikarā dhammā jānitabbā. Anāpattikarā dhammā
 jānitabbā. Āpatti jānitabbā. Anāpatti jānitabbā.
 Lahukā āpatti jānitabbā. Garukā āpatti jānitabbā.
 Sāvasesā āpatti jānitabbā. Anavasesā āpatti jānitabbā.
 Duṭṭhullā āpatti jānitabbā. Aduṭṭhullā āpatti jānitabbā.
 Sappaṭikammā āpatti jānitabbā. Appaṭikammā āpatti
 jānitabbā. Desanāgāminī āpatti jānitabbā. Adesanāgāminī
 āpatti jānitabbā. Antarāyikā āpatti jānitabbā.
 Anantarāyikā āpatti jānitabbā. Sāvajjapaññatti āpatti
 jānitabbā. Anavajjapaññatti āpatti jānitabbā. Kiriyato
 samuṭṭhitā āpatti jānitabbā. Akiriyato samuṭṭhitā āpatti
 jānitabbā. Kiriyākiriyato samuṭṭhitā āpatti jānitabbā.
 Pubbāpatti jānitabbā. Aparāpatti jānitabbā. Pubbāpattīnaṁ
 antarāpatti jānitabbā. Aparāpattīnaṁ antarāpatti jānitabbā.
 Desitā gaṇanupagā āpatti jānitabbā. Desitā na gaṇanupagā
 āpatti jānitabbā. Paññatti jānitabbā. Anuppaññatti
 jānitabbā. Anuppannapaññatti jānitabbā. Sabbatthapaññatti
 jānitabbā. Padesapaññatti jānitabbā. Sādhāraṇapaññatti

  *  *  *  *  *  *
  Footnote:1 Ma. ekuttarikanaya. Yu. ayaṁ pāṭho natthi.
-------------------------------------------------
[page 295]
 Jānitabbā. Asādhāraṇapaññatti jānitabbā. Ekatopaññatti
 jānitabbā. Ubhatopaññatti jānitabbā. Thullavajjā āpatti
 jānitabbā. Athullavajjā āpatti jāvitabbā. Gihipaṭisaññuttā
 āpatti jānitabbā. Na gihipaṭisaññuttā āpatti jānitabbā.
 Niyatā āpatti jānitabbā. Aniyatā āpatti jānitabbā.
 Ādikaro puggalo jānitabbo. Anādikaro puggalo jānitabbo.
 Aniccāpattiko puggalo jānitabbo. Abhiṇhāpattiko puggalo
 jānitabbo. Codako puggalo jānitabbo. Cuditako puggalo
 jānitabbo. Adhammacodako puggalo jānitabbo. Adhammacuditako
 puggalo jānitabbo. Dhammacodako puggalo jānitabbo.
 Dhammacuditako puggalo jānitabbo. Niyato puggalo jānitabbo.
 Aniyato puggalo jānitabbo. Bhabbāpattiko 1- puggalo jānitabbo.
 Abhabbāpattiko 2- puggalo jānitabbo. Ukkhittako puggalo
 jānitabbo. Anukkhittako puggalo jānitabbo. Nāsitako
 puggalo jānitabbo. Anāsitako puggalo jānitabbo.
 Samānasaṁvāsako puggalo jānitabbo. Nānāsaṁvāsako 3- puggalo
 jānitabbo. Ṭhapanaṁ jānitabbanti.
                       Ekakaṁ niṭṭhitaṁ.
                         Tassuddānaṁ
   [942] Karā āpatti lahukā sāvasesā ca duṭṭhullā

  *  *  *  *  *  *
  Footnote:1 Ma. Yu. abhabbāpattiko. 2 Ma. Yu. bhabbāpattiko. 3 Ma. Yu. asamānasaṁvāsako.
-------------------------------------------------
[page 296]
         Paṭikammadesanā ca antarāvajjakīriyā 1-
         kiriyākiriyā 2- pubbā antarā gaṇanūpagā
         paññattānuppannā 3- sabbā sādhāraṇā ca ekato
         duṭṭhullā gihi niyatā ca ādianiccacodako 4-
         adhammadhammaniyato abhabbokkhittanāsako 5-.
         Samānaṁ ṭhapanañceva uddānaṁ ekato 6- idanti.
      [943] Atthāpatti saññāvimokkhā atthāpatti na 7-
 saññāvimokkhā. Atthāpatti laddhasamāpattikassa atthāpatti na
 laddhasamāpattikassa. Atthāpatti saddhammapaṭisaññuttā atthāpatti
 asaddhammapaṭisaññuttā. Atthāpatti saparikkhārapaṭisaññuttā
 atthāpatti paraparikkhārapaṭisaññuttā. Atthāpatti sapuggalapaṭisaññuttā
 atthāpatti parapuggalapaṭisaññuttā. Atthi saccaṁ
 bhaṇanto garukaṁ āpattiṁ āpajjati atthi 8- musā bhaṇanto lahukaṁ
 āpattiṁ āpajjati 8-. Atthi musā bhaṇanto garukaṁ āpattiṁ
 āpajjati atthi 8- saccaṁ bhaṇanto lahukaṁ āpattiṁ āpajjati 8-.
 Atthāpatti bhūmigato āpajjati no vehāsagato atthāpatti
 vehāsagato āpajjati no bhūmigato. Atthāpatti nikkhamanto
 āpajjati no pavisanto atthāpatti pavisanto āpajjati no
 nikkhamanto. Atthāpatti ādiyanto āpajjati atthāpatti

  *  *  *  *  *  *
  Footnote:1 Ma. Yu. vajjakiriyaṁ. 2 Ma. kiriyākiriyaṁ. 3 Ma. paññatti anānuppanna.
 Yu. paññatti anānuppannā. 4 Ma. Yu. thullagihiniyatā ca ādi adhiccacodako.
 5 Ma. Yu. -nāsitā. 6 Ma. Yu. ekake. 7 Ma. no. 8 Ma. Yu. chayime pāṭhā natthi.
-------------------------------------------------
[page 297]
 Anādiyanto āpajjati. Atthāpatti samādiyanto āpajjati
 atthāpatti na samādiyanto āpajjati. Atthāpatti karonto
 āpajjati atthāpatti na karonto āpajjati. Atthāpatti
 dento āpajjati atthāpatti na dento āpajjati. [1]-
 Atthāpatti paṭiggaṇhanto āpajjati atthāpatti na paṭiggaṇhanto
 āpajjati. Atthāpatti paribhogena āpajjati atthāpatti
 na paribhogena āpajjati. Atthāpatti rattiṁ āpajjati no
 divā atthāpatti divā āpajjati no rattiṁ. Atthāpatti aruṇugge
 āpajjati atthāpatti na aruṇugge āpajjati. Atthāpatti
 chindanto āpajjati atthāpatti na chindanto āpajjati.
 Atthāpatti chādento āpajjati atthāpatti na chādento
 āpajjati. Atthāpatti dhārento āpajjati atthāpatti na
 dhārento āpajjati.
      [944] Dve uposathā cātuddasiko ca paṇṇarasiko ca.
 Dve pavāraṇā cātuddasikā ca paṇṇarasikā ca. Dve
 kammāni apalokanakammaṁ ñattikammaṁ. Aparānipi dve kammāni
 ñattidutiyakammaṁ ñatticatutthakammaṁ. Dve kammavatthūni apalokanakammassa
 vatthu ñattikammassa vatthu. Aparānipi dve kammavatthūni
 ñattidutiyakammassa vatthu ñatticatutthakammassa vatthu. Dve
 kammadosā apalokanakammassa doso ñattikammassa doso.

  *  *  *  *  *  *
  Footnote:1 Ma. [atthāpatti desento āpajjati atuthāpatti na desento āpajjati .]
 natthi katthaci.
-------------------------------------------------
[page 298]
 Aparepi dve kammadosā ñattidutiyakammassa doso ñatticatutthakammassa
 doso. Dve kammasampattiyo apalokanakammassa
 sampatti ñattikammassa sampatti. Aparāpi dve kammasampattiyo
 ñattidutiyakammassa sampatti ñatticatutthakammassa sampatti. Dve
 nānāsaṁvāsakabhūmiyo attanā vā attānaṁ nānāsaṁvāsakaṁ karoti
 samaggo vā naṁ saṅgho ukkhipati adassane vā appaṭikamme vā
 appaṭinissagge vā. Dve samānasaṁvāsakabhūmiyo attanā vā
 attānaṁ samānasaṁvāsakaṁ karoti samaggo vā naṁ saṅgho ukkhittaṁ
 osāreti adassane 1- vā appaṭikamme 1- vā appaṭinissagge 1- vā.
      [945] Dve pārājikā bhikkhūnañca bhikkhunīnañca. Dve
 saṅghādisesā dve thullaccayā dve pācittiyā dve pāṭidesanīyā
 dve dukkaṭā dve dubbhāsitā bhikkhūnañca bhikkhunīnañca satta
 āpattiyo satta āpattikkhandhā. Dvīhākārehi saṅgho bhijjati
 kammena vā salākagāhena vā.
      [946] Dve puggalā na upasampādetabbā addhānahīno
 aṅgahīno. Aparepi dve puggalā na upasampādetabbā vatthuvipanno
 karaṇadukkaṭako. Aparepi dve puggalā na upasampādetabbā
 aparipūro paripūro 2- no ca yācati. Dvinnaṁ puggalānaṁ nissāya
 na vatthabbaṁ alajjissa ca bālassa ca. Dvinnaṁ puggalānaṁ na

  *  *  *  *  *  *
  Footnote:1 Ma. dassane vā paṭikkamme vā paṭinissagge vā. 2 Yu. saparipūro.
-------------------------------------------------
[page 299]
 Nissayo dātabbo alajjissa ca lajjino ca na yācati.
 Dvinnaṁ puggalānaṁ nissayo dātabbo bālassa ca lajjissa ca
 yācati. Dve puggalā abhabbā āpattiṁ āpajjituṁ buddhā
 ca paccekabuddhā ca. Dve puggalā bhabbā āpattiṁ āpajjituṁ
 bhikkhū ca bhikkhuniyo ca. Dve puggalā abhabbā sañcicca āpattiṁ
 āpajjituṁ bhikkhū ca bhikkhuniyo ca ariyapuggalā. Dve puggalā
 bhabbā sañcicca āpattiṁ āpajjituṁ bhikkhū ca bhikkhuniyo ca
 puthujjanā. Dve puggalā abhabbā sañcicca sātisāraṁ vatthuṁ
 ajjhācarituṁ bhikkhū ca bhikkhuniyo ca ariyapuggalā. Dve
 puggalā bhabbā sañcicca sātisāraṁ vatthuṁ ajjhācarituṁ bhikkhū ca
 bhikkhuniyo ca puthujjanā.
      [947] Dve paṭikkosanā 1- kāyena vā paṭikkosati vācāya vā
 paṭikkosati. Dve nissāraṇā atthi puggalo appatto
 nissāraṇaṁ tañce saṅgho nissāreti ekacco sunissārito
 ekacco dunnissārito. Dve osāraṇā atthi puggalo
 appatto osāraṇaṁ tañce saṅgho osāreti ekacco
 sosārito ekacco dosārito. Dve paṭiññā kāyena vā
 paṭijānāti vācāya vā paṭijānāti. Dve paṭiggahā kāyena
 vā paṭiggaṇhāti kāyapaṭibaddhena vā paṭiggaṇhāti. Dve
 paṭikkhepā kāyena vā paṭikkhipati vācāya vā paṭikkhipati.

  *  *  *  *  *  *
  Footnote:1 Ma. Yu. paṭikkosā.
-------------------------------------------------
[page 300]
 Dve upaghātikā sikkhūpaghātikā ca bhogupaghātikā ca. Dve
 codanā kāyena vā codeti vācāya vā codeti.
      [948] Dve kaṭhinassa palibodhā āvāsapalibodho ca
 cīvarapalibodho ca. Dve kaṭhinassa apalibodhā āvāsāpalibodho ca
 cīvarāpalibodho ca. Dve cīvarāni gahapatikañca paṁsukūlikañca 1-.
 Dve pattā ayopatto ca 2- mattikāpatto ca 2-. Dve maṇḍalāni
 tipumayañca 2- sisamayañca 2-. Dve pattassa adhiṭṭhānā kāyena vā
 adhiṭṭheti vācāya vā adhiṭṭheti. Dve < PTS. Vin  V , 118 >cīvarassa adhiṭṭhānā
 kāyena vā adhiṭṭheti vācāya vā adhiṭṭheti. Dve vikappanā
 sammukhāvikappanā ca parammukhāvikappanā ca. Dve vinayā
 bhikkhūnañca bhikkhunīnañca. Dve venayikā paññattañca
 paññattānulomañca. Dve vinayassa sallekhā akappiye
 setughāto kappiye mattakāritā.
      [949] Dvīhākārehi āpattiṁ āpajjati kāyena vā āpajjati
 vācāya vā āpajjati. Dvīhākārehi āpattiyā vuṭṭhāti kāyena
 vā vuṭṭhāti vācāya vā vuṭṭhāti. Dve parivāsā
 paṭicchannaparivāso ca 2- appaṭicchannaparivāso ca 2-. Aparepi dve
 parivāsā suddhantaparivāso ca 2- samodhānaparivāso ca 2-. Dve mānantā
 paṭicchannamānattañca 2- appaṭicchannamānattañca 2-. Aparepi dve
 mānattā pakkhamānattañca 2- samodhānamānattañca 2-. Dvinnaṁ puggalānaṁ

  *  *  *  *  *  *
  Footnote:1 Ma. Yu. paṁsukūlañca. 2 Ma. Yu. ime dvādasa casaddā natthi.
-------------------------------------------------
[page 301]
 Ratticchedo pārivāsikassa ca mānattacārikassa ca.
      [950] Dve anādariyāni puggalānādariyañca dhammānādariyañca.
 Dve loṇāni jātimayañca khārimayañca 1-. Aparānipi
 dve loṇāni sāmuddañca 2- kāḷaloṇañca 2-. Aparānipi dve
 loṇāni sindhavañca 2- ubbhidañca 2-. Aparānipi dve loṇāni
 romakañca 2- pakkhallakañca 2-. Dve paribhogā abbhantaraparibhogo
 ca bāhiraparibhogo ca. Dve akkosā hīno ca akkoso
 ukkaṭṭho ca akkoso. Dvīhākārehi pesuññaṁ hoti piyakamyassa
 vā bhedādhippāyassa vā. Dvīhākārehi gaṇabhojanaṁ pasavati
 nimantanato vā viññattito vā. Dve vassupanāyikā purimikā
 ca pacchimikā ca. Dve adhammikāni pātimokkhaṭṭhapanāni dve
 dhammikāni pātimokkhaṭṭhapanāni.
      [951] Dve puggalā bālā yo ca anāgataṁ bhāraṁ vahati
 yo ca āgataṁ bhāraṁ na vahati. Dve puggalā paṇḍitā yo
 ca anāgataṁ bhāraṁ na vahati yo ca āgataṁ bhāraṁ vahati. Aparepi
 dve puggalā bālā no ca akappiye kappiyasaññī yo ca
 kappiye akappiyasaññī. Dve puggalā paṇḍitā yo ca
 akappiye akappiyasaññī yo ca kappiye kappiyasaññī. Aparepi
 dve puggalā bālā yo ca anāpattiyā āpattisaññī
 yo ca āpattiyā anāpattisaññī. Dve puggalā paṇḍitā

  *  *  *  *  *  *
  Footnote:1 Ma. Yu. jātimañca kārimañca. 2 Ma. Yu. ime casaddā natthi.
-------------------------------------------------
[page 302]
 Yo ca āpattiyā āpattisaññī yo ca anāpattiyā anāpattisaññī.
 Aparepi dve puggalā bālā yo ca adhamme dhammasaññī
 yo ca dhamme adhammasaññī. Dve puggalā paṇḍitā yo ca
 adhamme adhammasaññī yo ca dhamme dhammasaññī. Aparepi dve
 puggalā bālā yo ca avinaye vinayasaññī yo ca vinaye
 avinayasaññī. Dve puggalā paṇḍitā yo ca avinaye
 avinayasaññī yo ca vinaye vinayasaññī.
      [952] Dvinnaṁ puggalānaṁ āsavā vaḍḍhanti yo ca na
 kukkuccāyitabbaṁ kukkuccāyati yo ca kukkuccāyitabbaṁ < PTS. Vin  V , 119 >na kukkuccāyati.
 Dvinnaṁ puggalānaṁ āsavā na vaḍḍhanti yo ca na kukkuccāyitabbaṁ
 na kukkuccāyati yo ca kukkuccāyitabbaṁ kukkuccāyati. Aparesampi
 dvinnaṁ puggalānaṁ āsavā vaḍḍhanti yo ca akappiye kappiyasaññī
 yo ca kappiye akappiyasaññī. Dvinnaṁ puggalānaṁ āsavā
 na vaḍḍhanti yo ca akappiye akappiyasaññī yo ca kappiye
 kappiyasaññī. Aparesampi dvinnaṁ puggalānaṁ āsavā vaḍḍhanti
 yo ca anāpattiyā āpattisaññī yo ca āpattiyā anāpattisaññī.
 Dvinnaṁ puggalānaṁ āsavā na vaḍḍhanti yo ca anāpattiyā
 anāpattisaññī yo ca āpattiyā āpattisaññī. Aparesampi
 dvinnaṁ puggalānaṁ āsavā vaḍḍhanti yo ca adhamme dhammasaññī
 yo ca dhamme adhammasaññī. Dvinnaṁ puggalānaṁ āsavā na
-------------------------------------------------
[page 303]
 Vaḍḍhanti yo ca adhamme adhammasaññī yo ca dhamme dhammasaññī.
 Aparesampi dvinnaṁ puggalānaṁ āsavā vaḍḍhanti yo ca avinaye
 vinayasaññī yo ca vinaye avinayasaññī. Dvinnaṁ puggalānaṁ
 āsavā na vaḍḍhanti yo ca avinaye avinayasaññī yo ca vinaye
 vinayasaññī.
                      Dukaṁ niṭṭhitaṁ 1-.
                         Tassuddānaṁ
   [953] Saññā laddhā ca saddhammā parikkhārā ca puggalā
         saccaṁ bhūmi nikkhamanto ādiyanto samādiyaṁ
         karonto dento gaṇhanto paribhogena ratti ca
         aruṇā chindaṁ chādento dhārento ca uposathā 2-
         pavāraṇā kammāparā vatthu aparā dosā ca
         aparā dve ca sampatti nānā samānameva ca
         pārāji saṅghā thullaccaṁ 3- pācitti pāṭidesanī 4-
         dukkaṭā bhāsitañceva 5- satta āpattikhandhakā 6-
         bhijjati upasampadā tatheva apare duve
         na vatthabbaṁ na dātabbaṁ abhabbābhabbameva ca
         sañcicca sātisārā ca paṭikkosā nisāraṇā

  *  *  *  *  *  *
  Footnote:1 Ma. Yu. dukā niṭṭhitā. 2 Sī. uposatho. 3 Yu. Sī. thullaccayaṁ.
 4 Ma. pārājikasaṅghathullaccaya- pācitti pāṭidesanā. 5 Ma. Yu. dubbhāsitā ceva.
 6 Ma. Yu. Sī. satta āpattikkhandhā ca.
-------------------------------------------------
[page 304]
         Osāraṇā paṭiññā ca paṭiggahā paṭikkhipā
         upaghāti codanā ca kaṭhinā ca duve tathā
         cīvarā pattamaṇḍalā adhiṭṭhānā tathā duve 1-
         vikappanā ca vinayā venayikā salekkhakā 2-
         āpajjati ca vuṭṭhāti parivāsāpare duve 3-
         dve mānattā apare ca ratticchedo anādari
         dve loṇā tayo apare paribhogā akkosanā 4-
         pesuññaṁ ca gaṇā vassaṁ 5- ṭhapanā bhārakappiyā
         anāpatti adhamme ca 6- vinaye āsave tathāti.
      [954] Atthāpatti tiṭṭhante bhagavati āpajjati no parinibbute
 atthāpatti parinibbute bhagavati āpajjati no tiṭṭhante atthāpatti
 tiṭṭhantepi bhagavati āpajjati parinibbutepi. Atthāpatti kāle
 āpajjati no vikāle atthāpatti vikāle āpajjati no kāle
 atthāpatti kāle ceva āpajjati vikāle ca. Atthāpatti rattiṁ
 āpajjati no divā atthāpatti divā āpajjati no rattiṁ
 atthāpatti rattiñceva āpajjati divā ca. Atthāpatti dasavasso
 āpajjati no ūnadasavasso atthāpatti ūnadasavasso āpajjati

  *  *  *  *  *  *
  Footnote:1 Ma. Yu. Sī. tatheva dve. 2 Ma. Yu. Sī. venayikā ca sallekhā.
 3 Yu. Sī. apare dve. 4 Ma. Yu. paribhogakkosena ca. 5 Ma. Yu. Sī. vassa.
 6 Ma. Yu. adhammadhammā.
-------------------------------------------------
[page 305]
 No dasavasso atthāpatti dasavasso ceva āpajjati ūnadasavasso
 ca. Atthāpatti pañcavasso āpajjati no ūnapañcavasso
 atthāpatti ūnapañcavasso āpajjati no pañcavasso atthāpatti
 pañcavasso ceva āpajjati ūnapañcavasso ca. Atthāpatti
 kusalacitto āpajjati no 1- akusalacitto 1- atthāpatti akusalacitto
 āpajjati no 1- kusalacitto 1- atthāpatti abyākatacitto āpajjati.
 Atthāpatti sukhavedanāsamaṅgī āpajjati atthāpatti dukkhavedanāsamaṅgī
 āpajjati atthāpatti adukkhamasukhavedanāsamaṅgī āpajjati.
      [955] Tīṇi codanāvatthūni diṭṭhena sutena parisaṅkāya. Tayo
 salākagāhā gūḷhako vivaṭako sakaṇṇajappako. Tayo paṭikkhepā
 mahicchatā asantuṭṭhatā 2- asallekhatā. Tayo anuññātā appicchatā
 santuṭṭhatā sallekhatā. Aparepi tayo paṭikkhepā mahicchatā
 asantuṭṭhatā amattaññutā. Tayo anuññātā appicchatā
 santuṭṭhatā mattaññutā. Tisso paññattiyo paññatti
 anuppaññatti anuppannapaññatti. Aparāpi tisso paññattiyo
 sabbatthapaññatti padesapaññatti sādhāraṇapaññatti. Aparāpi
 tisso paññattiyo asādhāraṇapaññatti ekatopaññatti ubhatopaññatti.
      [956] Atthāpatti bālo āpajjati no paṇḍito atthāpatti
 paṇḍito āpajjati no bālo atthāpatti bālo ceva āpajjati

  *  *  *  *  *  *
  Footnote:1 Ma. Yu. ime pāṭhā natthi. 2 Po. Ma. Yu. asantuṭṭhitā.
-------------------------------------------------
[page 306]
 Paṇḍito ca. Atthāpatti kāḷe 1- āpajjati no juṇhe atthāpatti
 juṇhe āpajjati no kāḷe atthāpatti kāḷe ceva āpajjati
 juṇhe ca. Atthi kāḷe kappati no juṇhe atthi juṇhe
 kappati no kāḷe atthi kāḷe ceva kappati juṇhe ca.
 Atthāpatti hemante āpajjati no ca 2- gimhe no ca 2- vasse
 atthāpatti gimhe āpajjati no ca 2- hemante no ca 2- vasse
 atthāpatti vasse āpajjati no ca 2- gimhe no ca 2- hemante 3-.
 Atthāpatti saṅgho āpajjati no gaṇo no puggalo atthāpatti
 gaṇo āpajjati no saṅgho no puggalo atthāpatti puggalo
 āpajjati no saṅgho no gaṇo. Atthi saṅghassa kappati na
 gaṇassa na puggalassa atthi gaṇassa kappati na saṅghassa na
 puggalassa atthi puggalassa kappati na saṅghassa na gaṇassa.
      [957] Tisso chādanā vatthuṁ chādeti no āpattiṁ āpattiṁ
 chādeti no vatthuṁ vatthuñceva chādeti āpattiñca. Tisso
 paṭicchādiyo jantāgharapaṭicchādi udakapaṭicchādi vatthapaṭicchādi.
 Tīṇi paṭicchannāni vahanti no vivaṭāni mātugāmo paṭicchanno
 vahati no vivaṭo brāhmaṇānaṁ mantā paṭicchannā vahanti no
 vivaṭā micchādiṭṭhi < PTS. Vin  V , 121 >paṭicchannā vahati no vivaṭā. Tīṇi vivaṭāni
 virocanti no paṭicchannāni candamaṇḍalaṁ vivaṭaṁ virocati no
 paṭicchannaṁ suriyamaṇḍalaṁ vivaṭaṁ virocati no paṭicchannaṁ tathāgatappavedito

  *  *  *  *  *  *
  Footnote:1 Yu. kāle. 2 Ma. Yu. ime casaddā natthi. 3 Ma. Yu. no
 hemante no gimhe.
-------------------------------------------------
[page 307]
 Dhammavinayo vivaṭo virocati no paṭicchanno. Tayo
 senāsanagāhā purimako pacchimako antarāmuttako.
      [958] Atthāpatti gilāno āpajjati no agilāno atthāpatti
 agilāno āpajjati no gilāno atthāpatti gilāno ceva
 āpajjati agilāno ca.
      [959] Tīṇi adhammikāni pātimokkhaṭṭhapanāni. Tīṇi dhammikāni
 pātimokkhaṭṭhapanāni. Tayo parivāsā paṭicchannaparivāso appaṭicchannaparivāso
 suddhantaparivāso. Tayo mānattā paṭicchannamānattaṁ
 appaṭicchannamānattaṁ pakkhamānattaṁ. Tayo pārivāsikassa bhikkhuno
 ratticchedā sahavāso vippavāso anārocanā.
      [960] Atthāpatti anto āpajjati no bahi atthāpatti
 bahi āpajjati no anto atthāpatti anto ceva āpajjati
 bahi ca. Atthāpatti antosīmāya āpajjati no bahisīmāya
 atthāpatti bahisīmāya āpajjati no antosīmāya atthāpatti
 antosīmāya ceva āpajjati bahisīmāya ca.
      [961] Tīhākārehi āpattiṁ āpajjati kāyena āpajjati
 vācāya āpajjati kāyena vācāya āpajjati. Aparehipi
 tīhākārehi āpattiṁ āpajjati saṅghamajjhe gaṇamajjhe puggalassa
 santike. Tīhākārehi āpattiyā vuṭṭhāti kāyena vuṭṭhāti
 vācāya vuṭṭhāti kāyena vācāya vuṭṭhāti. Aparehipi tīhākārehi
-------------------------------------------------
[page 308]
 Āpattiyā vuṭṭhāti saṅghamajjhe gaṇamajjhe puggalassa
 santike. Tiṇī adhammikāni amūḷhavinayassa dānāni. Tīṇi
 dhammikāni amūḷhavinayassa dānāni.
      [962] Tīhaṅgehi samannāgatassa bhikkhuno ākaṅkhamāno saṅgho
 tajjanīyakammaṁ kareyya bhaṇḍanakārako hoti kalahakārako vivādakārako
 bhassakārako saṅghe adhikaraṇakārako bālo hoti abyatto
 āpattibahulo anapadāno gihisaṁsaṭṭho viharati ananulomikehi
 gihisaṁsaggehi. Tīhaṅgehi samannāgatassa bhikkhuno ākaṅkhamāno
 saṅgho niyassakammaṁ kareyya bhaṇḍanakārako hoti .pe. Saṅghe
 adhikaraṇakārako bālo hoti abyatto āpattibahulo anapadāno
 gihisaṁsaṭṭho viharati ananulomikeha gihisaṁsaggehi. Tīhaṅgehi
 samannāgatassa bhikkhuno ākaṅkhamāno saṅgho pabbājanīyakammaṁ kareyya
 bhaṇḍanakārako hoti .pe. Saṅghe adhikaraṇakārako bālo
 hoti abyatto āpattibahulo anapadāno kuladūsako hoti
 pāpasamācāro 1-. Tīhaṅgehi samannāgatassa bhikkhuno ākaṅkhamāno
 saṅgho paṭisāraṇīyakammaṁ kareyya bhaṇḍanakārako hoti .pe.
 Saṅghe adhikaraṇakārako bālo hoti abyatto āpattibahulo
 anapadāno gihiṁ 2- akkosati paribhāsati. Tīhaṅgehi samannāgatassa

  *  *  *  *  *  *
  Footnote:1 ito paraṁ Ma. Yu. pāpasamācārā dissanti ceva suyyanti cāti
 pāli dissati. 2 Ma. Yu. gihī.
-------------------------------------------------
[page 309]
 Bhikkhuno ākaṅkhamāno saṅgho āpattiyā adassane ukkhepanīyakammaṁ
 kareyya bhaṇḍanakārako hoti .pe. Saṅghe adhikaraṇakārako
 bālo hoti abyatto āpattibahulo anapadāno
 āpattiṁ āpajjitvā na icchati āpattiṁ passituṁ. Tīhaṅgehi
 samannāgatassa bhikkhuno ākaṅkhamāno saṅgho āpattiyā appaṭikamme
 ukkhepanīyakammaṁ kareyya bhaṇḍanakārako hoti .pe.
 Saṅghe adhikaraṇakārako bālo hoti abyatto āpattibahulo
 anapadāno āpattiṁ āpajjitvā na icchati āpattiṁ paṭikātuṁ.
 Tīhaṅgehi samannāgatassa bhikkhuno ākaṅkhamāno saṅgho pāpikāya
 diṭṭhiyā appaṭinissagge ukkhepanīyakammaṁ kareyya bhaṇḍanakārako
 hoti .pe. Saṅghe adhikaraṇakārako bālo hoti abyatto
 ābattipahulo anapadāno na icchati pāpikaṁ diṭṭhiṁ paṭinissajjituṁ.
 Tīhaṅgehi samannāgatassa bhikkhuno ākaṅkhamāno saṅgho
 āgāḷhāya ceteyya bhaṇḍanakārako hoti kalahakārako vivādakārako
 bhassakārako saṅghe adhikaraṇakārako bālo hoti
 abyatto āpattibahulo anapadāno gihisaṁsaṭṭho viharati ananulomikehi
 gihisaṁsaggehi. Tīhaṅgehi samannāgatassa bhikkhuno kammaṁ
 kātabbaṁ alajjī ca hoti bālo ca apakatatto ca. Aparehipi
 tīhaṅgehi samannāgatassa bhikkhuno kammaṁ kātabbaṁ adhisīle
 sīlavipanno hoti ajjhācāre ācāravipanno hoti atidiṭṭhiyā
-------------------------------------------------
[page 310]
 Diṭṭhivipanno hoti. Aparehipi tīhaṅgehi samannāgatassa bhikkhuno
 kammaṁ kātabbaṁ kāyikena davena samannāgato hoti vācasikena
 davena samannāgato hoti kāyikavācasikena davena samannāgato
 hoti. Aparehipi tīhaṅgehi samannāgatassa bhikkhuno kammaṁ kātabbaṁ
 kāyikena anācārena samannāgato hoti vācasikena anācārena
 samannāgato hoti kāyikavācasikena anācārena samannāgato
 hoti. Aparehipi tīhaṅgehi samannāgatassa bhikkhuno kammaṁ
 kātabbaṁ kāyikena upaghātikena samannāgato hoti vācasikena
 upaghātikena samannāgato hoti kāyikavācasikena upaghātikena
 samannāgato hoti. Aparehipi tīhaṅgehi samannāgatassa bhikkhuno
 kammaṁ kātabbaṁ kāyikena micchājīvena samannāgato hoti vācasikena
 micchājīvena samannāgato hodi kāyikavācasikena micchājīvena
 samannāgato hoti. Aparehipi tīhaṅgehi samannāgatassa
 bhikkhuno kammaṁ kātabbaṁ āpattiṁ āpanno kammakato upasampādeti
 nissayaṁ deti sāmaṇeraṁ upaṭṭhāpeti. Aparehipi
 tīhaṅgehi samannāgatassa bhikkhuno kammaṁ kātabbaṁ yāya āpattiyā
 saṅghena kammaṁ kataṁ hoti taṁ āpattiṁ āpajjati aññaṁ
 vā tādisikaṁ tato vā pāpiṭṭhataraṁ. Aparehipi tīhaṅgehi samannāgatassa
 bhikkhuno kammaṁ kātabbaṁ buddhassa avaṇṇaṁ bhāsati dhammassa
 avaṇṇaṁ bhāsati saṅghassa avaṇṇaṁ bhāsati. Tīhaṅgehi samannāgatassa
-------------------------------------------------
[page 311]
 Bhikkhuno saṅghamajjhe uposathaṁ ṭhapentassa alaṁ bhikkhu mā bhaṇḍanaṁ
 mā kalahaṁ mā viggahaṁ mā vivādanti omadditvā saṅghena uposatho
 kātabbo alajjī ca hoti bālo ca apakatatto ca.
 Tīhaṅgehi samannāgatassa bhikkhuno saṅghamajjhe pavāraṇaṁ ṭhapentassa
 alaṁ bhikkhu mā bhaṇḍanaṁ mā kalahaṁ mā viggahaṁ mā vivādanti
 omadditvā saṅghena pavāretabbaṁ alajjī ca hoti bālo ca
 apakatatto ca. Tīhaṅgehi samannāgatassa bhikkhuno na kāci saṅghasammati
 dātabbā alajjī ca hoti bālo ca apakatatto
 ca. Tīhaṅgehi samannāgatena bhikkhunā saṅgho na voharitabbo 1-
 alajjī ca hoti bālo ca apakatatto ca. Tīhaṅgehi samannāgato
 bhikkhu na kismiñci paccekaṭṭhāne ṭhapetabbo alajjī ca
 hoti bālo ca apakatatto ca. Tīhaṅgehi samannāgatassa
 bhikkhuno < PTS. Vin  V , 123 >nissāya na vatthabbaṁ alajjī ca hoti bālo ca apakatatto
 ca. Tīhaṅgehi samannāgatassa bhikkhuno nissayo na dātabbo
 alajjī ca hoti bālo ca apakatatto ca. Tīhaṅgehi samannāgatassa
 bhikkhuno okāsaṁ 2- kārāpentassa nālaṁ okāsakammaṁ kātuṁ
 alajjī ca hoti bālo ca apakatatto ca. Tīhaṅgehi
 samannāgatassa bhikkhuno savacanīyaṁ nādātabbaṁ alajjī ca hoti
 bālo ca apakatatto ca. Tīhaṅgehi samannāgatassa bhikkhuno

  *  *  *  *  *  *
  Footnote:1 Ma. Yu. saṅghe na voharitabbaṁ. 2 Ma. Yu. okāsakammaṁ.
-------------------------------------------------
[page 312]
 Vinayo na pucchitabbo alajjī ca hoti bālo ca apakatatto
 ca. Tīhaṅgehi samannāgatena bhikkhunā vinayo na pucchitabbo
 alajjī ca hoti bālo ca apakatatto ca. Tīhaṅgehi
 samannāgatassa bhikkhuno vinayo na vissajjetabbo alajjī ca
 hoti bālo ca apakatatto ca. Tīhaṅgehi samannāgatena
 bhikkhunā vinayo na vissajjetabbo alajjī ca hoti bālo
 ca apakatatto ca. Tīhaṅgehi samannāgatassa bhikkhuno anuyogo
 na dātabbo alajjī ca hoti bālo ca apakatatto ca.
 Tīhaṅgehi samannāgatena bhikkhunā saddhiṁ vinayo na sākacchitabbo 1-
 alajjī ca hoti bālo ca apakatatto ca. Tīhaṅgehi
 samannāgatena bhikkhunā na upasampādetabbaṁ na nissayo dātabbo
 na sāmaṇero upaṭṭhāpetabbo alajjī ca hoti bālo ca
 apakatatto ca.
      [963] Tayo uposathā cātuddasiko paṇṇarasiko
 sāmaggīuposatho. Aparepi tayo uposathā saṅghe uposatho
 gaṇe uposatho puggale uposatho. Aparepi tayo uposathā
 suttuddeso [2]- pārisuddhiuposatho adhiṭṭhānuposatho. Tisso
 pavāraṇā cātuddasikā paṇṇarasikā sāmaggīpavāraṇā.
 Aparāpi tisso pavāraṇā saṅghe pavāraṇā gaṇe pavāraṇā
 puggale pavāraṇā. Aparāpi tisso pavāraṇā tevācikā

  *  *  *  *  *  *
  Footnote:1 Ma. Yu. sākacchātabbo. 2 Ma. Yu. uposatho.
-------------------------------------------------
[page 313]
 Pavāraṇā dvevācikā pavāraṇā samānavassikā pavāraṇā.
 Tayo āpāyikā nerayikā idamappahāya yo ca abrahmacārī
 brahmacāripaṭiñño yo ca suddhaṁ brahmacāriṁ 1- suddhaṁ brahmacariyaṁ 2-
 carantaṁ amūlakena abrahmacariyena anuddhaṁseti yo cāyaṁ evaṁvādī
 evaṁdiṭṭhi natthi kāmesu dosoti so kāmesu pātabyataṁ
 āpajjati. Tīṇi akusalamūlāni lobho akusalamūlaṁ doso
 akusalamūlaṁ moho akusalamūlaṁ. Tīṇi kusalamūlāni alobho
 kusalamūlaṁ adoso kusalamūlaṁ amoho kusalamūlaṁ. Tīṇi duccaritāni
 kāyaduccaritaṁ vacīduccaritaṁ manoduccaritaṁ. Tīṇi sucaritāni
 kāyasucaritaṁ vacīsucaritaṁ manosucaritaṁ. Tayo atthavase
 paṭicca bhagavatā kulesu tikabhojanaṁ paññattaṁ dummaṅkūnaṁ
 puggalānaṁ niggahāya pesalānaṁ bhikkhūnaṁ phāsuvihārāya mā pāpicchā
 pakkhaṁ nissāya saṅghaṁ < PTS. Vin  V , 124 >bhindeyyuṁ 3- kulānuddayatāya ca. Tīhi asaddhammehi
 abhibhūto pariyādinnacitto devadatto āpāyiko nerayiko
 kappaṭṭho atekiccho pāpicchatā pāpamittatā oramattakena
 visesādhigamena antarā vosānaṁ āpādi. Tisso sammatiyo 4- daṇḍasammati
 sikkāsammati daṇḍasikkāsammati. Tisso pādukā dhuvaṭṭhāniyā 5-
 asaṅkamanīyā vaccapādukā passāvapādukā ācamanapādukā.
 Tisso pādaghaṁsaniyo sakkharā kathalā samuddapheṇakāti.
                      Tikaṁ niṭṭhitaṁ 6-.

  *  *  *  *  *  *
  Footnote:1 Yu. asuddhabrahmacārī. 2 Ma. Yu. parisuddhabrahmacariyaṁ.
 3 Ma. bhindeyyunti. 4 Ma. Yu. sammutiyo.
 5 Ma. dhuvaṭṭhānikā. 6 Yu. tikā niṭṭhitā.
-------------------------------------------------
[page 314]
                        Tassuddānaṁ
   [964] Tiṭṭhante kāle rattiṁ ca dasa pañca ca kusalā 1-
         vedanā codanāvatthū salākā dve paṭikkhipā
         paññatti apare dve ca bālo kāḷe ca kappati
         hemante saṅgho saṅghassa chādanā ca paṭicchadi 2-
         paṭicchannā vivaṭṭā ca senāsanagilāyanā
         pātimokkhaparivāsā 3- mānattā pārivāsikā
         anto anto ca sīmāya āpajjati punāpare
         vuṭṭhāti apare ceva amūḷhavinayā duve
         tajjanīyā niyassā ca pabbājapaṭisāraṇī 4-
         adassanāpaṭikkamme anissagge ca diṭṭhiyā
         āgāḷhakammādhisīle davānācāraghātikā
         ājīvāpannā tādisikā avaṇṇuposathena ca
         pavāraṇā sammati ca vohārapaccakena 5- ca
         na vatthabbaṁ na dātabbaṁ okāsaṁ na kare tathā
         na kare savacanīyaṁ na pucchitabbakā duve
         na vissajje duve ceva anuyogampi no dade

  *  *  *  *  *  *
  Footnote:1 Ma. Yu. dasa pañca kusalena. Sī. dasa pañca kusalā ca. 2 Ma. Yu. Sī.
 paṭicchādi. 3 Ma. Yu. pātimokkhaṁ parivāsaṁ. 4 Yu. pabbājaniyapaṭisāraṇi.
 5 Ma. Yu. vohārapaccekena.
-------------------------------------------------
[page 315]
         Sākacchā upasampadā nissāya sāmaṇera ca
         uposathatikā 2- tīṇi pavāraṇātikā tayo
         āpāyikā akusalā kusalā caritena ca 3-
         tikabhojanasaddhamme sammati pādukena ca
         pādaghaṁsanikā ceva uddānaṁ tikake idanti.
      [965] Atthāpatti sakavācāya āpajjati paravācāya vuṭṭhāti
 atthāpatti paravācāya āpajjati sakavācāya vuṭṭhāti atthāpatti
 sakavācāya āpajjati sakavācāya vuṭṭhāti atthāpatti
 paravācāya āpajjati paravācāya vuṭṭhāti. Atthāpatti kāyena
 āpajjati vācāya vuṭṭhāti atthāpatti vācāya āpajjati kāyena
 vuṭṭhāti atthāpatti kāyena āpajjati kāyena vuṭṭhāti atthāpatti
 vācāya āpajjati vācāya vuṭṭhāti. Atthāpatti pasutto
 āpajjati paṭibuddho vuṭṭhāti atthāpatti paṭibuddho āpajjati
 pasutto vuṭṭhāti atthāpatti pasutto āpajjati pasutto vuṭṭhāti
 atthāpatti paṭibuddho āpajjati paṭibuddho vuṭṭhāti. Atthāpatti
 acittako āpajjati sacittako vuṭṭhāti atthāpatti sacittako
 āpajjati acittako vuṭṭhāti atthāpatti acittako āpajjati
 acittako vuṭṭhāti atthāpatti sacittako āpajjati sacittako
 vuṭṭhāti. Atthāpatti āpajjanto deseti desayanto āpajjati

  *  *  *  *  *  *
  Footnote:1 Ma. Yu. nissayasāmaṇerā. 2 Po. Yu. uposathātikā. 3 Ma. Yu. caritā duve.
-------------------------------------------------
[page 316]
 Atthāpatti āpajjanto vuṭṭhāti vuṭṭhahanto āpajjati.
 Atthāpatti kammena āpajjati akammena vuṭṭhāti atthāpatti
 akammena āpajjati kammena vuṭṭhāti atthāpatti kammena āpajjati
 kammena vuṭṭhāti atthāpatti akammena āpajjati akammena
 vuṭṭhāti.
      [966] Cattāro anariyavohārā adiṭṭhe diṭṭhavāditā assute
 sutavāditā amute mutavāditā aviññāte viññātavāditā.
 Cattāro ariyavohārā adiṭṭhe adiṭṭhavāditā assute assutavāditā
 amute amutavāditā aviññāte aviññātavāditā.
 Aparepi cattāro anariyavohārā diṭṭhe adiṭṭhavāditā sute
 assutavāditā mute amutavāditā viññāte aviññātavāditā.
 Cattāro ariyavohārā diṭṭhe diṭṭhavāditā sute sutavāditā
 mute mutavāditā viññāte viññātavāditā. Cattāro pārājikā
 bhikkhūnaṁ bhikkhunīhi sādhāraṇā. Cattāro pārājikā bhikkhunīnaṁ
 bhikkhūhi asādhāraṇā. Cattāro parikkhārā atthi parikkhāro
 rakkhitabbo gopetabbo mamāyitabbo paribhuñjitabbo atthi
 parikkhāro rakkhitabbo gopetabbo na 1- mamāyitabbo [2]- paribhuñjitabbo
 atthi parikkhāro rakkhitabbo gopetabbo na mamāyitabbo
 na paribhuñjitabbo atthi parikkhāro na rakkhitabbo na gopetabbo
 na mamāyitabbo na paribhuñjitabbo.

  *  *  *  *  *  *
  Footnote:1 Ma. nasaddo natthi. 2 Ma. nasaddo dissati.
-------------------------------------------------
[page 317]
      [967] Atthāpatti sammukhā āpajjati parammukhā vuṭṭhāti
 atthāpatti parammukhā āpajjati sammukhā vuṭṭhāti atthāpatti
 sammukhā āpajjati sammukhā vuṭṭhāti atthāpatti parammukhā
 āpajjati parammukhā vuṭṭhāti. Atthāpatti ajānanto āpajjati
 jānanto vuṭṭhāti atthāpatti jānanto āpajjati ajānanto
 vuṭṭhāti atthāpatti jānanto 1- āpajjati jānanto 1- vuṭṭhāti
 atthāpatti ajānanto 2- āpajjati ajānanto 2- vuṭṭhāti.
      [968] Catūhākārehi āpattiṁ āpajjati kāyena āpajjati
 vācāya āpajjati kāyena vācāya āpajjati kammavācāya
 āpajjati. Aparehipi catūhākārehi āpattiṁ āpajjati saṅghamajjhe
 gaṇamajjhe puggalassa santike liṅgapātubhāvena. Catūhākārehi
 āpattiyā vuṭṭhāti kāyena vuṭṭhāti vācāya vuṭṭhāti kāyena
 vācāya vuṭṭhāti kammavācāya vuṭṭhāti. Aparehipi catūhākārehi
 āpattiyā vuṭṭhāti saṅghamajjhe gaṇamajjhe puggalassa santike
 liṅgapātubhāvena. Saha paṭilābhena purimaṁ jahāti pacchime patiṭṭhāti
 viññattiyo paṭippassambhanti paṇṇattiyo nirujjhanti.
 Saha paṭilābhena pacchimaṁ jahāti purime patiṭṭhāti viññattiyo
 paṭippassambhanti paṇṇattiyo nirujjhanti. Catasso codanā
 sīlavipattiyā < PTS. Vin  V , 126 >codeti ācāravipattiyā codeti diṭṭhivipattiyā
 codeti ājīvavipattiyā codeti. Cattāro parivāsā paṭicchannaparivāso

  *  *  *  *  *  *
  Footnote:1 Ma. ajānanto. 2 Ma. jānanto.
-------------------------------------------------
[page 318]
 Appaṭicchannaparivāso suddhantaparivāso samodhānaparivāso.
 Cattāro mānattā paṭicchannamānattaṁ appaṭicchannamānattaṁ
 pakkhamānattaṁ samodhānamānattaṁ. Cattāro mānattacārikassa
 bhikkhuno ratticchedā sahavāso vippavāso anārocanā ūne
 gaṇe carati. Cattāro sāmukkaṁsā. Cattāro paṭiggahitaparibhogā
 yāvakālikaṁ yāmakālikaṁ sattāhakālikaṁ yāvajīvikaṁ. Cattāri mahāvikaṭāni
 gūtho muttaṁ chārikā mattikā. Cattāri kammāni apalokanakammaṁ
 ñattikammaṁ ñattidutiyakammaṁ ñatticatutthakammaṁ. Aparānipi cattāri
 kammāni adhammena vaggakammaṁ adhammena samaggakammaṁ dhammena
 vaggakammaṁ dhammena samaggakammaṁ. Catasso vipattiyo sīlavipatti
 ācāravipatti diṭṭhivipatti ājīvavipatti. Cattāri adhikaraṇāni
 vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇaṁ.
 Cattāro parisadūsanā bhikkhu dussīlo pāpadhammo parisadūsano
 bhikkhunī dussīlā pāpadhammā parisadūsanā upāsako dussīlo
 pāpadhammo parisadūsano upāsikā dussīlā pāpadhammā parisadūsanā.
 Cattāro parisasobhaṇā bhikkhu sīlavā kalyāṇadhammo parisasobhaṇo
 bhikkhunī sīlavatī kalyāṇadhammā parisasobhaṇā upāsako sīlavā
 kalyāṇadhammo parisasobhaṇo upāsikā sīlavatī kalyāṇadhammā
 parisasobhaṇā.
      [969] Atthāpatti āgantuko āpajjati no āvāsiko
-------------------------------------------------
[page 319]
 Atthāpatti āvāsiko āpajjati no āgantuko atthāpatti
 āgantuko ceva āpajjati āvāsiko ca atthāpatti neva
 āgantuko āpajjati no āvāsiko. Atthāpatti gamiko āpajjati
 no āvāsiko atthāpatti āvāsiko āpajjati no gamiko
 atthāpatti gamiko ceva āpajjati āvāsiko ca atthāpatti
 neva gamiko āpajjati no āvāsiko.
      [970] Atthi vatthunānattatā no āpattinānattatā
 atthāpattinānattatā no vatthunānattatā atthi vatthunānattatā ceva
 āpattinānattatā ca atthi neva vatthunānattatā no āpattinānattatā.
 Atthi vatthusabhāgatā no āpattisabhāgatā atthi
 āpattisabhāgatā no vatthusabhāgatā atthi vatthusabhāgatā ceva
 āpattisabhāgatā ca atthi neva vatthusabhāgatā no āpattisabhāgatā.
      [971] Atthāpatti upajjhāyo āpajjati no saddhivihāriko
 atthāpatti saddhivihāriko āpajjati no upajjhāyo atthāpatti
 upajjhāyo ceva āpajjati saddhivihāriko ca atthāpatti neva
 upajjhāyo āpajjati no saddhivihāriko. Atthāpatti ācariyo
 āpajjati no antevāsiko atthāpatti antevāsiko āpajjati
 no ācariyo atthāpatti ācariyo ceva āpajjati antevāsiko
 ca atthāpatti neva ācariyo āpajjati no antevāsiko.
      [972] Cattāro paccayā anāpattivassacchedassa saṅgho vā
-------------------------------------------------
[page 320]
 Bhinno hoti saṅghaṁ vā bhinditukāmā honti jīvitantarāyo
 vā hoti brahmacariyantarāyo vā hoti. Cattāri vacīduccaritāni
 musāvādo pisuṇavācā pharusavācā samphappalāpo. Cattāri
 vacīsucaritāni saccavācā apisuṇavācā saṇhavācā mattabhāsā 1-.
      [973] < PTS. Vin  V , 127 >Atthi ādiyanto garukaṁ āpattiṁ āpajjati payojento
 lahukaṁ atthi ādiyanto lahukaṁ āpattiṁ āpajjati payojento garukaṁ
 atthi ādiyantopi payojentopi garukaṁ āpattiṁ āpajjati atthi
 ādiyantopi payojentopi lahukaṁ āpattiṁ āpajjati. Atthi
 puggalo abhivādanāraho no paccuṭṭhānāraho atthi puggalo
 paccuṭṭhānāraho no abhivādanāraho atthi puggalo abhivādanāraho
 ceva paccuṭṭhānāraho ca atthi puggalo neva abhivādanāraho
 no paccuṭṭhānāraho. Atthi puggalo āsanāraho no abhivādanāraho
 atthi puggalo abhivādanāraho no āsanāraho atthi
 puggalo āsanāraho ceva abhivādanāraho ca atthi puggalo
 neva āsanāraho no abhivādanāraho.
      [974] Atthāpatti kāle āpajjati no vikāle atthāpatti
 vikāle āpajjati no kāle atthāpatti kāle ceva āpajjati
 vikāle ca atthāpatti neva kāle āpajjati no vikāle.
 Atthi paṭiggahitaṁ kāle kappati no vikāle atthi paṭiggahitaṁ

  *  *  *  *  *  *
  Footnote:1 Ma. Yu. mantābhāsā.
-------------------------------------------------
[page 321]
 Vikāle kappati no kāle atthi paṭiggahitaṁ kāle ceva kappati
 vikāle ca atthi paṭiggahitaṁ neva kāle kappati no vikāle.
 Atthāpatti paccantimesu janapadesu āpajjati no majjhimesu
 atthāpatti majjhimesu janapadesu āpajjati no paccantimesu
 atthāpatti paccantimesu ceva janapadesu āpajjati majjhimesu ca
 atthāpatti neva paccantimesu janapadesu āpajjati no majjhimesu.
 Atthi paccantimesu janapadesu kappati no majjhimesu atthi majjhimesu
 janapadesu kappati no paccantimesu atthi paccantimesu ceva
 janapadesu kappati majjhimesu ca atthi neva paccantimesu janapadesu
 kappati no majjhimesu. Atthāpatti anto āpajjati no bahi
 atthāpatti bahi āpajjati no anto atthāpatti anto ceva
 āpajjati bahi ca atthāpatti neva anto āpajjati no bahi.
 Atthāpatti antosīmāya āpajjati no bahisīmāya atthāpatti
 bahisīmāya āpajjati no antosīmāya atthāpatti antosīmāya
 ceva āpajjati bahisīmāya ca atthāpatti neva antosīmāya
 āpajjati no bahisīmāya. Atthāpatti gāme āpajjati no
 araññe atthāpatti araññe āpajjati no gāme atthāpatti
 gāme ceva āpajjati araññe ca atthāpatti neva gāme
 āpajjati no araññe.
      [975] Catasso codanā vatthusandassanā āpattisandassanā
-------------------------------------------------
[page 322]
 Saṁvāsapaṭikkhepo sāmīcipaṭikkhepo. Cattāro pubbakiccā.
 Cattāro pattakallā. Cattāri anaññapācittiyāni. Catasso
 bhikkhusammatiyo. Cattāri agatigamanāni chandāgatiṁ gacchati
 dosāgatiṁ gacchati mohāgatiṁ gacchati bhayāgatiṁ gacchati. Cattāri
 nāgatigamanāni na chandāgatiṁ gacchati na dosāgatiṁ gacchati na
 mohāgatiṁ gacchati na bhayāgatiṁ gacchati. Catūhaṅgehi samannāgato
 alajjī bhikkhu saṅghaṁ bhindati chandāgatiṁ gacchanto dosāgatiṁ
 gacchanto mohāgatiṁ gacchanto bhayāgatiṁ gacchanto. Catūhaṅgehi
 samannāgato pesalo bhikkhu bhinnaṁ saṅghaṁ samaggaṁ karoti na chandāgatiṁ
 gacchanto na dosāgatiṁ gacchanto na mohāgatiṁ gacchanto
 na bhayāgatiṁ gacchanto. Catūhaṅgehi samannāgatassa bhikkhuno vinayo
 na pucchitabbo chandāgatiṁ gacchati dosāgatiṁ gacchati mohāgatiṁ
 gacchati bhayāgatiṁ gacchati. Catūhaṅgehi samannāgatena bhikkhunā
 vinayo na pucchitabbo chandāgatiṁ gacchati dosāgatiṁ gacchati
 mohāgatiṁ gacchati bhayāgatiṁ gacchati. Catūhaṅgehi samannāgatassa
 bhikkhuno vinayo na vissajjetabbo chandāgatiṁ gacchati dosāgatiṁ
 gacchati mohāgatiṁ gacchati bhayāgatiṁ gacchati. Catūhaṅgehi
 samannāgatena bhikkhunā vinayo na vissajjetabbo chandāgatiṁ gacchati
 dosāgatiṁ gacchati mohāgatiṁ gacchati bhayāgatiṁ gacchati.
 Catūhaṅgehi samannāgatassa bhikkhuno anuyogo na dātabbo chandāgatiṁ
-------------------------------------------------
[page 323]
 Gacchati dosāgatiṁ gacchati mohāgatiṁ gacchati bhayāgatiṁ gacchati.
 Catūhaṅgehi < PTS. Vin  V , 128 >samannāgatena bhikkhunā saddhiṁ vinayo na sākacchitabbo 1-
 chandāgatiṁ gacchati dosāgatiṁ gacchati mohāgatiṁ gacchati bhayāgatiṁ
 gacchati.
      [976] Atthāpatti gilāno āpajjati no agilāno atthāpatti
 agilāno āpajjati no gilāno atthāpatti gilāno ceva
 āpajjati agilāno ca atthāpatti neva gilāno āpajjati
 no agilāno.
      [977] Cattāri adhammikāni pātimokkhaṭṭhapanāni. Cattāri
 dhammikāni pātimokkhaṭṭhapanānīti 2-.
                      Catukkaṁ niṭṭhitaṁ.
                        Tassuddānaṁ
   [978] Sakavācāya kāyena pasutto ca acittako
         āpajjanto ca kammena vohārā caturo tathā
         bhikkhūnaṁ bhikkhunīnañca parikkhāro ca sammukhā
         ajānakāye majjhe ca vuṭṭhāti duvidho 3- tathā
         paṭilābhā ca 4- codanā parivāsā ca vuccati
         mānattacārikā cāpi samukkaṁsā paṭiggahā 5-
         mahāvikaṭakammāni puna kammavipattiyo

  *  *  *  *  *  *
  Footnote:1 Ma. Yu. sākacchātabbo. 2 Ma. Yu. itisaddo natthi. 3 Ma. Yu. duvidhā.
 4 Ma. Yu. paṭilābhena. 5 Ma. Yu. sāmukkaṁsā paṭiggahi.
-------------------------------------------------
[page 324]
         Adhikaraṇā dussīlā ca sobhaṇāgantukena ca
         gamiko vatthunānattā sabhāgupajjhayena 1- ca
         ācariyo paccayā vā duccaritaṁ sucāritaṁ 2-
         ādiyanto puggalo ca arahā āsanena ca
         kāle ca kappati ceva paccantimesu 3- kappati
         anto anto ca sīmāya gāme ca codanāya ca
         pubbakiccaṁ pattakallaṁ anaññakā ca sammati 4-
         agati nāgati ceva alajjī pesalena ca
         pucchitabbā duve ceva vissajjeyya 5- tathā duve
         anuyogo ca sākacchā gilāno ṭhapanena cāti.
      [979] Pañca āpattiyo. Pañca āpattikkhandhā. Pañca
 vinītavatthūni. Pañca kammāni ānantarikāni. Pañca puggalā
 niyatā. Pañca chedanakā āpattiyo. Pañcahākārehi āpattiṁ
 āpajjati. Pañcāpattiyo musāvādapaccayā. Pañcahākārehi
 kammaṁ na upeti sayaṁ vā kammaṁ na karoti paraṁ vā nājjhesati
 chandaṁ vā pārisuddhiṁ vā na deti kayiramāne kamme paṭikkosati
 kate vā pana kamme adhammadiṭṭhi hoti. Pañcahākārehi kammaṁ

  *  *  *  *  *  *
  Footnote:1 Sī. Ma. Yu. sabhāgupajjhāyena. 2 Sī. Ma. Yu. sucaritaṁ. 3 Yu. paccantime ca.
 4 Sī. anaññasammutiyo ca. Ma. anaññā sammutiyo ca. Yu. anaññā sammutiyā ca.
 5 Ma. vissajjeyyā.
-------------------------------------------------
[page 325]
 Upeti sayaṁ vā kammaṁ karoti paraṁ vā ajjhesati chandaṁ vā
 pārisuddhiṁ vā deti kayiramāne kamme nappaṭikkosati kate
 vā pana kamme dhammadiṭṭhi hoti. Pañca piṇḍapātikassa bhikkhuno
 kappanti anāmantacāro gaṇabhojanaṁ paramparabhojanaṁ anadhiṭṭhānaṁ
 avikappanā. Pañcahaṅgehi samannāgato bhikkhu ussaṅkitaparisaṅkito
 hoti pāpabhikkhupa akuppadhammopi vesiyāgocaro vā hoti
 vidhavagocaro vā hoti thullakumārīgocaro vā hoti paṇḍakagocaro
 vā hoti bhikkhunīgocaro vā hoti. Pañca telāni
 tilatelaṁ sāsapatelaṁ madhukatelaṁ eraṇḍakatelaṁ vasātelaṁ. Pañca
 vasāni acchavasaṁ macchavasaṁ susukāvasaṁ sūkaravasaṁ gadrabhavasaṁ. Pañca
 byasanāni ñātibyasanaṁ bhogabyasanaṁ rogabyasanaṁ sīlabyasanaṁ diṭṭhibyasanaṁ.
 Pañca sampadā ñātisampadā bhogasampadā arogasampadā
 sīlasampadā diṭṭhisampadā. Pañca nissayapaṭippassaddhiyo upajjhāyamhā
 upajjhāyo pakkanto vā hoti vibbhanto vā
 kālakato vā pakkhasaṅkanto vā āṇattiyeva pañcamī.
 Pañca puggalā na upasampādetabbā addhānahīno aṅgahīno
 vatthuvipanno karaṇadukkaṭako aparipūro. Pañca paṁsukūlāni sosānikaṁ
 āpaṇikaṁ 1- undurakkhāyitaṁ 2- upacikakkhāyikaṁ aggidaḍḍhaṁ. Aparānipi
 pañca paṁsukūlāni gokhāyitaṁ ajakkhāyitaṁ 3- thūpacīvaraṁ abhisekikaṁ 4- gatapaṭiyāgataṁ.
 Pañca avahārā theyyāvahāro pasayhāvahāro parikappāvahāro

  *  *  *  *  *  *
  Footnote:1 Ma. Yu. pāpaṇikaṁ. 2 Ma. undūrakkhāyikaṁ. 3 Ma. gokhāyikaṁ ajakkhāyikaṁ.
 4 Ma. Yu. ābhisekikaṁ.
-------------------------------------------------
[page 326]
 Paṭicchannāvahāro kusāvahāro. Pañca mahācorā
 santo saṁvijjamānā lokasmiṁ. Pañca avissajjanīyāni 1-. Pañca
 avebhaṅgīyāni. Pañcāpattiyo kāyato samuṭṭhahanti na vācato
 na cittato. Pañcāpattiyo kāyato ca vācato ca samuṭṭhahanti
 na cittato. Pañcāpattiyo desanāgāminiyo. Pañca saṅghā.
 Pañca pātimokkhuddesā. Sabbapaccantimesu janapadesu vinayadharapañcamena
 gaṇena upasampādetabbaṁ. Pañcānisaṁsā kaṭhinatthāre.
 Pañca kammāni. Yāvatatiyake pañca āpattiyo. Pañcahākārehi
 adinnaṁ ādiyantassa āpatti pārājikassa. Pañcahākārehi adinnaṁ
 ādiyantassa āpatti thullaccayassa. Pañcahākārehi adinnaṁ
 ādiyantassa āpatti dukkaṭassa. Pañca akappiyāni na paribhuñjitabbāni
 adinnañca hoti aviditañca hoti akappiyañca
 hoti appaṭiggahitañca hoti akatātirittañca hoti. Pañca
 kappiyāni paribhuñjitabbāni dinnañca hoti viditañca hoti
 kappiyañca hoti paṭiggahitañca hoti katātirittañca hoti.
 Pañca dānāni apuññāni puññasammatāni lokassa 2- majjadānaṁ
 samajjadānaṁ itthīdānaṁ usabhadānaṁ cittakammadānaṁ. Pañca uppannā
 duppaṭivinodiyā 3- uppanno rāgo duppaṭivinodiyo uppanno
 doso duppaṭivinodiyo uppanno moho duppaṭivinodiyo
 uppannaṁ paṭibhāṇaṁ duppaṭivinodiyaṁ uppannaṁ gamiyacittaṁ duppaṭivinodiyaṁ.

  *  *  *  *  *  *
  Footnote:1 Yu. avissajjiyāni. 2 Ma. lokasmiṁ. 3 Ma. duppaṭivinodayā.
-------------------------------------------------
[page 327]
 Pañcānisaṁsā sammajjaniyā sakacittaṁ pasīdati paracittaṁ
 pasīdati devatā attamanā honti < PTS. Vin  V , 130 >pasādikasaṁvattaniyaṁ 1- kammaṁ
 upacinati kāyassa bhedā parammaraṇā sugatiṁ saggaṁ lokaṁ upapajjati.
 Aparepi pañcānisaṁsā sammajjaniyā sakacittaṁ pasīdati paracittaṁ
 pasīdati devatā attamanā honti satthusāsanaṁ kataṁ hoti pacchimā
 janatā diṭṭhānugatiṁ āpajjati.
      [980] Pañcahaṅgehi samannāgato vinayadharo bālotveva
 saṅkhaṁ gacchati attano bhāsapariyantaṁ na uggaṇhāti parassa
 bhāsapariyantaṁ na uggaṇhāti attano bhāsapariyantaṁ anuggahetvā 2-
 parassa bhāsapariyantaṁ anuggahetvā 2- adhammena kāreti appaṭiññāya.
 Pañcahaṅgehi samannāgato vinayadharo paṇḍitotveva saṅkhaṁ
 gacchati attano bhāsapariyantaṁ uggaṇhāti parassa
 bhāsapariyantaṁ uggaṇhāti attano bhāsapariyantaṁ uggahetvā
 parassa bhāsapariyantaṁ uggahetvā dhammena kāreti paṭiññāya.
 Aparehipi pañcahaṅgehi samannāgato vinayadharo bālotveva saṅkhaṁ
 gacchati āpattiṁ na jānāti āpattiyā mūlaṁ na jānāti
 āpattisamudayaṁ na jānāti āpattinirodhaṁ na jānāti āpattinirodhagāminiṁ
 paṭipadaṁ na jānāti. Pañcahaṅgehi samannāgato
 vinayadharo paṇḍitotveva saṅkhaṁ gacchati āpattiṁ jānāti
 āpattiyā mūlaṁ jānāti āpattisamudayaṁ jānāti āpattinirodhaṁ

  *  *  *  *  *  *
  Footnote:1 Ma. pāsādikasaṁvattanikā. Yu. pāsādikasaṁvattanikaṁ 2 Ma. na uggahetvā.
-------------------------------------------------
[page 328]
 Jānāti āpattinirodhagāminiṁ paṭipadaṁ jānāti. Aparehipi
 pañcahaṅgehi samannāgato vinayadharo bālotveva saṅkhaṁ gacchati
 adhikaraṇaṁ na jānāti adhikaraṇassa mūlaṁ na jānāti adhikaraṇasamudayaṁ
 na jānāti adhikaraṇanirodhaṁ na jānāti adhikaraṇanirodhagāminiṁ
 paṭipadaṁ na jānāti. Pañcahaṅgehi samannāgato vinayadharo
 paṇḍitotveva saṅkhaṁ gacchati adhikaraṇaṁ jānāti adhikaraṇassa
 mūlaṁ jānāti adhikaraṇasamudayaṁ jānāti adhikaraṇanirodhaṁ jānāti
 adhikaraṇanirodhagāminiṁ paṭipadaṁ jānāti. Aparehipi pañcahaṅgehi
 samannāgato vinayadharo bālotveva saṅkhaṁ gacchati vatthuṁ na
 jānāti nidānaṁ na jānāti paññattiṁ na jānāti anuppaññattiṁ
 na jānāti anusandhivacanapathaṁ na jānāti. Pañcahaṅgehi samannāgato
 vinayadharo paṇḍitotveva saṅkhaṁ gacchati vatthuṁ jānāti nidānaṁ
 jānāti paññattiṁ jānāti anuppaññattiṁ jānāti anusandhivacanapathaṁ
 jānāti. Aparehipi pañcahaṅgehi samannāgato vinayadharo
 bālotveva saṅkhaṁ gacchati ñattiṁ na jānāti ñattiyā karaṇaṁ
 na jānāti na pubbakusalo hoti na aparakusalo hoti
 akālaññū ca hoti. Pañcahaṅgehi samannāgato vinayadharo
 paṇḍitotveva saṅkhaṁ gacchati ñattiṁ jānāti ñattiyā karaṇaṁ
 jānāti pubbakusalo hoti aparakusalo hoti kālaññū ca
 hoti. Aparehipi pañcahaṅgehi samannāgato vinayadharo bālotveva
-------------------------------------------------
[page 329]
 Saṅkhaṁ gacchati āpattānāpattiṁ na jānāti lahukagarukaṁ āpattiṁ
 na jānāti sāvasesānavasesaṁ āpattiṁ na jānāti duṭṭhullāduṭṭhullaṁ
 āpattiṁ na jānāti ācariyaparamparā kho panassa na suggahitā
 hoti na sumanasikatā na sūpadhāritā. Pañcahaṅgehi samannāgato
 vinayadharo paṇḍitotveva saṅkhaṁ gacchati āpattānāpattiṁ jānāti
 lahukagarukaṁ āpattiṁ jānāti sāvasesānavasesaṁ āpattiṁ jānāti
 duṭṭhullāduṭṭhullaṁ āpattiṁ jānāti ācariyaparamparā kho panassa
 suggahitā hoti sumanasikatā sūpadhāritā. Aparehipi pañcahaṅgehi
 samannāgato vinayadharo bālotveva saṅkhaṁ gacchati āpattānāpattiṁ
 na jānāti lahukagarukaṁ āpattiṁ na jānāti sāvasesānavasesaṁ
 āpattiṁ na jānāti duṭṭhullāduṭṭhullaṁ āpattiṁ < PTS. Vin  V , 131 >na jānāti
 ubhayāni kho panassa pātimokkhāni vitthārena na svāgatāni honti
 na suvibhattāni na suppavattīni na suvinicchitāni suttaso anubyañjanaso.
 Pañcahaṅgehi samannāgato vinayadharo paṇḍitotveva
 saṅkhaṁ gacchati āpattānāpattiṁ jānāti lahukagarukaṁ āpattiṁ
 jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti ubhayāni kho panassa pātimokkhāni vitthārena
 svāgatāni honti suvibhattāni suppavattīni suvinicchitāni suttaso
 anubyañjanaso. Aparehipi pañcahaṅgehi samannāgato vinayadharo
 bālotveva saṅkhaṁ gacchati āpattānāpattiṁ na jānāti lahukagarukaṁ
-------------------------------------------------
[page 330]
 Āpattiṁ na jānāti sāvasesānavasesaṁ āpattiṁ na jānāti
 duṭṭhullāduṭṭhullaṁ āpattiṁ na jānāti adhikaraṇe ca na vinicchayakusalo
 hoti. Pañcahaṅgehi samannāgato vinayadharo paṇḍitotveva
 saṅkhaṁ gacchati āpattānāpattiṁ jānāti lahukagarukaṁ āpattiṁ
 jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti adhikaraṇe ca vinicchayakusalo hoti.
      [981] Pañca araññakā 1- mandattā momūhattā āraññako
 hoti pāpiccho icchāpakato āraññako hoti ummādā
 cittakkhepā āraññako hoti vaṇṇito 2- buddhehi buddhasāvakehīti
 āraññako hoti apica appicchaññeva nissāya santuṭṭhiññeva
 nissāya sallekhaññeva nissāya pavivekaññeva nissāya idamaṭṭhitaññeva 3-
 nissāya āraññako hoti. Pañca piṇḍapātikā [4]-.
 Pañca paṁsukūlikā. Pañca rukkhamūlikā. Pañca sosānikā.
 Pañca abbhokāsikā. Pañca tecīvarikā. Pañca sapadānacārikā.
 Pañca nesajjikā. Pañca yathāsanthatikā. Pañca ekāsanikā.
 Pañca khalupacchābhattikā. Pañca pattapiṇḍikā mandattā
 momūhattā pattapiṇḍiko hoti pāpiccho icchāpakato
 pattapiṇḍiko hoti ummādā cittakkhepā pattapiṇḍiko hoti
 vaṇṇito 2- buddhehi buddhasāvakehīti pattapiṇḍiko hoti apica

  *  *  *  *  *  *
  Footnote:1 Ma. āraññikā Yu. āraññakā. 2 Ma. Yu. vañṇitaṁ. 3 Ma. idamatthitaññeva.
 4 Ma. .pe. sabbattha īdisameva.
-------------------------------------------------
[page 331]
 Appicchaññeva nissāya santuṭṭhiññeva nissāya sallekhaññeva
 nissāya pavivekaññeva nissāya idamaṭṭhitaññeva nissāya
 pattapiṇḍiko hoti.
      [982] Pañcahaṅgehi samannāgatena bhikkhunā nānissitena vatthabbaṁ
 uposathaṁ na jānāti uposathakammaṁ na jānāti pātimokkhaṁ na
 jānāti pātimokkhuddesaṁ na jānāti ūnapañcavasso hoti.
 Pañcahaṅgehi samannāgatena bhikkhunā anissitena vatthabbaṁ uposathaṁ
 jānāti uposathakammaṁ jānāti pātimokkhaṁ jānāti pātimokkhuddesaṁ
 jānāti pañcavasso vā hoti atirekapañcavasso vā.
 Aparehipi pañcahaṅgehi samannāgatena bhikkhunā nānissitena vatthabbaṁ
 pavāraṇaṁ na jānāti pavāraṇākammaṁ na jānāti pātimokkhaṁ na
 jānāti pātimokkhuddesaṁ na jānāti ūnapañcavasso hoti.
 Pañcahaṅgehi samannāgatena bhikkhunā anissitena vatthabbaṁ pavāraṇaṁ
 jānāti pavāraṇākammaṁ jānāti pātimokkhaṁ jānāti pātimokkhuddesaṁ
 jānāti pañcavasso vā hoti atirekapañcavasso vā.
 Aparehipi pañcahaṅgehi samannāgatena bhikkhunā nānissitena vatthabbaṁ
 āpattānāpattiṁ na jānāti lahukagarukaṁ āpattiṁ na jānāti
 sāvasesānavasesaṁ āpattiṁ na jānāti duṭṭhullāduṭṭhullaṁ āpattiṁ
 na jānāti ūnapañcavasso hoti. Pañcahaṅgehi samannāgatena
 bhikkhunā anissitena vatthabbaṁ āpattānāpattiṁ jānāti lahukagarukaṁ
-------------------------------------------------
[page 332]
 Āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti pañcavasso vā hoti atirekapañcavasso
 vā. Pañcahaṅgehi samannāgatāya bhikkhuniyā nānissitāya vatthabbaṁ
 uposathaṁ na jānāti uposathakammaṁ na jānāti pātimokkhaṁ na
 jānāti pātimokkhuddesaṁ na jānāti ūnapañcavassā hoti.
 Pañcahaṅgehi < PTS. Vin  V , 132 >samannāgatāya bhikkhuniyā anissitāya vatthabbaṁ uposathaṁ
 jānāti uposathakammaṁ jānāti pātimokkhaṁ jānāti pātimokkhuddesaṁ
 jānāti pañcavassā vā hoti atirekapañcavassā vā.
 Aparehipi pañcahaṅgehi samannāgatāya bhikkhuniyā nānissitāya vatthabbaṁ
 pavāraṇaṁ na jānāti pavāraṇākammaṁ na jānāti pātimokkhaṁ
 na jānāti pātimokkhuddesaṁ na jānāti ūnapañcavassā hoti.
 Pañcahaṅgehi samannāgatāya bhikkhuniyā anissitāya vatthabbaṁ pavāraṇaṁ
 jānāti pavāraṇākammaṁ jānāti pātimokkhaṁ jānāti pātimokkhuddesaṁ
 jānāti pañcavassā vā hoti atirekapañcavassā vā.
 Aparehipi pañcahaṅgehi samannāgatāya bhikkhuniyā nānissitāya vatthabbaṁ
 āpattānāpattiṁ na jānāti lahukagarukaṁ āpattiṁ na jānāti
 sāvasesānavasesaṁ āpattiṁ na jānāti duṭṭhullāduṭṭhullaṁ āpattiṁ
 na jānāti ūnapañcavassā hoti. Pañcahaṅgehi samannāgatāya
 bhikkhuniyā anissitāya vatthabbaṁ āpattānāpattiṁ jānāti lahukagarukaṁ
 āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
-------------------------------------------------
[page 333]
 Āpattiṁ jānāti pañcavassā vā hoti atirekapañcavassā vā.
      [983] Pañca ādīnavā apāsādike attāpi attānaṁ upavadati
 anuviccapi viññū garahanti pāpako kittisaddo abbhuggacchati
 sammūḷho kālaṁ karoti kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjati. Pañcānisaṁsā pāsādike attāpi
 attānaṁ na upavadati anuviccapi viññū pasaṁsanti kalyāṇo
 kittisaddo abbhuggacchati asammūḷho kālaṁ karoti kāyassa
 bhedā parammaraṇā sugatiṁ saggaṁ lokaṁ upapajjati. Aparepi
 pañca ādīnavā apāsādike appasannā nappasīdanti pasannānaṁ
 ekaccānaṁ aññathattaṁ hoti satthusāsanaṁ akataṁ hoti pacchimā
 janatā diṭṭhānugatiṁ āpajjati cittamassa nappasīdati. Pañcānisaṁsā
 pāsādike appasannā pasīdanti pasannānaṁ bhiyyobhāvo 1- hoti
 satthusāsanaṁ kataṁ hoti pacchimā janatā diṭṭhānugatiṁ āpajjati
 cittamassa pasīdati. Pañca ādīnavā kulupake anāmantācāre
 āpajjati rahonisajjāya āpajjati paṭicchanne āsane āpajjati
 mātugāmassa uttarichappañcavācāhi dhammaṁ desento āpajjati
 kāmasaṅkappabahulo ca viharati. Pañca ādīnavā kulupakassa bhikkhuno
 ativelaṁ kulesu saṁsaṭṭhassa viharato mātugāmassa abhiṇhadassanaṁ
 dassane sati saṁsaggo saṁsagge sati vissāso vissāse sati otāro 2-

  *  *  *  *  *  *
  Footnote:1 Ma. bhiyyobhāvāya. 2 otāroti kilesānaṁ anto otaraṇanti aṭṭhakathā.
-------------------------------------------------
[page 334]
 Otiṇṇacittassetaṁ bhikkhuno pāṭikaṅkhaṁ anabhirato vā brahmacariyaṁ
 carissati aññataraṁ vā saṅkiliṭṭhaṁ āpattiṁ āpajjissati sikkhaṁ
 vā paccakkhāya hīnāyāvattissati.
      [984] Pañca bījajātāni mūlabījaṁ khandhabījaṁ phaḷubījaṁ aggabījaṁ
 bījabījaññeva pañcamaṁ. Pañcahi samaṇakappehi phalaṁ paribhuñjitabbaṁ
 aggiparicitaṁ satthaparicitaṁ nakhaparicitaṁ abījaṁ nibbaṭabījaññeva pañcamaṁ.
      [985] Pañca visuddhiyo nidānaṁ uddisitvā avasesaṁ sutena
 sāvetabbaṁ ayaṁ paṭhamā visuddhi nidānaṁ uddisitvā cattāri
 pārājikāni uddisitvā avasesaṁ sutena sāvetabbaṁ ayaṁ dutiyā
 visuddhi nidānaṁ uddisitvā cattāri pārājikāni uddisitvā terasa
 saṅghādisese uddisitvā avasesaṁ sutena sāvetabbaṁ ayaṁ tatiyā
 visuddhi nidānaṁ uddisitvā cattāri pārājikāni uddisitvā
 terasa saṅghādisese uddisitvā dve < PTS. Vin  V , 133 >aniyate uddisitvā avasesaṁ
 sutena sāvetabbaṁ ayaṁ catutthā visuddhi. Vitthāreneva pañcamī.
 Aparāpi pañca visuddhiyo suttuddeso pārisuddhiuposatho
 adhiṭṭhānuposatho sāmaggīuposatho pavāraṇāyeva pañcamā 1-.
      [986] Pañcānisaṁsā vinayadhare attano sīlakkhandho sugutto
 hoti surakkhito kukkuccapakatānaṁ paṭisaraṇaṁ hoti visārado
 saṅghamajjhe voharati paccatthike sahadhammena suniggahitaṁ niggaṇhāti
 saddhammaṭṭhitiyā paṭipanno hoti. Pañca adhammikāni pātimokkhaṭṭhapanāni.

  *  *  *  *  *  *
  Footnote:1 Ma. Yu. pavāraṇā sāmaggīuposathoyeva pañcamo.
-------------------------------------------------
[page 335]
 Pañca dhammikāni pātimokkhaṭṭhapanānīti 1-.
                       Pañcakaṁ niṭṭhitaṁ.
                         Tassuddānaṁ
   [987] Āpatti āpattikkhandhā vinītānantarena ca
         puggalā chedanā ceva āpajjati ca paccayā
         na upeti upeti ca kappantussaṅki tela ca 2-
         vasabyasanasampadā 3- passaddhi puggalena ca
         sosāni gokhāyitañca 4- theyyaṁ coro ca vuccati
         avissajji avebhaṅgi kāyato kāyavācato
         desanā saṅghauddesā 5- paccanti kaṭhinena ca
         kammāni yāvatatiyaṁ pārājikathulladukkaṭaṁ
         akappiyaṁ kappiyañca apuññā duvinodiyā 6-
         sammajjanī apare ca bhāsaṁ āpattimeva ca
         adhikaraṇaṁ vatthuṁ ñatti āpatti ubhayāni ca
         lahukaṭṭhamakā ete kaṇhasukkā vijānatha
         araññaṁ piṇḍapātañca paṁsurukkhasusānikā
         abbhokāso 7- cīvarañca sapadāno nisajjiko
         santhatikhalupacchāpi pattapiṇḍikameva ca

  *  *  *  *  *  *
  Footnote:1 Yu. itisaddo natthi. 2 Ma. Yu. telañca. 3 Ma. vasaṁ byalanā sampadā.
 Yu. vasaṁ byasanaṁ sampadā. 4 Ma. sosānikaṁ khayitañca. 5 Ma. Yu. saṅghaṁ uddesaṁ.
 6 Ma. Yu. duvinodayā. 7 Yu. abbhokāse.
-------------------------------------------------
[page 336]
         Uposathaṁ pavāraṇaṁ āpattānāpattipi ca
         kaṇhasukkapadā ete bhikkhunīnaṁpi te tathā
         apāsādikapāsādi tatheva apare duve
         kulupake ativelaṁ bījaṁ samaṇakappi ca
         visuddhi apare ceva vinayādhammakāni 1- ca
         dhammikā ca tathā vuttā niṭṭhitā suddhipañcakāti 2-.
      [988] Cha agāravā. Cha gāravā. Cha vinītavatthūni. Cha
 sāmīciyo. Cha āpattisamuṭṭhānā. Cha chedanakā āpattiyo.
 Chahākārehi āpattiṁ āpajjati. Cha ānisaṁsā vinayadhare. Cha
 paramāni. Chārattaṁ ticīvarena vippavasitabbaṁ. Cha < PTS. Vin  V , 134 >cīvarāni. Cha
 rajanāni. Cha āpattiyo kāyato ca cittato ca samuṭṭhahanti
 na vācato. Cha āpattiyo vācato ca cittato ca samuṭṭhahanti
 na kāyato. Cha āpattiyo kāyato ca vācato ca cittato ca
 samuṭṭhahanti. Cha kammāni. Cha vivādamūlāni. Cha anuvādamūlāni.
 Cha sārāṇīyā dhammā 3-. Dīghaso cha vidatthiyo sugatavidatthiyā
 tiriyaṁ cha vidatthiyo. Cha nissayapaṭippassaddhiyo ācariyamhā.
 Cha nhāne anuppaññattiyo. Vippakatacīvaraṁ ādāya pakkamati.

  *  *  *  *  *  *
  Footnote:1 Ma. Yu. vinayādhammikena ca. 2 Yu. subhapañcakāti. 3 idaṁ pāṭhadavyaṁ atirekaṁ
 viya dissati uddāne anāgatattā. yuropiyapotthakepi na dissati.
-------------------------------------------------
[page 337]
 Vippakatacīvaraṁ samādāya pakkamati.
      [989] Chahaṅgehi samannāgatena bhikkhunā upasampādetabbaṁ
 nissayo dātabbo sāmaṇero upaṭṭhāpetabbo asekhena
 sīlakkhandhena samannāgato hoti asekhena samādhikkhandhena samannāgato
 hoti asekhena paññākhandhena samannāgato hoti
 asekhena vimuttikkhandhena samannāgato hoti asekhena vimuttiñāṇadassanakkhandhena
 samannāgato hoti dasavasso vā hoti
 atirekadasavasso vā. Aparehipi chahaṅgehi samannāgatena bhikkhunā
 upasampādetabbaṁ nissayo dātabbo sāmaṇero upaṭṭhāpetabbo
 attanā asekhena sīlakkhandhena samannāgato hoti paraṁ asekhe
 sīlakkhandhe samādapetā attanā asekhena samādhikkhandhena samannāgato
 hoti paraṁ asekhe samādhikkhandhe samādapetā attanā
 asekhena paññākhandhena samannāgato hoti paraṁ asekhe paññākhandhe
 samādapetā attanā asekhena vimuttikkhandhena samannāgato
 hoti paraṁ asekhe vimuttikkhandhe samādapetā attanā asekhena
 vimuttiñāṇadassanakkhandhena samannāgato hoti paraṁ asekhe
 vimuttiñāṇadassanakkhandhe samādapetā dasavasso vā hoti
 atirekadasavasso vā. Aparehipi chahaṅgehi samannāgatena bhikkhunā
 upasampādetabbaṁ nissayo dātabbo sāmaṇero upaṭṭhāpetabbo
 saddho hoti hirimā hoti ottappī hoti āraddhaviriyo
-------------------------------------------------
[page 338]
 Hoti upaṭṭhitassati hoti dasavasso vā hoti atirekadasavasso
 vā. Aparehipi chahaṅgehi samannāgatena bhikkhunā upasampādetabbaṁ
 nissayo dātabbo sāmaṇero upaṭṭhāpetabbo na adhisīle
 sīlavipanno hoti na ajjhācāre ācāravipanno hoti na
 atidiṭṭhiyā diṭṭhivipanno hoti bahussuto hoti paññavā
 hoti dasavasso vā hoti atirekadasavasso vā. Aparehipi
 chahaṅgehi samannāgatena bhikkhunā upasampādetabbaṁ nissayo
 dātabbo sāmaṇero upaṭṭhāpetabbo paṭibalo hoti antevāsiṁ
 vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā
 uppannaṁ 1- anabhiratiṁ vūpakāsetuṁ vā vūpakāsāpetuṁ vā uppannaṁ
 kukkuccaṁ dhammato vinodetuṁ vā vinodāpetuṁ 2- vā āpattiṁ
 jānāti āpattiyā vuṭṭhānaṁ jānāti dasavasso vā hoti
 atirekadasavasso vā. Aparehipi chahaṅgehi samannāgatena bhikkhunā
 upasampādetabbaṁ nissayo dātabbo sāmaṇero upaṭṭhāpetabbo
 paṭibalo hoti antevāsiṁ vā saddhivihāriṁ vā abhisamācārikāya
 sikkhāya sikkhāpetuṁ ādibrahmacarikāya sikkhāya vinetuṁ abhidhamme
 vinetuṁ abhivinaye vinetuṁ uppannaṁ diṭṭhigataṁ dhammato vivecetuṁ
 dasavasso vā hoti atirekadasavasso vā. Aparehipi chahaṅgehi
 samannāgatena bhikkhunā upasampādetabbaṁ nissayo dātabbo
 sāmaṇero upaṭṭhāpetabbo āpattiṁ jānāti anāpattiṁ jānāti

  *  *  *  *  *  *
  Footnote:1 Po. Ma. ayaṁ pāṭho na dissati. 2 Po. Ma. vā vinodāpetuṁ vāti ime pāṭhā
 na dissanti.
-------------------------------------------------
[page 339]
 Lahukaṁ āpattiṁ jānāti garukaṁ āpattiṁ jānāti ubhayāni kho
 panassa pātimokkhāni vitthārena svāgatāni honti suvibhattāni
 suppavattīni suvinicchitāni suttaso anubyañjanaso dasavasso vā
 hoti atirekadasavasso vā.
      [990] Cha adhammikāni pātimokkhaṭṭhapanāni. Cha dhammikāni
 pātimokkhaṭṭhapanānīti.
                        Chakkaṁ niṭṭhitaṁ
                         tassuddānaṁ
   [991] Agāravā gāravā ca vinītā sāmicīpi ca
         samuṭṭhānā chedanā ceva ākārānisaṁsena ca
         paramāni ca chārattaṁ cīvaraṁ rajanāni ca 1-
         kāyato cittato cāpi vācato cittatopi ca 1-
         kāyavācācittato ca kammavivādameva ca
         anuvādā dīghaso ca tiriyaṁ nissayena ca
         anuppaññatti ādāya samādāya tatheva ca
         asekhe samādapetā saddho adhisīlena ca
         gilānābhisamācāri āpattādhammadhammikāti.
      [992] Satta āpattiyo. Satta āpattikkhandhā. Satta
 vinītavatthūni. Satta sāmīciyo. Satta adhammikā paṭiññātakaraṇā.
 Satta dhammikā paṭiññātakaraṇā. Sattannaṁ anāpatti sattāhakaraṇīyena

  *  *  *  *  *  *
  Footnote:1 Yu. cha.
-------------------------------------------------
[page 340]
 Gantuṁ. Sattānisaṁsā vinayadhare. Satta paramāni.
 Sattāruṇuggamane 1- nissaggiyaṁ hoti. Satta samathā. Satta
 kammāni. Satta āmakadhaññāni. Tiriyaṁ sattantarā. Satta
 gaṇabhojane anuppaññattiyo 2-. Bhesajjāni paṭiggahetvā sattāhaparamaṁ
 sannidhikārakaṁ paribhuñjitabbāni. Katacīvaraṁ ādāya pakkamati.
 Katacīvaraṁ samādāya pakkamati. Bhikkhussa na hoti āpatti daṭṭhabbā.
 Bhikkhussa hoti āpatti daṭṭhabbā. Bhikkhussa hoti āpatti
 paṭikātabbā 3-. Satta adhammikāni pātimokkhaṭṭhapanāni. Satta
 dhammikāni pātimokkhaṭṭhapanāni.
      [993] Sattahaṅgehi samannāgato bhikkhu vinayadharo hoti
 āpattiṁ jānāti anāpattiṁ jānāti lahukaṁ āpattiṁ jānāti
 garukaṁ āpattiṁ jānāti sīlavā hoti pātimokkhasaṁvarasaṁvuto viharati
 ācāragocarasampanno anumattesu vajjesu bhayadassāvī samādāya
 sikkhati sikkhāpadesu catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānañca
 khayā anāsavaṁ cetovimuttiṁ paññāvimuttiṁ diṭṭhe va dhamme sayaṁ
 abhiññā sacchikatvā upasampajja viharati. Aparehipi sattahaṅgehi
 samannāgato bhikkhu vinayadharo hoti āpattiṁ jānāti anāpattiṁ
 jānāti lahukaṁ āpattiṁ jānāti garukaṁ āpattiṁ jānāti
 bahussuto hoti sutadharo sutasanniccayo ye te dhammā ādikalyāṇā

  *  *  *  *  *  *
  Footnote:1 Ma. Yu. sattame. 2 Ma. Yu. gaṇabhojane satta anuppaññattiyo.
 3 Ma. daṭṭhabbā.
-------------------------------------------------
[page 341]
 Majjhekalyāṇā pariyosānakalyāṇā sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ abhivadanti tathārūpāssa
 dhammā bahussutā honti dhatā 1- vacasā paricitā manasānupekkhitā
 diṭṭhitā suppaṭividdhā catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānañca
 khayā anāsavaṁ cetovimuttiṁ paññāvimuttiṁ diṭṭhe va dhamme sayaṁ
 abhiññā sacchikatvā upasampajja viharati. Aparehipi sattahaṅgehi
 samannāgato bhikkhu vinayadharo hoti āpattiṁ jānāti anāpattiṁ
 jānāti lahukaṁ āpattiṁ jānāti garukaṁ āpattiṁ jānāti
 ubhayāni kho panassa pātimokkhāni vitthārena svāgatāni honti
 suvibhattāni suppavattīni suvinicchitāni suttaso anubyañjanaso
 catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī
 hoti akicchalābhī akasiralābhī āsavānañca khayā anāsavaṁ cetovimuttiṁ
 paññāvimuttiṁ diṭṭhe va dhamme sayaṁ abhiññā sacchikatvā
 upasampajja viharati. Aparehipi sattahaṅgehi samannāgato bhikkhu
 vinayadharo hoti āpattiṁ jānāti anāpattiṁ jānāti lahukaṁ
 āpattiṁ jānāti garukaṁ āpattiṁ jānāti anekavihitaṁ pubbenivāsaṁ
 anussarati seyyathīdaṁ ekampi jātiṁ dvepi jātiyo tissopi jātiyo
 catassopi jātiyo pañcapi jātiyo .pe. Dasapi jātiyo vīsampi
 jātiyo tiṁsampi jātiyo cattāḷīsampi jātiyo paññāsampi jātiyo

  *  *  *  *  *  *
  Footnote:1 Ma. Yu. dhātā.
-------------------------------------------------
[page 342]
 Jātisatampi jātisahassampi jātisatasahassampi anekepi saṁvaṭṭakappe
 anekepi vivaṭṭakappe anekepi saṁvaṭṭavivaṭṭakappe amutrāsiṁ
 evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
 evamāyupariyanto so tato cuto amutra udapādiṁ tatrāpāsiṁ
 evaṁnāmo evaṁgotto evaṁvaṇṇo evamāhāro evaṁsukhadukkhapaṭisaṁvedī
 evamāyupariyanto so tato cuto idhūpapannoti iti sākāraṁ sauddesaṁ
 anekavihitaṁ pubbenivāsaṁ anussarati dibbena cakkhunā visuddhena
 atikkantamānusakena satte passati cavamāne upapajjamāne hīne paṇīte
 suvaṇṇe dubbaṇṇe sugate duggate yathākammūpage satte pajānāti
 ime vata bhonto sattā kāyaduccaritena samannāgatā vacīduccaritena
 samannāgatā manoduccaritena samannāgatā ariyānaṁ upavādakā micchādiṭṭhikā
 micchādiṭṭhikammasamādānā te kāyassa bhedā parammaraṇā
 apāyaṁ duggatiṁ vinipātaṁ nirayaṁ upapannā ime vā pana bhonto sattā
 kāyasucaritena samannāgatā vacīsucaritena samannāgatā manosucaritena
 samannāgatā ariyānaṁ anupavādakā sammādiṭṭhikā sammādiṭṭhikammasamādānā
 te kāyassa bhedā parammaraṇā sugatiṁ saggaṁ lokaṁ
 upapannāti iti dibbena cakkhunā visuddhena atikkantamānusakena
 satte passati cavamāne upapajjamāne hīne paṇīte suvaṇṇe
 dubbaṇṇe sugate duggate yathākammūpage satte pajānāti āsavānañca
 khayā anāsavaṁ cetovimuttiṁ paññāvimuttiṁ diṭṭhe va dhamme sayaṁ
-------------------------------------------------
[page 343]
 Abhiññā sacchikatvā upasampajja viharati. Sattahaṅgehi samannāgato
 vinayadharo sobhati āpattiṁ jānāti anāpattiṁ jānāti lahukaṁ
 āpattiṁ jānāti garukaṁ āpattiṁ jānāti sīlavā hoti .pe.
 Samādāya sikkhati sikkhāpadesu catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī hoti akicchalābhī akasiralābhī
 āsavānañca khayā anāsavaṁ cetovimuttiṁ paññāvimuttiṁ diṭṭhe va
 dhamme sayaṁ abhiññā sacchikatvā upasampajja viharati. Aparehipi
 sattahaṅgehi samannāgato vinayadharo sobhati āpattiṁ jānāti
 anāpattiṁ jānāti lahukaṁ āpattiṁ jānāti garukaṁ āpattiṁ
 jānāti bahussuto hoti .pe. Diṭṭhiyā suppaṭividdhā catunnaṁ
 jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti
 akicchalābhī akasiralābhī āsavānañca khayā anāsavaṁ cetovimuttiṁ
 paññāvimuttiṁ diṭṭhe va dhamme sayaṁ abhiññā sacchikatvā upasampajja
 viharati. Aparehipi sattahaṅgehi samannāgato vinayadharo sobhati
 āpattiṁ jānāti anāpattiṁ jānāti lahukaṁ āpattiṁ jānāti
 garukaṁ āpattiṁ jānāti ubhayāni kho panassa pātimokkhāni
 vitthārena svāgatāni honti suvibhattāni suppavattīni suvinicchitāni
 suttaso anubyañjanaso catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānañca
 khayā anāsavaṁ cetovimuttiṁ paññāvimuttiṁ diṭṭhe va dhamme
-------------------------------------------------
[page 344]
 Sayaṁ abhiññā sacchikatvā upasampajja viharati. Aparehipi
 sattahaṅgehi samannāgato vinayadharo sobhati āpattiṁ jānāti
 anāpattiṁ jānāti lahukaṁ āpattiṁ jānāti garukaṁ āpattiṁ
 jānāti anekavihitaṁ pubbenivāsaṁ anussarati .pe. Dibbena
 cakkhunā visuddhena atikkantamānusakena satte passati cavamāne upapajjamāne
 hīne paṇīte suvaṇṇe dubbaṇṇe sugate duggate
 yathākammūpage satte pajānāti .pe. Āsavānañca khayā anāsavaṁ
 cetovimuttiṁ paññāvimuttiṁ diṭṭhe va dhamme sayaṁ abhiññā
 sacchikatvā upasampajja viharati.
      [994] Satta asaddhammā assaddho hoti ahiriko hoti
 anottappī hoti appassuto hoti kusīto hoti muṭṭhassati
 hoti duppañño hoti. Satta saddhammā saddho hoti
 hirimā hoti ottappī hoti bahussuto hoti āraddhaviriyo
 hoti upaṭṭhitassati hoti paññavā hotīti.
                        Sattakaṁ niṭṭhitaṁ.
                          Tassuddānaṁ
   [995] Āpatti āpattikkhandhā vinītā sāmicīpi ca
         adhammikā dhammikā ca anāpatti ca sattahaṁ 1-
         ānisaṁsā 1- paramāni aruṇasamathena ca
         kammā āmakadhaññā ca tiriyaṁ gaṇabhojane

  *  *  *  *  *  *
  Footnote:1 Po. anāpatti sattāhikā. Ma. sattāhaṁ. 2 Po. ānisaṁsaṁ.
-------------------------------------------------
[page 345]
         Sattāhaparamādāya samādāya tatheva ca
         na hoti hoti hoti ca adhammadhammikāni 1- ca
         cattāro vinayadharā catubhikkhū ca sobhaṇe
         satta ceva asaddhammā satta saddhammadesitāti 2-.
      [996] Aṭṭhānisaṁse sampassamānena na so bhikkhu āpattiyā
 adassane ukkhipitabbo. Aṭṭhānisaṁse sampassamānena paresaṁpi
 saddhāya sā āpatti desetabbā. Aṭṭha yāvatatiyakā.
 Aṭṭhahākārehi kulāni dūseti. Aṭṭha mātikā cīvarassa uppādāya.
 Aṭṭha mātikā kaṭhinassa ubbhārāya. Aṭṭha pānāni. Aṭṭhahi
 asaddhammehi abhibhūto pariyādinnacitto devadatto āpāyiko
 nerayiko kappaṭṭho atekiccho. Aṭṭha lokadhammā. Aṭṭha
 garudhammā. Aṭṭha pāṭidesanīyā. Aṭṭhaṅgiko musāvādo.
 Aṭṭha uposathaṅgāni. Aṭṭha dūteyyaṅgāni. Aṭṭha titthiyavattāni.
 Aṭṭha acchariyā abbhutā 3- dhammā mahāsamudde. Aṭṭha acchariyā
 abbhutā dhammā imasmiṁ dhammavinaye. Aṭṭha anatirittā.
 Aṭṭha atirittā. Aṭṭhame aruṇuggamane nissaggiyaṁ hoti.
 Aṭṭha pārājikā. Aṭṭhamaṁ vatthuṁ paripūrentī nāsetabbā.
 Aṭṭhamaṁ vatthuṁ paripūrentiyā desitāpi adesitāpi 4- hoti.

  *  *  *  *  *  *
  Footnote:1 Ma. Yu. adhammā dhammikāni ca. 2 Ma. Yu. saddhammā desitāti.
 3 abbhūtadhammāitipi. 4 Yu. desitaṁpi adesitaṁpi.
-------------------------------------------------
[page 346]
 Aṭṭhavācikā upasampadā. Aṭṭhannaṁ paccuṭṭhātabbaṁ. Aṭṭhannaṁ
 āsanaṁ dātabbaṁ. Upāsikā aṭṭha varāni yāci 1-. Aṭṭhahaṅgehi
 samannāgato bhikkhu bhikkhunovādako sammannitabbo. Aṭṭhānisaṁsā
 vinayadhare. Aṭṭha paramāni. Tassapāpiyasikākammakatena bhikkhunā aṭṭhasu
 dhammesu sammāvattitabbaṁ. Aṭṭha adhammikāni pātimokkhaṭṭhapanāni.
 Aṭṭha dhammikāni pātimokkhaṭṭhapanānīti.
                        Aṭṭhakaṁ niṭṭhitaṁ.
                          Tassuddānaṁ
   [997] Na so bhikkhu paresampi yāvatatiyadūsanā 2-.
         Mātikā kaṭhinubbhārā pānā abhibhūtena ca
         lokadhammā garudhammā pāṭidesanīyā musā
         uposathā ca dūtaṅgā titthikā samuddepi ca
         abbhutā anatirittaṁ atirittaṁ nissaggiyaṁ
         pārājikaṭṭhamaṁ vatthuṁ adesitūpasampadā
         paccuṭṭhānāsanañceva varaṁ ovādakena ca
         ānisaṁsā paramāni aṭṭhadhammesu vattanā
         adhammikā dhammikā ca aṭṭhakā suppakāsitāti.
      [998] Nava āghātavatthūni. Nava āghātapaṭivinayā. Nava vinītavatthūni.
 Nava paṭhamāpattikā. Navahi saṅgho bhijjati. Nava

  *  *  *  *  *  *
  Footnote:1 Ma. yācati. 2 Sī. Yu. yāvatatiyaṁ dūsanā.
-------------------------------------------------
[page 347]
 Paṇītabhojanāni. Navamaṁsehi dukkaṭaṁ. Nava pātimokkhuddesā. Nava
 paramāni. Nava taṇhāmūlakā dhammā. Navavidhamānā. Nava cīvarāni
 adhiṭṭhātabbāni. Nava cīvarāni na vikappetabbāni. Dīghaso nava
 vidatthiyo sugatavidatthiyā. Nava adhammikāni dānāni. Nava adhammikā
 paṭiggahā. Nava adhammikā paribhogā. Tīṇi dhammikāni dānāni.
 Tayo dhammikā paṭiggahā. Tayo dhammikā paribhogā. Nava
 adhammikā saññattiyo. Nava dhammikā saññattiyo. Adhammakamme
 dve navakāni. Dhammakamme < PTS. Vin  V , 138 >dve navakāni. Nana adhammikāni
 pātimokkhaṭṭhapanāni. Nava dhammikāni pātimokkhaṭṭhapanānīti.
                        Navakaṁ niṭṭhitaṁ.
                         Tassuddānaṁ
   [999] Āghātavatthuvinayā vinītā paṭhamena ca
         bhijjati ca paṇītañca maṁsuddesaparamāni ca
         taṇhā mānā adhiṭṭhānā vikappe ca vidatthiyo
         dānā paṭiggahā bhogā tividhā puna dhammikā
         adhammadhammasaññatti duve dve navakāni ca
         pātimokkhaṭṭhapanāni adhammadhammikāni cāti.
      [1000] Dasa āghātavatthūni. Dasa āghātapaṭivinayā. Dasa
 vinītavatthūni. Dasavatthukā micchādiṭṭhi. Dasavatthukā sammādiṭṭhi.
 Dasa antaggāhikā diṭṭhi. Dasa micchattā. Dasa sammattā.
-------------------------------------------------
[page 348]
 Dasa akusalakammapathā. Dasa kusalakammapathā. Dasa adhammikā
 salākagāhā. Dasa adhammikā salākagāhā. Sāmaṇerānaṁ dasa
 sikkhāpadāni. Dasahaṅgehi samannāgato sāmaṇero nāsetabbo.
      [1001] Dasahaṅgehi samannāgato vinayadharo bālotveva saṅkhaṁ
 gacchati attano bhāsapariyantaṁ na uggaṇhāti parassa bhāsapariyantaṁ
 na uggaṇhāti attano bhāsapariyantaṁ anuggahetvā parassa
 bhāsapariyantaṁ anuggahetvā adhammena kāreti appaṭiññāya
 āpattiṁ na jānāti āpattiyā mūlaṁ na jānāti āpattisamudayaṁ
 na jānāti āpattinirodhaṁ na jānāti āpattinirodhagāminiṁ paṭipadaṁ
 na jānāti. Dasahaṅgehi samannāgato vinayadharo paṇḍitotveva
 saṅkhaṁ gacchati attano bhāsapariyantaṁ uggaṇhāti parassa
 bhāsapariyantaṁ uggaṇhāti attano bhāsapariyantaṁ uggahetvā
 parassa bhāsapariyantaṁ uggahetvā dhammena kāreti paṭiññāya
 āpattiṁ jānāti āpattiyā mūlaṁ jānāti āpattisamudayaṁ
 jānāti āpattinirodhaṁ jānāti āpattinirodhagāminiṁ paṭipadaṁ
 jānāti. Aparehipi dasahaṅgehi samannāgato vinayadharo bālotveva
 saṅkhaṁ gacchati adhikaraṇaṁ na jānāti adhikaraṇassa mūlaṁ na
 jānāti adhikaraṇasamudayaṁ na jānāti adhikaraṇanirodhaṁ na jānāti
 adhikaraṇanirodhagāminiṁ paṭipadaṁ na jānāti vatthuṁ na jānāti
 nidānaṁ na jānāti paññattiṁ na jānāti anuppaññattiṁ na
-------------------------------------------------
[page 349]
 Jānāti anusandhivacanapathaṁ na jānāti. Dasahaṅgehi samannāgato
 vinayadharo paṇḍitotveva saṅkhaṁ gacchati adhikaraṇaṁ jānāti
 adhikaraṇassa mūlaṁ jānāti adhikaraṇasamudayaṁ jānāti adhikaraṇanirodhaṁ
 jānāti adhikaraṇanirodhagāminiṁ paṭipadaṁ jānāti vatthuṁ jānāti
 nidānaṁ jānāti paññattiṁ jānāti anuppaññattiṁ jānāti
 anusandhivacanapathaṁ jānāti. Aparehipi dasahaṅgehi < PTS. Vin  V , 139 >samannāgato
 vinayadharo bālotveva saṅkhaṁ gacchati ñattiṁ na jānāti ñattiyā
 karaṇaṁ na jānāti na pubbakusalo hoti na aparakusalo hoti
 akālaññū ca hoti āpattānāpattiṁ na jānāti lahukagarukaṁ
 āpattiṁ na jānāti sāvasesānavasesaṁ āpattiṁ na jānāti
 duṭṭhullāduṭṭhullaṁ āpattiṁ na jānāti ācariyaparamparā kho
 panassa na suggahitā hoti na sumanasikatā na sūpadhāritā.
 Dasahaṅgehi samannāgato vinayadharo paṇḍitotveva saṅkhaṁ gacchati
 ñattiṁ jānāti ñattiyā karaṇaṁ jānāti pubbakusalo hoti
 aparakusalo hoti kālaññū ca hoti āpattānāpattiṁ jānāti
 lahukagarukaṁ āpattiṁ jānāti sāvasesānavasesaṁ āpattiṁ jānāti
 duṭṭhullāduṭṭhullaṁ āpattiṁ jānāti ācariyaparamparā kho panassa
 suggahitā hoti sumanasikatā sūpadhāritā. Aparehipi dasahaṅgehi
 samannāgato vinayadharo bālotveva saṅkhaṁ gacchati āpattānāpattiṁ
 na jānāti lahukagarukaṁ āpattiṁ na jānāti sāvasesānavasesaṁ āpattiṁ
-------------------------------------------------
[page 350]
 Na jānāti duṭṭhullāduṭṭhullaṁ āpattiṁ na jānāti ubhayāni kho
 panassa pātimokkhāni vitthārena na svāgatāni honti na suvibhattāni
 na suppavattīni na suvinicchitāni suttaso anubyañjanaso āpattānāpattiṁ
 na jānāti lahukagarukaṁ āpattiṁ na jānāti sāvasesānavasesaṁ
 āpattiṁ na jānāti duṭṭhullāduṭṭhullaṁ āpattiṁ na jānāti adhikaraṇe
 ca na 1- vinicchayakusalo hoti. Dasahaṅgehi samannāgato vinayadharo
 paṇḍitotveva saṅkhaṁ gacchati āpattānāpattiṁ jānāti lahukagarukaṁ
 āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti ubhayāni kho panassa pātimokkhāni
 vitthārena svāgatāni honti suvibhattāni suppavattīni suvinicchitāni
 suttaso anubyañjanaso āpattānāpattiṁ jānāti lahukagarukaṁ
 āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti adhikaraṇe ca vinicchayakusalo hoti.
      [1002] Dasahaṅgehi samannāgato bhikkhu ubbāhikāya sammannitabbo.
 Dasa atthavase paṭicca tathāgatena sāvakānaṁ sikkhāpadaṁ
 paññattaṁ. Dasa ādīnavā rājantepurappavesane. Dasa dānavatthūni.
 Dasa ratanāni. Dasavaggo bhikkhusaṅgho. Dasavaggena gaṇena
 upasampādetabbaṁ. Dasa paṁsukūlāni. Dasa cīvaradhāraṇāni 2-.
 Dasāhaparamaṁ atirekacīvaraṁ dhāretabbaṁ. Dasa sukkāni. Dasa itthiyo.

  *  *  *  *  *  *
  Footnote:1 Po. Yu. na ca. 2 Ma. Yu. cīvaradhāraṇā.
-------------------------------------------------
[page 351]
 Dasa bhariyāyo. Vesāliyaṁ 1- dasa vatthūni dīpenti. Dasa puggalā
 avandiyā. Dasa akkosavatthūni. Dasahākārehi pesuññaṁ
 upasaṁharati. Dasa senāsanāni. Dasa varāni yāciṁsu. Dasa
 adhammikāni pātimokkhaṭṭhapanāni. Dasa dhammikāni pātimokkhaṭṭhapanāni.
 Dasānisaṁsā yāguyā. Dasa maṁsā akappiyā. Dasa
 paramāni. Dasavassena bhikkhunā byattena paṭibalena pabbājetabbaṁ
 upasampādetabbaṁ nissayo dātabbo sāmaṇero upaṭṭhāpetabbo.
 Dasavassāya bhikkhuniyā byattāya paṭibalāya pabbājetabbaṁ
 upasampādetabbaṁ nissayo dātabbo sāmaṇerī upaṭṭhāpetabbā.
 Dasavassāya bhikkhuniyā byattāya paṭibalāya vuṭṭhāpanasammati
 sāditabbā. Dasavassāya [2]- gihigatāya sikkhā dātabbāti.
                         Dasakaṁ niṭṭhitaṁ.
                          Tassuddānaṁ
   [1003] < PTS. Vin  V , 140 >Āghātavinayā 3- vatthu micchā sammā ca antagā
          micchattā ceva sammattā akusalā kusalāpi ca
          salākādhammadhammā ca sāmaṇerā ca nāsanā
          bhāsādhikaraṇañceva ñatti lahukameva ca
          lahukā garukā ete kaṇhasukkā vijānatha
          ubbāhikā ca sikkhā ca antepurā 4- ca vatthūni

  *  *  *  *  *  *
  Footnote:1 Ma. Yu. vesāliyā. 2 Po. bhikkhuniyā. 3 Ma. Yu. āghātaṁ vinayaṁ.
 4 Ma. antepure.
-------------------------------------------------
[page 352]
          Ratanaṁ dasavaggo ca tatheva upasampadā
          paṁsukūladhāraṇā ca dasāhasukkaitthiyo
          bhariyā dasa vatthūni avandiyakkosena ca
          pesuññañceva 1- senā ca 2- varāni ca adhammikā
          dhammikā yāgu maṁsā ca paramā bhikkhu bhikkhunī
          vuṭṭhāpanā gihigatā dasakā suppakāsitāti.
      [1004] Ekādasa puggalā anupasampannā na upasampādetabbā
 upasampannā nāsetabbā. Ekādasa pādukā akappiyā.
 Ekādasa pattā akappiyā. Ekādasa cīvarāni akappiyāni.
 Ekādasa yāvatatiyakā. Bhikkhunīnaṁ ekādasa antarāyikā dhammā
 pucchitabbā. Ekādasa cīvarāni adhiṭṭhātabbāni. Ekādasa
 cīvarāni na vikappetabbāni. Ekādase aruṇuggamane nissaggiyaṁ
 hoti. Ekādasa gaṇṭhikā kappiyā. Ekādasa vīthā 3- kappiyā.
 Ekādasa paṭhaviyo akappiyā. Ekādasa paṭhaviyo kappiyā.
 Ekādasa nissayapaṭippassaddhiyo. Ekādasa puggalā avandiyā.
 Ekādasa paramāni. Ekādasa varāni yāciṁsu. Ekādasa sīmādosā.
 Akkosakaparibhāsake puggale ekādasa ādīnavā pāṭikaṅkhā.
 Mettāya cetovimuttiyā āsevitāya bhāvitāya bahulīkatāya yānīkatāya
 vatthukatāya anuṭṭhitāya paricitāya susamāraddhāya ekādasānisaṁsā

  *  *  *  *  *  *
  Footnote:1 Yu. pesuññā. Sī. pesuñño. 2 Ma. senāni. 3 Po. Ma. Yu. vidhā.
-------------------------------------------------
[page 353]
 Pāṭikaṅkhā sukhaṁ supati sukhaṁ paṭibujjhati na pāpakaṁ supinaṁ
 passati manussānaṁ piyo hoti amanussānaṁ piyo hoti devatā
 rakkhanti nāssa aggi vā visaṁ vā satthaṁ vā kamati tuvaṭaṁ cittaṁ
 samādhiyati mukhavaṇṇo vippasīdati asammūḷho kālaṁ karoti uttariṁ
 appaṭivijjhanto brahmalokūpago hoti mettāya cetovimuttiyā
 āsevitāya bhāvitāya bahulīkatāya yānīkatāya vatthukatāya anuṭṭhitāya
 paricitāya susamāraddhāya ime ekādasānisaṁsā pāṭikaṅkhāti.
                        Ekādasakaṁ niṭṭhitaṁ.
                           Tassuddānaṁ
   [1005] Nāsetabbā pādukā ca pattā ca cīvarāni ca
          tatiyā pucchitabbā ca adhiṭṭhānavikappanā
          aruṇā gaṇṭhikā vīthā 1- akappiyā ca kappiyaṁ
          nissayāvandiyā ceva paramāni varāni ca
          sīmādosā ca akkosā mettāyekādasā katāti 2-.
                       Ekuttarikaṁ niṭṭhitaṁ.
                          Tassuddānaṁ
   [1006] Ekakā ca dukā ceva tikā ca catupañcakā
          chasattaṭṭhanavakā ca dasaekādasāni ca
          hitāya sabbasattānaṁ ñātadhammena tādinā
          ekuttarikā vimalā mahāvīrena desitāti.

  *  *  *  *  *  *
  Footnote:1 Po. Ma. Yu. vidhā. 2 Po. mettāyekādasakkatāti.
-------------------------------------------------
[page 354]
                   Uposathādipucchāvissajjanā
      [1007] < PTS. Vin  V , 142 >Uposathakammassa ko ādi kiṁ majjhe kiṁ pariyosānaṁ.
 Pavāraṇākammassa ko ādi kiṁ majjhe kiṁ pariyosānaṁ.
 Tajjanīyakammassa .pe. Niyassakammassa .pe. Pabbājanīyakammassa
 .pe. Paṭisāraṇīyakammassa .pe. Ukkhepanīyakammassa .pe.
 Parivāsadānassa .pe. Mūlāya paṭikassanāya .pe. Mānattadānassa
 .pe. Abbhānassa .pe. Upasampadākammassa ko ādi kiṁ majjhe
 kiṁ pariyosānaṁ. Tajjanīyakammassa paṭippassaddhiyā ko ādi
 kiṁ majjhe kiṁ pariyosānaṁ. Niyassakammassa paṭippassaddhiyā .pe.
 Pabbājanīyakammassa paṭippassaddhiyā .pe. Paṭisāraṇīyakammassa
 paṭippassaddhiyā .pe. Ukkhepanīyakammassa paṭippassaddhiyā ko
 ādi kiṁ majjhe kiṁ pariyosānaṁ. Sativinayassa ko ādi
 kiṁ majjhe kiṁ pariyosānaṁ .pe. Amūḷhavinayassa .pe. Tassapāpiyasikāya
 .pe. Tiṇavatthārakassa .pe. Bhikkhunovādakasammatiyā
 .pe. Ticīvarena avippavāsasammatiyā .pe. Santhatasammatiyā
 .pe. Rūpiyacchaḍḍakasammatiyā .pe. Sāṭiyagāhāpakasammatiyā .pe.
 Pattagāhāpakasammatiyā .pe. Daṇḍasammatiyā .pe. Sikkāsammatiyā
 .pe. Daṇḍasikkāsammatiyā ko ādi kiṁ majjhe
 kiṁ pariyosānaṁ.
-------------------------------------------------
[page 355]
      [1008] Uposathakammassako ādi kiṁ majjhe kiṁ pariyosānanti.
 Uposathakammassa sāmaggī ādi kiriyā majjhe niṭṭhānaṁ pariyosānaṁ.
 Pavāraṇākammassa ko ādi kiṁ majjhe kiṁ pariyosānanti.
 Pavāraṇākammassa sāmaggī ādi kiriyā majjhe niṭṭhānaṁ
 pariyosānaṁ. Tajjanīyakammassa ko ādi kiṁ majjhe kiṁ pariyosānanti.
 Tajjanīyakammassa vatthu ca puggalo ca ādi ñatti majjhe
 kammavācā pariyosānaṁ. Niyassakammassa .pe. Pabbājanīyakammassa
 paṭisāraṇīyakammassa ukkhepanīyakammassa parivāsadānassa mūlāya
 paṭikassanāya mānattadānassa abbhānassa ko ādi kiṁ majjhe
 kiṁ pariyosānanti. Abbhānassa vatthu ca puggalo ca ādi ñatti
 majjhe kammavācā pariyosānaṁ. Upasampadākammassa ko ādi
 kiṁ majjhe kiṁ pariyosānanti. Upasampadākammassa puggalo
 ādi ñatti majjhe kammavācā pariyosānaṁ. Tajjanīyakammassa
 paṭippassaddhiyā ko ādi kiṁ majjhe kiṁ pariyosānanti.
 Tajjanīyakammassa paṭippassaddhiyā sammāvattanā ādi ñatti majjhe
 kammavācā pariyosānaṁ. Niyassakammassa .pe. Pabbājanīyakammassa
 paṭisāraṇīyakammassa ukkhepanīyakammassa paṭippassaddhiyā ko ādi
 kiṁ majjhe kiṁ pariyosānanti. Ukkhepanīyakammassa paṭippassaddhiyā
 sammāvattanā ādi ñatti majjhe kammavācā pariyosānaṁ.
 Sativinayassa ko < PTS. Vin  V , 143 >ādi kiṁ majjhe kiṁ pariyosānanti. Sativinayassa
-------------------------------------------------
[page 356]
 Vatthu ca puggalo ca ādi ñatti majjhe kammavācā pariyosānaṁ.
 Amūḷhavinayassa .pe. Tassapāpiyasikāya tiṇavatthārakassa bhikkhunovādakasammatiyā
 ticīvarena avippavāsasammatiyā santhatasammatiyā
 rūpiyacchaḍḍakasammatiyā sāṭiyagāhāpakasammatiyā pattagāhāpakasammatiyā
 daṇḍasammatiyā sikkāsammatiyā daṇḍasikkāsammatiyā
 ko ādi kiṁ majjhe kiṁ pariyosānanti. Daṇḍasikkāsammatiyā
 vatthu ca puggalo ca ādi ñatti majjhe kammavācā pariyosānaṁ.
                      -------------
-------------------------------------------------
[page 357]
                       Atthavasepakaraṇaṁ
      [1009] Dasa atthavase paṭicca tathāgatena sāvakānaṁ sikkhāpadaṁ
 paññattaṁ. Saṅghasuṭṭhutāya saṅghaphāsutāya dummaṅkūnaṁ puggalānaṁ
 niggahāya pesalānaṁ bhikkhūnaṁ phāsuvihārāya diṭṭhadhammikānaṁ āsavānaṁ
 saṁvarāya samparāyikānaṁ āsavānaṁ paṭighātāya appasannānaṁ
 pasādāya pasannānaṁ bhiyyobhāvāya saddhammaṭṭhitiyā vinayānuggahāya.
      [1010] Yaṁ saṅghasuṭṭhu taṁ saṅghaphāsu yaṁ saṅghaphāsu taṁ dummaṅkūnaṁ
 puggalānaṁ niggahāya yaṁ dummaṅkūnaṁ puggalānaṁ niggahāya taṁ
 pesalānaṁ bhikkhūnaṁ phāsuvihārāya yaṁ pesalānaṁ bhikkhūnaṁ phāsuvihārāya
 taṁ diṭṭhadhammikānaṁ āsavānaṁ saṁvarāya yaṁ diṭṭhadhammikānaṁ āsavānaṁ
 saṁvarāya taṁ samparāyikānaṁ āsavānaṁ paṭighātāya yaṁ samparāyikānaṁ
 āsavānaṁ paṭighātāya taṁ appasannānaṁ pasādāya yaṁ appasannānaṁ
 pasādāya taṁ pasannānaṁ bhiyyobhāvāya yaṁ pasannānaṁ bhiyyobhāvāya
 taṁ saddhammaṭṭhitiyā yaṁ saddhammaṭṭhitiyā taṁ vinayānuggahāya.
      [1011] Yaṁ saṅghasuṭṭhu taṁ saṅghaphāsu yaṁ saṅghasuṭṭhu taṁ dummaṅkūnaṁ
 puggalānaṁ niggahāya yaṁ saṅghasuṭṭhu taṁ pesalānaṁ bhikkhūnaṁ phāsuvihārāya
 yaṁ saṅghasuṭṭhu taṁ diṭṭhadhammikānaṁ āsavānaṁ saṁvarāya
 yaṁ saṅghasuṭṭhu taṁ samparāyikānaṁ āsavānaṁ paṭighātāya yaṁ saṅghasuṭṭhu
-------------------------------------------------
[page 358]
 Taṁ appasannānaṁ pasādāya yaṁ saṅghasuṭṭhu taṁ pasannānaṁ bhiyyobhāvāya
 yaṁ saṅghasuṭṭhu taṁ saddhammaṭṭhitiyā yaṁ saṅghasuṭṭhu taṁ vinayānuggahāya.
      [1012] Yaṁ saṅghaphāsu taṁ dummaṅkūnaṁ puggalānaṁ niggahāya yaṁ
 saṅghaphāsu taṁ pesalānaṁ bhikkhūnaṁ phāsuvihārāya yaṁ saṅghaphāsu
 taṁ diṭṭhadhammikānaṁ āsavānaṁ saṁvarāya yaṁ saṅghaphāsu taṁ samparāyikānaṁ
 āsavānaṁ paṭighātāya yaṁ saṅghaphāsu taṁ appasannānaṁ pasādāya
 yaṁ saṅghaphāsu taṁ pasannānaṁ bhiyyobhāvāya yaṁ saṅghaphāsu taṁ
 saddhammaṭṭhitiyā yaṁ saṅghaphāsu taṁ vinayānuggahāya yaṁ saṅghaphāsu
 taṁ saṅghasuṭṭhu.
      [1013] Yaṁ dummaṅkūnaṁ puggalānaṁ niggahāya .pe. Yaṁ pesalānaṁ
 bhikkhūnaṁ phāsuvihārāya .pe. Yaṁ diṭṭhadhammikānaṁ āsavānaṁ
 saṁvarāya .pe. Yaṁ samparāyikānaṁ āsavānaṁ paṭighātāya .pe. Yaṁ
 appasannānaṁ pasādāya .pe. Yaṁ pasannānaṁ bhiyyobhāvāya .pe. Yaṁ
 saddhammaṭṭhitiyā .pe. Yaṁ vinayānuggahāya taṁ saṅghasuṭṭhu yaṁ
 vinayānuggahāya taṁ saṅghaphāsu yaṁ vinayānuggahāya taṁ dummaṅkūnaṁ
 puggalānaṁ niggahāya yaṁ vinayānuggahāya taṁ pesalānaṁ bhikkhūnaṁ
 phāsuvihārāya yaṁ vinayānuggahāya taṁ diṭṭhadhammikānaṁ āsavānaṁ
 saṁvarāya yaṁ vinayānuggahāya taṁ samparāyikānaṁ āsavānaṁ
 paṭighātāya yaṁ vinayānuggahāya taṁ appasannānaṁ pasādāya yaṁ
 vinayānuggahāya taṁ pasannānaṁ bhiyyobhāvāya yaṁ vinayānuggahāya
-------------------------------------------------
[page 359]
 Taṁ saddhammaṭṭhitiyā [1]-.
   [1014] Atthasataṁ dhammasataṁ dve ca niruttisatāni
          cattāri ñāṇasatāni atthavase pakaraṇeti.
                    Atthavasepakaraṇaṁ niṭṭhitaṁ.
                      Mahāvaggaṁ niṭṭhitaṁ.
                         Tassuddānaṁ
   [1015] Paṭhamaṁ aṭṭha pucchāya paccayesu punaṭṭha ca
          bhikkhūnaṁ soḷasā ete bhikkhunīnañca soḷasa
          peyyālāntarābhedā ekuttarikameva ca
          pavāraṇatthavasikā mahāvaggassa saṅgahoti.
                      -------------

  *  *  *  *  *  *
  Footnote:1 Ma. Yu. itisaddo dissati.
-------------------------------------------------
[page 360]
                        Gāthāsaṅgaṇikaṁ
   [1016] < PTS. Vin  V , 144 >Ekaṁsaṁ cīvaraṁ katvā paggaṇhitvāna añjaliṁ
          āsiṁsamānarūpo va kissa tvaṁ idhamāgato.
                 Dvīsu vinayesu [1]- paññattā
                 uddesaṁ āgacchanti uposathesu
                 kati te sikkhāpadā honti
                 katīsu nagaresu paññattā.
          Bhaddako te ummaṅgo yoniso paripucchasi
          taggha te ahamakkhissaṁ yathāpi 2- kusalo tathā.
                  Dvīsu vinayesu [1]- paññattā
                  uddesaṁ āgacchanti uposathesu
                  aḍḍhuḍḍhasatāni te honti
                  sattasu nagaresu 3- paññattā.
          [1017] Katamesu sattasu nagaresu paññattā.
                  Iṅgha me tvaṁ 4- byākara naṁ 5-.
                  Tava 6- vacanapathaṁ nisāmayitvā
                  paṭipajjema hitāya no siyā 7-.
          Vesāliyā rājagahe sāvatthiyā ca āḷaviyā
          kosambiyā ca sakkesu bhaggesu ceva paññattā.

  *  *  *  *  *  *
  Footnote:1 Ma. ye.. 2 Ma. yathāsi. 3 sattanagaresu ? 4 Yu. taṁ. 5 Yu. byākaraṇaṁ.
 6 Sī. ayaṁ pāṭho na dissati. Ma. Yu. taṁ. 7 Po. siyāti.
-------------------------------------------------
[page 361]
   [1018] Kati vesāliyā paññattā kati rājagahe katā
          sāvatthiyā kati honti 1- kati āḷaviyā katā 2-
          kati kosambiyā paññattā kati sakkesu vuccanti
          kati bhaggesu paññattā taṁ me akkhāhi pucchito.
          Dasavesāliyā paññattā ekavīsā 3- rājagahe katā
          chaūnatīṇi satāni sabbe sāvatthiyā katā
          cha āḷaviyā paññattā aṭṭha kosambiyā katā
          aṭṭha sakkesu vuccanti tayo bhaggesu paññattā.
          Ye vesāliyā paññattā te suṇohi yathākathaṁ 4-.
          Methunaṁ viggahuttari 5- atirekañca kāḷakaṁ
          bhūtaṁ paramparābhattaṁ dantapoṇena acelako
          bhikkhunīsu ca akkoso dasete vesāliyā katā.
          Ye rājagahe paññattā te suṇohi yathākathaṁ 4-.
          Adinnādānaṁ rājagahe dve ca anuddhaṁsanā 6-
                 dvepi ca bhedā antaravāsakaṁ
                 rūpiyaṁ suttaṁ ujjhāpanakena ca

  *  *  *  *  *  *
  Footnote:1 paññattā ? 2 Yu. tathā. 3 Sī. Yu. ekavīsaṁ. 4 Ma. Yu. yathātathaṁ.
 5 Sī. Ma. Yu. methunaviggahuttari.
 6 Ma. adinnādānaṁ rājagahe dve anuddhaṁsanā dvepi ca bhedā
  antaravāsakaṁ rūpiyaṁ suttaṁ ujjhāpanena ca pācitapiṇḍaṁ
  gaṇabhojanaṁ vikāle ca cārittaṁ nhānaṁ ūnavīsati.
-------------------------------------------------
[page 362]
                     Pācitapiṇḍaṁ gaṇabhojanaṁ vikāle
                       cārittaṁ nhānaṁ ūnavīsa
          cīvaraṁ datvā vosāsantī ete rājagahe katā.
          Giraggacariyā tattheva 1- chandadānena ekavīsati.
          Ye sāvatthiyā paññattā te suṇohi yathākathaṁ.
          Pārājikāni cattāri saṅghādisesā bhavanti soḷasa
          aniyatā [2]- dve honti nissaggiyā catuvīsati
          chappaññāsasatañceva khuddakāni pavuccare 3-
                dasa gārayhā dvesattati sekhiyā.
          Chaūnatīṇi satāni sabbe sāvatthiyā katā.
          Ye āḷaviyā paññattā te suṇohi yathākathaṁ.
          Kuṭikosiyaseyyā ca khaṇane gaccha devate
          sappāṇakañca siñcanti cha ete āḷaviyā katā.
          Ye kosambiyā paññattā te suṇohi yathākathaṁ.
          Mahāvihāro dovacassaṁ aññaṁ dvāraṁ surāya ca
          anādariyaṁ sahadhammo ca payopānena aṭṭhamaṁ.
          Ye sakkesu paññattā te suṇohi yathākathaṁ.
          Eḷakalomāni patto ca ovādopi ca 4- bhesajjaṁ
          sūci āraññako ceva cha ete 5- kāpilavatthave.

  *  *  *  *  *  *
  Footnote:1 Sī. Yu. tatheva. 2 Ma. Yu. ca. 3 Ma. Yu. pavuccanti. 4 Ma. Yu. ovādo
 ceva. 5 Ma. aṭṭhete.
-------------------------------------------------
[page 363]
          Udake suddhiyā ovādo bhikkhunīsu pavuccati 1-.
          Ye bhaggesu paññattā te suṇohi yathākathaṁ.
          Samādahitvā visibbenti sāmisena sasitthakaṁ.
          Pārājikāni cattāri saṅghādisesāni bhavanti satta
          nissaggiyāni aṭṭha dvattiṁsati ca khuddakā 2-
              dvegārayhā tayo sekhā chappaññāsa [3]-
              chasu nagaresu paññattā buddhenādiccabandhunā
              chaūnatīṇi satāni sabbe sāvatthiyā katā
              [4]- Gotamena yasassinā.
          [1019] Yantvaṁ apucchimhā akittayī no
                 tantaṁ byākataṁ anaññathā.
                 Aññantaṁ pucchāma 5- tadiṅgha brūhi.
          Garukaṁ lahukaṁ cāpi sāvasesaṁ anavasesaṁ
          duṭṭhullañca aduṭṭhullaṁ ye ca yāvatatiyakā
                      sādhāraṇaṁ asādhāraṇaṁ
                 vipattiyo ca yehi samathehi sammanti
                 sabbāni petāni viyākarohi.
                 Handa vākyaṁ suṇoma te.
          Ekatiṁsā ye garukā aṭṭhettha anavasesā

  *  *  *  *  *  *
  Footnote:1 Ma. Yu. pavuccanti. 2 Ma. Yu. dvattiṁsa khuddakā. 3 Ma. sikkhāpadā.
 4 Ma. kāraṇikena buddhena. 5 Ma. Yu. pucchāmi.
-------------------------------------------------
[page 364]
          Ye garukā te duṭṭhullā ye duṭṭhullā sā sīlavipatti.
          Pārājikaṁ saṅghādiseso sīlavipattīti vuccati.
          Thullaccayaṁ pācittiyaṁ pāṭidesanīyaṁ dukkaṭaṁ
          dubbhāsitaṁ yocāyaṁ akkosati hassādhippāyo.
                 Ayaṁ sā ācāravipattisammatā.
   [1020] Viparītadiṭṭhiṁ gaṇhanti asaddhammehi purakkhatā
          abbhācikkhanti sambuddhaṁ duppaññā mohapārutā
                  ayaṁ sā diṭṭhivipattisammatā.
      [1021] Ājīvahetu ājīvakāraṇā pāpiccho icchāpakato asantaṁ
 abhūtaṁ uttarimanussadhammaṁ ullapati ājīvahetu ājīvakāraṇā
 sañcarittaṁ samāpajjati ājīvahetu ājīvakāraṇā yo te vihāre
 vasati so bhikkhu arahāti bhaṇati ājīvahetu ājīvakāraṇā
 bhikkhu paṇītabhojanāni attano atthāya viññāpetvā bhuñjati
 ājīvahetu ājīvakāraṇā bhikkhunī paṇītabhojanāni attano atthāya
 viññāpetvā bhuñjati ājīvahetu ājīvakāraṇā bhikkhu sūpaṁ vā
 odanaṁ vā agilāno attano atthāya viññāpetvā bhuñjati.
               Ayaṁ sā ājīvavipattisammatā.
   [1022] Ekādasa yāvatatiyakā te suṇohi yathākathaṁ.
          Ukkhittānuvattikā aṭṭha yāvatatiyakā
          ariṭṭho caṇḍakālī ca ime te yāvatatiyakā.
-------------------------------------------------
[page 365]
      [1023] Kati chedanakāni kati bhedanakāni kati uddālanakāni
 kati anaññapācittiyāni kati bhikkhusammatiyo kati sāmīciyo
 kati paramāni
          kati jānanti paññattā buddhenādiccabandhunā.
      Cha chedanakāni ekaṁ bhedanakaṁ ekaṁ uddālanakaṁ cattāri
 anaññapācittiyāni catasso bhikkhusammatiyo satta sāmīciyo
 cuddasa paramāni
          soḷasa jānanti paññattā buddhenādiccabandhunā.
      [1024] Vīsaṁ dve satāni bhikkhūnaṁ sikkhāpadāni uddesaṁ
 āgacchanti uposathesu tīṇi satāni cattāri bhikkhunīnaṁ sikkhāpadāni
 uddesaṁ āgacchanti uposathesu.
          Chacattāḷīsa bhikkhūnaṁ bhikkhunīhi asādhāraṇā
          sataṁ tiṁsā ca bhikkhunīnaṁ bhikkhūhi asādhāraṇā
          sataṁ sattati cha ceva ubhinnaṁ asādhāraṇā
          sataṁ sattati cattāri ubhinnaṁ samasikkhātā.
   [1025] < PTS. Vin  V , 147 >Vīsaṁ dve satāni bhikkhūnaṁ sikkhāpadāni
          uddesaṁ āgacchanti uposathesu te suṇohi yathākathaṁ.
          Pārājikāni cattāri saṅghādisesāni bhavanti terasa
                      aniyatāni dve honti
          nissaggiyāni tiṁseva dvenavuti ca khuddakā
-------------------------------------------------
[page 366]
             Cattāro pāṭidesanīyā pañcasattati sekhiyā
 vīsaṁ dve satāni cime honti bhikkhūnaṁ sikkhāpadāni uddesaṁ
 āgacchanti uposathesu.
   [1026] Tīṇi satāni cattāri bhikkhunīnaṁ sikkhāpadāni
          uddesaṁ āgacchanti uposathesu te suṇohi yathākathaṁ.
          Pārājikāni aṭṭha saṅghādisesāni bhavanti sattarasa
          nissaggiyāni tiṁseva sataṁ saṭṭhī ca cha ceva
          khuddakāni pavuccanti aṭṭha pāṭidesanīyā
          pañcasattati sekhiyā tīṇi satāni cattāri cime honti
          bhikkhunīnaṁ sikkhāpadāni uddesaṁ āgacchanti uposathesu.
   [1027] Chacattāḷīsa bhikkhūnaṁ bhikkhunīhi asādhāraṇā
                     te suṇohi yathākathaṁ.
                Cha saṅghādisesā dvīhi aniyatehi
                aṭṭha nissaggiyā dvādasa tehi
                te honti vīsati dvevīsati khuddakā
                    cattāro pāṭidesanīyā
          chacattāḷīsa cime honti bhikkhūnaṁ bhikkhūhi asādhāraṇā.
   [1028] Sataṁ tiṁsā bhikkhunīnaṁ bhikkhūhi asādhāraṇā
                     te suṇohi yathākathaṁ.
          Pārājikāni cattāri saṅghamhā dasa nissare
-------------------------------------------------
[page 367]
          Nissaggiyāni dvādasa channavuti ca khuddakā
                      aṭṭha pāṭidesanīyā
          sataṁ tiṁsā cime honti bhikkhunīnaṁ bhikkhūhi asādhāraṇā.
   [1029] Sataṁ sattati cha ceva ubhinnaṁ asādhāraṇā
                     te suṇohi yathākathaṁ.
          Pārājikāni cattāri saṅghādisesāni bhavanti soḷasa
          aniyatāni dve hoti nissaggiyā catuvīsati
          sataṁ aṭṭhārasa ceva khuddakāni pavuccanti
                     dvādasa pāṭidesanīyā
          sataṁ sattati cha cevime honti ubhinnaṁ asādhāraṇā.
   [1030] Sataṁ sattati cattāri ubhinnaṁ samasikkhātā
                     te suṇohi yathākathaṁ.
          Pārājikāni cattāri saṅghādisesāni bhavanti satta
          nissaggiyāni aṭṭhārasa samasattati khuddakā
                      pañcasattati sekhiyā
          sataṁ sattati cattāri cime honti ubhinnaṁ samasikkhātā.
   [1031] < PTS. Vin  V , 148 >Aṭṭheva pārājikā ye dūrāsadā tālavatthusamūpamā
          paṇḍupalāso puthusīlā sīsacchinnova so naro
          tālova matthakacchinno avirūḷhi bhavanti te.
   [1032] Tevīsaṁ saṅghādisesā dve aniyatā
-------------------------------------------------
[page 368]
 Dvecattāḷīsa nissaggiyā
          aṭṭhāsītisataṁ pācittiyā dvādasa pāṭidesanīyā
          pañcasattati sekhiyā tīhi samathehi sammanti
          sammukhā va 1- paṭiññāya tiṇavatthārakena ca.
      [1033] Dve uposathā dve pavāraṇā
             cattāri kammāni jinena desitā
             pañceva uddesā caturo bhavanti anaññathā
             āpattikkhandhā ca bhavanti satta.
      [1034] Adhikaraṇāni cattāri sattahi samathehi sammanti
          dvīhi catūhi tīhi kiccaṁ ekena sammati.
   [1035] Pārājikanti yaṁ vuttaṁ taṁ suṇohi yathākathaṁ.
          Cutoparaddho bhaṭṭho ca saddhammehi 2- niraṅkato
          saṁvāsopi ca 3- tahiṁ natthi tenetaṁ iti vuccati.
   [1036] Saṅghādisesoti yaṁ vuttaṁ taṁ suṇohi yathākathaṁ.
          Saṅgho va deti parivāsaṁ mūlāya paṭikassati
          mānattaṁ deti abbheti tenetaṁ iti vuccati.
   [1037] Aniyatoti yaṁ vuttaṁ taṁ suṇohi yathākathaṁ.
          Aniyato na niyato anekaṁsikataṁ padaṁ
          tiṇṇamaññataraṁ ṭhānaṁ aniyatoti pavuccati.
   [1038] Thullaccayanti yaṁ vuttaṁ taṁ suṇohi yathākathaṁ.

  *  *  *  *  *  *
  Footnote:1 Ma. ca. 2 Po. Ma. saddhammā hi. 3 Po. Ma. casaddo natthi. Yu. pisaddo natthi.
-------------------------------------------------
[page 369]
          Ekassa mūle yo deseti yo ca taṁ paṭiggaṇhati
          accayo tena samo natthi tenetaṁ iti vuccati.
   [1039] Nissaggiyanti yaṁ vuttaṁ taṁ suṇohi yathākathaṁ.
          Saṅghamajjhe gaṇamajjhe ekakasseva ekato
          nissajjitvā yaṁ deseti 1- tenetaṁ iti vuccati.
   [1040] Pācittiyanti yaṁ vuttaṁ taṁ suṇohi yathākathaṁ.
          Pāteti kusalaṁ dhammaṁ ariyamaggaṁ aparajjhati
          cittasammohanaṭṭhānaṁ tenetaṁ iti vuccati.
   [1041] Pāṭidesanīyanti yaṁ vuttaṁ taṁ suṇohi yathākathaṁ.
          Bhikkhu aññātako santo kicchā laddhāya bhojanaṁ
          sāmaṁ gahetvā bhuñjeyya gārayhanti pavuccati.
          Nimantanāsu bhuñjanto 2- chandāya vosāsati tattha bhikkhunī
          anivāretvā tahiṁ bhuñje gārayhanti pavuccati.
          Saddhācittaṁ kulaṁ gantvā appabhogaṁ anāḷhiyaṁ 3-
          agilāno tahiṁ bhuñje gārayhanti pavuccati.
          Yo ce araññe viharanto sāsaṅke sabhayānake
          aviditaṁ tahiṁ bhuñje gārayhanti pavuccati.
          Bhikkhunī aññātikā santā yaṁ paresaṁ mamāyitaṁ
                     sappi telaṁ madhu phāṇitaṁ
                     macchamaṁsaṁ athopi khīraṁ dadhiṁ

  *  *  *  *  *  *
  Footnote:1 Ma. Yu. nissajjitvāna deseti. 2 Ma. bhuñjantā. Yu. bhuñjantaṁ.
 3 Ma. anāḷilaṁ.
-------------------------------------------------
[page 370]
                    Sayaṁ viññāpeyya bhikkhunī
                 gārayhapattā sugatassa sāsane.
   [1042] Dukkaṭanti yaṁ vuttaṁ taṁ suṇohi yathākathaṁ.
          Aparaddhaṁ viraddhañca khalitaṁ yañca dukkaṭaṁ
          yaṁ manusso kare pāpaṁ āvi vā yadi vā raho
          dukkaṭanti pavedenti tenetaṁ iti vuccati.
   [1043] Dubbhāsitanti yaṁ vuttaṁ taṁ suṇohi yathākathaṁ.
          Dubbhāsitaṁ durābhaṭṭhaṁ saṅkiliṭṭhañca yaṁ padaṁ
          yañca viññū garahanti tenetaṁ iti vuccati.
   [1044] Sekhiyanti yaṁ vuttaṁ taṁ suṇohi yathākathaṁ.
          Sekhassa sikkhamānassa ujumaggānusārino
          ādi cetaṁ caraṇañca mukhaṁ saññamasaṁvaro
          sikkhā etādisā 1- natthi tenetaṁ iti vuccati.
          Channamativassati vivaṭaṁ nātivassati
          tasmā channaṁ vivaretha evantaṁ nātivassati.
          Gati migānaṁ pavanaṁ ākāso pakkhinaṁ gati
          vibhavo gati dhammānaṁ nibbānaṁ arahato gatīti.
                      Gāthāsaṅgaṇikaṁ niṭṭhitaṁ.
                          Tassuddānaṁ
   [1045] Sattanagaresu paññattā 2- vipatti caturopi ca

  *  *  *  *  *  *
  Footnote:1 Po. Ma. Yu. etādisī. 2 Yu. paññattaṁ.
-------------------------------------------------
[page 371]
          Bhikkhūnaṁ bhikkhunīnañca sādhāraṇā asādhāraṇā
          sāsanaṁ anuggahāya gāthāsaṅgaṇikaṁ idanti.
                       -----------
-------------------------------------------------
[page 372]
                        Adhikaraṇabhedaṁ
      [1046] < PTS. Vin  V , 150 >Cattāri adhikaraṇāni vivādādhikaraṇaṁ anuvādādhikaraṇaṁ
 āpattādhikaraṇaṁ kiccādhikaraṇaṁ. Imāni cattāri adhikaraṇāni.
 Imesaṁ catunnaṁ adhikaraṇānaṁ kati ukkoṭā. Imesaṁ catunnaṁ
 adhikaraṇānaṁ dasa ukkoṭā vivādādhikaraṇassa dve ukkoṭā
 anuvādādhikaraṇassa cattāro ukkoṭā āpattādhikaraṇassa tayo
 ukkoṭā kiccādhikaraṇassa eko ukkoṭo. Imesaṁ catunnaṁ
 adhikaraṇānaṁ ime dasa ukkoṭā. Vivādādhikaraṇaṁ ukkoṭento
 kati samathe ukkoṭeti anuvādādhikaraṇaṁ ukkoṭento kati samathe
 ukkoṭeti āpattādhikaraṇaṁ ukkoṭento kati samathe ukkoṭeti
 kiccādhikaraṇaṁ ukkoṭento kati samathe ukkoṭeti. Vivādādhikaraṇaṁ
 ukkoṭento dve samathe ukkoṭeti anuvādādhikaraṇaṁ ukkoṭento
 cattāro samathe ukkoṭeti āpattādhikaraṇaṁ ukkoṭento tayo
 samathe ukkoṭeti kiccādhikaraṇaṁ ukkoṭento ekaṁ samathaṁ
 ukkoṭeti.
      [1047] Kati ukkoṭā katīhākārehi ukkoṭanaṁ pasavati
 katīhaṅgehi samannāgato puggalo adhikaraṇaṁ ukkoṭeti kati puggalā
 adhikaraṇaṁ ukkoṭentā āpattiṁ āpajjanti. Dvādasa ukkoṭā
 dasahākārehi ukkoṭanaṁ pasavati catūhaṅgehi samannāgato puggalo
-------------------------------------------------
[page 373]
 Adhikaraṇaṁ ukkoṭeti cattāro puggalā adhikaraṇaṁ ukkoṭentā
 āpattiṁ āpajjanti. Katame dvādasa ukkoṭā. Akataṁ kammaṁ
 dukkaṭaṁ kammaṁ puna kātabbaṁ kammaṁ anīhataṁ dunnīhataṁ puna nīhanitabbaṁ
 avinicchitaṁ duvinicchitaṁ puna vinicchitabbaṁ avūpasantaṁ duvūpasantaṁ puna
 vūpasametabbanti ime dvādasa ukkoṭā. Katamehi dasahākārehi
 ukkoṭanaṁ pasavati. Tatthajātakaṁ adhikaraṇaṁ ukkoṭeti tatthajātakaṁ
 vūpasantaṁ adhikaraṇaṁ ukkoṭeti antarāmagge adhikaraṇaṁ ukkoṭeti
 antarāmagge vūpasantaṁ adhikaraṇaṁ ukkoṭeti tattha gataṁ adhikaraṇaṁ
 ukkoṭeti tattha gataṁ vūpasantaṁ adhikaraṇaṁ ukkoṭeti sativinayaṁ
 ukkoṭeti amūḷhavinayaṁ ukkoṭeti tassapāpiyasikaṁ < PTS. Vin  V , 151 >ukkoṭeti
 tiṇavatthārakaṁ ukkoṭeti. Imehi dasahākārehi ukkoṭanaṁ pasavati.
 Katamehi catūhaṅgehi samannāgato puggalo adhikaraṇaṁ ukkoṭeti.
 Chandāgatiṁ gacchanto adhikaraṇaṁ ukkoṭeti dosāgatiṁ .pe.
 Mohāgatiṁ bhayāgatiṁ gacchanto adhikaraṇaṁ ukkoṭeti. Imehi
 catūhaṅgehi samannāgato puggalo adhikaraṇaṁ ukkoṭeti. Katame
 cattāro puggalā adhikaraṇaṁ ukkoṭentā āpattiṁ āpajjanti.
 Tadahupasampanno ukkoṭeti ukkoṭanakaṁ pācittiyaṁ āgantuko
 ukkoṭeti ukkoṭanakaṁ pācittiyaṁ kārako ukkoṭeti ukkoṭanakaṁ
 pācittiyaṁ chandadāyako ukkoṭeti ukkoṭanakaṁ pācittiyaṁ.
 Ime cattāro puggalā adhikaraṇaṁ ukkoṭentā āpattiṁ āpajjanti.
-------------------------------------------------
[page 374]
      [1048] Vivādādhikaraṇaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ
 kiṁsambhāraṁ kiṁsamuṭṭhānaṁ. Anuvādādhikaraṇaṁ kiṁnidānaṁ kiṁsamudayaṁ
 kiṁjātikaṁ kiṁpabhavaṁ kiṁsambhāraṁ kiṁsamuṭṭhānaṁ. Āpattādhikaraṇaṁ
 kiṁnidānaṁ kiṁsamudayaṁ kiṁjātikaṁ kiṁpabhavaṁ kiṁsambhāraṁ kiṁsamuṭṭhānaṁ.
 Kiccādhikaraṇaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ kiṁsambhāraṁ
 kiṁsamuṭṭhānaṁ. Vivādādhikaraṇaṁ vivādanidānaṁ vivādasamudayaṁ vivādajātikaṁ
 vivādappabhavaṁ vivādasambhāraṁ vivādasamuṭṭhānaṁ. Anuvādādhikaraṇaṁ
 anuvādanidānaṁ anuvādasamudayaṁ anuvādajātikaṁ anuvādappabhavaṁ
 anuvādasambhāraṁ anuvādasamuṭṭhānaṁ. Āpattādhikaraṇaṁ
 āpattinidānaṁ āpattisamudayaṁ āpattijātikaṁ āpattippabhavaṁ
 āpattisambhāraṁ āpattisamuṭṭhānaṁ. Kiccādhikaraṇaṁ kiccanidānaṁ 1-
 kiccasamudayaṁ kiccajātikaṁ kiccappabhavaṁ kiccasambhāraṁ kiccasamuṭṭhānaṁ.
 Vivādādhikaraṇaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ
 kiṁsambhāraṁ kiṁsamuṭṭhānaṁ. Anuvādādhikaraṇaṁ .pe. Āpattādhikaraṇaṁ
 kiccādhikaraṇaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ kiṁsambhāraṁ
 kiṁsamuṭṭhānaṁ. Vivādādhikaraṇaṁ hetunidānaṁ hetusamudayaṁ hetujātikaṁ
 hetuppabhavaṁ hetusambhāraṁ hetusamuṭṭhānaṁ. Anuvādādhikaraṇaṁ .pe.
 Āpattādhikaraṇaṁ kiccādhikaraṇaṁ hetunidānaṁ hetusamudayaṁ hetujātikaṁ
 hetuppabhavaṁ hetusambhāraṁ hetusamuṭṭhānaṁ. Vivādādhikaraṇaṁ
 kiṁnidānaṁ kiṁsamudayaṁ kiṁjātikaṁ kiṁpabhavaṁ kiṁsambhāraṁ kiṁsamuṭṭhānaṁ.

  *  *  *  *  *  *
  Footnote:1 Po. Ma. kiccayanidānaṁ.
-------------------------------------------------
[page 375]
 Anuvādādhikaraṇaṁ .pe. Āpattādhikaraṇaṁ kiccādhikaraṇaṁ kiṁnidānaṁ
 kiṁsamudayaṁ kiṁjātikaṁ kiṁpabhavaṁ kiṁsambhāraṁ kiṁsamuṭṭhānaṁ. Vivādādhikaraṇaṁ
 paccayanidānaṁ paccayasamudayaṁ paccayajātikaṁ paccayappabhavaṁ
 paccayasambhāraṁ paccayasamuṭṭhānaṁ. Anuvādādhikaraṇaṁ .pe.
 Āpattādhikaraṇaṁ kiccādhikaraṇaṁ paccayanidānaṁ paccayasamudayaṁ paccayajātikaṁ
 paccayappabhavaṁ paccayasambhāraṁ paccayasamuṭṭhānaṁ.
      [1049] Catunnaṁ adhikaraṇānaṁ kati mūlāni kati samuṭṭhānā.
 Catunnaṁ adhikaraṇānaṁ tettiṁsa mūlāni tettiṁsa samuṭṭhānā. Catunnaṁ
 adhikaraṇānaṁ katamāni tettiṁsa mūlāni. Vivādādhikaraṇassa dvādasa
 mūlāni anuvādādhikaraṇassa cuddasa mūlāni āpattādhikaraṇassa cha
 mūlāni kiccādhikaraṇassa ekaṁ mūlaṁ saṅgho. Catunnaṁ adhikaraṇānaṁ
 imāni tettiṁsa mūlāni. < PTS. Vin  V , 152 >Catunnaṁ adhikaraṇānaṁ katame tettiṁsa
 samuṭṭhānā. Vivādādhikaraṇassa aṭṭhārasa bhedakaravatthūni samuṭṭhānā
 anuvādādhikaraṇassa catasso vipattiyo samuṭṭhānā āpattādhikaraṇassa
 satta āpattikkhandhā samuṭṭhānā kiccādhikaraṇassa
 cattāri kammāni samuṭṭhānā. Catunnaṁ adhikaraṇānaṁ ime tettiṁsa
 samuṭṭhānā.
      [1050] Vivādādhikaraṇaṁ āpattānāpattīti. Vivādādhikaraṇaṁ na
 āpatti. Kiṁ pana vivādādhikaraṇapaccayā āpattiṁ āpajjeyyāti.
 Āma vivādādhikaraṇapaccayā āpattiṁ āpajjeyya. Vivādādhikaraṇapaccayā
-------------------------------------------------
[page 376]
 Kati āpattiyo āpajjati. Vivādādhikaraṇapaccayā
 dve āpattiyo āpajjati upasampannaṁ omasati āpatti
 pācittiyassa anupasampannaṁ omasati āpatti dukkaṭassa
 vivādādhikaraṇapaccayā imā dve āpattiyo āpajjati. Tā
 āpattiyo catunnaṁ vipattīnaṁ kati vipattiyo bhajanti catunnaṁ
 adhikaraṇānaṁ katamaṁ adhikaraṇaṁ sattannaṁ āpattikkhandhānaṁ katīhi
 āpattikkhandhehi saṅgahitā channaṁ āpattisamuṭṭhānānaṁ katīhi
 samuṭṭhānehi samuṭṭhahanti 1- katīhi adhikaraṇehi katīsu ṭhānesu katīhi
 samathehi sammanti. Tā āpattiyo catunnaṁ vipattīnaṁ ekaṁ vipattiṁ
 bhajanti ācāravipattiṁ catunnaṁ adhikaraṇānaṁ āpattādhikaraṇaṁ
 sattannaṁ āpattikkhandhānaṁ dvīhi āpattikkhandhehi saṅgahitā siyā
 pācittiyāpattikkhandhena siyā dukkaṭāpattikkhandhena channaṁ āpattisamuṭṭhānānaṁ
 tīhi samuṭṭhānehi samuṭṭhahanti 1- ekena adhikaraṇena
 kiccādhikaraṇena tīsu ṭhānesu saṅghamajjhe gaṇamajjhe puggalassa
 santike tīhi samathehi sammanti siyā sammukhāvinayena ca paṭiññātakaraṇena
 ca siyā sammukhāvinayena ca tiṇavatthārakena ca.
      [1051] Anuvādādhikaraṇaṁ āpattānāpattīti. Anuvādādhikaraṇaṁ
 na āpatti. Kiṁ pana anuvādādhikaraṇapaccayā āpattiṁ āpajjeyyāti.
 Āma anuvādādhikaraṇapaccayā āpattiṁ āpajjeyya. Anuvādādhikaraṇapaccayā
 kati āpattiyo āpajjati. Anuvādādhikaraṇapaccayā

  *  *  *  *  *  *
  Footnote:1 Ma. Yu. samuṭṭhanti. ito paraṁ evaṁ ñātabbaṁ.
-------------------------------------------------
[page 377]
 Tisso āpattiyo āpajjati bhikkhuṁ amūlakena pārājikena dhammena
 anuddhaṁseti āpatti saṅghādisesassa amūlakena saṅghādisesena
 anuddhaṁseti āpatti pācittiyassa amūlikāya ācāravipattiyā
 anuddhaṁseti āpatti dukkaṭassa anuvādādhikaraṇapaccayā imā
 tisso āpattiyo āpajjati. Tā āpattiyo catunnaṁ vipattīnaṁ
 kati vipattiyo bhajanti catunnaṁ adhikaraṇānaṁ katamaṁ adhikaraṇaṁ
 sattannaṁ āpattikkhandhānaṁ katīhi āpattikkhandhehi saṅgahitā channaṁ
 āpattisamuṭṭhānānaṁ katīhi samuṭṭhānehi samuṭṭhahanti katīhi
 adhikaraṇehi katīsu ṭhānesu katīhi samathehi sammanti. Tā
 āpattiyo catunnaṁ vipattīnaṁ dve vipattiyo bhajanti siyā
 sīlavipattiṁ siyā ācāravipattiṁ catunnaṁ adhikaraṇānaṁ < PTS. Vin  V , 153 >āpattādhikaraṇaṁ
 sattannaṁ āpattikkhandhānaṁ tīhi āpattikkhandhehi saṅgahitā siyā
 saṅghādisesāpattikkhandhena siyā pācittiyāpattikkhandhena siyā
 dukkaṭāpattikkhandhena channaṁ āpattisamuṭṭhānānaṁ tīhi samuṭṭhānehi
 samuṭṭhahanti yā sā 1- āpatti 2- garukā sā 3- āpatti ekena
 adhikaraṇena kiccādhikaraṇena ekamhi ṭhāne saṅghamajjhe dvīhi
 samathehi sammati 4- sammukhāvinayena ca paṭiññātakaraṇena ca yā tā
 āpattiyo lahukā tā āpattiyo ekena adhikaraṇena kiccādhikaraṇena
 tīsu ṭhānesu saṅghamajjhe gaṇamajjhe puggalassa santike
 tīhi samathehi sammanti siyā sammukhāvinayena ca paṭiññātakaraṇena

  *  *  *  *  *  *
  Footnote:1-3 Ma. tā. 2 Ma. āpattiyo. 4 Ma. sammanti.
-------------------------------------------------
[page 378]
 Ca siyā sammukhāvinayena ca tiṇavatthārakena ca.
      [1052] Āpattādhikaraṇaṁ āpattānāpattīti. Āpattādhikaraṇaṁ na 1-
 āpatti. Kiṁ pana āpattādhikaraṇapaccayā āpattiṁ āpajjeyyāti.
 Āma āpattādhikaraṇapaccayā āpattiṁ āpajjeyya. Āpattādhikaraṇapaccayā
 kati āpattiyo āpajjati. Āpattādhikaraṇapaccayā
 catasso āpattiyo āpajjati bhikkhunī jānaṁ pārājikaṁ dhammaṁ
 ajjhāpannaṁ 2- paṭicchādeti āpatti pārājikassa vematikā
 paṭicchādeti āpatti thullaccayassa bhikkhu saṅghādisesaṁ paṭicchādeti
 āpatti pācittiyassa ācāravipattiṁ paṭicchādeti āpatti
 dukkaṭassa āpattādhikaraṇapaccayā imā catasso āpattiyo
 āpajjati. Tā āpattiyo catunnaṁ vipattīnaṁ kati vipattiyo
 bhajanti catunnaṁ adhikaraṇānaṁ katamaṁ adhikaraṇaṁ sattannaṁ āpattikkhandhānaṁ
 katīhi āpattikkhandhehi saṅgahitā channaṁ āpattisamuṭṭhānānaṁ
 katīhi samuṭṭhānehi samuṭṭhahanti katīhi adhikaraṇehi katīsu ṭhānesu
 katīhi samathehi sammanti. Tā āpattiyo catunnaṁ vipattīnaṁ dve
 vipattiyo bhajanti siyā sīlavipattiṁ siyā ācāravipattiṁ catunnaṁ
 adhikaraṇānaṁ āpattādhikaraṇaṁ sattannaṁ āpattikkhandhānaṁ catūhi
 āpattikkhandhehi saṅgahitā siyā pārājikāpattikkhandhena siyā
 thullaccayāpattikkhandhena siyā pācittiyāpattikkhandhena siyā
 dukkaṭāpattikkhandhena channaṁ āpattisamuṭṭhānānaṁ ekena samuṭṭhānena

  *  *  *  *  *  *
  Footnote:1 Ma. Yu. nasaddo natthi. 2 Ma. Yu. ayaṁ pāṭho natthi.
-------------------------------------------------
[page 379]
 Samuṭṭhahanti kāyato ca vācato ca cittato ca samuṭṭhahanti
 yā sā āpatti anavasesā sā āpatti na katamena adhikaraṇena
 na katamamhi ṭhāne na katamena samathena sammati yā tā āpattiyo
 lahukā tā āpattiyo ekena adhikaraṇena kiccādhikaraṇena tīsu
 ṭhānesu saṅghamajjhe gaṇamajjhe puggalassa santike tīhi samathehi
 sammanti siyā sammukhāvinayena ca paṭiññātakaraṇena ca siyā
 sammukhāvinayena ca tiṇavatthārakena ca.
      [1053] Kiccādhikaraṇaṁ āpattānāpattīti. Kiccādhikaraṇaṁ na
 āpatti. Kiṁ pana kiccādhikaraṇapaccayā āpattiṁ āpajjeyyāti.
 Āma kiccādhikaraṇapaccayā āpattiṁ āpajjeyya. Kiccādhikaraṇapaccayā
 kati āpattiyo āpajjati. Kiccādhikaraṇapaccayā pañca
 āpattiyo āpajjati ukkhittānuvattikā bhikkhunī yāvatatiyaṁ
 samanubhāsanāya nappaṭinissajjati ñattiyā dukkaṭaṁ dvīhi kammavācāhi
 thullaccayā kammavācāpariyosāne āpatti pārājikassa bhedakānuvattakā
 bhikkhū 1- yāvatatiyaṁ samanubhāsanāya nappaṭinissajjanti āpatti
 saṅghādisesassa pāpikāya diṭṭhiyā yāvatatiyaṁ samanubhāsanāya
 nappaṭinissajjanti āpatti pācittiyassa kiccādhikaraṇapaccayā
 imā pañca āpattiyo āpajjati. Tā āpattiyo catunnaṁ vipattīnaṁ
 kati vipattiyo bhajanti catunnaṁ adhikaraṇānaṁ katamaṁ adhikaraṇaṁ
 sattannaṁ āpattikkhandhānaṁ katīhi āpattikkhandhehi saṅgahitā channaṁ

  *  *  *  *  *  *
  Footnote:1 Yu. ayaṁ pāṭho natthi.
-------------------------------------------------
[page 380]
 Āpattisamuṭṭhānānaṁ katīhi samuṭṭhānehi samuṭṭhahanti katīhi adhikaraṇehi
 katīsu ṭhānesu katīhi samathehi sammanti. < PTS. Vin  V , 154 >Tā āpattiyo catunnaṁ
 vipattīnaṁ dve vipattiyo bhajanti siyā sīlavipattiṁ siyā ācāravipattiṁ
 catunnaṁ adhikaraṇānaṁ āpattādhikaraṇaṁ sattannaṁ āpattikkhandhānaṁ
 pañcahi āpattikkhandhehi saṅgahitā siyā pārājikāpattikkhandhena
 siyā saṅghādisesāpattikkhandhena siyā thullaccayāpattikkhandhena
 siyā pācittiyāpattikkhandhena siyā dukkaṭāpattikkhandhena
 channaṁ āpattisamuṭṭhānānaṁ ekena samuṭṭhānena samuṭṭhahanti kāyato
 ca vācato ca cittato ca samuṭṭhahanti yā sā āpatti
 anavasesā sā āpatti na katamena adhikaraṇena na katamamhi
 ṭhāne na katamena samathena sammati yā sā āpatti garukā sā
 āpatti ekena adhikaraṇena kiccādhikaraṇena ekamhi ṭhāne
 saṅghamajjhe dvīhi samathehi sammati sammukhāvinayena ca paṭiññātakaraṇena
 ca yā tā āpattiyo lahukā tā āpattiyo ekena
 adhikaraṇena kiccādhikaraṇena tīsu ṭhānesu saṅghamajjhe gaṇamajjhe
 puggalassa santike tīhi samathehi sammanti siyā sammukhāvinayena ca
 paṭiññātakaraṇena ca siyā sammukhāvinayena ca tiṇavatthārakena ca.
      [1054] Vivādādhikaraṇaṁ hoti anuvādādhikaraṇaṁ hoti āpattādhikaraṇaṁ
 hoti kiccādhikaraṇaṁ. Vivādādhikaraṇaṁ na hoti anuvādādhikaraṇaṁ
 na hoti āpattādhikaraṇaṁ na hoti kiccādhikaraṇaṁ.
-------------------------------------------------
[page 381]
 Apica vivādādhikaraṇapaccayā hoti anuvādādhikaraṇaṁ hoti āpattādhikaraṇaṁ
 hoti kiccādhikaraṇaṁ. Yathā kathaṁ viya. Idha bhikkhū
 vivadanti dhammoti vā adhammoti vā .pe. Duṭṭhullā āpattīti
 vā aduṭṭhullā āpattīti vā yaṁ tattha bhaṇḍanaṁ kalaho
 viggaho vivādo nānāvādo aññathāvādo vipaccatāya vohāro
 medhakaṁ idaṁ vuccati vivādādhikaraṇaṁ. Vivādādhikaraṇe saṅgho
 vivadati vivādādhikaraṇaṁ. Vivadamāno anuvadati anuvādādhikaraṇaṁ.
 Anuvadamāno āpattiṁ āpajjati āpattādhikaraṇaṁ. Tāya
 āpattiyā saṅgho kammaṁ karoti kiccādhikaraṇaṁ. Evaṁ
 vivādādhikaraṇapaccayā hoti anuvādādhikaraṇaṁ hoti āpattādhikaraṇaṁ
 hoti kiccādhikaraṇaṁ.
      [1055] Anuvādādhikaraṇaṁ hoti āpattādhikaraṇaṁ hoti
 kiccādhikaraṇaṁ hoti vivādādhikaraṇaṁ. Anuvādādhikaraṇaṁ na hoti
 āpattādhikaraṇaṁ na hoti kiccādhikaraṇaṁ na hoti vivādādhikaraṇaṁ.
 Apica anuvādādhikaraṇapaccayā hoti āpattādhikaraṇaṁ hoti
 kiccādhikaraṇaṁ hoti vivādādhikaraṇaṁ. Yathā kathaṁ viya. Idha bhikkhū bhikkhuṁ
 anuvadanti sīlavipattiyā vā ācāravipattiyā vā diṭṭhivipattiyā vā
 ājīvavipattiyā vā yo tattha anuvādo anuvadanā anullapanā anubhaṇanā
 anusampavaṅkatā abbhussahanatā anubalappadānaṁ idaṁ vuccati anuvādādhikaraṇaṁ.
 Anuvādādhikaraṇe saṅgho vivadati vivādādhikaraṇaṁ.
-------------------------------------------------
[page 382]
 Vivadamāno anuvadati anuvādādhikaraṇaṁ. Anuvadamāno āpattiṁ
 āpajjati āpattādhikaraṇaṁ. Tāya āpattiyā saṅgho kammaṁ karoti
 kiccādhikaraṇaṁ. Evaṁ anuvādādhikaraṇapaccayā hoti āpattādhikaraṇaṁ
 hoti kiccādhikaraṇaṁ hoti vivādādhikaraṇaṁ.
      [1056] Āpattādhikaraṇaṁ hoti kiccādhikaraṇaṁ hoti
 vivādādhikaraṇaṁ hoti anuvādādhikaraṇaṁ. Āpattādhikaraṇaṁ na hoti
 kiccādhikaraṇaṁ na hoti vivādādhikaraṇaṁ na hoti anuvādādhikaraṇaṁ.
 Apica āpattādhikaraṇapaccayā hoti kiccādhikaraṇaṁ hoti
 vivādādhikaraṇaṁ hoti anuvādādhikaraṇaṁ. Yathā kathaṁ viya. Pañcapi
 āpattikkhandhā āpattādhikaraṇaṁ sattapi āpattikkhandhā āpattādhikaraṇaṁ
 idaṁ vuccati āpattādhikaraṇaṁ. Āpattādhikaraṇe saṅgho
 vivadati vivādādhikaraṇaṁ. Vivadamāno anuvadati anuvādādhikaraṇaṁ.
 Anuvadamāno āpattiṁ āpajjati āpattādhikaraṇaṁ. Tāya
 āpattiyā saṅgho kammaṁ karoti kiccādhikaraṇaṁ. Evaṁ
 āpattādhikaraṇapaccayā hoti kiccādhikaraṇaṁ hoti vivādādhikaraṇaṁ
 hoti anuvādādhikaraṇaṁ.
      [1057] Kiccādhikaraṇaṁ hoti vivādādhikaraṇaṁ hoti anuvādādhikaraṇaṁ
 hoti āpattādhikaraṇaṁ. Kiccādhikaraṇaṁ na hoti vivādādhikaraṇaṁ
 na hoti anuvādādhikaraṇaṁ na hoti āpattādhikaraṇaṁ. Apica
 kiccādhikaraṇapaccayā hoti vivādādhikaraṇaṁ hoti anuvādādhikaraṇaṁ
-------------------------------------------------
[page 383]
 Hoti āpattādhikaraṇaṁ. Yathā kathaṁ viya. Yā saṅghassa
 kiccayatā karaṇīyatā apalokanakammaṁ ñattikammaṁ ñattidutiyakammaṁ
 ñatticatutthakammaṁ idaṁ vuccati kiccādhikaraṇaṁ. Kiccādhikaraṇe
 saṅgho vivadati vivādādhikaraṇaṁ. Vivadamāno anuvadati
 anuvādādhikaraṇaṁ. Anuvadamāno āpattiṁ āpajjati āpattādhikaraṇaṁ.
 Tāya āpattiyā saṅgho kammaṁ karoti kiccādhikaraṇaṁ.
 Evaṁ kiccādhikaraṇapaccayā hoti vivādādhikaraṇaṁ hoti anuvādādhikaraṇaṁ
 hoti āpattādhikaraṇaṁ.
      [1058] Yattha sativinayo tattha sammukhāvinayo yattha sammukhāvinayo
 tattha sativinayo. Yattha amūḷhavinayo tattha sammukhāvinayo
 yattha sammukhāvinayo tattha amūḷhavinayo. Yattha
 paṭiññātakaraṇaṁ tattha sammukhāvinayo yattha sammukhāvinayo
 tattha paṭiññātakaraṇaṁ. Yattha yebhuyyasikā tattha sammukhāvinayo
 yattha sammukhāvinayo tattha yebhuyyasikā. Yattha tassapāpiyasikā
 tattha sammukhāvinayo yattha sammukhāvinayo tattha tassapāpiyasikā.
 Yattha tiṇavatthārako tattha sammukhāvinayo yattha sammukhāvinayo
 tattha tiṇavatthārako.
      [1059] Yasmiṁ samaye sammukhāvinayena ca sativinayena ca adhikaraṇaṁ
 vūpasammati yattha sativinayo tattha sammukhāvinayo yattha
 sammukhāvinayo tattha sativinayo na tattha amūḷhavinayo na
-------------------------------------------------
[page 384]
 Tattha paṭiññātakaraṇaṁ na tattha yebhuyyasikā na tattha tassapāpiyasikā
 na tattha tiṇavatthārako. Yasmiṁ samaye sammukhāvinayena ca
 amūḷhavinayena ca .pe. Sammukhāvinayena ca paṭiññātakaraṇena
 ca .pe. Sammukhāvinayena ca yebhuyyasikāya ca .pe. Sammukhāvinayena
 ca tassapāpiyasikāya ca .pe. Sammukhāvinayena ca
 tiṇavatthārakena ca adhikaraṇaṁ vūpasammati yattha tiṇavatthārako
 tattha sammukhāvinayo yattha sammukhāvinayo tattha tiṇavatthārako
 na tattha sativinayo na tattha amūḷhavinayo na tattha paṭiññātakaraṇaṁ
 na tattha yebhuyyasikā na tattha tassapāpiyasikā.
      [1060] Sammukhāvinayoti vā sativinayoti vā ime dhammā
 saṁsaṭṭhā udāhu visaṁsaṭṭhā labbhā ca panimesaṁ dhammānaṁ vinibbhujitvā
 vinibbhujitvā nānākaraṇaṁ paññāpetuṁ. Sammukhāvinayoti vā
 amūḷhavinayoti vā .pe. Sammukhāvinayoti vā paṭiññātakaraṇanti
 vā sammukhāvinayoti vā yebhuyyasikāti vā sammukhāvinayoti
 vā tassapāpiyasikāti vā sammukhāvinayoti vā tiṇavatthārakoti
 vā ime dhammā saṁsaṭṭhā udāhu visaṁsaṭṭhā labbhā ca panimesaṁ
 dhammānaṁ vinibbhujitvā vinibbhujitvā nānākaraṇaṁ paññāpetuṁ.
 Sammukhāvinayoti vā sativinayoti vā ime dhammā saṁsaṭṭhā
 no visaṁsaṭṭhā na ca labbhā imesaṁ dhammānaṁ vinibbhujitvā
 vinibbhujitvā nānākaraṇaṁ paññāpetuṁ. Sammukhāvinayoti vā
-------------------------------------------------
[page 385]
 Amūḷhavinayoti vā .pe. Sammukhāvinayoti vā paṭiññātakaraṇanti
 vā sammukhāvinayoti vā yebhuyyasikāti vā sammukhāvinayoti
 vā tassapāpiyasikāti vā sammukhāvinayoti vā tiṇavatthārakoti
 vā ime dhammā saṁsaṭṭhā no visaṁsaṭṭhā na ca labbhā
 imesaṁ dhammānaṁ vinibbhujitvā vinibbhujitvā nānākaraṇaṁ paññāpetuṁ.
      [1061] Sammukhāvinayo kiṁnidāno kiṁsamudayo kiṁjātiko
 kiṁpabhavo kiṁsambhāro kiṁsamuṭṭhāno. Sativinayo .pe.
 Amūḷhavinayo paṭiññātakaraṇaṁ yebhuyyasikā tassapāpiyasikā
 tiṇavatthārako kiṁnidāno kiṁsamudayo kiṁjātiko kiṁpabhavo
 kiṁsambhāro kiṁsamuṭṭhāno. Sammukhāvinayo nidānanidāno nidānasamudayo
 nidānajātiko nidānappabhavo nidānasambhāro
 nidānasamuṭṭhāno. Sativinayo .pe. Amūḷhavinayo paṭiññātakaraṇaṁ
 yebhuyyasikā tassapāpiyasikā tiṇavatthārako nidānanidāno
 nidānasamudayo nidānajātiko nidānappabhavo
 nidānasambhāro nidānasamuṭṭhāno. < PTS. Vin  V , 156 >Sammukhāvinayo kiṁnidāno
 kiṁsamudayo kiṁjātiko kiṁpabhavo kiṁsambhāro kiṁsamuṭṭhāno.
 Sativinayo .pe. Amūḷhavinayo paṭiññātakaraṇaṁ yebhuyyasikā
 tassapāpiyasikā tiṇavatthārako kiṁnidāno kiṁsamudayo kiṁjātiko
 kiṁpabhavo kiṁsambhāro kiṁsamuṭṭhāno. Sammukhāvinayo hetunidāno
 hetusamudayo hetujātiko hetuppabhavo hetusambhāro hetusamuṭṭhāno.
-------------------------------------------------
[page 386]
 Sativinayo .pe. Amūḷhavinayo paṭiññātakaraṇaṁ
 yebhuyyasikā tassapāpiyasikā tiṇavatthārako hetunidāno hetusamudayo
 hetujātiko hetuppabhavo hetusambhāro hetusamuṭṭhāno.
 Sammukhāvinayo kiṁnidāno kiṁsamudayo kiṁjātiko
 kiṁpabhavo kiṁsambhāro kiṁsamuṭṭhāno. Sativinayo .pe.
 Amūḷhavinayo paṭiññātakaraṇaṁ yebhuyyasikā tassapāpiyasikā
 tiṇavatthārako kiṁnidāno kiṁsamudayo kiṁjātiko kiṁpabhavo
 kiṁsambhāro kiṁsamuṭṭhāno. Sammukhāvinayo paccayanidāno paccayasamudayo
 paccayajātiko paccayappabhavo paccayasambhāro
 paccayasamuṭṭhāno. Sativinayo .pe. Amūḷhavinayo paṭiññātakaraṇaṁ
 yebhuyyasikā tassapāpiyasikā tiṇavatthārako paccayanidāno
 paccayasamudayo paccayajātiko paccayappabhavo paccayasambhāro
 paccayasamuṭṭhāno.
      [1062] Sattannaṁ samathānaṁ kati mūlāni kati samuṭṭhānā.
 Sattannaṁ samathānaṁ chabbīsa mūlāni chattiṁsa samuṭṭhānā. Sattannaṁ
 samathānaṁ katamāni chabbīsa mūlāni. Sammukhāvinayassa cattāri
 mūlāni saṅghasammukhatā dhammasammukhatā vinayasammukhatā puggalasammukhatā.
 Sativinayassa cattāri mūlāni. Amūḷhavinayassa cattāri
 mūlāni. Paṭiññātakaraṇassa dve mūlāniyo ca deseti
 yassa ca deseti. Yebhuyyasikāya cattāri mūlāni tassapāpiyasikāya
-------------------------------------------------
[page 387]
 Cattāri mūlāni. Tiṇavatthārakassa cattāri mūlāni saṅghasammukhatā
 dhammasammukhatā vinayasammukhatā puggalasammukhatā. Sattannaṁ samathānaṁ
 imāni chabbīsa mūlāni. Sattannaṁ samathānaṁ katame chattiṁsa
 samuṭṭhānā. Sativinayassa kammassa kiriyā karaṇaṁ upagamanaṁ
 ajjhūpagamanaṁ adhivāsanā appaṭikkosanā. Amuḷhavinayassa kammassa .pe.
 Paṭiññātakaraṇassa kammassa .pe. Yebhuyyasikāya kammassa .pe.
 Tassapāpiyasikāya kammassa .pe. Tiṇavatthārakassa kammassa kiriyā
 karaṇaṁ upagamanaṁ ajjhūpagamanaṁ adhivāsanā appaṭikosanā. Sattannaṁ
 samathānaṁ ime chattiṁsa samuṭṭhānā.
      [1063] Sammukhāvinayoti vā sativinayoti vā ime dhammā
 nānatthā nānābyañjanā udāhu ekatthā byañjanameva nānaṁ.
 Sammukhāvinayoti vā amūḷhavinayoti vā .pe. Sammukhāvinayoti vā
 paṭiññātakaraṇanti vā sammukhāvinayoti vā yebhuyyasikāti vā
 sammukhāvinayoti vā tassapāpiyasikāti vā sammukhāvinayoti
 vā tiṇavatthārakoti vā ime dhammā nānatthā nānābyañjanā
 udāhu ekatthā byañjanameva nānaṁ. Sammukhāvinayoti vā
 sativinayoti vā ime dhammā nānatthā ceva nānābyañjanā ca.
 Sammukhāvinayoti vā amūḷhavinayoti vā .pe. Sammukhāvinayoti
 vā paṭiññātakaraṇanti vā sammukhāvinayoti vā yebhuyyasikāti
 vā sammukhāvinayoti vā tassapāpiyasikāti vā sammukhāvinayoti
-------------------------------------------------
[page 388]
 Vā tiṇavatthārakoti vā ime dhammā nānatthā ceva nānābyañjanā
 ca.
      [1064] < PTS. Vin  V , 157 >Vivādo vivādādhikaraṇaṁ vivādo no adhikaraṇaṁ
 adhikaraṇaṁ no vivādo adhikaraṇañceva vivādo ca siyā vivādo
 vivādādhikaraṇaṁ siyā vivādo no adhikaraṇaṁ siyā adhikaraṇaṁ
 no vivādo siyā adhikaraṇañceva vivādo ca. Tattha katamo
 vivādo vivādādhikaraṇaṁ. Idha bhikkhū vivadanti dhammoti vā
 adhammoti vā .pe. Duṭṭhullā āpattīti vā aduṭṭhullā
 āpattīti vā yaṁ tattha bhaṇḍanaṁ kalaho viggaho vivādo
 nānāvādo aññathāvādo vipaccatāya vohāro medhakaṁ ayaṁ
 vivādo vivādādhikaraṇaṁ. Tattha katamo vivādo no adhikaraṇaṁ.
 Mātāpi puttena vivadati puttopi mātarā vivadati pitāpi
 puttena vivadati puttopi pitarā vivadati bhātāpi bhātarā
 vivadati bhātāpi bhaginiyā vivadati bhaginīpi bhātarā vivadati
 sahāyopi sahāyena vivadati ayaṁ vivādo no adhikaraṇaṁ. Tattha
 katamaṁ adhikaraṇaṁ no vivādo. Anuvādādhikaraṇaṁ āpattādhikaraṇaṁ
 kiccādhikaraṇaṁ idaṁ adhikaraṇaṁ no vivādo. Tattha katamaṁ adhikaraṇañceva
 vivādo ca. Vivādādhikaraṇaṁ adhikaraṇañceva vivādo ca.
      [1065] Anuvādo anuvādādhikaraṇaṁ anuvādo no adhikaraṇaṁ
 adhikaraṇaṁ no anuvādo adhikaraṇañceva anuvādo ca siyā
-------------------------------------------------
[page 389]
 Anuvādo anuvādādhikaraṇaṁ siyā anuvādo no adhikaraṇaṁ siyā
 adhikaraṇaṁ no anuvādo siyā adhikaraṇañceva anuvādo ca.
 Tattha katamo anuvādo anuvādādhikaraṇaṁ. Idha bhikkhū bhikkhuṁ
 anuvadanti sīlavipattiyā vā ācāravipattiyā vā diṭṭhivipattiyā
 vā ājīvavipattiyā vā yo tattha anuvādo anuvadanā anullapanā
 anubhaṇanā anusampavaṅkatā abbhussahanatā anubalappadānaṁ ayaṁ
 anuvādo anuvādādhikaraṇaṁ. Tattha katamo anuvādo no adhikaraṇaṁ.
 Mātāpi puttaṁ anuvadati puttopi mātaraṁ anuvadati pitāpi
 puttaṁ anuvadati puttopi pitaraṁ anuvadati bhātāpi bhātaraṁ
 anuvadati bhātāpi bhaginiṁ anuvadati bhaginīpi bhātaraṁ anuvadati
 sahāyopi sahāyaṁ anuvadati ayaṁ anuvādo no adhikaraṇaṁ.
 Tattha katamaṁ adhikaraṇaṁ no anuvādo. Āpattādhikaraṇaṁ kiccādhikaraṇaṁ
 vivādādhikaraṇaṁ idaṁ adhikaraṇaṁ no anuvādo. Tattha
 katamaṁ adhikaraṇañceva anuvādo ca. Anuvādādhikaraṇaṁ adhikaraṇañceva
 anuvādo ca.
      [1066] Āpatti āpattādhikaraṇaṁ āpatti no adhikaraṇaṁ
 adhikaraṇaṁ no āpatti adhikaraṇañceva āpatti ca siyā
 āpatti āpattādhikaraṇaṁ siyā āpatti no adhikaraṇaṁ siyā
 adhikaraṇaṁ no āpatti siyā adhikaraṇañceva āpatti ca.
 Tattha katamā āpatti āpattādhikaraṇaṁ. Pañcapi āpattikkhandhā
-------------------------------------------------
[page 390]
 Āpattādhikaraṇaṁ sattapi āpattikkhandhā āpattādhikaraṇaṁ ayaṁ
 āpatti āpattādhikaraṇaṁ. Tattha katamā āpatti no adhikaraṇaṁ.
 Sotāpatti samāpatti ayaṁ āpatti no adhikaraṇaṁ. Tattha
 katamaṁ adhikaraṇaṁ no āpatti. Kiccādhikaraṇaṁ vivādādhikaraṇaṁ
 anuvādādhikaraṇaṁ idaṁ adhikaraṇaṁ no āpatti. Tattha katamaṁ
 adhikaraṇañceva āpatti ca. Āpattādhikaraṇaṁ adhikaraṇañceva
 āpatti ca.
      [1067] Kiccaṁ kiccādhikaraṇaṁ kiccaṁ no adhikaraṇaṁ adhikaraṇaṁ
 no kiccaṁ kiccañceva adhikaraṇañca 1- siyā kiccaṁ kiccādhikaraṇaṁ
 siyā kiccaṁ no adhikaraṇaṁ siyā adhikaraṇaṁ no kiccaṁ siyā
 adhikaraṇañceva kiccañca. Tattha katamaṁ kiccaṁ kiccādhikaraṇaṁ.
 Yā saṅghassa kiccayatā karaṇīyatā apalokanakammaṁ ñattikammaṁ
 ñattidutiyakammaṁ ñatticatutthakammaṁ idaṁ kiccaṁ kiccādhikaraṇaṁ.
 Tattha katamaṁ kiccaṁ no adhikaraṇaṁ. Ācariyakiccaṁ upajjhāyakiccaṁ
 samānupajjhāyakiccaṁ samānācariyakiccaṁ idaṁ kiccaṁ no adhikaraṇaṁ.
 Tattha katamaṁ adhikaraṇaṁ no kiccaṁ. Vivādādhikaraṇaṁ anuvādādhikaraṇaṁ
 āpattādhikaraṇaṁ idaṁ adhikaraṇaṁ no kiccaṁ. Tattha katamaṁ
 adhikaraṇañceva kiccañca. Kiccādhikaraṇaṁ adhikaraṇañceva
 kiccañcāti.
                     Adhikaraṇabhedaṁ niṭṭhitaṁ.

  *  *  *  *  *  *
  Footnote:1 Ma. adhikaraṇañceva kiccañca.
-------------------------------------------------
[page 391]
                        Tassuddānaṁ.
   [1068] Adhikaraṇaṁ ukkoṭā ākārā puggalena ca
          nidānahetupaccayā mūlaṁ samuṭṭhānena ca
          āpatti hoti yattha ca saṁsaṭṭhā nidānena ca 1-
          hetupaccayamūlāni samuṭṭhānena byañjanā 2-
          vivādo adhikaraṇanti bhedādhikaraṇe idanti.
                        ---------

  *  *  *  *  *  *
  Footnote:1 Po. nidānapabhavā. 2 Po. byañjanaṁ.
-------------------------------------------------
[page 392]
                      Aparaṁ gāthāsaṅgaṇikaṁ
   [1069] < PTS. Vin  V , 158 >Codanā kimatthāya sāraṇā kissa kāraṇā
          saṅgho kimatthāya matikammaṁ pana kissa kāraṇā.
          Codanā sāraṇatthāya niggahatthāya sāraṇā
          saṅgho pariggahatthāya matikammaṁ pana pāṭiyekkaṁ.
          Mā kho turito abhaṇi mā kho caṇḍikatobhaṇi
          mā kho paṭighaṁ janayi sace anuvijjako tuvaṁ
          mā kho sahasā abhaṇi kathaṁ viggāhikaṁ anatthasañhitaṁ
          sutte vinaye anulome paññatte anulomike
                 anuyogavattaṁ nisāmaya
                 kusalena buddhimatā kataṁ
                 suvuttaṁ sikkhāpadānulomikaṁ
                 gatiṁ na nāsento samparāyikaṁ.
          Hitesī anuyuñjassu kālenatthupasañhitaṁ
                 cuditassa ca codakassa ca
                 sahasā vohāraṁ mā padhāresi.
                 Codako āha āpannoti
                 cuditako āha anāpannoti
                 ubho anukkhipanto
-------------------------------------------------
[page 393]
                 Paṭiññānusandhitena kāraye.
                 Paṭiññā lajjīsu vuttā 1-
                 alajjīsu etaṁ 2- na vijjati
                 bahumpi alajjī bhāseyya
                 vuttānusandhitena 3- kāraye.
          [1070] Alajjī kīdiso hoti
                 paṭiññā yassa na rūhati
                 etañca tāhaṁ pucchāmi
                 kīdiso vuccati alajjipuggalo.
                 Sañcicca āpattiṁ āpajjati
                 āpattiṁ parigūhati
                 agatigamanañca gacchati
                 ediso vuccati alajjipuggalo.
          [1071] Saccaṁ ahampi jānāmi
                 ediso [4]- alajjipuggalo
                 aññañca tāhaṁ pucchāmi
                 kīdiso vuccati lajjipuggalo.
                 Sañcicca āpattiṁ nāpajjati
                 āpattiṁ na parigūhati

  *  *  *  *  *  *
  Footnote:1 Ma. Yu. katā. 2 Sī. Ma. Yu. evaṁ. 3 Po. Ma. vattānusandhitena.
 4 Ma. Yu. vuccati.
-------------------------------------------------
[page 394]
                 Agatigamanaṁ na gacchati
                 ediso vuccati lajjipuggalo.
          [1072] Saccaṁ ahampi jānāmi
                 ediso vuccati lajjipuggalo
                 aññañca tāhaṁ pucchāmi
                 kīdiso vuccati adhammacodako.
                 Akālena codeti abhūtena
                 pharusena anatthasañhitena
                 dosantaro codeti no mettacitto 1-
                 ediso vuccati adhammacodako.
          [1073] Saccaṁ ahampi jānāmi
                 ediso vuccati adhammacodako
                 aññañca tāhaṁ pucchāmi
                 kīdiso vuccati dhammacodako.
                 Kālena codeti bhūtena
                 saṇhena atthasañhitena
                 mettacitto 1- codeti no dosantaro
                 ediso vuccati dhammacodako.
          [1074] Saccaṁ ahampi jānāmi
                 ediso vuccati dhammacodako

  *  *  *  *  *  *
  Footnote:1 Ma. mettācitto.
-------------------------------------------------
[page 395]
                 Aññañca tāhaṁ pucchāmi
                 kīdiso vuccati bālacodako.
          Pubbāparaṁ na jānāti pubbāparassa akovido
                 anusandhivacanapathaṁ na jānāti
                 anusandhivacanapathassa akovido
                 ediso vuccati bālacodako.
          [1075] Saccaṁ ahampi jānāmi
                 ediso vuccati bālacodako
                 aññañca tāhaṁ pucchāmi
                 kīdiso vuccati paṇḍitacodako.
          Pubbāparaṁpi jānāti pubbāparassa kovido
                 anusandhivacanapathaṁ jānāti
                 anusandhivacanapathassa kovido
                 ediso vuccati paṇḍitacodako.
          [1076] Saccaṁ ahampi jānāmi
                  ediso vuccati paṇḍitacodako
          aññañca tāhaṁ pucchāmi codanā kinti 1- vuccati.
          Sīlavipattiyā codeti atho ācāradiṭṭhiyā
          ājīvenapi codeti codanā tena vuccati 2-.
                  Aparaṁ gāthāsaṅgaṇikaṁ niṭṭhitaṁ.

  *  *  *  *  *  *
  Footnote:1 Po. kati. 2 Ma. vuccatīti.
-------------------------------------------------
[page 396]
                        Codanākaṇḍaṁ
      [1077] < PTS. Vin  V , 160 >Anuvijjakena codako pucchitabbo yaṁ kho tvaṁ āvuso
 imaṁ bhikkhuṁ codesi kimhi naṁ codesi sīlavipattiyā [1]- codesi
 ācāravipattiyā [1]- codesi diṭṭhivipattiyā [1]- codesīti. So ce
 evaṁ vadeyya sīlavipattiyā vā codemi ācāravipattiyā vā
 codemi diṭṭhivipattiyā vā codemīti. So evamassa vacanīyo
 jānāti 2- panāyasmā sīlavipattiṁ jānāti 2- ācāravipattiṁ jānāti 2-
 diṭṭhivipattinti. So ce evaṁ vadeyya jānāmi kho ahaṁ āvuso
 sīlavipattiṁ jānāmi ācāravipattiṁ jānāmi diṭṭhivipattinti. So
 evamassa vacanīyo katamā panāvuso sīlavipatti katamā ācāravipatti
 katamā diṭṭhivipattīti. So ce evaṁ vadeyya cattāri [3]-
 pārājikāni terasa [3]- saṅghādisesā ayaṁ sīlavipatti thullaccayaṁ
 pācittiyaṁ pāṭidesanīyaṁ dukkaṭaṁ dubbhāsitaṁ ayaṁ ācāravipatti
 micchādiṭṭhi antaggāhikā diṭṭhi ayaṁ daṭṭhivipattīti. So evamassa
 vacanīyo yaṁ kho tvaṁ āvuso imaṁ bhikkhuṁ codesi diṭṭhena [4]-
 codesi sutena [4]- codesi parisaṅkāya [4]- codesīti. So ce evaṁ
 vadeyya diṭṭhena vā codemi sutena vā codemi parisaṅkāya
 vā codemīti. So evamassa vacanīyo yaṁ kho tvaṁ āvuso
 imaṁ bhikkhuṁ diṭṭhena codesi kinte diṭṭhaṁ kinti te diṭṭhaṁ

  *  *  *  *  *  *
  Footnote:1 Ma. vāsaddattayaṁ dissati. 2 Ma. jānāsi. 3 Ma. casaddadvayaṁ dissati.
 4 Ma. vāsadudattayaṁ dissati.
-------------------------------------------------
[page 397]
 Kadā te diṭṭhaṁ kattha te diṭṭhaṁ pārājikaṁ ajjhāpajjanto
 diṭṭho saṅghādisesaṁ ajjhāpajjanto diṭṭho thullaccayaṁ ajjhāpajjanto
 diṭṭho pācittiyaṁ ajjhāpajjanto diṭṭho pāṭidesanīyaṁ
 ajjhāpajjanto diṭṭho dukkaṭaṁ ajjhāpajjanto diṭṭho [1]- kattha
 ca tvaṁ ahosi kattha cāyaṁ bhikkhu ahosi kiñca tvaṁ karosi
 kiñcāyaṁ bhikkhu karotīti. So ce evaṁ vadeyya na kho ahaṁ
 āvuso imaṁ bhikkhuṁ diṭṭhena codemi apica sutena codemīti.
 So evamassa vacanīyo yaṁ kho tvaṁ āvuso imaṁ bhikkhuṁ sutena
 codesi kinte sutaṁ kinti te sutaṁ kadā te sutaṁ kattha
 te sutaṁ pārājikaṁ ajjhāpannoti sutaṁ saṅghādisesaṁ ajjhāpannoti
 sutaṁ thullaccayaṁ ajjhāpannoti sutaṁ pācittiyaṁ ajjhāpannoti
 sutaṁ pāṭidesanīyaṁ ajjhāpannoti sutaṁ dukkaṭaṁ ajjhāpannoti
 sutaṁ dubbhāsitaṁ ajjhāpannoti sutaṁ bhikkhussa sutaṁ bhikkhuniyā
 sutaṁ sikkhamānāya sutaṁ sāmaṇerassa sutaṁ sāmaṇeriyā sutaṁ
 upāsakassa sutaṁ upāsikāya sutaṁ rājūnaṁ sutaṁ rājamahāmattānaṁ
 sutaṁ titthiyānaṁ sutaṁ titthiyasāvakānaṁ sutanti. So ce evaṁ
 vadeyya na kho ahaṁ āvuso imaṁ bhikkhuṁ sutena codemi apica
 parisaṅkāya codemīti. So evamassa vacanīyo yaṁ kho tvaṁ āvuso
 imaṁ bhikkhuṁ parisaṅkāya codesi kiṁ parisaṅkasi kinti parisaṅkasi
 kadā parisaṅkasi kattha parisaṅkasi pārājikaṁ ajjhāpannoti

  *  *  *  *  *  *
  Footnote:1 Ma. dubbhāsitaṁ ajjhāpajjanto diṭṭho.
-------------------------------------------------
[page 398]
 Parisaṅkasi saṅghādisesaṁ ajjhāpannoti parisaṅkasi thullaccayaṁ
 ajjhāpannoti parisaṅkasi pācittiyaṁ ajjhāpannoti parisaṅkasi
 pāṭidesanīyaṁ ajjhāpannoti parisaṅkasi dukkaṭaṁ ajjhāpannoti
 parisaṅkasi dubbhāsitaṁ ajjhāpannoti parisaṅkasi bhikkhussa sutvā
 parisaṅkasi bhikkhuniyā sutvā parisaṅkasi sikkhamānāya sutvā
 parisaṅkasi sāmaṇerassa sutvā parisaṅkasi sāmaṇeriyā sutvā
 parisaṅkasi upāsakassa sutvā parisaṅkasi upāsikāya sutvā
 parisaṅkasi rājūnaṁ sutvā parisaṅkasi rājamahāmattānaṁ sutvā parisaṅkasi
 titthiyānaṁ sutvā parisaṅkasi titthiyasāvakānaṁ sutvā parisaṅkasīti.
   [1078] Diṭṭhaṁ diṭṭhena sameti diṭṭhena saṁsandate diṭṭhaṁ
          diṭṭhaṁ paṭicca na upeti asuddhaparisaṅkito
          so puggalo paṭiññāya kātabbo tenuposatho.
          Sutaṁ sutena sameti sutena saṁsandate sutaṁ
          sutaṁ paṭicca na upeti asuddhaparisaṅkito
          so puggalo paṭiññāya kātabbo tenuposatho.
          Mutaṁ mutena sameti mutena saṁsandate mutaṁ
          mutaṁ paṭicca na upeti asuddhaparisaṅkito
          so puggalo paṭiññāya kātabbo tenuposathoti 1-.
      [1079] Codanāya ko ādi kiṁ majjhe kiṁ pariyosānaṁ.
 Codanāya okāsakammaṁ ādi kiriyā majjhe samatho pariyosānaṁ.

  *  *  *  *  *  *
  Footnote:1 Ma. Yu. itisaddo na dissati.
-------------------------------------------------
[page 399]
 Codanāya kati mūlāni kati vatthūni kati bhūmiyo katīhākārehi
 codeti. Codanāya dve mūlāni tīṇi vatthūni pañca bhūmiyo
 dvīhākārehi codeti. Codanāya katamāni dve mūlāni. Samūlikā
 vā amūlikā vā codanāya imāni dve mūlāni. Codanāya
 katamāni tīṇi vatthūni. Diṭṭhena sutena parisaṅkāya codanāya
 imāni tīṇi vatthūni. < PTS. Vin  V , 161 >Codanāya katamā pañca bhūmiyo. Kālena
 vakkhāmi no akālena bhūtena vakkhāmi no abhūtena saṇhena
 vakkhāmi no pharusena atthasañhitena vakkhāmi no anatthasañhitena
 mettacitto vakkhāmi no dosantaroti codanāya imā pañca
 bhūmiyo. Katamehi dvīhākārehi codeti. Kāyena vā codeti
 vācāya vā codeti imehi dvīhākārehi codeti.
      [1080] Codakena kathaṁ paṭipajjitabbaṁ cuditakena kathaṁ paṭipajjitabbaṁ
 saṅghena kathaṁ paṭipajjitabbaṁ anuvijjakena kathaṁ paṭipajjitabbaṁ.
 Codakena kathaṁ paṭipajjitabbanti. Codakena pañcasu dhammesu patiṭṭhāya
 paro codetabbo kālena vakkhāmi no akālena bhūtena vakkhāmi
 no abhūtena saṇhena vakkhāmi no pharusena atthasañhitena
 vakkhāmi no anatthasañhitena metatacitto vakkhāmi no dosantaroti.
 Codakena evaṁ paṭipajjitabbaṁ. Cuditakena kathaṁ paṭipajjitabbanti.
 Cuditakena dvīsu dhammesu patiṭṭhātabbaṁ 1- sacce ca akuppe ca.
 Cuditakena evaṁ paṭipajjitabbaṁ. Saṅghena kathaṁ paṭipajjitabbanti.

  *  *  *  *  *  *
  Footnote:1 Ma. Yu. paṭipajjitabbaṁ.
-------------------------------------------------
[page 400]
 Saṅghena otiṇṇānotiṇṇaṁ jānitabbaṁ. Saṅghena evaṁ paṭipajjitabbaṁ 1-.
 Anuvijjakena kathaṁ paṭipajjitabbanti. Anuvijjakena yena dhammena
 yena vinayena yena satthusāsanena taṁ adhikaraṇaṁ vūpasammati tathā
 taṁ adhikaraṇaṁ vūpasametabbaṁ. Anuvijjakena evaṁ paṭipajjitabbaṁ.
   [1081] Uposatho kimatthāya pavāraṇā kissa kāraṇā
          parivāso kimatthāya mūlāya paṭikassanā kissa kāraṇā
          mānattaṁ kimatthāya abbhānaṁ kissa kāraṇā.
          Uposatho samaggatthāya visuddhatthāya pavāraṇā
          parivāso mānattatthāya mūlāya paṭikassanā niggahatthāya
          mānattaṁ abbhānatthāya visuddhatthāya abbhānaṁ.
          Chandā dosā bhayā mohā there ca paribhāsati
          kāyassa bhedā duppañño khato upahatindriyo
          nirayaṁ gacchati dummedho na ca sikkhāya gāravo.
          Na cāmisaṁpi 2- nissāya na ca nissāya puggalaṁ
          ubho ete vivajjetvā yathā dhammo tathā kare.
          Kodhano upanāhī ca caṇḍo ca paribhāsako
                 anāpattiyā āpattīti ropeti
                 tādiso codako jhāpeti attānaṁ.
                 Upakaṇṇakaṁ jappeti 3- vimhaṁ pekkhati

  *  *  *  *  *  *
  Footnote:1 Yu. paṭipajjitabbanti. 2 Yu. na ca āmisaṁ. 3 Sī. Ma. Yu. jappati.
-------------------------------------------------
[page 401]
                 Vītiharati kummaggaṁ paṭisevati
                 anāpattiyā āpattīti ropeti
                 tādiso codako jhāpeti attānaṁ
                 akālena codeti abhūtena
                 pharusena anatthasañhitena
                 dosantaro codeti no mettacitto
                 anāpattiyā āpattīti ropeti
                 tādiso codako jhāpeti attānaṁ.
                 Dhammādhammaṁ na jānāti
                 dhammādhammassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Vinayāvinayaṁ na jānāti
                 vinayāvinayassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Bhāsitābhāsitaṁ na jānāti
                 bhāsitābhāsitassa akovido
                 anāpattiyā āpattīti ropeti
                 tādiso codako jhāpeti attānaṁ.
-------------------------------------------------
[page 402]
                 Āciṇṇānāciṇṇaṁ na jānāti
                 āciṇṇānāciṇṇassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Paññattāpaññattaṁ na jānāti
                 paññattāpaññattassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Āpattānāpattiṁ na jānāti
                 āpattānāpattiyā akovido
                 anāpattiyā āpattīti ropeti
                 tādiso codako jhāpeti attānaṁ.
                 Lahukagarukaṁ na jānāti
                 lahukagarukassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Sāvasesānavasesaṁ na jānāti
                 sāvasesānavasesassa akovido
                 anāpattiyā āpattīti ropeti
                 tādiso codako jhāpeti attānaṁ.
-------------------------------------------------
[page 403]
                 Duṭṭhullāduṭṭhullaṁ na jānāti
                 duṭṭhullāduṭṭhullassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Pubbāparaṁ na jānāti
                 pubbāparassa akovido
                 anāpattiyā āpattīti ropeti
                 tādiso codako jhāpeti attānaṁ.
                 Anusandhivacanapathaṁ na jānāti
                 anusandhivacanapathassa akovido
                 anāpattiyā āpattīti ropeti
                 tādiso codako jhāpeti attānanti.
                     Codanākaṇḍaṁ niṭṭhitaṁ.
                         Tassuddānaṁ
   [1082] Codanā anuvijjañca 1- ādi mūlenuposatho
          gati codanakaṇḍamhi sāsanaṁ patiṭṭhāpayanti.
                       ----------

  *  *  *  *  *  *
  Footnote:1 Ma. Yu. anuvijjā ca.
-------------------------------------------------
[page 404]
                         Cūḷasaṅgāmaṁ
      [1083] Saṅgāmāvacarena < PTS. Vin  V , 163 >bhikkhunā saṅghaṁ upasaṅkamantena nīcacittena
 saṅgho upasaṅkamitabbo rajoharaṇasamena cittena āsanakusalena
 bhavitabbaṁ nisajjakusalena there bhikkhū anūpakhajjantena nave bhikkhū
 āsanena appaṭibāhantena yathāpaṭirūpe āsane nisīditabbaṁ anānākathikena
 bhavitabbaṁ atiracchānakathikena sāmaṁ vā dhammo bhāsitabbo
 paro vā ajjhesitabbo ariyo vā tuṇhībhāvo nātimaññitabbo.
 Saṅghena anumatena puggalena anuvijjakena anuvijjitukāmena na
 upajjhāyo pucchitabbo na ācariyo pucchitabbo na saddhivihāriko
 pucchitabbo na antevāsiko pucchitabbo na samānupajjhāyako
 pucchitabbo na samānācariyako pucchitabbo na jāti pucchitabbā
 na nāmaṁ pucchitabbaṁ na gottaṁ pucchitabbaṁ na āgamo pucchitabbo
 na kulappadeso pucchitabbo na jātibhūmi pucchitabbā. [1]- Kiṁkāraṇā.
 Atrassa pemaṁ vā doso vā peme vā sati dose vā
 sati 2- chandāpi gaccheyya dosāpi gaccheyya mohāpi gaccheyya
 bhayāpi gaccheyya. Saṅghena anumatena puggalena anuvijjakena
 anuvijjitukāmena saṅghagarukena bhavitabbaṁ no puggalagarukena
 saddhammagarukena bhavitabbaṁ no āmisagarukena atthavasikena bhavitabbaṁ
 no parisakappiyena kālena anuvijjitabbaṁ no akālena bhūtena

  *  *  *  *  *  *
  Footnote:1 Ma. Yu. taṁ. 2 Ma. Yu. ayaṁ pāṭho natthi.
-------------------------------------------------
[page 405]
 Anuvijjitabbaṁ no abhūtena saṇhena anuvijjitabbaṁ no pharusena
 atthasañhitena anuvijjitabbaṁ no anatthasañhitena mettacittena
 anuvijjitabbaṁ no dosantarena na upakaṇṇakajappinā bhavitabbaṁ
 na jimhaṁ pekkhitabbaṁ na akkhi nikkhanitabbaṁ na bhamukaṁ ukkhipitabbaṁ
 na sīsaṁ ukkhipitabbaṁ na hatthavikāro kātabbo na hatthamuddā
 dassetabbā āsanakusalena bhavitabbaṁ nisajjakusalena [1]- yugamattaṁ
 pekkhantena atthaṁ anuvidhiyantena sake āsane nisīditabbaṁ na ca
 āsanā vuṭṭhātabbaṁ na vītihātabbaṁ na kummaggo sevitabbo
 na vācāvikkhepakaṁ 2- bhaṇitabbaṁ aturitena bhavitabbaṁ asāhasikena [1]-
 acaṇḍikatena bhavitabbaṁ < PTS. Vin  V , 164 >vacanakkhamena mettacittena bhavitabbaṁ hitānukampinā
 kāruṇikena bhavitabbaṁ hitaparisakkinā asamphappalāpinā
 bhavitabbaṁ pariyantabhāṇinā averavasikena bhavitabbaṁ anasuruttena
 attā pariggahetabbo paro pariggahetabbo codako pariggahetabbo
 cuditako pariggahetabbo adhammacodako pariggahetabbo
 adhammacuditako pariggahetabbo dhammacodako pariggahetabbo
 dhammacuditako pariggahetabbo vuttaṁ ahāpentena avuttaṁ appakāsentena
 otiṇṇāni padabyañjanāni sādhukaṁ uggahetvā 3- paro
 paṭipucchitvā yathāpaṭiññāya kāretabbo vepo pahāsetabbo 4-

  *  *  *  *  *  *
  Footnote:1 Yu. bhavitabbaṁ. 2 Ma. Yu. bāhāvikkhepakaṁ. 3 Ma. pariggahetvā. 4 Sī. Ma. Yu.
 mando hāsetabbo. vepo pahāsetabboti mando momūho paggaṇhitabboti aṭṭhakathā.
-------------------------------------------------
[page 406]
 Bhīru assāsetabbo caṇḍo nisedhetabbo asuci vibhāvetabbo
 uju maddavena na chandāgati 1- gantabbā na dosāgati gantabbā
 na mohāgati gantabbā na bhayāgati gantabbā majjhattena
 bhavitabbaṁ dhammesu ca puggalesu ca. Evañca pana anuvijjako
 anuvijjamāno satthu ceva sāsanakaro hoti viññūnaṁ 2- sabrahmacārīnaṁ
 piyo ca hoti manāpo ca garu ca bhāvanīyo ca.
      [1084] Suttaṁ saṁsandanatthāya opammaṁ nidassanatthāya attho
 viññāpanatthāya paṭipucchā ṭhapanatthāya okāsakammaṁ codanatthāya
 codanā sāraṇatthāya sāraṇā savacanīyatthāya savacanīyaṁ palibodhatthāya
 palibodho vinicchayatthāya vinicchayo santīraṇatthāya
 santīraṇā 3- ṭhānāṭhānagamanatthāya ṭhānāṭhānagamanaṁ dummaṅkūnaṁ puggalānaṁ
 niggahatthāya pesalānaṁ bhikkhūnaṁ sampaggahatthāya saṅgho sampariggahasampaṭicchanatthāya
 saṅghena anumatā puggalā paccekaṭṭhāyino
 avisaṁvādakaṭṭhāyino. Vinayo saṁvaratthāya saṁvaro avippaṭisāratthāya
 avippaṭisāro pāmujjatthāya pāmujjaṁ pītatthāya pīti passaddhatthāya
 passaddhi sukhatthāya sukhaṁ samādhatthāya samādhi yathābhūtañāṇadassanatthāya
 yathābhūtañāṇadassanaṁ nibbidatthāya nibbidā
 virāgatthāya virāgo vimuttatthāya vimutti vimuttiñāṇadassanatthāya
 vimuttiñāṇadassanaṁ anupādāparinibbānatthāya. Etadatthā kathā
 etadatthā mantanā etadatthā upanisā etadatthaṁ sotāvadhānaṁ

  *  *  *  *  *  *
  Footnote:1 Ma. na chandāgatiṁ gantabbaṁ .pe. na bhayāgatiṁ gantabbaṁ. 2 Ma. Yu. viññūnañca.
 3 Ma. Yu. santīraṇaṁ.
-------------------------------------------------
[page 407]
 Yadidaṁ anupādā cittassa vimokkhoti.
          [1085] Anuyogavattaṁ nisāmaya
                 kusalena buddhimatā kataṁ
                 suvuttaṁ sikkhāpadānulomikaṁ
                 gatiṁ na nāsento samparāyikaṁ
          vatthuṁ vipattiṁ āpattiṁ nidānaṁ ākārākovido
          pubbāparaṁ na jānāti katākataṁ samena ca
          kammañca adhikaraṇañca samathe cāpi akovido
          ratto duṭṭho ca mūḷho ca bhayā mohā ca gacchati
          na ca saññattikusalo 1- nijjhattiyā ca akovido
          laddhapakkho ahiriko kaṇhakammo anādaro
          sa ve tādisako bhikkhu appaṭikkhoti vuccati.
          Vatthuṁ vipattiṁ āpattiṁ nidānaṁ ākārakovido
          pubbāparaṁ pajānāti katākataṁ samena ca
          kammañca adhikaraṇañca samathe cāpi kovido
          aratto aduṭṭho amūḷho ca bhayā mohā na gacchati
          saññattiyā 2- ca kusalo nijjhattiyā ca kovido
          laddhapakkho hirimano sukkakammo sagāravo
          sa ve tādisako bhikkhu sappaṭikkhoti vuccatīti.
                       Cūḷasaṅgāmaṁ niṭṭhitaṁ.

  *  *  *  *  *  *
  Footnote:1 Yu. paññattikusalo. 2 Yu. paññattiyā.
-------------------------------------------------
[page 408]
                         Tassuddānaṁ
   [1086] Nīcacittena puccheyya garu saṅghe na puggale
          suttaṁ saṁsandanatthāya vinayānuggahena ca
          uddānaṁ cūḷasaṅgāme ekuddesaṁ 1- idaṁ katanti.
                       -----------

  *  *  *  *  *  *
  Footnote:1 Ma. ekuddeso.
-------------------------------------------------
[page 409]
                        Mahāsaṅgāmaṁ
      [1087] < PTS. Vin  V , 166 >Saṅgāmāvacarena bhikkhunā saṅghe voharantena vatthuṁ
 jānitabbaṁ vipatti jānitabbā āpatti jānitabbā nidānaṁ
 jānitabbaṁ ākāro jānitabbo pubbāparaṁ jānitabbaṁ katākataṁ
 jānitabbaṁ kammaṁ jānitabbaṁ adhikaraṇaṁ jānitabbaṁ samatho jānitabbo
 na chandāgati gantabbā na dosāgati gantabbā na mohāgati
 gantabbā na bhayāgati gantabbā saññāpanīye ṭhāne saññāpetabbaṁ
 nijjhāpanīye ṭhāne nijjhāpetabbaṁ pekkhanīye ṭhāne
 pekkhitabbaṁ pasādanīye ṭhāne pasādetabbaṁ laddhapakkhomhīti paro
 pakkho 1- nāvajānitabbo bahussutomhīti appassuto nāvajānitabbo
 therataromhīti navakataro nāvajānitabbo asampattaṁ na byāharitabbaṁ 2-
 sampattaṁ dhammato vinayato na parihāpetabbaṁ yena dhammena
 yena vinayena yena satthusāsanena taṁ adhikaraṇaṁ vūpasammati tathā
 taṁ adhikaraṇaṁ vūpasametabbaṁ.
      [1088] Vatthuṁ jānitabbanti aṭṭhapārājikānaṁ 3- vatthuṁ jānitabbaṁ
 tevīsasaṅghādisesānaṁ vatthuṁ jānitabbaṁ dveaniyatānaṁ vatthuṁ jānitabbaṁ
 dvecattāḷīsanissaggiyānaṁ vatthuṁ jānitabbaṁ aṭṭhāsītisatapācittiyānaṁ
 vatthuṁ jānitabbaṁ dvādasapāṭidesanīyānaṁ vatthuṁ jānitabbaṁ dukkaṭānaṁ

  *  *  *  *  *  *
  Footnote:1 Ma. Yu. parapakkho. 2 byāhātabbaṁ itipi dissati. 3 sabbattha aṭṭhannaṁ
 pārājikānanti dissati.
-------------------------------------------------
[page 410]
 Vatthuṁ jānitabbaṁ dubbhāsitānaṁ vatthuṁ jānitabbaṁ.
      [1089] Vipatti jānitabbāti sīlavipatti jānitabbā ācāravipatti
 jānitabbā diṭṭhivipatti jānitabbā ājīvavipatti jānitabbā.
      [1090] Āpatti jānitabbāti pārājikāpatti jānitabbā
 saṅghādisesāpatti jānitabbā thullaccayāpatti jānitabbā pācittiyāpatti
 jānitabbā pāṭidesanīyāpatti jānitabbā dukkaṭāpatti
 jānitabbā dubbhāsitāpatti jānitabbā.
      [1091] Nidānaṁ jānitabbanti aṭṭhapārājikānaṁ nidānaṁ jānitabbaṁ
 tevīsasaṅghādisesānaṁ nidānaṁ jānitabbaṁ dveaniyatānaṁ nidānaṁ jānitabbaṁ
 dvecattāḷīsanissaggiyānaṁ nidānaṁ jānitabbaṁ aṭṭhāsītisatapācittiyānaṁ
 nidānaṁ jānitabbaṁ dvādasapāṭidesanīyānaṁ nidānaṁ jānitabbaṁ
 dukkaṭānaṁ nidānaṁ jānitabbaṁ dubbhāsitānaṁ nidānaṁ jānitabbaṁ.
      [1092] Ākāro jānitabboti saṅgho ākārato jānitabbo
 gaṇo ākārato jānitabbo puggalo ākārato jānitabbo
 codako ākārato jānitabbo cuditako ākārato jānitabbo.
 Saṅgho ākārato jānitabboti paṭibalo nu kho ayaṁ saṅgho
 imaṁ adhikaraṇaṁ vūpasametuṁ dhammena vinayena satthusāsanena udāhu
 noti evaṁ saṅgho ākārato jānitabbo. Gaṇo ākārato
 jānitabboti paṭibalo nu kho ayaṁ gaṇo imaṁ adhikaraṇaṁ vūpasametuṁ
 dhammena vinayena satthusāsanena udāhu noti evaṁ gaṇo ākārato
-------------------------------------------------
[page 411]
 Jānitabbo. Puggalo ākārato jānitabboti paṭibalo nu kho
 ayaṁ puggalo imaṁ adhikaraṇaṁ vūpasametuṁ dhammena vinayena satthusāsanena
 udāhu noti evaṁ puggalo ākārato jānitabbo. Codako
 ākārato jānitabboti kacci nu kho ayamāyasmā pañcasu
 dhammesu patiṭṭhāya paraṁ codeti udāhu noti evaṁ codako
 ākārato jānitabbo. Cuditako ākārato jānitabboti kacci
 nu kho ayamāyasmā dvīsu dhammesu patiṭṭhito sacce ca akuppe
 ca udāhu noti evaṁ cuditako ākārato jānitabbo.
      [1093] Pubbāparaṁ jānitabbanti kacci nu kho ayamāyasmā
 vatthuto vā vatthuṁ saṅkamati vipattito vā vipattiṁ saṅkamati
 āpattito vā āpattiṁ saṅkamati avajānitvā vā paṭijānāti
 paṭijānitvā vā avajānāti aññena vā aññaṁ paṭicarati udāhu
 noti evaṁ pubbāparaṁ jānitabbaṁ.
      [1094] Katākataṁ jānitabbanti methunadhammo jānitabbo methunadhammassa
 anulomaṁ jānitabbaṁ methunadhammassa pubbabhāgo jānitabbo.
 Methunadhammo jānitabboti dvayandvayasamāpatti jānitabbā.
 Methunadhammassa anulomaṁ jānitabbanti bhikkhu attano mukhena parassa
 aṅgajātaṁ gaṇhāti. Methunadhammassa pubbabhāgo jānitabboti
 vaṇṇo avaṇṇo 1- kāyasaṁsaggo duṭṭhullavācā attakāmapāricariyā

  *  *  *  *  *  *
  Footnote:1 Ma. Yu. vaṇṇāvaṇṇo.
-------------------------------------------------
[page 412]
 Vaṇṇamanuppādanaṁ 1-.
      [1095] Kammaṁ jānitabbanti soḷasa kammāni jānitabbāni
 cattāri apalokanakammāni jānitabbāni cattāri ñattikammāni
 jānitabbāni cattāri ñattidutiyakammāni jānitabbāni cattāri
 ñatticatutthakammāni jānitabbāni.
      [1096] Adhikaraṇaṁ jānitabbanti cattāri adhikaraṇāni jānitabbāni
 vivādādhikaraṇaṁ jānitabbaṁ anuvādādhikaraṇaṁ jānitabbaṁ āpattādhikaraṇaṁ
 jānitabbaṁ kiccādhikaraṇaṁ jānitabbaṁ.
      [1097] Samatho jānitabboti satta samathā jānitabbā
 sammukhāvinayo jānitabbo sativinayo jānitabbo amūḷhavinayo
 jānitabbo paṭiññātakaraṇaṁ jānitabbaṁ yebhuyyasikā jānitabbā
 tassapāpiyasikā jānitabbā tiṇavatthārako jānitabbo.
       [1098] Na chandāgati gantabbāti chandāgatiṁ gacchanto kathaṁ
 chandāgatiṁ gacchati. Idhekacco ayaṁ me upajjhāyo vā ācariyo
 vā saddhivihāriko vā antevāsiko vā samānupajjhāyako vā
 samānācariyako vā sandiṭṭho vā sambhatto vā ñātisālohito
 vāti tassānukampāya tassānurakkhāya adhammaṁ dhammoti dīpeti
 dhammaṁ adhammoti dīpeti avinayaṁ vinayoti dīpeti vinayaṁ
 avinayoti dīpeti abhāsitaṁ alapitaṁ tathāgatena bhāsitaṁ lapitaṁ

  *  *  *  *  *  *
  Footnote:1 Ma. vacanamanuppadānaṁ. Yu. dhanamanuppadānaṁ.
-------------------------------------------------
[page 413]
 Tathāgatenāti dīpeti bhāsitaṁ lapitaṁ tathāgatena abhāsitaṁ alapitaṁ
 tathāgatenāti dīpeti anāciṇṇaṁ tathāgatena āciṇṇaṁ tathāgatenāti
 dīpeti āciṇṇaṁ tathāgatena anāciṇṇaṁ tathāgatenāti
 dīpeti appaññattaṁ tathāgatena paññattaṁ tathāgatenāti dīpeti
 paññattaṁ tathāgatena appaññattaṁ tathāgatenāti dīpeti
 anāpattiṁ āpattīti dīpeti āpattiṁ anāpattīti dīpeti lahukaṁ
 āpattiṁ garukā āpattīti dīpeti garukaṁ āpattiṁ lahukā
 āpattīti dīpeti sāvasesaṁ āpattiṁ anavasesā āpattīti
 dīpeti anavasesaṁ āpattiṁ sāvasesā āpattīti dīpeti duṭṭhullaṁ
 āpattiṁ aduṭṭhullā āpattīti dīpeti < PTS. Vin  V , 168 >aduṭṭhullaṁ āpattiṁ
 duṭṭhullā āpattīti dīpeti imehi aṭṭhārasahi vatthūhi chandāgatiṁ
 gacchanto bahujanāhitāya paṭipanno hoti bahujanāsukhāya bahuno
 janassa anatthāya ahitāya dukkhāya devamanussānaṁ imehi aṭṭhārasahi
 vatthūhi chandāgatiṁ gacchanto khataṁ upahataṁ attānaṁ pariharati
 sāvajjo ca hoti sānuvajjo ca 1- viññūnaṁ bahuñca apuññaṁ
 pasavati chandāgatiṁ gacchanto evaṁ chandāgatiṁ gacchati.
      [1099] Na dosāgati gantabbāti dosāgatiṁ gacchanto kathaṁ
 dosāgatiṁ gacchati. Idhekacco anatthaṁ me acarīti āghātaṁ
 bandhati anatthaṁ me caratīti āghātaṁ bandhati anatthaṁ me

  *  *  *  *  *  *
  Footnote:1 Yu. ayaṁ pāṭho na dissati.
-------------------------------------------------
[page 414]
 Carissatīti āghātaṁ bandhati piyassa me manāpassa anatthaṁ acari
 anatthaṁ carati anatthaṁ carissatīti āghātaṁ bandhati appiyassa me
 amanāpassa atthaṁ acari atthaṁ carati atthaṁ carissatīti āghātaṁ
 bandhati imehi navahi āghātavatthūhi āghāto paṭighāto kuddho
 kodhābhibhūto adhammaṁ dhammoti dīpeti dhammaṁ adhammoti dīpeti
 .pe. Duṭṭhullaṁ āpattiṁ aduṭṭhullā āpattīti dīpeti aduṭṭhullaṁ
 āpattiṁ duṭṭhullā āpattīti dīpeti imehi aṭṭhārasahi vatthūhi
 dosāgatiṁ gacchanto bahujanāhitāya paṭipanno hoti bahujanāsukhāya
 bahuno janassa anatthāya ahitāya dukkhāya devamanussānaṁ
 imehi aṭṭhārasahi vatthūhi dosāgatiṁ gacchanto khataṁ upahataṁ attānaṁ
 pariharati sāvajjo ca hoti sānuvajjo ca viññūnaṁ bahuñca
 apuññaṁ pasavati dosāgatiṁ gacchanto evaṁ dosāgatiṁ gacchati.
      [1100] Na mohāgati gantabbāti mohāgatiṁ gacchanto kathaṁ
 mohāgatiṁ gacchati. Ratto rāgavasena gacchati duṭṭho dosavasena
 gacchati mūḷho mohavasena gacchati parāmaṭṭho diṭṭhivasena
 gacchati mūḷho sammūḷho mohābhibhūto adhammaṁ dhammoti dīpeti
 dhammaṁ adhammoti dīpeti .pe. Duṭṭhullaṁ āpattiṁ aduṭṭhullā
 āpattīti dīpeti aduṭṭhullaṁ āpattiṁ duṭṭhullā āpattīti
 dīpeti imehi aṭṭhārasahi vatthūhi mohāgatiṁ gacchanto bahujanāhitāya
 paṭipanno hoti bahujanāsukhāya bahuno janassa anatthāya
-------------------------------------------------
[page 415]
 Ahitāya dukkhāya devamanussānaṁ imehi aṭṭhārasahi vatthūhi mohāgatiṁ
 gacchanto khataṁ upahataṁ attānaṁ pariharati sāvajjo ca hoti
 sānuvajjo ca viññūnaṁ bahuñca apuññaṁ pasavati mohāgatiṁ
 gacchanto evaṁ mohāgatiṁ gacchati.
      [1101] Na bhayāgati gantabbāti bhayāgatiṁ gacchanto kathaṁ
 bhayāgatiṁ gacchati. Idhekacco ayaṁ visamanissito vā gahananissito
 vā balavanissito vā kakkhaḷo pharuso jīvitantarāyaṁ vā brahmacariyantarāyaṁ
 vā karissatīti tassa bhayā bhīto adhammaṁ dhammoti
 dīpeti dhammaṁ adhammoti dīpeti .pe. Duṭṭhullaṁ āpattiṁ
 aduṭṭhullā āpattīti dīpeti aduṭṭhullaṁ āpattiṁ duṭṭhullā
 āpattīti dīpeti imehi aṭṭhārasahi vatthūhi bhayāgatiṁ gacchanto
 bahujanāhitāya paṭipanno hoti bahujanāsukhāya bahuno janassa anatthāya
 ahitāya dukkhāya devamanussānaṁ imehi aṭṭhārasahi vatthūhi
 bhayāgatiṁ gacchanto khataṁ upahataṁ attānaṁ pariharati sāvajjo ca hoti
 sānuvajjo ca viññūnaṁ bahuñca apuññaṁ pasavati bhayāgatiṁ
 gacchanto evaṁ bhayāgatiṁ gacchati.
   [1102] Chandā dosā bhayā mohā yo dhammaṁ ativattati
          nihīyati tassa yaso kāḷapakkheva candimāti.
      [1103] Kathaṁ na chandāgatiṁ gacchati. Adhammaṁ adhammoti
 dīpento na chandāgatiṁ gacchati dhammaṁ dhammoti < PTS. Vin  V , 169 >dīpento na
-------------------------------------------------
[page 416]
 Chandāgatiṁ gacchati avinayaṁ avinayoti dīpento na chandāgatiṁ
 gacchati vinayaṁ vinayoti dīpento na chandāgatiṁ gacchati
 abhāsitaṁ alapitaṁ tathāgatena abhāsitaṁ alapitaṁ tathāgatenāti dīpento
 na chandāgatiṁ gacchati bhāsitaṁ lapitaṁ tathāgatena bhāsitaṁ lapitaṁ
 tathāgatenāti dīpento na chandāgatiṁ gacchati anāciṇṇaṁ
 tathāgatena anāciṇṇaṁ tathāgatenāti dīpento na chandāgatiṁ gacchati
 āciṇṇaṁ tathāgatena āciṇṇaṁ tathāgatenāti dīpento na chandāgatiṁ
 gacchati appaññattaṁ tathāgatena appaññattaṁ tathāgatenāti
 dīpento na chandāgatiṁ gacchati paññattaṁ tathāgatena paññattaṁ
 tathāgatenāti dīpento na chandāgatiṁ gacchati anāpattiṁ anāpattīti
 dīpento na chandāgatiṁ gacchati āpattiṁ āpattīti dīpento
 na chandāgatiṁ gacchati lahukaṁ āpattiṁ lahukā āpattīti
 dīpento na chandāgatiṁ gacchati garukaṁ āpattiṁ garukā āpattīti
 dīpento na chandāgatiṁ gacchati sāvasesaṁ āpattiṁ sāvasesā
 āpattīti dīpento na chandāgatiṁ gacchati anavasesaṁ
 āpattiṁ anavasesā āpattīti dīpento na chandāgatiṁ gacchati
 duṭṭhullaṁ āpattiṁ duṭṭhullā āpattīti dīpento na chandāgatiṁ
 gacchati aduṭṭhullaṁ āpattiṁ aduṭṭhullā āpattīti dīpento
 na chandāgatiṁ gacchati evaṁ na chandāgatiṁ gacchati.
      [1104] Kathaṁ na dosāgatiṁ gacchati. Adhammaṁ adhammoti
-------------------------------------------------
[page 417]
 Dīpento na dosāgatiṁ gacchati dhammaṁ dhammoti dīpento na
 dosāgatiṁ gacchati .pe. Duṭṭhullaṁ āpattiṁ duṭṭhullā āpattīti
 dīpento na dosāgatiṁ gacchati aduṭṭhullaṁ āpattiṁ aduṭṭhullā
 āpattīti dīpento na dosāgatiṁ gacchati evaṁ na dosāgatiṁ
 gacchati.
      [1105] Kathaṁ na mohāgatiṁ gacchati. Adhammaṁ adhammoti
 dīpento na mohāgatiṁ gacchati dhammaṁ dhammoti dīpento na
 mohāgatiṁ gacchati .pe. Duṭṭhullaṁ āpattiṁ duṭṭhullā āpattīti
 dīpento na mohāgatiṁ gacchati aduṭṭhullaṁ āpattiṁ aduṭṭhullā
 āpattīti dīpento na mohāgatiṁ gacchati evaṁ na mohāgatiṁ
 gacchati.
      [1106] Kathaṁ na bhayāgatiṁ gacchati. Adhammaṁ adhammoti
 dīpento na bhayāgatiṁ gacchati dhammaṁ dhammoti dīpento na
 bhayāgatiṁ gacchati .pe. Duṭṭhullaṁ āpattiṁ duṭṭhullā āpattīti
 dīpento na bhayāgatiṁ gacchati aduṭṭhullaṁ āpattiṁ aduṭṭhullā
 āpattīti dīpento na bhayāgatiṁ gacchati evaṁ na bhayāgatiṁ gacchati.
   [1107] Chandā dosā bhayā mohā yo dhammaṁ nātivattati
          āpūrati tassa yaso sukkapakkheva candimāti.
      [1108] Kathaṁ saññāpanīye ṭhāne saññāpeti. Adhammaṁ
 adhammoti dīpento saññāpanīye ṭhāne saññāpeti dhammaṁ dhammoti
-------------------------------------------------
[page 418]
 Dīpento saññāpanīye ṭhāne saññāpeti .pe. Duṭṭhullaṁ āpattiṁ
 duṭṭhullā āpattīti dīpento saññāpanīye ṭhāne saññāpeti
 aduṭṭhullaṁ āpattiṁ aduṭṭhullā āpattīti dīpento saññāpanīye
 ṭhāne saññāpeti evaṁ saññāpanīye ṭhāne saññāpeti.
      [1109] Kathaṁ nijjhāpanīye ṭhāne nijjhāpeti. Adhammaṁ
 adhammoti dīpento nijjhāpanīye ṭhāne nijjhāpeti dhammaṁ dhammoti
 dīpento nijjhāpanīye ṭhāne nijjhāpeti .pe. Duṭṭhullaṁ āpattiṁ
 duṭṭhullā āpattīti dīpento nijjhāpanīye ṭhāne nijjhāpeti
 aduṭṭhullaṁ āpattiṁ aduṭṭhullā āpattīti dīpento nijjhāpanīye
 ṭhāne nijjhāpeti evaṁ nijjhāpanīye ṭhāne nijjhāpeti.
      [1110] Kathaṁ pekkhanīye ṭhāne pekkhati. Adhammaṁ adhammoti
 dīpento pekkhanīye ṭhāne pekkhati dhammaṁ dhammoti dīpento
 pekkhanīye ṭhāne pekkhati .pe. Duṭṭhullaṁ āpattiṁ duṭṭhullā
 āpattīti dīpento pekkhanīye ṭhāne pekkhati aduṭṭhullaṁ āpattiṁ
 aduṭṭhullā āpattīti dīpento pekkhanīye ṭhāne pekkhati evaṁ
 pekkhanīye ṭhāne pekkhati.
      [1111] Kathaṁ pasādanīye ṭhāne pasādeti. Adhammaṁ adhammoti
 dīpento pasādanīye ṭhāne pasādeti dhammaṁ dhammoti dīpento
 pasādanīye ṭhāne pasādeti .pe. Duṭṭhullaṁ āpattiṁ duṭṭhullā
 āpattīti dīpento pasādanīye ṭhāne pasādeti aduṭṭhullaṁ
-------------------------------------------------
[page 419]
 Āpattiṁ aduṭṭhullā āpattīti dīpento pasādanīye ṭhāne
 pasādeti evaṁ pasādanīye ṭhāne pasādeti.
      [1112] Kathaṁ laddhapakkhomhīti paraṁ pakkhaṁ avajānāti.
 Idhekacco laddhapakkho hoti laddhaparivāro pakkhavā ñātivā ayaṁ
 aladdhapakkho aladdhaparivāro na pakkhavā na ñātivāti tassa
 avajānanto adhammaṁ dhammoti dīpeti dhammaṁ adhammoti
 dīpeti .pe. Duṭṭhullaṁ āpattiṁ aduṭṭhullā āpattīti dīpeti
 aduṭṭhullaṁ āpattiṁ duṭṭhullā āpattīti dīpeti evaṁ laddhapakkhomhīti
 paraṁ pakkhaṁ avajānāti.
      [1113] Kathaṁ bahussutomhīti appassutaṁ avajānāti.
 Idhekacco bahussuto hoti sutadharo sutasannicayo ayaṁ appassuto
 appāgamo appadharoti tassa avajānanto adhammaṁ dhammoti
 dīpeti dhammaṁ adhammoti dīpeti .pe. Duṭṭhullaṁ āpattiṁ
 aduṭṭhullā āpattīti dīpeti aduṭṭhullaṁ āpattiṁ duṭṭhullā
 āpattīti dīpeti evaṁ bahussutomhīti appassutaṁ avajānāti.
      [1114] Kathaṁ therataromhīti navakataraṁ avajānāti. Idhekacco
 thero hoti rattaññū cirapabbajito ayaṁ navako appaññāto
 appassuto 1- appakataññū imassa vacanaṁ akataṁ bhavissatīti tassa
 avajānanto adhammaṁ dhammoti dīpeti dhammaṁ adhammoti

  *  *  *  *  *  *
  Footnote:1 Ma. Yu. ayaṁ pāṭho na dissati.
-------------------------------------------------
[page 420]
 Dīpeti .pe. Duṭṭhullaṁ āpattiṁ aduṭṭhullā āpattīti dīpeti
 aduṭṭhullaṁ < PTS. Vin  V , 170 >āpattiṁ duṭṭhullā āpattīti dīpeti evaṁ therataromhīti
 navakataraṁ avajānāti.
      [1115] Asampattaṁ na byāharitabbanti anotiṇṇaṁ bhāsaṁ 1- na
 otāretabbaṁ. Sampattaṁ dhammato vinayato na parihāpetabbanti
 yaṁ atthāya saṅgho sannipatito hoti taṁ atthaṁ dhammato vinayato
 na parihāpetabbaṁ.
      [1116] Yena dhammenāti bhūtena vatthunā. Yena vinayenāti
 codetvā sāretvā. Yena satthusāsanenāti ñattisampadāya
 anussāvanasampadāya. Yena dhammena yena vinayena yena satthusāsanena
 taṁ adhikaraṇaṁ vūpasammati tathā taṁ adhikaraṇaṁ vūpasametabbanti
 anuvijjakena codako pucchitabbo yaṁ kho tvaṁ āvuso imassa
 bhikkhuno pavāraṇaṁ ṭhapesi kimhi naṁ ṭhapesi sīlavipattiyā ṭhapesi
 ācāravipattiyā ṭhapesi diṭṭhivipattiyā ṭhapesīti. So ce
 evaṁ vadeyya sīlavipattiyā vā ṭhapemi ācāravipattiyā
 vā ṭhapemi diṭṭhivipattiyā vā ṭhapemīti. So evamassa
 vacanīyo jānāti panāyasmā sīlavipattiṁ jānāti ācāravipattiṁ
 jānāti diṭṭhivipattinti. So ce evaṁ vadeyya jānāmi
 kho ahaṁ āvuso sīlavipattiṁ jānāmi ācāravipattiṁ jānāmi

  *  *  *  *  *  *
  Footnote:1 Ma. Yu. bhāraṁ.
-------------------------------------------------
[page 421]
 Diṭṭhivipattinti. So evamassa vacanīyo katamā panāvuso
 sīlavipatti katamā ācāravipatti katamā diṭṭhivipattīti. So
 ce evaṁ vadeyya cattāri pārājikāni terasa saṅghādisesā ayaṁ
 sīlavipatti thullaccayaṁ pācittiyaṁ pāṭidesanīyaṁ dukkaṭaṁ dubbhāsitaṁ
 ayaṁ ācāravipatti micchādiṭṭhi antaggāhikā diṭṭhi ayaṁ
 diṭṭhivipattīti. So evamassa vacanīyo yaṁ kho tvaṁ āvuso
 imassa bhikkhuno pavāraṇaṁ ṭhapesi diṭṭhena ṭhapesi sutena ṭhapesi
 parisaṅkāya ṭhapesīti. So ce evaṁ vadeyya diṭṭhena vā ṭhapemi
 sutena vā ṭhapemi parisaṅkāya vā ṭhapemīti. So evamassa
 vacanīyo yaṁ kho tvaṁ āvuso imassa bhikkhuno diṭṭhena pavāraṇaṁ
 ṭhapesi kinte diṭṭhaṁ kinti te diṭṭhaṁ kadā te diṭṭhaṁ kattha
 te diṭṭhaṁ pārājikaṁ ajjhāpajjanto diṭṭho saṅghādisesaṁ
 ajjhāpajjanto diṭṭho thullaccayaṁ ajjhāpajjanto diṭṭho
 pācittiyaṁ ajjhāpajjanto diṭṭho pāṭidesanīyaṁ ajjhāpajjanto
 diṭṭho dukkaṭaṁ ajjhāpajjanto diṭṭho dubbhāsitaṁ ajjhāpajjanto
 diṭṭho kattha ca tvaṁ ahosi kattha cāyaṁ bhikkhu ahosi
 kiñca tvaṁ karosi kiñcāyaṁ bhikkhu karotīti. So ce evaṁ
 vadeyya na kho ahaṁ āvuso imassa bhikkhuno diṭṭhena pavāraṇaṁ
 ṭhapemi apica sutena pavāraṇaṁ ṭhapemīti. So evamassa
 vacanīyo yaṁ kho tvaṁ āvuso imassa bhikkhuno sutena pavāraṇaṁ
-------------------------------------------------
[page 422]
 Ṭhapesi kinte sutaṁ kinti te sutaṁ kadā te sutaṁ kattha te
 sutaṁ pārājikaṁ ajjhāpannoti sutaṁ saṅghādisesaṁ ajjhāpannoti
 sutaṁ thullaccayaṁ ajjhāpannoti sutaṁ pācittiyaṁ ajjhāpannoti
 sutaṁ pāṭidesanīyaṁ ajjhāpannoti sutaṁ dukkaṭaṁ ajjhāpannoti
 sutaṁ dubbhāsitaṁ ajjhāpannoti sutaṁ bhikkhussa sutaṁ bhikkhuniyā
 sutaṁ sikkhamānāya sutaṁ sāmaṇerassa sutaṁ sāmaṇeriyā sutaṁ
 upāsakassa sutaṁ upāsikāya sutaṁ rājūnaṁ sutaṁ rājamahāmattānaṁ
 sutaṁ titthiyānaṁ sutaṁ titthiyasāvakānaṁ sutanti. So ce evaṁ
 vadeyya na kho ahaṁ āvuso imassa bhikkhuno sutena pavāraṇaṁ
 ṭhapemi apica parisaṅkāya pavāraṇaṁ ṭhapemīti. So evamassa
 vacanīyo yaṁ kho tvaṁ āvuso imassa bhikkhuno parisaṅkāya pavāraṇaṁ
 ṭhapesi kiṁ parisaṅkasi kinti parisaṅkasi kadā parisaṅkasi kattha
 parisaṅkasi pārājikaṁ ajjhāpannoti parisaṅkasi saṅghādisesaṁ
 ajjhāpannoti parisaṅkasi thullaccayaṁ ajjhāpannoti parisaṅkasi
 pācittiyaṁ ajjhāpannoti parisaṅkasi pāṭidesanīyaṁ ajjhāpannoti
 parisaṅkasi dukkaṭaṁ ajjhāpannoti parisaṅkasi dubbhāsitaṁ ajjhāpannoti
 parisaṅkasi bhikkhussa sutvā parisaṅkasi bhikkhuniyā sutvā
 parisaṅkasi sikkhamānāya sutvā parisaṅkasi sāmaṇerassa sutvā
 parisaṅkasi sāmaṇeriyā sutvā parisaṅkasi upāsakassa sutvā
 parisaṅkasi upāsikāya sutvā parisaṅkasi rājūnaṁ sutvā parisaṅkasi
-------------------------------------------------
[page 423]
 Rājamahāmattānaṁ sutvā parisaṅkasi titthiyānaṁ sutvā parisaṅkasi
 titthiyasāvakānaṁ sutvā parisaṅkasīti.
   [1117] Diṭṭhaṁ diṭṭhena sameti diṭṭhena saṁsandate diṭṭhaṁ
          diṭṭhaṁ paṭicca na upeti asuddhaparisaṅkito
          so puggalo paṭiññāya kātabbā tena pavāraṇā.
          Sutaṁ sutena sameti sutena saṁsandate sutaṁ
          sutaṁ paṭicca na upeti asuddhaparisaṅkito
          so puggalo paṭiññāya kātabbā tena pavāraṇā.
          Mutaṁ mutena sameti mutena saṁsandate mutaṁ
          mutaṁ paṭicca na upeti asuddhaparisaṅkito
          so puggalo paṭiññāya kātabbā tena pavāraṇāti.
      [1118] Kinte diṭṭhanti katamā pucchā kinti te diṭṭhanti
 katamā pucchā kadā te diṭṭhanti katamā pucchā kattha te
 diṭṭhanti katamā pucchā.
      [1119] Kinte diṭṭhanti vatthupucchā vipattipucchā āpattipucchā
 ajjhācārapucchā. Vatthupucchāti aṭṭhapārājikānaṁ vatthupucchā
 tevīsasaṅghādisesānaṁ vatthupucchā dveaniyatānaṁ vatthupucchā
 dvecattāḷīsanissaggiyānaṁ vatthupucchā aṭṭhāsītisatapācittiyānaṁ vatthupucchā
 dvādasapāṭidesanīyānaṁ vatthupucchā dukkaṭānaṁ vatthupucchā dubbhāsitānaṁ
 vatthupucchā. Vipattipucchāti sīlavipattipucchā ācāravipattipucchā
-------------------------------------------------
[page 424]
 Diṭṭhivipattipucchā ājīvavipattipucchā. Āpattipucchāti pārājikāpattipucchā
 saṅghādisesāpattipucchā thullaccayāpattipucchā pācittiyāpattipucchā
 pāṭidesanīyāpattipucchā dukkaṭāpattipucchā dubbhāsitāpattipucchā.
 Ajjhācārapucchāti dvayandvayasamāpattipucchā.
      [1120] Kinti te diṭṭhanti liṅgapucchā iriyāpathapucchā
 ākārapucchā vippakārapucchā. Liṅgapucchāti dīghaṁ vā rassaṁ vā
 kaṇhaṁ vā odātaṁ vā. Iriyāpathapucchāti gacchantaṁ vā ṭhitaṁ
 vā nisinnaṁ vā nipannaṁ vā. Ākārapucchāti gihiliṅge vā
 titthiyaliṅge vā pabbajitaliṅge vā. Vippakārapucchāti gacchantaṁ
 vā ṭhitaṁ vā nisinnaṁ vā nipannaṁ vā.
      [1121] < PTS. Vin  V , 171 >Kadā te diṭṭhanti kālapucchā samayapucchā divasapucchā
 utupucchā. Kālapucchāti pubbaṇhakāle vā majjhantikakāle vā
 sāyaṇhakāle vā. Samayapucchāti pubbaṇhasamaye vā majjhantikasamaye
 vā sāyaṇhasamaye vā. Divasapucchāti purebhattaṁ vā
 pacchābhattaṁ vā rattiṁ vā divā vā kāḷe vā juṇhe vā.
 Utupucchāti hemante vā gimhe vā vasse vā.
      [1122] Kattha te diṭṭhanti ṭhānapucchā bhūmipucchā okāsapucchā
 padesapucchā. Ṭhānapucchāti bhūmiyā vā paṭhaviyā vā dharaṇiyā
 vā jagatiyā vā. Bhūmipucchāti bhūmiyā vā pabbate vā pāsāṇe
 vā pāsāde vā. Okāsapucchāti puratthime vā okāse
-------------------------------------------------
[page 425]
 Pacchime vā okāse uttare vā okāse dakkhiṇe vā okāse.
 Padesapucchāti puratthime vā padese pacchime vā padese uttare
 vā padese dakkhiṇe vā padeseti.
                       Mahāsaṅgāmaṁ niṭṭhitaṁ.
                          Tassuddānaṁ
   [1123] Vatthu nidānaṁ ākāro pubbāparaṁ katākataṁ
          kammādhikaraṇañceva samatho chandagāmi ca
          dosā mohā bhayā ceva saññā nijjhāpanena ca
          pekkhā pasāde pakkhomhi sutatheratarena ca
          asampattañca sampattaṁ dhammena vinayena ca
          satthussa sāsanenāpi mahāsaṅgāmañāpanāti.
                       -------------
-------------------------------------------------
[page 426]
                          Kaṭhinabhedaṁ
      [1124] < PTS. Vin  V , 172 >Kassa kaṭhinaṁ anatthataṁ kassa kaṭhinaṁ atthataṁ kinti
 kaṭhinaṁ anatthataṁ kinti kaṭhinaṁ atthataṁ.
      [1125] Kassa kaṭhinaṁ anatthatanti dvinnaṁ puggalānaṁ anatthataṁ
 hoti kaṭhinaṁ anatthārakassa ca ananumodakassa ca imesaṁ dvinnaṁ
 puggalānaṁ anatthataṁ hoti kaṭhinaṁ.
      [1126] Kassa kaṭhinaṁ atthatanti dvinnaṁ puggalānaṁ atthataṁ hoti
 kaṭhinaṁ atthārakassa ca anumodakassa ca imesaṁ dvinnaṁ puggalānaṁ
 atthataṁ hoti kaṭhinaṁ.
      [1127] Kinti kaṭhinaṁ anatthatanti catuvīsatiyā ākārehi anatthataṁ
 hoti kaṭhinaṁ na ullikhitamattena atthataṁ hoti kaṭhinaṁ na
 dhovanamattena atthataṁ hoti kaṭhinaṁ na cīvaravicāraṇamattena atthataṁ
 hoti kaṭhinaṁ na chedanamattena atthataṁ hoti kaṭhinaṁ na bandhanamattena
 atthataṁ hoti kaṭhinaṁ na ovaṭṭikakaraṇamattena atthataṁ
 hoti kaṭhinaṁ na kaṇḍūsakaraṇamattena atthataṁ hoti kaṭhinaṁ na
 daḷhīkammakaraṇamattena atthataṁ hoti kaṭhinaṁ na anuvātakaraṇamattena
 atthataṁ hoti kaṭhinaṁ na paribhaṇḍakaraṇamattena atthataṁ hoti kaṭhinaṁ
 na ovaṭṭeyyakaraṇamattena 1- atthataṁ hoti kaṭhinaṁ na kamalamaddanamattena
 atthataṁ hoti kaṭhinaṁ na nimittakatena atthataṁ hoti kaṭhinaṁ

  *  *  *  *  *  *
  Footnote:1 Ma. ovaddheyyakaraṇamattena.
-------------------------------------------------
[page 427]
 Na parikathākatena atthataṁ hoti kaṭhinaṁ na kukkukatena atthataṁ hoti
 kaṭhinaṁ na sannidhikatena atthataṁ hoti kaṭhinaṁ na nissaggiyena
 atthataṁ hoti kaṭhinaṁ na akappakatena atthataṁ hoti kaṭhinaṁ na
 aññatra saṅghāṭiyā atthataṁ hoti kaṭhinaṁ na aññatra
 uttarāsaṅgena atthataṁ hoti kaṭhinaṁ na aññatra antaravāsakena
 atthataṁ hoti kaṭhinaṁ na aññatra pañcakena vā atirekapañcakena
 vā tadaheva sañchinnena samaṇḍalīkatena atthataṁ hoti kaṭhinaṁ na
 aññatra puggalassa atthārā atthataṁ hoti kaṭhinaṁ na sammā
 ceva atthataṁ hoti kaṭhinaṁ tañce nissīmaṭṭho anumodati.
 Evampi anatthataṁ hoti kaṭhinaṁ.
      [1128] Nimittakammaṁ nāma nimittaṁ karoti iminā dussena
 kaṭhinaṁ attharissāmīti. Parikathā nāma parikathaṁ karoti imāya
 parikathāya kaṭhinadussaṁ nibbattessāmīti. Kukkukataṁ nāma anādiyadānaṁ
 vuccati. Sannidhi nāma dve sannidhiyo karaṇasannidhi ca 1-
 nicayasannidhi ca 1-. Nissaggiyaṁ nāma kayiramāne 2- aruṇaṁ udriyati 3-.
 Imehi catuvīsatiyā ākārehi anatthataṁ hoti kaṭhinaṁ.
      [1129] Kinti kaṭhinaṁ atthatanti sattarasahi ākārehi atthataṁ
 hoti kaṭhinaṁ ahatena atthataṁ hoti kaṭhinaṁ ahatakappena atthataṁ
 hoti kaṭhinaṁ pilotikāya atthataṁ hoti kaṭhinaṁ paṁsukūlena atthataṁ
 hoti kaṭhinaṁ pāpaṇikena atthataṁ hoti kaṭhinaṁ animittakatena

  *  *  *  *  *  *
  Footnote:1 Ma. vā 2 Yu. kariyamāne. 3 Ma. uṭṭhahati.
-------------------------------------------------
[page 428]
 Atthataṁ hoti kaṭhinaṁ aparikathākatena atthataṁ hoti kaṭhinaṁ akukkukatena
 atthataṁ hoti kaṭhinaṁ asannidhikatena atthataṁ hoti kaṭhinaṁ
 anissaggiyena atthataṁ hoti kaṭhinaṁ kappakatena atthataṁ hoti kaṭhinaṁ
 saṅghāṭiyā atthataṁ hoti kaṭhinaṁ uttarāsaṅgena atthataṁ hoti
 kaṭhinaṁ antaravāsakena atthataṁ hoti kaṭhinaṁ pañcakena vā
 atirekapañcakena vā tadaheva sañchinnena samaṇḍalīkatena atthataṁ
 hoti kaṭhinaṁ puggalassa atthārā atthataṁ hoti kaṭhinaṁ sammā
 ceva atthataṁ hoti kaṭhinaṁ tañce sīmaṭṭho anumodati. Evampi
 atthataṁ hoti kaṭhinaṁ. Imehi sattarasahi ākārehi atthataṁ hoti kaṭhinaṁ.
      [1130] Saha kaṭhinassa atthārā kati dhammā jāyanti. Saha
 kaṭhinassa atthārā paṇṇarasa dhammā jāyanti aṭṭha mātikā dve
 palibodhā pañca ānisaṁsā. Saha kaṭhinassa atthārā ime paṇṇarasa
 dhammā jāyanti.
      [1131] < PTS. Vin  V , 173 >Payogassa katame dhammā anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo purejātapaccayena paccayo pacchājātapaccayena
 paccayo sahajātapaccayena paccayo. Pubbakaraṇassa .pe.
 Paccuddhārassa adhiṭṭhānassa atthārassa mātikānañca palibodhānañca
 vatthussa katame dhammā anantarapaccayena paccayo
 samanantarapaccayena paccayo nissayapaccayena paccayo upanissayapaccayena
-------------------------------------------------
[page 429]
 Paccayo purejātapaccayena paccayo pacchājātapaccayena
 paccayo sahajātapaccayena paccayo.
      [1132] Pubbakaraṇaṁ payogassa anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo. Payogo pubbakaraṇassa purejātapaccayena
 paccayo. Pubbakaraṇaṁ payogassa pacchājātapaccayena paccayo.
 Paṇṇarasa dhammā sahajātapaccayena paccayo.
      [1133] Paccuddhāro pubbakaraṇassa anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo. Pubbakaraṇaṁ paccuddhārassa purejātapaccayena
 paccayo. Paccuddhāro pubbakaraṇassa pacchājātapaccayena paccayo.
 Paṇṇarasa dhammā sahajātapaccayena paccayo.
      [1134] Adhiṭṭhānaṁ paccuddhārassa anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo. Paccuddhāro adhiṭṭhānassa purejātapaccayena
 paccayo. Adhiṭṭhānaṁ paccuddhārassa pacchājātapaccayena paccayo.
 Paṇṇarasa dhammā sahajātapaccayena paccayo.
      [1135] Atthāro adhiṭṭhānassa anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo. Adhiṭṭhānaṁ atthārassa purejātapaccayena
-------------------------------------------------
[page 430]
 Paccayo. Atthāro adhiṭṭhānassa pacchājātapaccayena paccayo.
 Paṇṇarasa dhammā sahajātapaccayena paccayo.
      [1136] Mātikā ca palibodhā ca atthārassa anantarapaccayena
 paccayo samanantarapaccayena paccayo nissayapaccayena paccayo
 upanissayapaccayena paccayo. Atthāro mātikānañca palibodhānañca
 purejātapaccayena paccayo. Mātikā ca palibodhā ca atthārassa
 pacchājātapaccayena paccayo. Paṇṇarasa dhammā sahajātapaccayena
 paccayo.
      [1137] < PTS. Vin  V , 174 >Āsā ca anāsā ca vatthussa anantarapaccayena paccayo
 samanantarapaccayena paccayo nissayapaccayena paccayo upanissayapaccayena
 paccayo. Vatthu āsānañca anāsānañca purejātapaccayena
 paccayo. Āsā ca anāsā ca vatthussa pacchājātapaccayena
 paccayo. Paṇṇarasa dhammā sahajātapaccayena paccayo.
      [1138] Pubbakaraṇaṁ kiṁnidānaṁ kiṁsamudayaṁ kiṁjātikaṁ kiṁpabhavaṁ
 kiṁsambhāraṁ kiṁsamuṭṭhānaṁ. Paccuddhāro kiṁnidāno kiṁsamudayo
 kiṁjātiko kiṁpabhavo kiṁsambhāro kiṁsamuṭṭhāno. Adhiṭṭhānaṁ
 kiṁnidānaṁ kiṁsamudayaṁ kiṁjātikaṁ kiṁpabhavaṁ kiṁsambhāraṁ kiṁsamuṭṭhānaṁ.
 Atthāro kiṁnidāno kiṁsamudayo kiṁjātiko kiṁpabhavo kiṁsambhāro
 kiṁsamuṭṭhāno. Mātikā ca palibodhā ca kiṁnidānā kiṁsamudayā
 kiṁjātikā kiṁpabhavā kiṁsambhārā kiṁsamuṭṭhānā. Āsā ca
-------------------------------------------------
[page 431]
 Anāsā ca kiṁnidānā kiṁsamudayā kiṁjātikā kiṁpabhavā kiṁsambhārā
 kiṁsamuṭṭhānā. Pubbakaraṇaṁ payoganidānaṁ payogasamudayaṁ payogajātikaṁ
 payogappabhavaṁ payogasambhāraṁ payogasamuṭṭhānaṁ.
 Paccuddhāro pubbakaraṇanidāno pubbakaraṇasamudayo pubbakaraṇajātiko
 pubbakaraṇappabhavo pubbakaraṇasambhāro pubbakaraṇasamuṭṭhāno.
 Adhiṭṭhānaṁ paccuddhāranidānaṁ paccuddhārasamudayaṁ
 paccuddhārajātikaṁ paccuddhārappabhavaṁ paccuddhārasambhāraṁ paccuddhārasamuṭṭhānaṁ.
 Atthāro adhiṭṭhānanidāno adhiṭṭhānasamudayo
 adhiṭṭhānajātiko adhiṭṭhānappabhavo adhiṭṭhānasambhāro adhiṭṭhānasamuṭṭhāno.
 Mātikā. Palibodhā ca atthāranidānā atthārasamudayā
 atthārajātikā atthārappabhavā atthārasambhārā
 atthārasamuṭṭhānā. Āsā ca anāsā ca vatthunidānā
 vatthusamudayā vatthujātikā vatthuppabhavā vatthusambhārā
 vatthusamuṭṭhānā. Payogo kiṁnidāno kiṁsamudayo kiṁjātiko
 kiṁpabhavo kiṁsambhāro kiṁsamuṭṭhāno. Pubbakaraṇaṁ .pe.
 Paccuddhāro adhiṭṭhānaṁ atthāro mātikā ca palibodhā
 ca vatthu āsā ca anāsā ca kiṁnidānā kiṁsamudayā kiṁjātikā
 kiṁpabhavā kiṁsambhārā kiṁsamuṭṭhānā. Payogo hetunidāno
 hetusamudayo hetujātiko hetuppabhavo hetusambhāro hetusamuṭṭhāno.
 Pubbakaraṇaṁ .pe. Paccuddhāro adhiṭṭhānaṁ
-------------------------------------------------
[page 432]
 Atthāro mātikā ca palibodhā ca vatthu āsā ca anāsā
 ca hetunidānā hetusamudayā hetujātikā hetuppabhavā
 hetusambhārā hetusamuṭṭhānā. Payogo kiṁnidāno kiṁsamudayo
 kiṁjātiko kiṁpabhavo kiṁsambhāro kiṁsamuṭṭhāno. Pubbakaraṇaṁ .pe.
 Paccuddhāro adhiṭṭhānaṁ atthāro mātikā ca palibodhā ca
 vatthu āsā ca anāsā ca kiṁnidānā kiṁsamudayā kiṁjātikā
 kiṁpabhavā kiṁsambhārā kiṁsamuṭṭhānā. Payogo paccayanidāno
 paccayasamudayo paccayajātiko paccayappabhavo paccayasambhāro
 paccayasamuṭṭhāno. Pubbakaraṇaṁ .pe. Paccuddhāro adhiṭṭhānaṁ
 atthāro mātikā ca palibodhā ca vatthu āsā ca anāsā
 ca paccayanidānā paccayasamudayā paccayajātikā paccayappabhavā
 paccayasambhārā paccayasamuṭṭhānā.
      [1139] Pubbakaraṇaṁ katīhi dhammehi saṅgahitaṁ. Pubbakaraṇaṁ
 sattahi dhammehi saṅgahitaṁ dhovanena vicāraṇena chedanena
 bandhanena sibbanena rajanena kappakaraṇena. Pubbakaraṇaṁ
 imehi sattahi dhammehi saṅgahitaṁ. Paccuddhāro katīhi dhammehi
 saṅgahito. Paccuddhāro tīhi dhammehi saṅgahito saṅghāṭiyā
 uttarāsaṅgena antaravāsakena. Adhiṭṭhānaṁ katīhi dhammehi saṅgahitaṁ.
 Adhiṭṭhānaṁ tīhi dhammehi saṅgahitaṁ saṅghāṭiyā uttarāsaṅgena
 antaravāsakena. Atthāro katīhi dhammehi saṅgahito. Atthāro
-------------------------------------------------
[page 433]
 Ekena dhammena saṅgahito vacībhedena.
      [1140] Kaṭhinassa kati mūlāni kati vatthūni kati bhūmiyo. Kaṭhinassa
 ekaṁ mūlaṁ saṅgho. Tīṇi vatthūni saṅghāṭi uttarāsaṅgo antaravāsako.
 Cha bhūmiyo khomaṁ kappāsikaṁ koseyyaṁ kambalaṁ sāṇaṁ bhaṅgaṁ.
      [1141] Kaṭhinassa ko ādi kiṁ majjhe kiṁ pariyosānaṁ.
 Kaṭhinassa pubbakaraṇaṁ ādi kiriyā majjhe atthāro pariyosānaṁ.
      [1142] Katīhaṅgehi samannāgato puggalo abhabbo kaṭhinaṁ
 attharituṁ katīhaṅgehi samannāgato puggalo bhabbo kaṭhinaṁ attharituṁ.
 Aṭṭhahaṅgehi samannāgato puggalo abhabbo kaṭhinaṁ attharituṁ.
 Aṭṭhahaṅgehi samannāgato puggalo bhabbo kaṭhinaṁ attharituṁ
 katamehi aṭṭhahaṅgehi samannāgato puggalo abhabbo kaṭhinaṁ attharituṁ.
 Pubbakaraṇaṁ na jānāti paccuddhāraṁ na jānāti adhiṭṭhānaṁ na
 jānāti atthāraṁ na jānāti mātikaṁ na jānāti palibodhaṁ
 na jānāti uddhāraṁ na jānāti ānisaṁsaṁ na jānāti. Imehi
 aṭṭhahaṅgehi samannāgato puggalo abhabbo kaṭhinaṁ attharituṁ.
 Katamehi aṭṭhahaṅgehi samannāgato puggalo bhabbo kaṭhinaṁ attharituṁ.
 Pubbakaraṇaṁ jānāti paccuddhāraṁ jānāti adhiṭṭhānaṁ jānāti
 atthāraṁ jānāti mātikaṁ jānāti palibodhaṁ jānāti uddhāraṁ
 jānāti ānisaṁsaṁ jānāti. Imehi aṭṭhahaṅgehi samannāgato
 puggalo bhabbo kaṭhinaṁ attharituṁ.
-------------------------------------------------
[page 434]
      [1143] Katīnaṁ puggalānaṁ kaṭhinatthārā na rūhanti katīnaṁ
 puggalānaṁ kaṭhinatthārā rūhanti. Tiṇṇaṁ puggalānaṁ kaṭhinatthārā
 na rūhanti tiṇṇaṁ puggalānaṁ kaṭhinatthārā rūhanti. Katamesaṁ
 tiṇṇaṁ puggalānaṁ kaṭhinatthārā na rūhanti. Nissīmaṭṭho anumodati
 anumodanto na vācaṁ bhindati vācaṁ bhindanto na paraṁ viññāpeti.
 Imesaṁ tiṇṇaṁ puggalānaṁ kaṭhinatthārā na rūhanti. Katamesaṁ
 tiṇṇaṁ puggalānaṁ kaṭhinatthārā rūhanti. Sīmaṭṭho anumodati
 anumodanto vācaṁ bhindati vācaṁ bhindanto paraṁ viññāpeti.
 Imesaṁ tiṇṇaṁ puggalānaṁ kaṭhinatthārā rūhanti.
      [1144] Kati kaṭhinatthārā na rūhanti kati kaṭhinatthārā
 rūhanti. Tayo kaṭhinatthārā na rūhanti tayo kaṭhinatthārā
 rūhanti. Katame tayo kaṭhinatthārā na rūhanti. Vatthuvipannañceva
 hoti kālavipannañca karaṇavipannañca. Ime tayo kaṭhinatthārā
 na rūhanti. Katame tayo kaṭhinatthārā rūhanti. Vatthusampannañceva
 hoti kālasampannañca karaṇasampannañca. Ime tayo kaṭhinatthārā
 rūhanti.
      [1145] Kaṭhinaṁ jānitabbaṁ kaṭhinatthāro jānitabbo kaṭhinassa
 atthāramāso jānitabbo kaṭhinassa atthāravipatti jānitabbā
 kaṭhinassa atthārasampatti jānitabbā nimittakammaṁ jānitabbaṁ
 parikathā jānitabbā kukkukataṁ jānitabbaṁ sannidhi jānitabbā
-------------------------------------------------
[page 435]
 Nissaggiyaṁ jānitabbaṁ.
      [1146] < PTS. Vin  V , 176 >Kaṭhinaṁ jānitabbanti tesaññeva dhammānaṁ saṅgaho
 samavāyo nāmaṁ nāmakammaṁ nāmadheyyaṁ nirutti byañjanaṁ abhilāpo
 yadidaṁ kaṭhinanti. Kaṭhinassa atthāramāso jānitabboti vassānassa
 pacchimo māso jānitabbo. Kaṭhinassa atthāravipatti jānitabbāti
 catuvīsatiyā ākārehi kaṭhinassa atthāravipatti jānitabbā. Kaṭhinassa
 atthārasampatti jānitabbāti sattarasahi ākārehi kaṭhinassa atthārasampatti
 jānitabbā. Nimittakammaṁ jānitabbanti nimittaṁ karoti
 iminā dussena kaṭhinaṁ attharissāmīti. Parikathā jānitabbāti
 parikathaṁ karoti imāya parikathāya kaṭhinadussaṁ nibbattessāmīti.
 Kukkukataṁ jānitabbanti anādiyadānaṁ jānitabbaṁ. Sannidhi jānitabbāti
 dve sannidhiyo jānitabbā karaṇasannidhi ca 1- nicayasannidhi ca 1-.
 Nissaggiyaṁ jānitabbanti kayiramāne aruṇaṁ udriyati 2-.
      [1147] Kaṭhinatthāro jānitabboti sace saṅghassa kaṭhinadussaṁ
 uppannaṁ hoti saṅghena kathaṁ paṭipajjitabbaṁ atthārakena kathaṁ
 paṭipajjitabbaṁ anumodakena kathaṁ paṭipajjitabbaṁ. Saṅghena ñattidutiyena
 kammena kaṭhinatthārakassa bhikkhuno dātabbaṁ. Tena
 kaṭhinatthārakena bhikkhunā tadaheva dhovitvā vimajjitvā vicāretvā
 chinditvā sibbetvā rajitvā kappaṁ katvā kaṭhinaṁ attharitabbaṁ.
 Sace saṅghāṭiyā kaṭhinaṁ attharitukāmo hoti porāṇikā saṅghāṭi

  *  *  *  *  *  *
  Footnote:1 Ma. vā. 2 Ma. uṭṭhahati.
-------------------------------------------------
[page 436]
 Paccuddharitabbā navā saṅghāṭi adhiṭṭhātabbā imāya saṅghāṭiyā
 kaṭhinaṁ attharāmīti vācā bhinditabbā. Sace uttarāsaṅgena kaṭhinaṁ
 attharitukāmo hoti porāṇako uttarāsaṅgo paccuddharitabbo
 navo uttarāsaṅgo adhiṭṭhātabbo iminā uttarāsaṅgena kaṭhinaṁ
 attharāmīti vācā bhinditabbā. Sace antaravāsakena kaṭhinaṁ
 attharitukāmo hoti porāṇako antaravāsako paccuddharitabbo
 navo antaravāsako adhiṭṭhātabbo iminā antaravāsakena kaṭhinaṁ
 attharāmīti vācā bhinditabbā. Tena kaṭhinatthārakena bhikkhunā
 saṅghaṁ upasaṅkamitvā ekaṁsaṁ uttarāsaṅgaṁ karitvā añjaliṁ paggahetvā
 evamassa vacanīyo atthataṁ bhante saṅghassa kaṭhinaṁ dhammiko
 kaṭhinatthāro anumodathāti. Tehi anumodakehi bhikkhūhi ekaṁsaṁ
 uttarāsaṅgaṁ karitvā añjaliṁ paggahetvā evamassa vacanīyo atthataṁ
 āvuso saṅghassa kaṭhinaṁ dhammiko kaṭhinatthāro anumodāmāti.
 Tena kaṭhinatthārakena bhikkhunā sambahule bhikkhū upasaṅkamitvā ekaṁsaṁ
 uttarāsaṅgaṁ karitvā añjaliṁ paggahetvā evamassa vacanīyā atthataṁ
 bhante saṅghassa kaṭhinaṁ dhammiko kaṭhinatthāro anumodathāti.
 Tehi anumodakehi bhikkhūhi ekaṁsaṁ uttarāsaṅgaṁ karitvā < PTS. Vin  V , 177 >añjaliṁ
 paggahetvā evamassa vacanīyo atthataṁ āvuso saṅghassa kaṭhinaṁ
 dhammiko kaṭhinatthāro anumodāmāti. Tena kaṭhinatthārakena
 bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ karitvā
-------------------------------------------------
[page 437]
 Añjaliṁ paggahetvā evamassa vacanīyo atthataṁ āvuso saṅghassa
 kaṭhinaṁ dhammiko kaṭhinatthāro anumodāhīti. Tena anumodakena
 bhikkhunā ekaṁsaṁ uttarāsaṅgaṁ karitvā añjaliṁ paggahetvā evamassa
 vacanīyo atthataṁ āvuso saṅghassa kaṭhinaṁ dhammiko kaṭhinatthāro
 anumodāmīti.
      [1148] Saṅgho kaṭhinaṁ attharati gaṇo kaṭhinaṁ attharati puggalo
 kaṭhinaṁ attharatīti. Na saṅgho kaṭhinaṁ attharati na gaṇo kaṭhinaṁ
 attharati puggalo kaṭhinaṁ attharatīti. Hañci na saṅgho kaṭhinaṁ
 attharati na gaṇo kaṭhinaṁ attharati puggalo kaṭhinaṁ attharati
 saṅghassa anatthataṁ hoti kaṭhinaṁ gaṇassa anatthataṁ hoti kaṭhinaṁ
 puggalassa atthataṁ hoti kaṭhinaṁ. Saṅgho pātimokkhaṁ uddisati
 gaṇo pātimokkhaṁ uddisati puggalo pātimokkhaṁ uddissatīti.
 Na saṅgho pātimokkhaṁ uddisati na gaṇo pātimokkhaṁ uddisati
 puggalo pātimokkhaṁ uddisatīti. Hañci na saṅgho pātimokkhaṁ
 uddisati na gaṇo pātimokkhaṁ uddisati puggalo pātimokkhaṁ
 uddisati saṅghassa anuddiṭṭhaṁ hoti pātimokkhaṁ gaṇassa anuddiṭṭhaṁ
 hoti pātimokkhaṁ puggalassa uddiṭṭhaṁ hoti pātimokkhaṁ. Saṅghassa
 sāmaggiyā gaṇassa sāmaggiyā puggalassa uddesā saṅghassa uddiṭṭhaṁ
 hoti pātimokkhaṁ gaṇassa udadiṭṭhaṁ hoti pātimokkhaṁ puggalassa
 uddiṭṭhaṁ hoti pātimokkhaṁ. Evameva na saṅgho kaṭhinaṁ attharati
-------------------------------------------------
[page 438]
 Na gaṇo kaṭhinaṁ attharati puggalo kaṭhinaṁ attharati saṅghassa
 anumodanāya gaṇassa anumodanāya puggalassa atthārā saṅghassa
 atthataṁ hoti kaṭhinaṁ gaṇassa atthataṁ hoti kaṭhinaṁ puggalassa
 atthataṁ hoti kaṭhinanti.
          [1149] Pakkamanantiko kaṭhinuddhāro
                 vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Pakkamanantiko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
                 cīvarapalibodho paṭhamaṁ chijjati
            tassa saha bahisīmagamanā āvāsapalibodho chijjati.
          [1150] Niṭṭhānantiko kaṭhinuddhāro
                 vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Niṭṭhānantiko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
-------------------------------------------------
[page 439]
                 Āvāsapalibodho paṭhamaṁ chijjati
                 cīvare niṭṭhite cīvarapalibodho chijjati.
          [1151] Sanniṭṭhānantiko kaṭhinuddhāro
                 vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Sanniṭṭhānantiko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
                 dve palibodhā apubbaṁ acarimaṁ chijjanti.
          [1152] Nāsanantiko kaṭhinuddhāro
                 vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Nāsanantiko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
                 āvāsapalibodho paṭhamaṁ chijjati
                 cīvare naṭṭhe cīvarapalibodho chijjati.
          [1153] Savanantiko kaṭhinuddhāro
-------------------------------------------------
[page 440]
                 Vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Savanantiko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
                 cīvarapalibodho paṭhamaṁ chijjati
             tassa saha savanena āvāsapalibodho chijjati.
          [1154] Āsāvacchediko kaṭhinuddhāro
                 vutto ādiccabandhunā
                 etañca tāhaṁ pucchāmi
                 katamo palibodho paṭhamaṁ chijjati.
                 Āsāvacchediko kaṭhinuddhāro
                 vutto ādiccabandhunā
                 etañca tāhaṁ vissajjissaṁ
                 āvāsapalibodho paṭhamaṁ chijjati
             cīvarāsāya upacchinnāya cīvarapalibodho chijjati.
          [1155] Sīmātikkantiko 1- kaṭhinuddhāro
                 vutto ādiccabandhunā
                 etañca tāhaṁ pucchāmi

  *  *  *  *  *  *
  Footnote:1 Ma. sīmātikkamanantiko.
-------------------------------------------------
[page 441]
               Katamo palibodho paṭhamaṁ chijjati.
                Sīmātikkantiko 1- kaṭhinuddhāro
               vutto ādiccabandhunā
               etañca tāhaṁ vissajjissaṁ
               cīvarapalibodho paṭhamaṁ chijjati
            tassa bahisīmagatassa 2- āvāsapalibodho chijjati.
        [1156] Sahubbhāro kaṭhinuddhāro
               vutto ādiccabandhunā
               etañca tāhaṁ pucchāmi
               katamo palibodho paṭhamaṁ chijjati.
               Sahubbhāro kaṭhinuddhāro
               vutto ādiccabandhunā
               etañca tāhaṁ vissajjissaṁ
            dve palibodhā apubbaṁ acarimaṁ chijjantīti.
      [1157] Kati kaṭhinuddhārā saṅghādhīnā kati kaṭhinuddhārā
 puggalādhīnā kati kaṭhinuddhārā neva saṅghādhīnā na puggalādhīnā.
 Eko kaṭhinuddhāro saṅghādhīno antarubbhāro. Cattāro
 kaṭhinuddhārā puggalādhīnā pakkamanantiko niṭṭhānantiko sanniṭṭhānantiko
 sīmātikkantiko. Cattāro kaṭhinuddhārā neva saṅghādhīnā
 na puggalādhīnā nāsanantiko savanantiko āsāvacchediko sahubbhāro.

  *  *  *  *  *  *
  Footnote:1 Ma. sīmātikkamantiko.
-------------------------------------------------
[page 442]
      [1158] < PTS. Vin  V , 179 >Kati kaṭhinuddhārā antosīmāya uddhariyanti kati kaṭhinuddhārā
 bahisīmāya uddhariyanti 1- kati kaṭhinuddhārā siyā antosīmāya uddhariyanti
 siyā bahisīmāya uddhariyanti 1-. Dve kaṭhinuddhārā antosīmāya uddhariyanti
 antarubbhāro sahubbhāro. Tayo kaṭhinuddhārā bahisīmāya
 uddhariyanti 1- pakkamanantiko savanantiko sīmātikkantiko. Cattāro
 kaṭhinuddhārā siyā antosīmāya uddhariyanti siyā bahisīmāya uddhariyanti 1-
 niṭṭhānantiko sanniṭṭhānantiko nāsanantiko āsāvacchediko.
      [1159] Kati kaṭhinuddhārā ekuppādā ekanirodhā kati
 kaṭhinuddhārā ekuppādā nānānirodhā. Dve kaṭhinuddhārā ekuppādā
 ekanirodhā antarubbhāro sahubbhāro. Avasesā
 kaṭhinuddhārā ekuppādā nānānirodhāti.
                    Kaṭhinabhedaṁ 2- niṭṭhitaṁ.
                         Tassuddānaṁ
      [1160] Kassa kinti paṇṇarasa dhammā nidānahetupaccayā
             saṅgahamūlamādi ca aṭṭhapuggalabhedā
             tiṇṇaṁ tayo jānitabbā atthārauddesena ca
             palibodhādhinā sīmā ca uppādanirodhena cāti 3-.
                      Parivāraṁ niṭṭhitaṁ.

  *  *  *  *  *  *
  Footnote:1 Ma. Yu. uddhariyyanti. 2 Ma. Yu. kaṭhinabhedo niṭṭhito.
 3 marammara yuropiyapotthakesu āgatuddānaṁ yebhuyyena visadisaṁ hoti. icchantena
 tattha oloketabbaṁ.
-------------------------------------------------
[page 443]
                        Upālipañcakaṁ
      [1161] < PTS. Vin  V , 180 >Tena samayena buddho bhagavā sāvatthiyaṁ viharati
 jetavane anāthapiṇḍikassa ārāme. Athakho āyasmā upāli
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho āyasmā upāli bhagavantaṁ
 etadavoca katīhi nu kho bhante aṅgehi samannāgatena bhikkhunā
 yāvajīvaṁ nānissitena vatthabbanti. Pañcahupāli aṅgehi samannāgatena
 bhikkhunā yāvajīvaṁ nānissitena vatthabbaṁ. Katamehi pañcahi.
 Uposathaṁ na jānāti uposathakammaṁ na jānāti pātimokkhaṁ na
 jānāti pātimokkhuddesaṁ na jānāti ūnapañcavasso hoti.
 Imehi kho upāli pañcahaṅgehi samannāgatena bhikkhunā yāvajīvaṁ
 nānissitena vatthabbaṁ. Pañcahupāli aṅgehi samannāgatena bhikkhunā
 yāvajīvaṁ anissitena vatthabbaṁ. Katamehi pañcahi. Uposathaṁ
 jānāti uposathakammaṁ jānāti pātimokkhaṁ jānāti pātimokkhuddesaṁ
 jānāti pañcavasso vā hoti atirekapañcavasso vā.
 Imehi kho upāli pañcahaṅgehi samannāgatena bhikkhunā yāvajīvaṁ
 anissitena vatthabbaṁ. Aparehipi upāli pañcahaṅgehi samannāgatena
 bhikkhunā yāvajīvaṁ nānissitena vatthabbaṁ. Katamehi pañcahi.
 Pavāraṇaṁ na jānāti pavāraṇākammaṁ na jānāti pātimokkhaṁ
-------------------------------------------------
[page 444]
 Na jānāti pātimokkhuddesaṁ na jānāti ūnapañcavasso
 hoti. Imehi kho upāli pañcahaṅgehi samannāgatena bhikkhunā
 yāvajīvaṁ nānissitena vatthabbaṁ. Pañcahupāli aṅgehi samannāgatena
 bhikkhunā yāvajīvaṁ anissitena vatthabbaṁ. Katamehi pañcahi.
 Pavāraṇaṁ jānāti pavāraṇākammaṁ jānāti pātimokkhaṁ jānāti
 pāṭimokkhuddesaṁ jānāti pañcavasso vā hoti atirekapañcavasso
 vā. Imehi kho upāli pañcahaṅgehi samannāgatena bhikkhunā
 yāvajīvaṁ anissitena vatthabbaṁ. Aparehipi upāli pañcahaṅgehi
 samannāgatena bhikkhunā yāvajīvaṁ nānissitena vatthabbaṁ. Katamehi
 pañcahi. Āpattānāpattiṁ na jānāti lahukagarukaṁ āpattiṁ na
 jānāti sāvasesānavasesaṁ āpattiṁ na jānāti duṭṭhullāduṭṭhullaṁ
 āpattiṁ na jānāti ūnapañcavasso hoti. Imehi kho upāli
 pañcahaṅgehi samannāgatena bhikkhunā yāvajīvaṁ nānissitena vatthabbaṁ.
 Pañcahupāli aṅgehi samannāgatena bhikkhunā yāvajīvaṁ anissitena
 vatthabbaṁ. Katamehi pañcahi. Āpattānāpattiṁ jānāti lahukagarukaṁ
 āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti pañcavasso vā hoti atirekapañcavasso
 vā. Imehi kho upāli upāli pañcahaṅgehi samannāgatena
 bhikkhunā yāvajīvaṁ anissitena vatthabbanti.
      [1162] < PTS. Vin  V , 181 >Katīhi nu kho bhante aṅgehi samannāgatena bhikkhunā
-------------------------------------------------
[page 445]
 Na upasampādetabbaṁ na nissayo dātabbo na sāmaṇero
 upaṭṭhāpetabboti. Pañcahupāli aṅgehi samannāgatena bhikkhunā
 na upasampādetabbaṁ na nissayo dātabbo na sāmaṇero
 upaṭṭhāpetabbo. Katamehi pañcahi. Na paṭibalo hoti
 antevāsiṁ vā saddhivihāriṁ vā gilānaṁ upaṭṭhātuṁ vā upaṭṭhāpetuṁ
 vā anabhiratiṁ vūpakāsetuṁ vā vūpakāsāpetuṁ vā uppannaṁ
 kukkuccaṁ dhammato vinodetuṁ vā 1- vinodāpetuṁ vā abhidhamme
 vinetuṁ abhivinaye vinetuṁ. Imehi kho upāli pañcahaṅgehi
 samannāgatena bhikkhunā na upasampādetabbaṁ na nissayo dātabbo
 na sāmaṇero upaṭṭhāpetabbo. Pañcahupāli aṅgehi samannāgatena
 bhikkhunā upasampādetabbaṁ nissayo dātabbo sāmaṇero
 upaṭṭhāpetabbo. Katamehi pañcahi. Paṭibalo hoti antevāsiṁ
 vā saddhivihāriṁ vā gilānaṁ upaṭṭhātuṁ vā upaṭṭhāpetuṁ vā
 anabhiratiṁ vūpakāsetuṁ vā vūpakāsāpetuṁ vā uppannaṁ kukkuccaṁ
 dhammato vinodetuṁ vā 1- vinodāpetuṁ vā 1- abhidhamme vinetuṁ
 abhivinaye vinetuṁ. Imehi kho upāli pañcahaṅgehi samannāgatena
 bhikkhunā upasampādetabbaṁ nissayo dātabbo sāmaṇero
 upaṭṭhāpetabbo. Aparehipi upāli pañcahaṅgehi samannāgatena
 bhikkhunā na upasampādetabbaṁ na nissayo dātabbo na sāmaṇero
 upaṭṭhāpetabbo. Katamehi pañcahi. Na paṭibalo

  *  *  *  *  *  *
  Footnote:1 Ma. vā vinodāpetuṁ vāti ime pāṭhā natthi.
-------------------------------------------------
[page 446]
 Hoti antevāsiṁ vā saddhivihāriṁ vā abhisamācārikāya sikkhāya
 sikkhāpetuṁ ādibrahmacariyakāya sikkhāya vinetuṁ adhisīle vinetuṁ
 adhicitte vinetuṁ adhipaññāya vinetuṁ. Imehi kho upāli
 pañcahaṅgehi samannāgatena bhikkhunā na upasampādetabbaṁ na
 nissayo dātabbo na sāmaṇero upaṭṭhāpetabbo. Pañcahupāli
 aṅgehi samannāgatena bhikkhunā upasampādetabbaṁ nissayo dātabbo
 sāmaṇero upaṭṭhāpetabbo. Katamehi pañcahi. Paṭibalo
 hoti antevāsiṁ vā saddhivihāriṁ vā abhisamācārikāya sikkhāya
 sikkhāpetuṁ ādibrahmacariyakāya sikkhāya vinetuṁ adhisīle vinetuṁ
 adhicitte vinetuṁ adhipaññāya vinetuṁ. Imehi kho upāli
 pañcahaṅgehi samannāgatena bhikkhunā upasampādetabbaṁ nissayo
 dātabbo sāmaṇero upaṭṭhāpetabboti.
      [1163] Katīhi nu kho bhante aṅgehi samannāgatassa bhikkhuno
 kammaṁ kātabbanti. Pañcahupāli aṅgehi samannāgatassa bhikkhuno
 kammaṁ kātabbaṁ. Katamehi pañcahi. Alajjī ca hoti bālo
 ca apakatatto ca micchādiṭṭhiko ca hoti ājīvavipanno
 ca. Imehi kho upāli pañcahaṅgehi samannāgatassa bhikkhuno
 kammaṁ kātabbaṁ. Aparehipi upāli pañcahaṅgehi samannāgatassa
 bhikkhuno kammaṁ kātabbaṁ. Katamehi pañcahi. Adhisīle sīlavipanno
 hoti ajjhācāre ācāravipanno hoti atidiṭṭhiyā diṭṭhivipanno
-------------------------------------------------
[page 447]
 Hoti micchādiṭṭhiko ca hoti ājīvavipanno ca. Imehi kho
 upāli pañcahaṅgehi samannāgatassa bhikkhuno kammaṁ kātabbaṁ.
 Aparehipi upāli pañcahaṅgehi samannāgatassa bhikkhuno kammaṁ
 kātabbaṁ. Katamehi pañcahi. Kāyikena davena samannāgato
 hoti vācasikena davena samannāgato hoti kāyikavācasikena
 davena samannāgato hoti < PTS. Vin  V , 182 >micchādiṭṭhiko ca hoti ājīvavipanno
 ca. Imehi kho upāli pañcahaṅgehi samannāgatassa bhikkhuno
 kammaṁ kātabbaṁ. Aparehipi upāli pañcahaṅgehi samannāgatassa
 bhikkhuno kammaṁ kātabbaṁ. Katamehi pañcahi. Kāyikena anācārena
 samannāgato hoti vācasikena anācārena samannāgato hoti
 kāyikavācasikena anācārena samannāgato hoti micchādiṭṭhiko
 ca hoti ājīvavipanno ca. Imehi kho upāli pañcahaṅgehi
 samannāgatassa bhikkhuno kammaṁ kātabbaṁ. Aparehipi upāli
 pañcahaṅgehi samannāgatassa bhikkhuno kammaṁ kātabbaṁ. Katamehi
 pañcahi. Kāyikena upaghātikena samannāgato hoti vācasikena
 upaghātikena samannāgato hoti kāyikavācasikena upaghātikena
 samannāgato hoti micchādiṭṭhiko ca hoti ājīvavipanno
 ca. Imehi kho upāli pañcahaṅgehi samannāgatassa bhikkhuno
 kammaṁ kātabbaṁ. Aparehipi upāli pañcahaṅgehi samannāgatassa
 bhikkhuno kammaṁ kātabbaṁ. Katamehi pañcahi. Kāyikena micchājīvena
-------------------------------------------------
[page 448]
 Samannāgato hoti vācasikena micchājīvena samannāgato hoti
 kāyikavācasikena micchājīvena samannāgato hoti micchādiṭṭhiko
 ca hoti ājīvavipanno ca. Imehi kho upāli pañcahaṅgehi
 samannāgatassa bhikkhuno kammaṁ kātabbaṁ. Aparehipi upāli
 pañcahaṅgehi samannāgatassa bhikkhuno kammaṁ kātabbaṁ. Katamehi
 pañcahi. Āpattiṁ āpanno thammakato upasampādeti nissayaṁ
 deti sāmaṇeraṁ upaṭṭhāpeti bhikkhunovādakasammatiṁ sādiyati
 sammatopi bhikkhuniyo ovadati. Imehi kho upāli pañcahaṅgehi
 samannāgatassa bhikkhuno kammaṁ kātabbaṁ. Aparehipi upāli
 pañcahaṅgehi samannāgatassa bhikkhuno kammaṁ kātabbaṁ. Katamehi
 pañcahi. Yāya āpattiyā saṅghena kammaṁ kataṁ hoti taṁ
 āpattiṁ āpajjati aññaṁ vā tādisikaṁ tato vā pāpiṭṭhataraṁ
 kammaṁ garahati kammike garahati. Imehi kho upāli pañcahaṅgehi
 samannāgatassa bhikkhuno kammaṁ kātabbaṁ. Aparehipi upāli
 pañcahaṅgehi samannāgatassa bhikkhuno kammaṁ kātabbaṁ. Katamehi
 pañcahi. Buddhassa avaṇṇaṁ bhāsati dhammassa avaṇṇaṁ bhāsati
 saṅghassa avaṇṇaṁ bhāsati micchādiṭṭhiko ca hoti ājīvavipanno
 ca. Imehi kho upāli pañcahaṅgehi samannāgatassa bhikkhuno
 kammaṁ kātabbanti.
                    Anissitavaggo paṭhamo.
-------------------------------------------------
[page 449]
                         Tassuddānaṁ
      [1164] Uposathaṁ pavāraṇaṁ āpatti ca gilānakaṁ
             abhisamācāralajjī ca adhisīladavena ca
             anācāraṁ upaghāti micchā āpattimeva ca
             yāya āpattiyā buddhassa paṭhamo vaggasaṅgahoti.
      [1165] Katīhi nu kho bhante aṅgehi samannāgatassa bhikkhuno
 kammaṁ na paṭippassambhetabbanti. Pañcahupāli aṅgehi samannāgatassa
 bhikkhuno kammaṁ na paṭippassambhetabbaṁ. Katamehi pañcahi.
 Āpattiṁ āpanno kammakato upasampādeti nissayaṁ deti
 sāmaṇeraṁ upaṭṭhāpeti bhikkhunovādakasammatiṁ sādiyati sammatopi
 bhikkhuniyo ovadati. Imehi kho upāli pañcahaṅgehi samannāgatassa
 bhikkhuno kammaṁ na paṭippassambhetabbaṁ. Aparehipi upāli
 pañcahaṅgehi samannāgatassa bhikkhuno kammaṁ na paṭippassambhetabbaṁ.
 Katamehi pañcahi. Yāya āpattiyā saṅghena kammaṁ kataṁ hoti
 taṁ āpattiṁ āpajjati aññaṁ vā tādisikaṁ tato vā pāpiṭṭhataraṁ
 kammaṁ garahati kammike garahati. Imehi kho upāli
 pañcahaṅgehi samannāgatassa bhikkhuno kammaṁ na paṭippassambhetabbaṁ.
 Aparehipi upāli pañcahaṅgehi samannāgatassa bhikkhuno kammaṁ na
 paṭippassambhetabbaṁ. Katamehi pañcahi. Buddhassa avaṇṇaṁ bhāsati
 dhammassa avaṇṇaṁ bhāsati saṅghassa avaṇṇaṁ bhāsati micchādiṭṭhiko
-------------------------------------------------
[page 450]
 Ca hoti ājīvavipanno ca. Imehi kho upāli pañcahaṅgehi
 samannāgatassa bhikkhuno kammaṁ na paṭippassambhetabbaṁ.
 Aparehipi upāli pañcahaṅgehi samannāgatassa bhikkhuno kammaṁ na
 paṭippassambhetabbaṁ. Katamehi pañcahi. Alajjī ca hoti bālo
 ca apakatatto ca omaddakārako ca hoti vattesu sikkhāya
 ca na paripūrikārī. Imehi kho upāli pañcahaṅgehi samannāgatassa
 bhikkhuno kammaṁ na paṭippassambhetabbanti.
      [1166] Saṅgāmāvacarena bhante bhikkhunā saṅghaṁ upasaṅkamantena
 kati dhamme ajjhattaṁ upaṭṭhāpetvā saṅgho upasaṅkamitabboti 1-.
 Saṅgāmāvacarenupāli bhikkhunā saṅghaṁ upasaṅkamantena pañca dhamme
 ajjhattaṁ upaṭṭhāpetvā saṅgho upasaṅkamitabbo. Katame pañca.
 Saṅgāmāvacarenupāli bhikkhunā saṅghaṁ upasaṅkamantena nīcacittena saṅgho
 upasaṅkamitabbo rajoharaṇasamena cittena āsanakusalena bhavitabbaṁ
 nisajjakusalena there bhikkhū anupakhajjantena nave bhikkhū āsanena
 appaṭibāhantena yathāpaṭirūpe āsane nisīditabbaṁ anānākathikena
 bhavitabbaṁ atiracchānakathikena sāmaṁ vā dhammo bhāsitabbo paro
 vā ajjhesitabbo ariyo vā tuṇhībhāvo nātimaññitabbo
 sace upāli saṅgho samaggakaraṇīyāni kammāni karoti tatra ce
 upāli bhikkhuno nakkhamati api diṭṭhāvikammaṁ katvā upetabbā
 sāmaggī. Taṁ kissa hetu. Māhaṁ saṅghena nānatto assanti.

  *  *  *  *  *  *
  Footnote:1 Yu. itisaddo natthi.
-------------------------------------------------
[page 451]
 Saṅgāmāvacarenupāli bhikkhunā saṅghaṁ upasaṅkamantena ime pañca
 dhamme ajjhattaṁ upaṭṭhāpetvā saṅgho upasaṅkamitabboti.
      [1167] Katīhi nu kho bhante aṅgehi samannāgato bhikkhu saṅghe
 voharanto bahujanākanto ca hoti bahujanāmanāpo ca bahujanārucito
 cāti. Pañcahupāli aṅgehi samannāgato bhikkhu saṅghe voharanto
 bahujanākanto ca hoti bahujanāmanāpo ca bahujanārucito < PTS. Vin  V , 184 >ca.
 Katamehi pañcahi. Ussitamantī ca hoti nissitajappī
 ca na ca bhāsānusandhikusalo hoti na yathādhamme yathāvinaye
 yathāpattiyā codetā hoti na yathādhamme yathāvinaye yathāpattiyā
 kāretā hoti. Imehi kho upāli pañcahaṅgehi samannāgato
 bhikkhu saṅghe voharanto bahujanākanto ca hoti bahujanāmanāpo
 ca bahujanārucito ca. Pañcahupāli aṅgehi samannāgato bhikkhu
 saṅghe voharanto bahujanakanto ca hoti bahujanamanāpo ca
 bahujanarucito ca. Katamehi pañcahi. Na ussitamantī ca hoti na
 nissitajappī ca bhāsānusandhikusalo ca hoti yathādhamme yathāvinaye
 yathāpattiyā codetā hoti yathādhamme yathāvinaye yathāpattiyā
 kāretā hoti. Imehi kho upāli pañcahaṅgehi samannāgato
 bhikkhu saṅghe voharanto bahujanakanto ca hoti bahujanamanāpo ca
 bahujanarucito ca. Aparehipi upāli pañcahaṅgehi samannāgato
 bhikkhu saṅghe voharanto bahujanākanto ca hoti bahujanāmanāpo
-------------------------------------------------
[page 452]
 Ca bahujanārucito ca. Katamehi pañcahi. Ussādetā hoti
 apasādetā hoti adhammaṁ gaṇhāti dhammaṁ paṭibāhati samphañca
 bahuṁ bhāsati. Imehi kho upāli pañcahaṅgehi samannāgato bhikkhu
 saṅghe voharanto bahujanākanto ca hoti bahujanāmanāpo ca
 bahujanārucito ca. Pañcahupāli aṅgehi samannāgato bhikkhu saṅghe
 voharanto bahujanakanto ca hoti bahujanamanāpo ca bahujanarucito
 ca. Katamehi pañcahi. Na ussādetā hoti na apasādetā
 hoti dhammaṁ gaṇhāti adhammaṁ paṭibāhati samphañca na bahuṁ
 bhāsati. Imehi kho upāli pañcahaṅgehi samannāgato bhikkhu saṅghe
 voharanto bahujanakanto ca hoti bahujanamanāpo ca bahujanarucito
 ca. Aparehipi upāli pañcahaṅgehi samannāgato bhikkhu saṅghe
 voharanto bahujanākanto ca hoti bahujanāmanāpo ca bahujanārucito
 ca. Katamehi pañcahi. Pasayha vattā 1- hoti anokāsakammaṁ
 kārāpetvā vattā 1- hoti na yathādhamme yathāvinaye yathāpattiyā
 codetā hoti na yathādhamme yathāvinaye yathāpattiyā kāretā
 hoti na yathādiṭṭhiyā byākatā hoti. Imehi kho upāli
 pañcahaṅgehi samannāgato bhikkhu saṅghe voharanto bahujanākanto
 ca hoti bahujanāmanāpo ca bahujanārucito ca. Pañcahupāli
 aṅgehi samannāgato bhikkhu saṅghe voharanto bahujanakanto ca
 hoti bahujanamanāpo ca bahujanarucito ca. Katamehi pañcahi.

  *  *  *  *  *  *
  Footnote:1 Po. Ma. Yu. pavattā.
-------------------------------------------------
[page 453]
 Na pasayha vattā hoti okāsakammaṁ kārāpetvā vattā hoti
 yathādhamme yathāvinaye yathāpattiyā codetā hoti yathādhamme
 yathāvinaye yathāpattiyā kāretā hoti yathādiṭṭhiyā byākatā
 hoti. Imehi kho upāli pañcahaṅgehi samannāgato bhikkhu saṅghe
 voharanto bahujanakanto ca hoti bahujanamanāpo ca bahujanarucito
 cāti.
      [1168] Kati nu kho bhante ānisaṁsā vinayapariyattiyāti.
 Pañcime upāli ānisaṁsā vinayapariyattiyā. Katame pañca.
 Attano sīlakkhandho sugutto hoti surakkhito kukkuccapakatānaṁ
 paṭisaraṇaṁ hoti visārado saṅghamajjhe voharati paccatthike
 sahadhammena suniggahitaṁ niggaṇhāti saddhammaṭṭhitiyā paṭipanno
 hoti. Ime kho upāli pañcānisaṁsā vinayapariyattiyāti.
                   Nappaṭippassambhanavaggo dutiyo.
                          Tassuddānaṁ
      [1169] Āpanno yāya vaṇṇañca alajjī saṅgāmena ca
             ussitā ussādetā ca pasayha pariyattiyāti.
      [1170] < PTS. Vin  V , 185 >Katīhi nu kho bhante [1]- aṅgehi samannāgatena bhikkhunā
 saṅghe na voharitabbanti. Pañcahupāli aṅgehi samannāgatena
 bhikkhunā saṅghe na voharitabbaṁ. Katamehi pañcahi. Āpattiṁ
 na jānāti āpattisamuṭṭhānaṁ na jānāti āpattiyā payogaṁ

  *  *  *  *  *  *
  Footnote:1 Ma. Yu. paṭhamayamakapaññatti.
-------------------------------------------------
[page 454]
 Na jānāti āpattiyā vūpasamaṁ na jānāti na āpattiyā
 vinicchayakusalo hoti 1-. Imehi kho upāli pañcahaṅgehi
 samannāgatena bhikkhunā saṅghe na voharitabbaṁ. Pañcahupāli aṅgehi
 samannāgatena bhikkhunā saṅghe voharitabbaṁ. Katamehi pañcahi.
 Āpattiṁ jānāti āpattisamuṭṭhānaṁ jānāti āpattiyā payogaṁ
 jānāti āpattiyā vūpasamaṁ jānāti āpattiyā vinicchayakusalo
 hoti. Imehi kho upāli pañcahaṅgehi samannāgatena bhikkhunā
 saṅghe voharitabbaṁ. Aparehipi upāli pañcahaṅgehi samannāgatena
 bhikkhunā saṅghe na voharitabbaṁ. Katamehi pañcahi. Adhikaraṇaṁ
 na jānāti adhikaraṇasamuṭṭhānaṁ na jānāti adhikaraṇassa payogaṁ
 na jānāti adhikaraṇassa vūpasamaṁ na jānāti na adhikaraṇassa
 vinicchayakusalo hoti 2-. Imehi kho upāli pañcahaṅgehi
 samannāgatena bhikkhunā saṅghe na voharitabbaṁ. Pañcahupāli aṅgehi
 samannāgatena bhikkhunā saṅghe voharitabbaṁ. Katamehi pañcahi.
 Adhikaraṇaṁ jānāti adhikaraṇasamuṭṭhānaṁ jānāti adhikaraṇassa payogaṁ
 jānāti adhikaraṇassa vūpasamaṁ jānāti adhikaraṇassa vinicchayakusalo
 hoti. Imehi kho upāli pañcahaṅgehi samannāgatena
 bhikkhunā saṅghe voharitabbaṁ. Aparehipi upāli pañcahaṅgehi

  *  *  *  *  *  *
  Footnote:1 Ma. Yu. āpattiyā na vinicchayakusalo hoti. 2 Ma. Yu. adhikaraṇassa na
 vinicchayakusalo hoti.
-------------------------------------------------
[page 455]
 Samannāgatena bhikkhunā saṅghe na voharitabbaṁ. Katamehi pañcahi.
 Pasayha vattā 1- hoti anokāsakammaṁ kārāpetvā vattā 1- hoti
 na yathādhamme yathāvinaye yathāpattiyā codetā hoti na yathādhamme
 yathāvinaye yathāpattiyā kāretā hoti na yathādiṭṭhiyā byākatā hoti.
 Imehi kho upāli pañcahaṅgehi samannāgatena bhikkhunā saṅghe
 na voharitabbaṁ. Pañcahupāli aṅgehi samannāgatena bhikkhunā saṅghe
 voharitabbaṁ. Katamehi pañcahi. Na pasayha vattā 1- hoti okāsakammaṁ
 kārāpetvā vattā 1- hoti yathādhamme yathāvinaye yathāpattiyā codetā
 hoti yathādhamme yathāvinaye yathāpattiyā kāretā hoti yathādiṭṭhiyā
 byākatā hoti. Imehi kho upāli pañcahaṅgehi samannāgatena bhikkhunā
 saṅghe voharitabbaṁ. Aparehipi upāli pañcahaṅgehi samannāgatena
 bhikkhunā saṅghe na voharitabbaṁ. Katamehi pañcahi. Āpattānāpattiṁ
 na jānāti lahukagarukaṁ āpattiṁ na jānāti sāvasesānavasesaṁ
 āpattiṁ na jānāti duṭṭhullāduṭṭhullaṁ āpattiṁ na jānāti
 sappaṭikammāppaṭikammaṁ āpattiṁ na jānāti. Imehi kho upāli
 pañcahaṅgehi samannāgatena bhikkhunā saṅghe na voharitabbaṁ.
 Pañcahupāli aṅgehi samannāgatena bhikkhunā saṅghe voharitabbaṁ.
 Katamehi pañcahi. Āpattānāpattiṁ jānāti lahukagarukaṁ
 āpattiṁ jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti sappaṭikammāppaṭikammaṁ āpattiṁ jānāti.

  *  *  *  *  *  *
  Footnote:1 Po. Ma. Yu. pavattā.
-------------------------------------------------
[page 456]
 Imehi kho upāli pañcahaṅgehi samannāgatena bhikkhunā saṅghe
 voharitabbaṁ. Aparehipi upāli pañcahaṅgehi samannāgatena bhikkhunā
 saṅghe na voharitabbaṁ. Katamehi pañcahi. Kammaṁ na jānāti
 kammassa karaṇaṁ na jānāti kammassa vatthuṁ na jānāti kammassa
 vattaṁ na jānāti kammassa vūpasamaṁ na jānāti. Imehi kho
 upāli pañcahaṅgehi samannāgatena bhikkhunā saṅghe na voharitabbaṁ.
 Pañcahupāli aṅgehi samannāgatena bhikkhunā saṅghe voharitabbaṁ.
 Katamehi pañcahi. Kammaṁ jānāti kammassa karaṇaṁ jānāti kammassa
 vatthuṁ jānāti kammassa vattaṁ jānāti kammassa vūpasamaṁ jānāti.
 Imehi kho upāli pañcahaṅgehi samannāgatena bhikkhunā saṅghe
 voharitabbaṁ. Aparehipi upāli pañcahaṅgehi samannāgatena bhikkhunā
 saṅghe na voharitabbaṁ. Katamehi pañcahi. Vatthuṁ na jānāti
 nidānaṁ na jānāti paññattiṁ na jānāti padapacchābhaṭṭhaṁ 1- na
 jānāti anusandhivacanapathaṁ na jānāti. Imehi kho upāli
 pañcahaṅgehi samannāgatena bhikkhunā saṅghe na voharitabbaṁ. Pañcahupāli
 aṅgehi samannāgatena bhikkhunā saṅghe voharitabbaṁ. Katamehi
 pañcahi. Vatthuṁ jānāti nidānaṁ jānāti paññattiṁ jānāti
 padapacchābhaṭṭhaṁ jānāti anusandhivacanapathaṁ jānāti. Imehi kho
 upāli pañcahaṅgehi samannāgatena bhikkhunā saṅghe voharitabbaṁ.
 Aparehipi upāli pañcahaṅgehi samannāgatena bhikkhunā saṅghe na

  *  *  *  *  *  *
  Footnote:1 Ma. Yu. padapaccābhaṭaṭhaṁ. ito paraṁ īdisameva.
-------------------------------------------------
[page 457]
 Voharitabbaṁ. Katamehi pañcahi. Chandāgatiṁ gacchati dosāgatiṁ
 gacchati mohāgatiṁ gacchati bhayāgatiṁ gacchati alajjī ca hoti.
 Imehi kho upāli pañcahaṅgehi samannāgatena bhikkhunā saṅghe na
 voharitabbaṁ. Pañcahupāli aṅgehi samannāgatena bhikkhunā saṅghe
 voharitabbaṁ. Katamehi pañcahi. Na chandāgatiṁ gacchati na dosāgatiṁ
 gacchati na mohāgatiṁ gacchati na bhayāgatiṁ gacchati lajjī ca
 hoti. Imehi kho upāli pañcahaṅgehi samannāgatena bhikkhunā
 saṅghe voharitabbaṁ. Aparehipi upāli pañcahaṅgehi samannāgatena
 bhikkhunā saṅghe na voharitabbaṁ. Katamehi pañcahi. Chandāgatiṁ
 gacchati dosāgatiṁ gacchati mohāgatiṁ gacchati bhayāgatiṁ gacchati
 akusalo ca hoti vinaye. Imehi kho upāli pañcahaṅgehi
 samannāgatena bhikkhunā saṅghe na voharitabbaṁ. Pañcahupāli aṅgehi
 samannāgatena bhikkhunā saṅghe voharitabbaṁ. Katamehi pañcahi.
 Na chandāgatiṁ gacchati na dosāgatiṁ gacchati na mohāgatiṁ gacchati
 na bhayāgatiṁ gacchati kusalo ca hoti vinaye. Imehi kho
 upāli pañcahaṅgehi samannāgatena bhikkhunā saṅghe voharitabbaṁ.
 Aparehipi upāli pañcahaṅgehi samannāgatena bhikkhunā saṅghe na
 voharitabbaṁ. Katamehi pañcahi. Ñattiṁ na jānāti ñattiyā
 karaṇaṁ na jānāti ñattiyā anussāvanaṁ na jānāti ñattiyā
 samathaṁ na jānāti ñattiyā vūpasamaṁ na jānāti. Imehi kho
-------------------------------------------------
[page 458]
 Upāli pañcahaṅgehi samannāgatena bhikkhunā saṅghe na voharitabbaṁ.
 Pañcahupāli aṅgehi samannāgatena bhikkhunā saṅghe voharitabbaṁ.
 Katamehi pañcahi. Ñattiṁ jānāti ñattiyā karaṇaṁ jānāti
 ñattiyā anussāvanaṁ jānāti ñattiyā samathaṁ jānāti ñattiyā
 vūpasamaṁ jānāti. Imehi kho upāli pañcahaṅgehi samannāgatena
 bhikkhunā saṅghe voharitabbaṁ. Aparehipi upāli pañcahaṅgehi
 samannāgatena bhikkhunā saṅghe na voharitabbaṁ. Katamehi pañcahi.
 Suttaṁ na jānāti suttānulomaṁ na jānāti vinayaṁ na jānāti
 vinayānulomaṁ na jānāti na ca ṭhānāṭhānakusalo hoti. Imehi
 kho upāli pañcahaṅgehi samannāgatena bhikkhunā saṅghe na voharitabbaṁ.
 Pañcahupāli aṅgehi samannāgatena bhikkhunā saṅghe voharitabbaṁ.
 Katamehi pañcahi. Suttaṁ jānāti suttānulomaṁ jānāti vinayaṁ
 jānāti vinayānulomaṁ jānāti ṭhānāṭhānakusalo ca hoti.
 Imehi kho upāli pañcahaṅgehi samannāgatena bhikkhunā saṅghe
 voharitabbaṁ. Aparehipi upāli pañcahaṅgehi samannāgatena bhikkhunā
 saṅghe na voharitabbaṁ. Katamehi pañcahi. Dhammaṁ na jānāti
 dhammānulomaṁ na jānāti vinayaṁ na jānāti vinayānulomaṁ na
 jānāti na ca pubbāparakusalo hoti. Imehi kho upāli
 pañcahaṅgehi samannāgatena bhikkhunā saṅghe na voharitabbaṁ.
 Pañcahupāli aṅgehi samannāgatena bhikkhunā saṅghe voharitabbaṁ.
-------------------------------------------------
[page 459]
 Katamehi pañcahi. Dhammaṁ jānāti dhammānulomaṁ jānāti vinayaṁ
 jānāti vinayānulomaṁ jānāti pubbāparakusalo ca hoti.
 Imehi kho upāli pañcahaṅgehi samannāgatena bhikkhunā saṅghe
 voharitabbanti.
                 Vohāravaggo tatiyo.
                     Tassuddānaṁ
   [1171] Āpatti adhikaraṇaṁ pasayhāpattijānanā
          kammaṁ vatthuṁ alajjī ca akusalo ca ñattiyā
          suttaṁ na jānāti dhammaṁ tatiyo vaggasaṅgahoti.
      [1172] Kati nu kho bhante adhammikā diṭṭhāvikammāti.
 Pañcime upāli adhammikā diṭṭhāvikammā. Katame pañca.
 Anāpattiyā diṭṭhiṁ āvikaroti adesanāgāminiyā āpattiyā diṭṭhiṁ
 āvikaroti desitāya āpattiyā diṭṭhiṁ āvikaroti catūhi pañcahi
 diṭṭhiṁ āvikaroti manomānasena diṭṭhiṁ āvikaroti. Ime kho
 upāli pañca adhammikā diṭṭhāvikammā. Pañcime upāli dhammikā
 diṭṭhāvikammā. Katame pañca. Āpattiyā diṭṭhiṁ āvikaroti
 desanāgāminiyā āpattiyā diṭṭhiṁ āvikaroti adesitāya āpattiyā
 diṭṭhiṁ āvikaroti na catūhi pañcahi diṭṭhiṁ āvikaroti na
 manomānasena diṭṭhiṁ āvikaroti. Ime kho upāli pañca dhammikā
 diṭṭhāvikammā. Aparepi upāli pañca adhammikā diṭṭhāvikammā.
-------------------------------------------------
[page 460]
 Katame pañca. Nānāsaṁvāsakassa santike diṭṭhiṁ āvikaroti
 nānāsīmāya ṭhitassa santike diṭṭhiṁ āvikaroti apakatattassa
 santike diṭṭhiṁ āvikaroti catūhi pañcahi diṭṭhiṁ āvikaroti
 manomānasena diṭṭhiṁ āvikaroti. Ime kho upāli pañca adhammikā
 diṭṭhāvikammā. Pañcime upāli dhammikā diṭṭhāvikammā. Katame
 pañca. Samānasaṁvāsakassa santike diṭṭhiṁ āvikaroti samānasīmāya
 ṭhitassa santike diṭṭhiṁ āvikaroti pakatattassa santike diṭṭhiṁ
 āvikaroti na catūhi pañcahi diṭṭhiṁ āvikaroti na manomānasena
 diṭṭhiṁ āvikaroti. Ime kho upāli pañca dhammikā diṭṭhāvikammāti.
      [1173] Kati nu kho bhante adhammikā paṭiggahāti. Pañcime
 upāli adhammikā paṭiggahā. Katame pañca. Kāyena dīyamānaṁ
 kāyena appaṭiggahitaṁ kāyena dīyamānaṁ kāyapaṭibaddhena appaṭiggahitaṁ
 kāyapaṭibaddhena dīyamānaṁ kāyena appaṭiggahitaṁ kāyapaṭibaddhena
 dīyamānaṁ kāyapaṭibaddhena appaṭiggahitaṁ nissaggiyena dīyamānaṁ
 kāyena vā kāyapaṭibaddhena vā appaṭiggahitaṁ. Ime kho upāli
 pañca adhammikā paṭiggahā. Pañcime upāli dhammikā paṭiggahā.
 Katame pañca. Kāyena dīyamānaṁ kāyena paṭiggahitaṁ kāyena
 dīyamānaṁ kāyapaṭibaddhena paṭiggahitaṁ kāyapaṭibaddhena dīyamānaṁ kāyena
 paṭiggahitaṁ kāyapaṭibaddhena dīyamānaṁ kāyapaṭibaddhena paṭiggahitaṁ
 nissaggiyena dīyamānaṁ kāyena vā kāyapaṭibaddhena vā paṭiggahitaṁ.
-------------------------------------------------
[page 461]
 Ime kho upāli pañca dhammikā paṭiggahāti.
      [1174] < PTS. Vin  V , 188 >Kati nu kho bhante anatirittāti. Pañcime upāli
 anatirittā. Katame pañca. Akappiyakataṁ hoti appaṭiggahitakataṁ
 hoti anuccāritakataṁ hoti ahatthapāse kataṁ hoti alametaṁ
 sabbanti avuttaṁ hoti. Ime kho upāli pañca anatirittā.
 Pañcime upāli atirittā. Katame pañca. Kappiyakataṁ hoti
 paṭiggahitakataṁ hoti uccāritakataṁ hoti hatthapāse kataṁ hoti
 alametaṁ sabbanti vuttaṁ hoti. Ime kho upāli pañca atirittāti.
      [1175] Katīhi nu kho bhante ākārehi pavāraṇā paññāyatīti.
 Pañcahupāli ākārehi pavāraṇā paññāyati. Katamehi
 pañcahi. Asanaṁ paññāyati bhojanaṁ paññāyati hatthapāse
 ṭhito abhiharati paṭikkhepo paññāyati. Imehi kho upāli
 pañcahākārehi pavāraṇā paññāyatīti.
      [1176] Kati nu kho bhante adhammikā paṭiññātakaraṇāti.
 Pañcime upāli adhammikā paṭiññātakaraṇā. Katame pañca.
 Bhikkhu pārājikaṁ ajjhāpanno hoti pārājikena codiyamāno
 saṅghādisesaṁ ajjhāpanno paṭijānāti taṁ saṅgho saṅghādisesena
 kāreti adhammikaṁ paṭiññātakaraṇaṁ bhikkhu pārājikaṁ ajjhāpanno
 hoti pārājikena codiyamāno pācittiyaṁ pāṭidesanīyaṁ dukkaṭaṁ
 ajjhāpanno paṭijānāti taṁ saṅgho dukkaṭena kāreti adhammikaṁ
-------------------------------------------------
[page 462]
 Paṭiññātakaraṇaṁ. Bhikkhu saṅghādisesaṁ pācittiyaṁ pāṭidesanīyaṁ dukkaṭaṁ
 ajjhāpanno hoti dukkaṭena codiyamāno pārājikaṁ ajjhāpanno
 paṭijānāti taṁ saṅgho pārājikena kāreti adhammikaṁ paṭiññātakaraṇaṁ.
 Bhikkhu dukkaṭaṁ ajjhāpanno hoti dukkaṭena codiyamāno
 saṅghādisesaṁ pācittiyaṁ pāṭidesanīyaṁ ajjhāpanno paṭijānāti taṁ
 saṅgho pāṭidesanīyena kāreti adhammikaṁ paṭiññātakaraṇaṁ. Ime
 kho upāli pañca adhammikā paṭiññātakaraṇā. Pañcime upāli
 dhammikā paṭiññātakaraṇā. Katame pañca. Bhikkhu pārājikaṁ
 ajjhāpanno hoti pārājikena codiyamāno pārājikaṁ ajjhāpanno
 paṭijānāti taṁ saṅgho pārājikena kāreti dhammikaṁ paṭiññātakaraṇaṁ.
 Bhikkhu saṅghādisesaṁ pācittiyaṁ pāṭidesanīyaṁ dukkaṭaṁ
 ajjhāpanno hoti dukkaṭena codiyamāno dukkaṭaṁ ajjhāpanno
 paṭijānāti taṁ saṅgho dukkaṭena kāreti dhammikaṁ paṭiññātakaraṇaṁ.
 Ime kho upāli pañca dhammikā paṭiññātakaraṇāti.
      [1177] < PTS. Vin  V , 189 >Katīhi nu kho bhante aṅgehi samannāgatassa bhikkhuno
 okāsakammaṁ kārāpentassa nālaṁ okāsakammaṁ kātunti. Pañcahupāli
 aṅgehi samannāgatassa bhikkhuno okāsakammaṁ kārāpentassa
 nālaṁ okāsakammaṁ kātuṁ. Katamehi pañcahi. Alajjī ca hoti
 bālo ca apakatatto ca cāvanādhippāyo vattā hoti no
 vuṭṭhānādhippāyo. Imehi kho upāli pañcahaṅgehi samannāgatassa
-------------------------------------------------
[page 463]
 Bhikkhuno okāsakammaṁ kārāpentassa nālaṁ okāsakammaṁ kātuṁ.
 Pañcahupāli aṅgehi samannāgatassa bhikkhuno okāsakammaṁ kārāpentassa
 alaṁ okāsakammaṁ kātuṁ. Katamehi pañcahi. Lajjī ca hoti
 paṇḍito ca pakatatto ca vuṭṭhānādhippāyo vattā hoti no
 cāvanādhippāyo. Imehi kho upāli pañcahaṅgehi samannāgatassa
 bhikkhuno okāsakammaṁ kārāpentassa alaṁ okāsakammaṁ kātunti.
      [1178] Katīhi nu kho bhante aṅgehi samannāgatena bhikkhunā
 saddhiṁ vinayo na sākacchātabboti. Pañcahupāli aṅgehi
 samannāgatena bhikkhunā saddhiṁ vinayo na sākacchātabbo. Katamehi
 pañcahi. Vatthuṁ na jānāti nidānaṁ na jānāti paññattiṁ na
 jānāti padapacchābhaṭṭhaṁ na jānāti anusandhivacanapathaṁ na jānāti.
 Imehi kho upāli pañcahaṅgehi samannāgatena bhikkhunā saddhiṁ
 vinayo na sākacchātabbo. Pañcahupāli aṅgehi samannāgatena
 bhikkhunā saddhiṁ vinayo sākacchātabbo. Katamehi pañcahi.
 Vatthuṁ jānāti nidānaṁ jānāti paññattiṁ jānāti padapacchābhaṭṭhaṁ
 jānāti anusandhivacanapathaṁ jānāti. Imehi kho upāli pañcahaṅgehi
 samannāgatena bhikkhunā saddhiṁ vinayo sākacchātabboti.
      [1179] Kati nu kho bhante pañhapucchāti 1-. Pañcimā upāli
 pañhapucchā. Katamā pañca. Mandattā momūhattā pañhaṁ
 pucchati pāpiccho icchāpakato pañhaṁ pucchati paribhavā pañhaṁ

  *  *  *  *  *  *
  Footnote:1 Po. Ma. pañhāpucchāti. aparaṁpi īdisameva.
-------------------------------------------------
[page 464]
 Pucchati aññātukāmo pañhaṁ pucchati sace me pañhaṁ puṭṭho
 sammadeva byākarissati iccetaṁ kusalaṁ no ce me pañhaṁ
 puṭṭho sammadeva byākarissati ahamassa sammadeva byākarissāmīti
 pañhaṁ pucchati. Imā kho upāli pañca pañhapucchāti. Kati nu kho
 bhante aññabyākaraṇāti. Pañcime upāli aññabyākaraṇā.
 Katame pañca. Mandattā momūhattā aññaṁ byākaroti
 pāpiccho icchāpakato aññaṁ byākaroti ummādā cittakkhepā 1-
 aññaṁ byākaroti adhimānena aññaṁ byākaroti bhūtaṁ aññaṁ
 byākaroti. Ime kho upāli pañca aññabyākaraṇāti.
      [1180] Kati nu kho bhante visuddhiyoti. Pañcimā upāli
 visuddhiyo. Katamā pañca. Nidānaṁ uddisitvā avasesaṁ sutena
 sāvetabbaṁ ayaṁ paṭhamā visuddhi. Nidānaṁ uddisitvā cattāri
 pārājikāni uddisitvā avasesaṁ sutena sāvetabbaṁ ayaṁ dutiyā
 visuddhi. Nidānaṁ uddisitvā cattāri pārājikāni uddisitvā
 terasa saṅghādisese uddisitvā avasesaṁ sutena sāvetabbaṁ ayaṁ
 tatiyā visuddhi. Nidānaṁ uddisitvā cattāri pārājikāni uddisitvā
 terasa saṅghādisese uddisitvā dve aniyate uddisitvā avasesaṁ
 sutena sāvetabbaṁ ayaṁ catutthā visuddhi. Vitthāreneva pañcamī.
 Imā kho upāli pañca visuddhiyoti.
      [1181] < PTS. Vin  V , 190 >Kati nu kho bhante bhojanāti. Pañcime upāli

  *  *  *  *  *  *
  Footnote:1 Po. cittukkhepā.
-------------------------------------------------
[page 465]
 Bhojanā. Katame pañca. Odano kummāso sattu maccho
 maṁsaṁ. Ime kho upāli pañca bhojanāti.
                   Diṭṭhāvikammavaggo catuttho.
                          Tassuddānaṁ
   [1182] Diṭṭhāvikammā apare paṭiggahā atirittā 1-
          pavāraṇā paṭiññātaṁ okāsaṁ sākacchena ca
          pañhaṁ aññabyākaraṇā visuddhi cāpi bhojanāti.
      [1183] Codakena bhante bhikkhunā paraṁ codetukāmena kati
 dhamme ajjhattaṁ paccavekkhitvā paro codetabboti. Codakenupāli
 bhikkhunā paraṁ codetukāmena pañca dhamme ajjhattaṁ paccavekkhitvā
 paro codetabbo. Katame pañca. Codakenupāli bhikkhunā
 paraṁ codetukāmena evaṁ paccavekkhitabbaṁ parisuddhakāyasamācāro
 nu khomhi parisuddhenamhi 2- kāyasamācārena samannāgato acchiddena
 appaṭimaṁsena saṁvijjati nu kho me eso dhammo udāhu noti.
 No ce upāli bhikkhu parisuddhakāyasamācāro hoti parisuddhena
 kāyasamācārena samannāgato acchiddena appaṭimaṁsena tassa bhavanti
 vattāro iṅgha tāva āyasmā kāyikaṁ sikkhassūti itissa bhavanti
 vattāro. Puna caparaṁ upāli codakena bhikkhunā paraṁ codetukāmena
 evaṁ paccavekkhitabbaṁ parisuddhavacīsamācāro nu khomhi parisuddhenamhi

  *  *  *  *  *  *
  Footnote:1 Po. ...gahātirittā ca. Ma. ...gahānatirittā. 2 parisuddhena ?
-------------------------------------------------
[page 466]
 Vacīsamācārena samannāgato acchiddena appaṭimaṁsena saṁvijjati
 nu kho me eso dhammo udāhu noti. No ce upāli bhikkhu
 parisuddhavacīsamācāro hoti parisuddhena vacīsamācārena samannāgato
 acchiddena appaṭimaṁsena tassa bhavanti vattāro iṅgha tāva
 āyasmā vācasikaṁ sikkhassūti itissa bhavanti vattāro. Puna
 caparaṁ upāli codakena bhikkhunā paraṁ codetukāmena evaṁ
 paccavekkhitabbaṁ mettaṁ nu kho me cittaṁ paccupaṭṭhitaṁ sabrahmacārīsu
 anāghātaṁ saṁvijjati nu kho me eso dhammo udāhu noti.
 No ce upāli bhikkhuno mettaṁ cittaṁ 1- paccupaṭṭhitaṁ hoti sabrahmacārīsu
 anāghātaṁ tassa bhavanti vattāro iṅgha tāva āyasmā
 sabrahmacārīsu mettaṁ cittaṁ upaṭṭhāpehīti itissa bhavanti
 vattāro. Puna caparaṁ upāli codakena bhikkhunā paraṁ codetukāmena
 evaṁ paccavekkhitabbaṁ bahussuto nu khomhi sutadharo sutasannicayo
 ye te dhammā ādikalyāṇā majjhekalyāṇā pariyosānakalyāṇā
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti
 tathārūpā me dhammā bahussutā dhatā vacasā paricitā manasānupekkhitā
 diṭṭhiyā suppaṭividdhā saṁvijjati nu kho me eso dhammo udāhu
 noti. No ce upāli bhikkhu bahussuto hoti sutadharo sutasannicayo
 ye te dhammā ādikalyāṇā majjhekalyāṇā pariyosānakalyāṇā

  *  *  *  *  *  *
  Footnote:1 Yu. mettacittaṁ.
-------------------------------------------------
[page 467]
 Sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ
 abhivadanti tathārūpāssa 1- dhammā na bahussutā honti dhatā vacasā
 paricitā manasānupekkhitā diṭṭhiyā suppaṭividdhā tassa bhavanti
 vattāro iṅgha tāva āyasmā āgamaṁ pariyāpuṇassūti itissa
 bhavanti vattāro. Puna caparaṁ upāli codakena bhikkhunā paraṁ
 codetukāmena evaṁ paccavekkhitabbaṁ ubhayāni nu kho me pātimokkhāni
 vitthārena svāgatāni honti suvibhattāni suppavattīni suvinicchitāni
 suttaso anubyañjanaso saṁvijjati nu kho me eso dhammo
 udāhu noti. No ce upāli bhikkhuno ubhayāni pātimokkhāni
 vitthārena svāgatāni honti suvibhattāni suppavattīni suvinicchitāni
 suttaso anubyañjanaso idaṁ panāvuso kattha vuttaṁ bhagavatāti
 iti puṭṭho na sampādeti 2- tassa bhavanti vattāro iṅgha
 tāva āyasmā vinayaṁ pariyāpuṇassūti itissa bhavanti vattāro.
 Codakenupāli bhikkhunā paraṁ codetukāmena ime pañca dhamme
 ajjhattaṁ paccavekkhitvā paro codetabboti.
      [1184] Codakena bhante bhikkhunā paraṁ codetukāmena kati
 dhamme ajjhattaṁ upaṭṭhāpetvā paro codetabboti. Codakenupāli
 bhikkhunā paraṁ codetukāmena pañca dhamme ajjhattaṁ upaṭṭhāpetvā
 paro codetabbo. Katame pañca. Kālena vakkhāmi no

  *  *  *  *  *  *
  Footnote:1 Ma. tathārūpassa. 2 Ma. sampāyati.
-------------------------------------------------
[page 468]
 Akālena bhūtena vakkhāmi no abhūtena saṇhena vakkhāmi no
 pharusena atthasañhitena vakkhāmi no anatthasañhitena mettācitto 1-
 vakkhāmi no dosantaroti. Codakenupāli bhikkhunā paraṁ
 codetukāmena ime pañca dhamme ajjhattaṁ upaṭṭhāpetvā paro
 codetabboti.
      [1185] Codakena bhante bhikkhunā paraṁ codetukāmena kati
 dhamme ajjhattaṁ manasikaritvā paro codetabboti. Codakenupāli
 bhikkhunā paraṁ codetukāmena pañca dhamme ajjhattaṁ manasikaritvā
 paro codetabbo. Katame pañca. Kāruññatā hitesitā anukampitā 2-
 āpattivuṭṭhānatā vinayapurekkhāratā. Codakenupāli bhikkhunā paraṁ
 codetukāmena ime pañca dhamme ajjhattaṁ manasikaritvā paro
 codetabboti.
      [1186] Katīhi nu kho bhante aṅgehi samannāgatassa bhikkhuno
 okāsakammaṁ kārāpentassa nālaṁ okāsakammaṁ kātunti. Pañcahupāli
 aṅgehi samannāgatassa bhikkhuno okāsakammaṁ kārāpentassa nālaṁ
 okāsakammaṁ kātuṁ. Katamehi pañcahi. Aparisuddhakāyasamācāro
 hoti aparisuddhavacīsamācāro hoti aparisuddhājīvo hoti
 bālo hoti abyatto na paṭibalo anuyuñjiyamāno anuyogaṁ
 dātuṁ. < PTS. Vin  V , 191 >Imehi kho upāli pañcahaṅgehi samannāgatassa bhikkhuno
 okāsakammaṁ kārāpentassa nālaṁ okāsakammaṁ kātuṁ. Pañcahupāli

  *  *  *  *  *  *
  Footnote:1 Po. mettacittena vakkhāmi no dosantarenāti. Ma. mettācit ....
 2 Ma. Yu. anukampatā.
-------------------------------------------------
[page 469]
 Aṅgehi samannāgatassa bhikkhuno okāsakammaṁ kārāpentassa alaṁ
 okāsakammaṁ kātuṁ. Katamehi pañcahi. Parisuddhakāyasamācāro
 hoti parisuddhavacīsamācāro hoti parisuddhājīvo hoti paṇḍito
 hoti byatto paṭibalo anuyuñjiyamāno anuyogaṁ dātuṁ.
 Imehi kho upāli pañcahaṅgehi samannāgatassa bhikkhuno okāsakammaṁ
 kārāpentassa alaṁ okāsakammaṁ kātunti.
      [1187] Attādānaṁ ādātukāmena bhante bhikkhunā katīhi aṅgehi 1-
 samannāgataṁ attādānaṁ ādātabbanti. Attādānaṁ ādātukāmenupāli
 bhikkhunā pañcahaṅgehi samannāgataṁ 2- attādānaṁ ādātabbaṁ. Katamehi
 pañcahi 3-. Attādānaṁ ādātukāmenupāli bhikkhunā evaṁ paccavekkhitabbaṁ
 yaṁ kho ahaṁ imaṁ attādānaṁ ādātukāmo kālo nu kho
 imaṁ attādānaṁ ādātuṁ udāhu noti. Sace upāli bhikkhu
 paccavekkhamāno evaṁ jānāti akālo imaṁ attādānaṁ ādātuṁ
 no kāloti na taṁ upāli attādānaṁ ādātabbaṁ. Sace
 panupāli bhikkhu paccavekkhamāno evaṁ jānāti kālo imaṁ attādānaṁ
 ādātuṁ no akāloti tenupāli bhikkhunā uttariṁ 4- paccavekkhitabbaṁ
 yaṁ kho ahaṁ imaṁ attādānaṁ ādātukāmo bhūtaṁ nu kho idaṁ
 attādānaṁ udāhu noti. Sace upāli bhikkhu paccavekkhamāno
 evaṁ jānāti abhūtaṁ idaṁ attādānaṁ no bhūtanti na taṁ
 upāli attādānaṁ ādātabbaṁ. Sace panupāli bhikkhu

  *  *  *  *  *  *
  Footnote:1 Ma. Yu. katihaṅgehi. 2 Ma. Yu. pañcaṅgasamannāgataṁ. 3 Ma. Yu. katame pañca.
 4 Ma. uttari. ito paraṁ īdisameva.
-------------------------------------------------
[page 470]
 Paccavekkhamāno evaṁ jānāti bhūtaṁ idaṁ attādānaṁ no abhūtanti
 tenupāli bhikkhunā uttariṁ paccavekkhitabbaṁ yaṁ kho ahaṁ imaṁ
 attādānaṁ ādātukāmo atthasañhitaṁ nu kho idaṁ attādānaṁ
 udāhu noti. Sace upāli bhikkhu paccavekkhamāno evaṁ jānāti
 anatthasañhitaṁ idaṁ attādānaṁ no atthasañhitanti na taṁ upāli
 attādānaṁ ādātabbaṁ. Sace panupāli bhikkhu paccavekkhamāno
 evaṁ jānāti atthasañhitaṁ idaṁ attādānaṁ no anatthasañhitanti
 tenupāli bhikkhunā uttariṁ paccavekkhitabbaṁ imaṁ kho ahaṁ attādānaṁ
 ādiyamāno labhissāmi sandiṭṭhe sambhatte bhikkhū dhammato vinayato
 pakkhe udāhu noti. Sace upāli bhikkhu paccavekkhamāno evaṁ
 jānāti imaṁ kho ahaṁ attādānaṁ ādiyamāno na labhissāmi
 sandiṭṭhe sambhatte bhikkhū dhammato vinayato pakkheti na taṁ upāli
 attādānaṁ ādātabbaṁ. Sace panupāli bhikkhu paccavekkhamāno evaṁ
 jānāti imaṁ 1- kho ahaṁ attādānaṁ ādiyamāno labhissāmi sandiṭṭhe
 sambhatte bhikkhu dhammato vinayato pakkheti tenupāli bhikkhunā
 uttariṁ paccavekkhitabbaṁ imaṁ kho me attādānaṁ ādiyato bhavissati
 saṅghassa tatonidānaṁ bhaṇḍanaṁ kalaho viggaho vivādo saṅghabhedo
 saṅgharāji 2- saṅghavavatthānaṁ saṅghanānākaraṇaṁ udāhu noti. Sace upāli
 bhikkhu paccavekkhamāno evaṁ jānāti imaṁ kho me attādānaṁ
 ādiyato bhavissati saṅghassa tatonidānaṁ bhaṇḍanaṁ kalaho viggaho

  *  *  *  *  *  *
  Footnote:1 Ma. idaṁ 2 Po. saṅgharājī.
-------------------------------------------------
[page 471]
 Vivādo saṅghabhedo saṅgharāji saṅghavavatthānaṁ saṅghanānākaraṇanti
 na taṁ upāli attādānaṁ ādātabbaṁ. Sace panupāli bhikkhu
 paccavekkhamāno evaṁ jānāti imaṁ kho me attādānaṁ ādiyato
 na bhavissati saṅghassa tatonidānaṁ bhaṇḍanaṁ kalaho viggaho vivādo
 saṅghabhedo saṅgharāji saṅghavavatthānaṁ saṅghanānākaraṇanti ādātabbaṁ
 taṁ 1- upāli attādānaṁ. Evaṁ pañcaṅgasamannāgataṁ kho upāli
 attādānaṁ ādinnaṁ pacchāpi avippaṭisārakaraṁ bhavissatīti.
      [1188] Katīhi nu kho bhante aṅgehi samannāgato bhikkhu
 adhikaraṇajātānaṁ bhikkhūnaṁ bahūpakāro 2- hotīti. Pañcahupāli aṅgehi
 samannāgato bhikkhu adhikaraṇajātānaṁ bhikkhūnaṁ bahūpakāro hoti. Katamehi
 pañcahi. Sīlavā hoti pātimokkhasaṁvarasaṁvuto viharati ācāragocarasampanno
 aṇumattesu vajjesu bhayadassāvī samādāya sikkhati sikkhāpadesu
 bahussuto hoti sutadharo sutasannicayo ye te dhammā
 ādikalyāṇā majjhekalyāṇā pariyosānakalyāṇā sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ abhivadanti tathārūpāssa 3-
 dhammā bahussutā honti dhatā 4- vacasā paricitā manasānupekkhitā
 diṭṭhiyā suppaṭividdhā ubhayāni kho panassa pātimokkhāni vitthārena
 svāgatāni honti suvibhattāni suppavattīni suvinicchitāni suttaso
 anubyañjanaso vinaye kho pana ṭhito hoti asaṁhīro paṭibalo

  *  *  *  *  *  *
  Footnote:1 Ma. taṁ ādātabbaṁ upāli .... 2 Po. bahukāro. 3 Ma. tathārūpassa.
 4 Ma. Yu. dhātā.
-------------------------------------------------
[page 472]
 Hoti ubho atthapaccatthike assāsetuṁ saññāpetuṁ nijjhāpetuṁ
 pekkhetuṁ 1- pasādetuṁ. Imehi kho upāli pañcahaṅgehi samannāgato
 bhikkhu adhikaraṇajātānaṁ bhikkhūnaṁ bahūpakāro hoti. Aparehipi
 upāli pañcahaṅgehi samannāgato bhikkhu adhikaraṇajātānaṁ bhikkhūnaṁ
 bahūpakāro hoti. Katamehi pañcahi. Parisuddhakāyasamācāro
 hoti parisuddhavacīsamācāro hoti parisuddhājīvo hoti paṇḍito
 hoti byatto paṭibalo anuyuñjiyamāno anuyogaṁ dātuṁ. Imehi
 kho upāli pañcahaṅgehi samannāgato bhikkhu adhikaraṇajātānaṁ bhikkhūnaṁ
 bahūpakāro hoti. Aparehipi upāli pañcahaṅgehi samannāgato
 bhikkhu adhikaraṇajātānaṁ bhikkhūnaṁ bahūpakāro hoti. Katamehi
 pañcahi. Vatthuṁ jānāti nidānaṁ jānāti paññattiṁ < PTS. Vin  V , 192 >jānāti
 padapacchābhaṭṭhaṁ jānāti anusandhivacanapathaṁ jānāti. Imehi kho
 upāli pañcahaṅgehi samannāgato bhikkhu adhikaraṇajātānaṁ bhikkhūnaṁ
 bahūpakāro hotīti.
      [1189] Katīhi nu kho bhante aṅgehi samannāgatena bhikkhunā
 nānuyuñjitabbanti. Pañcahupāli aṅgehi samannāgatena bhikkhunā
 nānuyuñjitabbaṁ. Katamehi pañcahi. Suttaṁ na jānāti suttānulomaṁ
 na jānāti vinayaṁ na jānāti vinayānulomaṁ na jānāti na
 ca ṭhānāṭhānakusalo hoti. Imehi kho upāli pañcahaṅgehi
 samannāgatena bhikkhunā nānuyuñjitabbaṁ. Pañcahupāli aṅgehi

  *  *  *  *  *  *
  Footnote:1 Po. pekkhāpetuṁ.
-------------------------------------------------
[page 473]
 Samannāgatena bhikkhunā anuyuñjitabbaṁ. Katamehi pañcahi. Suttaṁ
 jānāti suttānulomaṁ jānāti vinayaṁ jānāti vinayānulomaṁ jānāti
 ṭhānāṭhānakusalo ca hoti. Imehi kho upāli pañcahaṅgehi
 samannāgatena bhikkhunā anuyuñjitabbaṁ. Aparehipi upāli pañcahaṅgehi
 samannāgatena bhikkhunā nānuyuñjitabbaṁ. Katamehi pañcahi.
 Dhammaṁ na jānāti dhammānulomaṁ na jānāti vinayaṁ na jānāti
 vinayānulomaṁ na jānāti na ca pubbāparakusalo hoti. Imehi
 kho upāli pañcahaṅgehi samannāgatena bhikkhunā nānuyuñjitabbaṁ.
 Pañcahupāli aṅgehi samannāgatena bhikkhunā anuyuñjitabbaṁ. Katamehi
 pañcahi. Dhammaṁ jānāti dhammānulomaṁ jānāti vinayaṁ jānāti
 vinayānulomaṁ jānāti pubbāparakusalo ca hoti. Imehi kho
 upāli pañcahaṅgehi samannāgatena bhikkhunā anuyuñjitabbaṁ. Aparehipi
 upāli pañcahaṅgehi samannāgatena bhikkhunā nānuyuñjitabbaṁ.
 Katamehi pañcahi. Vatthuṁ na jānāti nidānaṁ na jānāti
 paññattiṁ na jānāti padapacchābhaṭṭhaṁ na jānāti anusandhivacanapathaṁ
 na jānāti. Imehi kho upāli pañcahaṅgehi samannāgatena bhikkhunā
 nānuyuñjitabbaṁ. Pañcahupāli aṅgehi samannāgatena bhikkhunā
 anuyuñjitabbaṁ. Katamehi pañcahi. Vatthuṁ jānāti nidānaṁ
 jānāti paññattiṁ jānāti padapacchābhaṭṭhaṁ jānāti anusandhivacanapathaṁ
 jānāti. Imehi kho upāli pañcahaṅgehi samannāgatena
-------------------------------------------------
[page 474]
 Bhikkhunā anuyuñjitabbaṁ. Aparehipi upāli pañcahaṅgehi samannāgatena
 bhikkhunā nānuyuñjitabbaṁ. Katamehi pañcahi. Āpattiṁ na jānāti
 āpattisamuṭṭhānaṁ na jānāti āpattiyā payogaṁ na jānāti
 āpattiyā vūpasamaṁ na jānāti na āpattiyā vinicchayakusalo
 hoti. Imehi kho upāli pañcahaṅgehi samannāgatena bhikkhunā
 nānuyuñjitabbaṁ. Pañcahupāli aṅgehi samannāgatena bhikkhunā
 anuyuñjitabbaṁ. Katamehi pañcahi. Āpattiṁ jānāti āpattisamuṭṭhānaṁ
 jānāti āpattiyā payogaṁ jānāti āpattiyā vūpasamaṁ
 jānāti āpattiyā vinicchayakusalo hoti. Imehi kho upāli
 pañcahaṅgehi samannāgatena bhikkhunā anuyuñjitabbaṁ. Aparehipi
 upāli pañcahaṅgehi samannāgatena bhikkhunā nānuyuñjitabbaṁ. Katamehi
 pañcahi. Adhikaraṇaṁ na jānāti adhikaraṇasamuṭṭhānaṁ na jānāti
 adhikaraṇassa payogaṁ na jānāti adhikaraṇassa vūpasamaṁ na jānāti
 na adhikaraṇassa vinicchayakusalo 1- hoti. Imehi kho upāli pañcahaṅgehi
 samannāgatena bhikkhunā nānuyuñjitabbaṁ. Pañcahupāli aṅgehi
 samannāgatena bhikkhunā anuyuñjitabbaṁ. Katamehi pañcahi.
 Adhikaraṇaṁ jānāti adhikaraṇasamuṭṭhānaṁ jānāti adhikaraṇassa
 payogaṁ jānāti adhikaraṇassa vūpasamaṁ jānāti adhikaraṇassa
 vinicchayakusalo hoti. Imehi kho upāli pañcahaṅgehi samannāgatena
 bhikkhunā anuyuñjitabbaṁ.

  *  *  *  *  *  *
  Footnote:1 Ma. adhikaraṇassa na vinic ....
-------------------------------------------------
[page 475]
                   Attādānavaggo pañcamo.
                         Tassuddānaṁ
   [1190] Parisuddhañca kālena kāruññe 1- okāsena ca
          attādānaṁ adhikaraṇaṁ aparehipi vatthuñca
          suttaṁ dhammaṁ puna vatthuñca āpatti adhikaraṇena cāti.
      [1191] < PTS. Vin  V , 193 >Kati nu kho bhante āraññakāti 2-. Pañcime
 upāli āraññakā. Katame pañca. Mandattā momūhattā
 āraññako hoti pāpiccho icchāpakato āraññako hoti
 ummādā cittakkhepā 3- āraññako hoti vaṇṇito 4- buddhehi
 buddhasāvakehīti āraññako hoti apica appicchaññeva nissāya
 santuṭṭhiññeva nissāya sallekhaññeva nissāya pavivekaññeva
 nissāya idamatthitaññeva nissāya āraññako hoti. Ime
 kho upāli pañca āraññakāti. Kati nu kho bhante
 piṇḍapātikāti ... Kati nu kho bhante paṁsukūlikāti ... Kati nu kho
 bhante rukkhamūlikāti ... Kati nu kho bhante sosānikāti ... Kati
 nu kho bhante abbhokāsikāti ... Kati nu kho bhante tecīvarikāti ...
 Kati nu kho bhante sapadānacārikāti ... Kati nu kho bhante
 nesajjikāti ... Kati nu kho bhante yathāsanthatikāti ... Kati nu
 kho bhante ekāsanikāti ... Kati nu kho bhante khalupacchābhattikāti ...

  *  *  *  *  *  *
  Footnote:1 Ma. kāruññaṁ. 2 Po. Ma. āraññikā. sabbattha evaṁ ñātabbaṁ. 3 Po.
 cittukkhepā. 4 Po. Ma. Yu. vaṇṇitaṁ.
-------------------------------------------------
[page 476]
 Kati nu kho bhante pattapiṇḍikāti. Pañcime upāli pattapiṇḍikā.
 Katame pañca. Mandattā momūhattā pattapiṇḍiko hoti
 pāpiccho icchāpakato pattapiṇḍiko hoti ummādā cittakkhepā
 pattapiṇḍiko hoti vaṇṇito 1- buddhehi buddhasāvakehīti
 pattapiṇḍiko hoti apica appicchaññeva nissāya santuṭṭhiññeva
 nissāya sallekhaññeva nissāya pavivekaññeva nissāya
 idamatthitaññeva nissāya pattapiṇḍiko hoti. Ime kho upāli
 pañca pattapiṇḍikāti.
                     Dhūtaṅgavaggo chaṭṭho.
                         Tassuddānaṁ
   [1192] Āraññako piṇḍipaṁsu rukkhasusānapañcamaṁ
          abbhotecīvarañceva sapadānanesajjikā
          santhatekāsanañceva khalupacchāpattapiṇḍikāti.
      [1193] Kati nu kho bhante musāvādāti. Pañcime upāli
 musāvādā. Katame pañca. Atthi musāvādo pārājikagāmī
 atthi musāvādo saṅghādisesagāmī atthi musāvādo thullaccayagāmī
 atthi musāvādo pācittiyagāmī atthi musāvādo dukkaṭagāmīti.
 Ime kho upāli pañca musāvādāti.
      [1194] Katīhi nu kho bhante aṅgehi samannāgatassa bhikkhuno
 saṅghamajjhe uposathaṁ vā pavāraṇaṁ vā ṭhapentassa alaṁ bhikkhu

  *  *  *  *  *  *
  Footnote:1 Po. Ma. Yu. vaṇṇitaṁ.
-------------------------------------------------
[page 477]
 Mā bhaṇḍanaṁ mā kalahaṁ mā viggahaṁ mā vivādanti omadditvā
 saṅghena uposatho vā pavāraṇā vā kātabbāti. Pañcahupāli
 aṅgehi samannāgatassa bhikkhuno saṅghamajjhe uposathaṁ vā pavāraṇaṁ
 vā ṭhapentassa alaṁ bhikkhu mā bhaṇḍanaṁ mā kalahaṁ mā viggahaṁ
 mā vivādanti omadditvā saṅghena uposatho vā pavāraṇā
 vā kātabbā. Katamehi pañcahi. Alajjī ca hoti bālo
 ca apakatatto ca cāvanādhippāyo vattā hoti no
 vuṭṭhānādhippāyo. Imehi kho upāli pañcahaṅgehi samannāgatassa
 bhikkhuno saṅghamajjhe uposathaṁ vā pavāraṇaṁ vā ṭhapentassa alaṁ
 bhikkhu mā bhaṇḍanaṁ mā kalahaṁ mā viggahaṁ mā vivādanti omadditvā
 saṅghena uposatho vā pavāraṇā vā kātabbā. Aparehipi
 upāli pañcahaṅgehi samannāgatassa bhikkhuno saṅghamajjhe uposathaṁ
 vā pavāraṇaṁ vā ṭhapentassa alaṁ bhikkhu mā bhaṇḍanaṁ mā
 kalahaṁ mā viggahaṁ mā vivādanti omadditvā saṅghena uposatho
 vā pavāraṇā vā kātabbā. Katamehi pañcahi. Aparisuddhakāyasamācāro
 hoti < PTS. Vin  V , 194 >aparisuddhavacīsamācāro hoti aparisuddhājīvo
 hoti bālo hoti abyatto bhaṇḍanakārako hoti kalahakārako.
 Imehi kho upāli pañcahaṅgehi samannāgatassa bhikkhuno saṅghamajjhe
 uposathaṁ vā pavāraṇaṁ vā ṭhapentassa alaṁ bhikkhu mā bhaṇḍanaṁ
 mā kalahaṁ mā viggahaṁ mā vivādanti omadditvā saṅghena
-------------------------------------------------
[page 478]
 Uposatho vā pavāraṇā vā kātabbāti.
      [1195] Katīhi nu kho bhante aṅgehi samannāgatassa bhikkhuno
 anuyogo na dātabboti. Pañcahupāli aṅgehi samannāgatassa
 bhikkhuno anuyogo na dātabbo. Katamehi pañcahi. Āpattānāpattiṁ
 na jānāti lahukagarukaṁ āpattiṁ na jānāti sāvasesānavasesaṁ
 āpattiṁ na jānāti duṭṭhullāduṭṭhullaṁ āpattiṁ na jānāti
 sappaṭikammāppaṭikammaṁ āpattiṁ na jānāti. Imehi kho upāli
 pañcahaṅgehi samannāgatassa bhikkhuno anuyogo na dātabbo.
 Pañcahupāli aṅgehi samannāgatassa bhikkhuno anuyogo dātabbo.
 Katamehi pañcahi. Āpattānāpattiṁ jānāti lahukagarukaṁ āpattiṁ
 jānāti sāvasesānavasesaṁ āpattiṁ jānāti duṭṭhullāduṭṭhullaṁ
 āpattiṁ jānāti sappaṭikammāppaṭikammaṁ āpattiṁ jānāti.
 Imehi kho upāli pañcahaṅgehi samannāgatassa bhikkhuno anuyogo
 dātabboti.
      [1196] Katīhi nu kho bhante ākārehi bhikkhu āpattiṁ
 āpajjatīti. Pañcahupāli ākārehi bhikkhu āpattiṁ āpajjati.
 Katamehi pañcahi. Alajjitā aññāṇatā kukkuccapakatatā
 akappiye kappiyasaññitā kappiye akappiyasaññitā. Imehi
 kho upāli pañcahākārehi bhikkhu āpattiṁ āpajjati. Aparehipi
 upāli pañcahākārehi bhikkhu āpattiṁ āpajjati. Katamehi
-------------------------------------------------
[page 479]
 Pañcahi. Adassanena assavanena pasuttatā 1- tathāsaññī
 satisammosā. Imehi kho upāli pañcahākārehi bhikkhu āpattiṁ
 āpajjatīti.
      [1197] Kati nu kho bhante verāti. Pañcime upāli
 verā. Katame pañca. Pāṇātipāto adinnādānaṁ kāmesu
 micchācāro musāvādo surāmerayamajjapamādaṭṭhānaṁ. Imehi kho
 upāli pañca verāti.
      [1198] Kati nu kho bhante veramaṇiyoti. Pañcimā upāli
 veramaṇiyo. Katamā pañca. Pāṇātipātā veramaṇī adinnādānā
 veramaṇī kāmesu micchācārā veramaṇī musāvādā veramaṇī
 surāmerayamajjapamādaṭṭhānā veramaṇī. Imā kho upāli pañca
 veramaṇiyota.
      [1199] Kati nu kho bhante byasanānīti. Pañcimāni upāli
 byasanāni. Katamāni pañca. Ñātibyasanaṁ bhogabyasanaṁ rogabyasanaṁ
 sīlabyasanaṁ diṭṭhibyasanaṁ. Imāni kho upāli pañca byasanānīti.
      [1200] Kati nu kho bhante sampadāti. Pañcimā upāli
 sampadā. Katamā pañca. Ñātisampadā bhogasampadā ārogyasampadā
 sīlasampadā diṭṭhisampadā. Imā kho upāli pañca
 sampadāti.
                   Musāvādavaggo sattamo.

  *  *  *  *  *  *
  Footnote:1 Ma. Yu. pasuttakatā.
-------------------------------------------------
[page 480]
                          Tassuddānaṁ
   [1201] < PTS. Vin  V , 195 >Musāvādo ca omaddi aparehi anuyogo ca
          āpattiñca aparehi verā veramaṇīpi ca
          byasanaṁ sampadā ceva sattamo vaggasaṅgahoti.
      [1202] Katīhi nu kho bhante aṅgehi samannāgatassa bhikkhuno
 bhikkhunīsaṅgheneva kammaṁ kātabbanti. Pañcahupāli aṅgehi
 samannāgatassa bhikkhuno bhikkhunīsaṅgheneva kammaṁ kātabbaṁ avandiyo
 so bhikkhu bhikkhunīsaṅghena. Katamehi pañcahi. Vivaritvā kāyaṁ
 bhikkhunīnaṁ dasseti ūruṁ dasseti aṅgajātaṁ dasseti ubho
 aṁsakūṭe dasseti obhāsati gihī sampayojeti. Imehi kho
 upāli pañcahaṅgehi samannāgatassa bhikkhuno bhikkhunīsaṅgheneva
 kammaṁ kātabbaṁ avandiyo so bhikkhu bhikkhunīsaṅghena. Aparehipi
 upāli pañcahaṅgehi samannāgatassa bhikkhuno bhikkhunīsaṅgheneva
 kammaṁ kātabbaṁ avandiyo so bhikkhu bhikkhunīsaṅghena. Katamehi
 pañcahi. Bhikkhunīnaṁ alābhāya parisakkati bhikkhunīnaṁ anatthāya
 parisakkati bhikkhunīnaṁ anāvāsāya parisakkati bhikkhuniyo akkosati
 paribhāsati bhikkhū bhikkhunīhi bhedeti. Imehi kho upāli
 pañcahaṅgehi samannāgatassa bhikkhuno bhikkhunīsaṅgheneva kammaṁ kātabbaṁ
 avandiyo so bhikkhu bhikkhunīsaṅghena. Aparehipi upāli pañcahaṅgehi
 samannāgatassa bhikkhuno bhikkhunīsaṅgheneva kammaṁ kātabbaṁ avandiyo
-------------------------------------------------
[page 481]
 So bhikkhu bhikkhunīsaṅghena. Katamehi pañcahi. Bhikkhunīnaṁ alābhāya
 parisakkati bhikkhunīnaṁ anatthāya parisakkati bhikkhunīnaṁ anāvāsāya
 parisakkati bhikkhuniyo akkosati paribhāsati bhikkhū bhikkhunīhi
 sampayojeti. Imehi kho upāli pañcahaṅgehi samannāgatassa
 bhikkhuno bhikkhunīsaṅgheneva kammaṁ kātabbaṁ avandiyo so bhikkhu
 bhikkhunīsaṅghenāti.
      [1203] Katīhi nu kho bhante aṅgehi samannāgatāya bhikkhuniyā
 kammaṁ kātabbanti. Pañcahupāli aṅgehi samannāgatāya bhikkhuniyā
 kammaṁ kātabbaṁ. Katamehi pañcahi. Vivaritvā kāyaṁ bhikkhūnaṁ
 dasseti ūruṁ dasseti aṅgajātaṁ dasseti ubho aṁsakūṭe
 dasseti obhāsati gihī sampayojeti. Imehi kho upāli
 pañcahaṅgehi samannāgatāya bhikkhuniyā kammaṁ kātabbaṁ. Aparehipi
 upāli pañcahaṅgehi samannāgatāya bhikkhuniyā kammaṁ kātabbaṁ.
 Katamehi pañcahi. Bhikkhūnaṁ alābhāya parisakkati bhikkhūnaṁ anatthāya
 parisakkati bhikkhūnaṁ anāvāsāya parisakkati bhikkhū akkosati
 paribhāsati bhikkhuniyo bhikkhūhi bhedeti. Imehi kho upāli
 pañcahaṅgehi samannāgatāya bhikkhuniyā kammaṁ kātabbaṁ. Aparehipi
 upāli pañcahaṅgehi samannāgatāya bhikkhuniyā kammaṁ kātabbaṁ.
 Katamehi pañcahi. Bhikkhūnaṁ alābhāya parisakkati bhikkhūnaṁ
 anatthāya parisakkati bhikkhūnaṁ anāvāsāya parisakkati bhikkhū
-------------------------------------------------
[page 482]
 Akkosati paribhāsati bhikkhuniyo bhikkhūhi sampayojeti. Imehi
 kho upāli < PTS. Vin  V , 196 >pañcahaṅgehi samannāgatāya bhikkhuniyā kammaṁ kātabbanti.
      [1204] Katīhi nu kho bhante aṅgehi samannāgatena bhikkhunā
 bhikkhunīnaṁ ovādo na ṭhapetabboti. Pañcahupāli aṅgehi
 samannāgatena bhikkhunā bhikkhunīnaṁ ovādo na ṭhapetabbo. Katamehi
 pañcahi. Alajjī ca hoti bālo ca apakatatto ca
 cāvanādhippāyo vattā hoti no vuṭṭhānādhippāyo. Imehi
 kho upāli pañcahaṅgehi samannāgatena bhikkhunā bhikkhunīnaṁ ovādo
 na ṭhapetabbo. Aparehipi upāli pañcahaṅgehi samannāgatena
 bhikkhunā bhikkhunīnaṁ ovādo na ṭhapetabbo. Katamehi pañcahi.
 Aparisuddhakāyasamācāro hoti aparisuddhavacīsamācāro hoti
 aparisuddhājīvo hoti bālo hoti abyatto na paṭibalo
 anuyuñjiyamāno anuyogaṁ dātuṁ. Imehi kho upāli pañcahaṅgehi
 samannāgatena bhikkhunā bhikkhunīnaṁ ovādo na ṭhapetabbo.
 Aparehipi upāli pañcahaṅgehi samannāgatena bhikkhunā bhikkhunīnaṁ
 ovādo na ṭhapetabbo. Katamehi pañcahi. Kāyikena
 anācārena samannāgato hoti vācasikena anācārena samannāgato
 hoti kāyikavācasikena anācārena samannāgato hoti bhikkhunīnaṁ
 akkosakaparibhāsako hoti bhikkhunīhi saddhiṁ saṁsaṭṭho viharati
 ananulomikena saṁsaggena. Imehi kho upāli pañcahaṅgehi
-------------------------------------------------
[page 483]
 Samannāgatena bhikkhunā bhikkhunīnaṁ ovādo na ṭhapetabbo.
 Aparehipi upāli pañcahaṅgehi samannāgatena bhikkhunā bhikkhunīnaṁ
 ovādo na ṭhapetabbo. Katamehi pañcahi. Alajjī ca hoti
 bālo ca apakatatto ca bhaṇḍanakārako ca hoti kalahakārako
 sikkhāya ca na paripūrikārī. Imehi kho upāli
 pañcahaṅgehi samannāgatena bhikkhunā bhikkhunīnaṁ ovādo na
 ṭhapetabboti.
      [1205] Katīhi nu kho bhante aṅgehi samannāgatena bhikkhunā
 bhikkhunīnaṁ ovādo na gahetabboti. Pañcahupāli aṅgehi samannāgatena
 bhikkhunā bhikkhunīnaṁ ovādo na gahetabbo. Katamehi
 pañcahi. Kāyikena anācārena samannāgato hoti vācasikena
 anācārena samannāgato hoti kāyikavācasikena anācārena
 samannāgato hoti bhikkhunīnaṁ akkosakaparibhāsako hoti bhikkhunīhi
 saddhiṁ saṁsaṭṭho viharati ananulomikena saṁsaggena. Imehi kho
 upāli pañcahaṅgehi samannāgatena bhikkhunā bhikkhunīnaṁ ovādo na
 gahetabbo. Aparehipi upāli pañcahaṅgehi samannāgatena bhikkhunā
 bhikkhunīnaṁ ovādo na gahetabbo. Katamehi pañcahi. Alajjī
 ca hoti bālo ca apakatatto ca gamiko vā hoti
 gilāno vā. Imehi kho upāli pañcahaṅgehi samannāgatena
 bhikkhunā bhikkhunīnaṁ ovādo na gahetabboti.
-------------------------------------------------
[page 484]
      [1206] Katīhi nu kho bhante aṅgehi samannāgatena bhikkhunā
 saddhiṁ na sākacchātabboti. Pañcahupāli aṅgehi samannāgatena
 bhikkhunā saddhiṁ na sākacchātabbo. Katamehi pañcahi. Na asekhena
 sīlakkhandhena samannāgato hoti na asekhena samādhikkhandhena
 samannāgato hoti na asekhena paññākhandhena samannāgato
 hoti na asekhena vimuttikkhandhena samannāgato hoti na
 asekhena < PTS. Vin  V , 197 >vimuttiñāṇadassanakkhandhena samannāgato hoti. Imehi
 kho upāli pañcahaṅgehi samannāgatena bhikkhunā saddhiṁ na sākacchātabbo.
 Pañcahupāli aṅgehi samannāgatena bhikkhunā saddhiṁ
 sākacchātabbo. Katamehi pañcahi. Asekhena sīlakkhandhena
 samannāgato hoti asekhena samādhikkhandhena samannāgato hoti
 asekhena paññākhandhena samannāgato hoti asekhena vimuttikkhandhena
 samannāgato hoti asekhena vimuttiñāṇadassanakkhandhena
 samannāgato hoti. Imehi kho upāli pañcahaṅgehi samannāgatena
 bhikkhunā saddhiṁ sākacchātabbo. Aparehipi upāli pañcahaṅgehi
 samannāgatena bhikkhunā saddhiṁ na sākacchātabbo. Katamehi pañcahi.
 Na atthapaṭisambhidāpatto hoti na dhammapaṭisambhidāpatto hoti
 na niruttipaṭisambhidāpatto hoti na paṭibhāṇapaṭisambhidāpatto
 hoti na yathāvimuttaṁ cittaṁ paccavekkhati 1-. Imehi kho upāli
 pañcahaṅgehi samannāgatena bhikkhunā saddhiṁ na sākacchātabbo.

  *  *  *  *  *  *
  Footnote:1 Ma. paccavekkhitā.
-------------------------------------------------
[page 485]
 Pañcahupāli aṅgehi samannāgatena bhikkhunā saddhiṁ sākacchātabbo.
 Katamehi pañcahi. Atthapaṭisambhidāpatto hoti dhammapaṭisambhidāpatto
 hoti niruttipaṭisambhidāpatto hoti paṭibhāṇapaṭisambhidāpatto
 hoti yathāvimuttaṁ cittaṁ paccavekkhati 1-.
 Imehi kho upāli pañcahaṅgehi samannāgatena bhikkhunā saddhiṁ
 sākacchātabboti.
                  Bhikkhunīovādavaggo aṭṭhamo.
                         Tassuddānaṁ
   [1207] Bhikkhunīheva kātabbaṁ aparehi tathā duve
          bhikkhunīnaṁ tayo kammā na ṭhapetabbo 2- dve dukā
          na gahetabbo dve vuttā sākacchāsu 3- ca dve dukāti.
      [1208] Katīhi nu kho bhante aṅgehi samannāgato bhikkhu
 ubbāhikāya na sammannitabboti. Pañcahupāli aṅgehi samannāgato
 bhikkhu ubbāhikāya na sammannitabbo. Katamehi pañcahi. Na
 atthakusalo hoti na dhammakusalo hoti na niruttikusalo hoti
 na byañjanakusalo hoti na pubbāparakusalo hoti. Imehi
 kho upāli pañcahaṅgehi samannāgato bhikkhu ubbāhikāya na
 sammannitabbo. Pañcahupāli aṅgehi samannāgato bhikkhu ubbāhikāya
 sammannitabbo. Katamehi pañcahi. Atthakusalo hoti dhammakusalo
 hoti niruttikusalo hoti byañjanakusalo hoti pubbāparakusalo

  *  *  *  *  *  *
  Footnote:1 Ma. paccavekkhitā. 2 Po. ṭhapetabbaṁ. Ma. ṭhapetabbā. 3 Po. sākacchā.
-------------------------------------------------
[page 486]
 Hoti. Imehi kho upāli pañcahaṅgehi samannāgato bhikkhu
 ubbāhikāya sammannitabbo. Aparehipi upāli pañcahaṅgehi
 samannāgato bhikkhu ubbāhikāya na sammannitabbo. Katamehi
 pañcahi. Kodhano hoti kodhābhibhūto makkhī hoti makkhābhibhūto
 palāsī hoti palāsābhibhūto issukī hoti issābhibhūto sandiṭṭhiparāmāsī
 hoti ādhānaggāhī duppaṭinissaggī. Imehi kho upāli
 pañcahaṅgehi samannāgato bhikkhu ubbāhikāya na sammannitabbo.
 Pañcahupāli aṅgehi samannāgato bhikkhu ubbāhikāya sammannitabbo.
 Katamehi pañcahi. Na kodhano hoti na kodhābhibhūto na makkhī
 hoti na makkhābhibhūto na palāsī hoti na palāsābhibhūto na
 issukī hoti na issābhibhūto asandiṭṭhiparāmāsī hoti anādhānaggāhī
 suppaṭinissaggī. Imehi kho upāli pañcahaṅgehi samannāgato
 bhikkhu ubbāhikāya sammannitabbo. < PTS. Vin  V , 198 >Aparehipi upāli pañcahaṅgehi
 samannāgato bhikkhu ubbāhikāya na sammannitabbo. Katamehi
 pañcahi. Kuppati byāpajjati patitthīyati kopaṁ janeti akkhamo
 hoti appadakkhiṇaggāhī anusāsaniṁ 1-. Imehi kho upāli pañcahaṅgehi
 samannāgato bhikkhu ubbāhikāya na sammannitabbo. Pañcahupāli
 aṅgehi samannāgato bhikkhu ubbāhikāya sammannitabbo. Katamehi
 pañcahi. Na kuppati na byāpajjati na patitthīyati na kopaṁ
 janeti khamo hoti padakkhiṇaggāhī anusāsaniṁ 1-. Imehi kho upāli

  *  *  *  *  *  *
  Footnote:1 Yu. anusāsanī.
-------------------------------------------------
[page 487]
 Pañcahaṅgehi samannāgato bhikkhu ubbāhikāya sammannitabbo.
 Aparehipi upāli pañcahaṅgehi samannāgato bhikkhu ubbāhikāya
 na sammannitabbo. Katamehi pañcahi. Pasāretā 1- hoti no
 sāretā anokāsakammaṁ kārāpetvā vattā 2- hoti na yathādhamme
 yathāvinaye yathāpattiyā codetā hoti na yathādhamme yathāvinaye
 yathāpattiyā kāretā hoti na yathādiṭṭhiyā byākatā hoti. Imehi
 kho upāli pañcahaṅgehi samannāgato bhikkhu ubbāhikāya na sammannitabbo.
 Pañcahupāli aṅgehi samannāgato bhikkhu ubbāhikāya
 sammannitabbo. Katamehi pañcahi. Sāretā hoti no pasāretā 1-
 okāsakammaṁ kārāpetvā vattā 2- hoti yathādhamme yathāvinaye
 yathāpattiyā codetā hoti yathādhamme yathāvinaye yathāpattiyā
 kāretā hoti yathādiṭṭhiyā byākatā hoti. Imehi kho upāli
 pañcahaṅgehi samannāgato bhikkhu ubbāhikāya sammannitabbo.
 Aparehipi upāli pañcahaṅgehi samannāgato bhikkhu ubbāhikāya na
 sammannitabbo. Katamehi pañcahi. Chandāgatiṁ gacchati dosāgatiṁ
 gacchati mohāgatiṁ gacchati bhayāgatiṁ gacchati alajjī ca hoti.
 Imehi kho upāli pañcahaṅgehi samannāgato bhikkhu ubbāhikāya na
 sammannitabbo. Pañcahupāli aṅgehi samannāgato bhikkhu ubbāhikāya
 sammannitabbo. Katamehi pañcahi. Na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati

  *  *  *  *  *  *
  Footnote:1 Po. apasāretā. 2 Ma. Yu. pavattā.
-------------------------------------------------
[page 488]
 Lajjī ca hoti. Imehi kho upāli pañcahaṅgehi samannāgato
 bhikkhu ubbāhikāya sammannitabbo. Aparehipi upāli pañcahaṅgehi
 samannāgato bhikkhu ubbāhikāya na sammannitabbo. Katamehi
 pañcahi. Chandāgatiṁ gacchati dosāgatiṁ gacchati mohāgatiṁ
 gacchati bhayāgatiṁ gacchati akusalo ca hoti vinaye. Imehi
 kho upāli pañcahaṅgehi samannāgato bhikkhu ubbāhikāya na
 sammannitabbo. Pañcahupāli aṅgehi samannāgato bhikkhu ubbāhikāya
 sammannitabbo. Katamehi pañcahi. Na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati
 kusalo ca hoti vinaye. Imehi kho upāli pañcahaṅgehi
 samannāgato bhikkhu ubbāhikāya sammannitabboti.
      [1209] Katīhi nu kho bhante aṅgehi samannāgato bhikkhu
 bālotveva saṅkhaṁ gacchati 1-. Pañcahupāli aṅgehi samannāgato
 bhikkhu bālotveva saṅkhaṁ gacchati. Katamehi pañcahi. Suttaṁ na
 jānāti suttānulomaṁ na jānāti vinayaṁ na jānāti vinayānulomaṁ
 na jānāti na ca ṭhānāṭhānakusalo hoti. Imehi kho upāli
 pañcahaṅgehi samannāgato bhikkhu bālotveva saṅkhaṁ gacchati.
 Pañcahupāli aṅgehi samannāgato bhikkhu paṇḍitotveva saṅkhaṁ
 gacchati. Katamehi pañcahi. Suttaṁ jānāti suttānulomaṁ
 jānāti vinayaṁ jānāti vinayānulomaṁ jānāti ṭhānāṭhānakusalo

  *  *  *  *  *  *
  Footnote:1 gacchatīti yuttataraṁ.
-------------------------------------------------
[page 489]
 Ca hoti. Imehi kho upāli pañcahaṅgehi samannāgato bhikkhu
 paṇḍitotveva saṅkhaṁ gacchati. Aparehipi upāli pañcahaṅgehi
 samannāgato bhikkhu bālotveva saṅkhaṁ gacchati. Katamehi pañcahi.
 Dhammaṁ na jānāti dhammānulomaṁ < PTS. Vin  V , 199 >na jānāti vinayaṁ na jānāti
 vinayānulomaṁ na jānāti na ca pubbāparakusalo hoti. Imehi
 kho upāli pañcahaṅgehi samannāgato bhikkhu bālotveva saṅkhaṁ
 gacchati. Pañcahupāli aṅgehi samannāgato bhikkhu paṇḍitotveva
 saṅkhaṁ gacchati. Katamehi pañcahi. Dhammaṁ jānāti dhammānulomaṁ
 jānāti vinayaṁ jānāti vinayānulomaṁ jānāti pubbāparakusalo
 ca hoti. Imehi kho upāli pañcahaṅgehi samannāgato bhikkhu
 paṇḍitotveva saṅkhaṁ gacchati. Aparehipi upāli pañcahaṅgehi
 samannāgato bhikkhu bālotveva saṅkhaṁ gacchati. Katamehi pañcahi.
 Vatthuṁ na jānāti nidānaṁ na jānāti paññattiṁ na jānāti
 padapacchābhaṭṭhaṁ na jānāti anusandhivacanapathaṁ na jānāti. Imehi
 kho upāli pañcahaṅgehi samannāgato bhikkhu bālotveva saṅkhaṁ
 gacchati. Pañcahupāli aṅgehi samannāgato bhikkhu paṇḍitotveva
 saṅkhaṁ gacchati. Katamehi pañcahi. Vatthuṁ jānāti nidānaṁ jānāti
 paññattiṁ jānāti padapacchābhaṭṭhaṁ jānāti anusandhivacanapathaṁ
 jānāti. Imehi kho upāli pañcahaṅgehi samannāgato bhikkhu
 paṇḍitotveva saṅkhaṁ gacchati. Aparehipi upāli pañcahaṅgehi
-------------------------------------------------
[page 490]
 Samannāgato bhikkhu bālotveva saṅkhaṁ gacchati. Katamehi pañcahi.
 Āpattiṁ na jānāti āpattisamuṭṭhānaṁ na jānāti āpattiyā
 payogaṁ na jānāti āpattiyā vūpasamaṁ na jānāti na āpattiyā
 vinicchayakusalo hoti. Imehi kho upāli pañcahaṅgehi samannāgato
 bhikkhu bālotveva saṅkhaṁ gacchati. Pañcahupāli aṅgehi samannāgato
 bhikkhu paṇḍitotveva saṅkhaṁ gacchati. Katamehi pañcahi.
 Āpattiṁ jānāti āpattisamuṭṭhānaṁ jānāti āpattiyā payogaṁ
 jānāti āpattiyā vūpasamaṁ jānāti āpattiyā vinicchayakusalo
 hoti. Imehi kho upāli pañcahaṅgehi samannāgato bhikkhu
 paṇḍitotveva saṅkhaṁ gacchati. Aparehipi upāli pañcahaṅgehi
 samannāgato bhikkhu bālotveva saṅkhaṁ gacchati. Katamehi pañcahi.
 Adhikaraṇaṁ na jānāti adhikaraṇasamuṭṭhānaṁ na jānāti adhikaraṇassa
 payogaṁ na jānāti adhikaraṇassa vūpasamaṁ na jānāti na adhikaraṇassa
 vinicchayakusalo hoti. Imehi kho upāli pañcahaṅgehi samannāgato
 bhikkhu bālotveva saṅkhaṁ gacchati. Pañcahupāli aṅgehi samannāgato
 bhikkhu paṇḍitotveva saṅkhaṁ gacchati. Katamehi pañcahi.
 Adhikaraṇaṁ jānāti adhikaraṇasamuṭṭhānaṁ jānāti adhikaraṇassa payogaṁ
 jānāti adhikaraṇassa vūpasamaṁ jānāti adhikaraṇassa vinicchayakusalo
 hoti. Imehi kho upāli pañcahaṅgehi samannāgato bhikkhu
 paṇḍitotveva saṅkhaṁ gacchatīti.
-------------------------------------------------
[page 491]
                   Ubbāhikavaggo navamo 1-.
                         Tassuddānaṁ
   [1210] Anatthakusalo ceva kodhano kuppatī ca yo
          pasāretā chandāgati 2- na kusalo tatheva ca
          suttaṁ dhammañca vatthuñca āpatti 3- adhikaraṇaṁ 4-
          dve dve pakāsitā sabbe kaṇhasukkaṁ vijānathāti.
      [1211] Katīhi nu kho bhante aṅgehi samannāgato bhikkhu
 nālaṁ adhikaraṇaṁ vūpasametunti. Pañcahupāli aṅgehi samannāgato
 bhikkhu nālaṁ adhikaraṇaṁ vūpasametuṁ. Katamehi pañcahi. < PTS. Vin  V , 200 >Āpattiṁ
 na jānāti āpattisamuṭṭhānaṁ na jānāti āpattiyā payogaṁ
 na jānāti āpattiyā vūpasamaṁ na jānāti na āpattiyā
 vinicchayakusalo hoti. Imehi kho upāli pañcahaṅgehi samannāgato
 bhikkhu nālaṁ adhikaraṇaṁ vūpasametuṁ. Pañcahupāli aṅgehi samannāgato
 bhikkhu alaṁ adhikaraṇaṁ vūpasametuṁ. Katamehi pañcahi. Āpattiṁ
 jānāti āpattisamuṭṭhānaṁ jānāti āpattiyā payogaṁ jānāti
 āpattiyā vūpasamaṁ jānāti āpattiyā vinicchayakusalo hoti.
 Imehi kho upāli pañcahaṅgehi samannāgato bhikkhu alaṁ adhikaraṇaṁ
 vūpasametuṁ. Aparehipi upāli pañcahaṅgehi samannāgato bhikkhu

  *  *  *  *  *  *
  Footnote:1 sabbattha ubbāhikavaggo niṭṭhito navamoti dissati. ito paraṁpi taṁtaṁvaggāvasāne
 niṭṭhitoti vemajjhe likhiyati. 2 Ma. chandāgatiṁ. 3 Ma. āpattiṁ. 4 Po.
 adhikaraṇā.
-------------------------------------------------
[page 492]
 Nālaṁ adhikaraṇaṁ vūpasametuṁ. Katamehi pañcahi. Adhikaraṇaṁ na
 jānāti adhikaraṇasamuṭṭhānaṁ na jānāti adhikaraṇassa payogaṁ na
 jānāti adhikaraṇassa vūpasamaṁ na jānāti na adhikaraṇassa
 vinicchayakusalo hoti 1-. Imehi kho upāli pañcahaṅgehi samannāgato
 bhikkhu nālaṁ adhikaraṇaṁ vūpasametuṁ. Pañcahupāli aṅgehi samannāgato
 bhikkhu alaṁ adhikaraṇaṁ vūpasametuṁ. Katamehi pañcahi. Adhikaraṇaṁ
 jānāti adhikaraṇasamuṭṭhānaṁ jānāti adhikaraṇassa payogaṁ jānāti
 adhikaraṇassa vūpasamaṁ jānāti adhikaraṇassa vinicchayakusalo hoti.
 Imehi kho upāli pañcahaṅgehi samannāgato bhikkhu alaṁ adhikaraṇaṁ
 vūpasametuṁ. Aparehipi upāli pañcahaṅgehi samannāgato bhikkhu nālaṁ
 adhikaraṇaṁ vūpasametuṁ. Katamehi pañcahi. Chandāgatiṁ gacchati dosāgatiṁ
 gacchati mohāgatiṁ gacchati bhayāgatiṁ gacchati alajjī ca hoti.
 Imehi kho upāli pañcahaṅgehi samannāgato bhikkhu nālaṁ adhikaraṇaṁ
 vūpasametuṁ. Pañcahupāli aṅgehi samannāgato bhikkhu alaṁ adhikaraṇaṁ
 vūpasametuṁ. Katamehi pañcahi. Na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati
 lajjī ca hoti. Imehi kho upāli pañcahaṅgehi samannāgato
 bhikkhu alaṁ adhikaraṇaṁ vūpasametuṁ. Aparehipi upāli pañcahaṅgehi
 samannāgato bhikkhu nālaṁ adhikaraṇaṁ vūpasametuṁ. Katamehi pañcahi.
 Chandāgatiṁ gacchati dosāgatiṁ gacchati mohāgatiṁ gacchati bhayāgatiṁ

  *  *  *  *  *  *
  Footnote:1 Ma. adhikaraṇassa na vinicchayakusalo hoti.
-------------------------------------------------
[page 493]
 Gacchati appassuto ca hoti. Imehi kho upāli pañcahaṅgehi
 samannāgato bhikkhu nālaṁ adhikaraṇaṁ vūpasametuṁ. Pañcahupāli
 aṅgehi samannāgato bhikkhu alaṁ adhikaraṇaṁ vūpasametuṁ. Katamehi
 pañcahi. Na chandāgatiṁ gacchati na dosāgatiṁ gacchati na
 mohāgatiṁ gacchati na bhayāgatiṁ gacchati bahussuto ca hoti.
 Imehi kho upāli pañcahaṅgehi samannāgato bhikkhu alaṁ adhikaraṇaṁ
 vūpasametuṁ. Aparehipi upāli pañcahaṅgehi samannāgato bhikkhu nālaṁ
 adhikaraṇaṁ vūpasametuṁ. Katamehi pañcahi. Vatthuṁ na jānāti nidānaṁ na
 jānāti paññattiṁ na jānāti padapacchābhaṭṭhaṁ na jānāti anusandhivacanapathaṁ
 na jānāti. Imehi kho upāli pañcahaṅgehi samannāgato
 bhikkhu nālaṁ adhikaraṇaṁ vūpasametuṁ. Pañcahupāli aṅgehi samannāgato
 bhikkhu alaṁ adhikaraṇaṁ vūpasametuṁ. Katamehi pañcahi. Vatthuṁ
 jānāti nidānaṁ jānāti paññattiṁ jānāti padapacchābhaṭṭhaṁ
 jānāti anusandhivacanapathaṁ jānāti. Imehi kho upāli pañcahaṅgehi
 samannāgato bhikkhu alaṁ adhikaraṇaṁ vūpasametuṁ. Aparehipi upāli
 pañcahaṅgehi samannāgato bhikkhu nālaṁ adhikaraṇaṁ vūpasametuṁ.
 Katamehi pañcahi. Chandāgatiṁ gacchati dosāgatiṁ gacchati mohāgatiṁ
 gacchati bhayāgatiṁ gacchati akusalo ca hoti vinaye. Imehi
 kho upāli pañcahaṅgehi samannāgato bhikkhu nālaṁ adhikaraṇaṁ
 vūpasametuṁ. Pañcahupāli aṅgehi samannāgato bhikkhu alaṁ adhikaraṇaṁ
-------------------------------------------------
[page 494]
 Vūpasametuṁ. Katamehi pañcahi. Na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati
 kusalo ca hoti vinaye. Imehi kho upāli pañcahaṅgehi
 samannāgato bhikkhu alaṁ adhikaraṇaṁ vūpasametuṁ. Aparehipi upāli
 pañcahaṅgehi samannāgato bhikkhu nālaṁ adhikaraṇaṁ vūpasametuṁ.
 Katamehi pañcahi. Chandāgatiṁ gacchati dosāgatiṁ gacchati mohāgatiṁ
 gacchati bhayāgatiṁ gacchati puggalagaru hoti no saṅghagaru.
 Imehi kho upāli pañcahaṅgehi samannāgato bhikkhu nālaṁ adhikaraṇaṁ
 vūpasametuṁ. < PTS. Vin  V , 201 >Pañcahupāli aṅgehi samannāgato bhikkhu alaṁ adhikaraṇaṁ
 vūpasametuṁ. Katamehi pañcahi. Na chandāgatiṁ gacchati na dosāgatiṁ
 gacchati na mohāgatiṁ gacchati na bhayāgatiṁ gacchati saṅghagaru
 hoti no puggalagaru. Imehi kho upāli pañcahaṅgehi samannāgato
 bhikkhu alaṁ adhikaraṇaṁ vūpasametuṁ. Aparehipi upāli pañcahaṅgehi
 samannāgato bhikkhu nālaṁ adhikaraṇaṁ vūpasametuṁ. Katamehi pañcahi.
 Chandāgatiṁ gacchati dosāgatiṁ gacchati mohāgatiṁ gacchati bhayāgatiṁ
 gacchati āmisagaru hoti no saddhammagaru. Imehi kho upāli
 pañcahaṅgehi samannāgato bhikkhu nālaṁ adhikaraṇaṁ vūpasametuṁ.
 Pañcahupāli aṅgehi samannāgato bhikkhu alaṁ adhikaraṇaṁ vūpasametuṁ.
 Katamehi pañcahi. Na chandāgatiṁ gacchati na dosāgatiṁ gacchati
 na mohāgatiṁ gacchati na bhayāgatiṁ gacchati saddhammagaru hoti
-------------------------------------------------
[page 495]
 No āmisagaru. Imehi kho upāli pañcahaṅgehi samannāgato
 bhikkhu alaṁ adhikaraṇaṁ vūpasametuṁ.
      [1212] Katīhi nu kho bhante ākārehi saṅgho bhijjatīti.
 Pañcahupāli ākārehi saṅgho bhijjati. Katamehi pañcahi.
 Kammena uddesena voharanto anussāvanena salākagāhena.
 Imehi kho upāli pañcahākārehi saṅgho bhijjatīti.
      [1213] Saṅgharājīti 1- bhante vuccati kittāvatā nu kho bhante
 saṅgharāji hoti no ca saṅghabhedo kittāvatā ca pana saṅgharāji
 ceva hoti saṅghabhedo cāti. Paññattetaṁ upāli mayā āgantukānaṁ
 bhikkhūnaṁ āgantukavattaṁ evaṁ suppaññatte kho upāli mayā
 sikkhāpade āgantukā bhikkhū āgantukavatte na vattanti evampi
 kho upāli saṅgharāji hoti no ca saṅghabhedo. Paññattetaṁ
 upāli mayā āvāsikānaṁ bhikkhūnaṁ āvāsikavattaṁ evaṁ suppaññatte
 kho upāli mayā sikkhāpade āvāsikā bhikkhū āvāsikavatte na
 vattanti evampi kho upāli saṅgharāji hoti no ca saṅghabhedo.
 Paññattetaṁ upāli mayā bhikkhūnaṁ bhattagge bhattaggavattaṁ yathāvuḍḍhaṁ
 yathārattaṁ yathāpaṭirūpaṁ aggāsanaṁ aggodakaṁ aggapiṇḍaṁ evaṁ
 suppaññatte kho upāli mayā sikkhāpade navā bhikkhū bhattagge
 therānaṁ bhikkhūnaṁ āsanaṁ paṭibāhanti evampi kho upāli saṅgharāji
 hoti no ca saṅghabhedo. Paññattetaṁ upāli mayā bhikkhūnaṁ

  *  *  *  *  *  *
  Footnote:1 Ma. Yu. saṅgharāji saṅgharājīti.
-------------------------------------------------
[page 496]
 Senāsane senāsanavatataṁ yathāvuḍḍhaṁ yathārattaṁ yathāpaṭirūpaṁ evaṁ
 suppaññatte kho upāli mayā sikkhāpade navā bhikkhū therānaṁ
 bhikkhūnaṁ senāsanaṁ paṭibāhanti evampi kho upāli saṅgharāji
 hoti no ca saṅghabhedo. Paññattetaṁ upāli mayā bhikkhūnaṁ
 antosīmāya ekaṁ uposathaṁ ekaṁ pavāraṇaṁ ekaṁ saṅghakammaṁ ekaṁ
 kammākammaṁ evaṁ suppaññatte kho upāli mayā sikkhāpade
 tattheva antosīmāya āveṇibhāvaṁ 1- karitvā gaṇaṁ bandhitvā āveṇi
 uposathaṁ karonti āveṇi pavāraṇaṁ < PTS. Vin  V , 202 >karonti āveṇi saṅghakammaṁ
 karonti āveṇi kammākammāni karonti evampi kho upāli
 saṅgharāji ceva hoti saṅghabhedo cāti.
                    Adhikaraṇavūpasamavaggo dasamo.
                         Tassuddānaṁ
   [1214] Āpatti 2- adhikaraṇaṁ chandā appassutena ca
          vatthuñca akusalo ca puggalo āmisena ca
          bhijjati saṅgharāji ca saṅghabhedo tatheva cāti.
      [1215] Katīhi nu kho bhante aṅgehi samannāgato saṅghabhedako
 āpāyiko nerayiko kappaṭṭho atekicchoti. Pañcahupāli aṅgehi
 samannāgato saṅghabhedako āpāyiko nerayiko kappaṭṭho atekiccho.
 Katamehi pañcahi. Idhupāli bhikkhu adhammaṁ dhammoti dīpeti
 dhammaṁ adhammoti dīpeti avinayaṁ vinayoti dīpeti vinayaṁ

  *  *  *  *  *  *
  Footnote:1 Ma. āveni.... sabbattha īdiso. 2 Ma. āpattiṁ.
-------------------------------------------------
[page 497]
 Avinayoti dīpeti vinidhāya diṭṭhiṁ kammena. Imehi kho upāli
 pañcahaṅgehi samannāgato saṅghabhedako āpāyiko nerayiko kappaṭṭho
 atekiccho. Aparehipi upāli pañcahaṅgehi samannāgato saṅghabhedako
 āpāyiko nerayiko kappaṭṭho atekiccho. Katamehi pañcahi.
 Idhupāli bhikkhu adhammaṁ dhammoti dīpeti dhammaṁ adhammoti
 dīpeti avinayaṁ vinayoti dīpeti vinayaṁ avinayoti dīpeti
 vinidhāya diṭṭhiṁ uddesena. Imehi kho upāli pañcahaṅgehi
 samannāgato saṅghabhedako āpāyiko nerayiko kappaṭṭho atekiccho.
 Aparehipi upāli pañcahaṅgehi samannāgato saṅghabhedako āpāyiko
 nerayiko kappaṭṭho atekiccho. Katamehi pañcahi. Idhupāli
 bhikkhu adhammaṁ dhammoti dīpeti dhammaṁ adhammoti dīpeti
 avinayaṁ vinayoti dīpeti vinayaṁ avinayoti dīpeti vinidhāya
 diṭṭhiṁ voharanto. Imehi kho upāli pañcahaṅgehi samannāgato
 saṅghabhedako āpāyiko nerayiko kappaṭṭho atekiccho. Aparehipi
 upāli pañcahaṅgehi samannāgato saṅghabhedako āpāyiko nerayiko
 kappaṭṭho atekiccho. Katamehi pañcahi. Idhupāli bhikkhu
 adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti vinidhāya diṭṭhiṁ
 anussāvanena. Imehi kho upāli pañcahaṅgehi samannāgato
 saṅghabhedako āpāyiko nerayiko kappaṭṭho atekiccho. Aparehipi
-------------------------------------------------
[page 498]
 Upāli pañcahaṅgehi samannāgato saṅghabhedako āpāyiko nerayiko
 kappaṭṭho atekiccho. Katamehi pañcahi. Idhupāli bhikkhu
 adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti vinidhāya diṭṭhiṁ
 salākagāhena. Imehi kho upāli pañcahaṅgehi samannāgato
 saṅghabhedako āpāyiko nerayiko kappaṭṭho atekiccho. Aparehipi
 upāli pañcahaṅgehi samannāgato saṅghabhedako āpāyiko nerayiko
 kappaṭṭho atekiccho. Katamehi pañcahi. Idhupāli bhikkhu
 adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti vinidhāya khantiṁ
 kammena .pe. Vinidhāya khantiṁ uddesena. Vinidhāya khantiṁ
 voharanto. Vinidhāya khantiṁ anussāvanena. Vinidhāya khantiṁ
 salākagāhena. Imehi kho upāli pañcahaṅgehi samannāgato
 saṅghabhedako āpāyiko nerayiko kappaṭṭho atekiccho. Aparehipi
 upāli pañcahaṅgehi samannāgato saṅghabhedako āpāyiko nerayiko
 kappaṭṭho atekiccho. Katamehi pañcahi. Idhupāli bhikkhu
 adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti vinidhāya ruciṁ kammena
 .pe. Vinidhāya ruciṁ uddesena. Vinidhāya ruciṁ voharanto.
 Vinidhāya ruciṁ anussāvanena. Vinidhāya ruciṁ salākagāhena. Imehi
-------------------------------------------------
[page 499]
 Kho upāli pañcahaṅgehi samannāgato saṅghabhedako āpāyiko
 nerayiko kappaṭṭho atekiccho. Aparehipi upāli pañcahaṅgehi
 samannāgato saṅghabhedako āpāyiko nerayiko kappaṭṭho atekiccho.
 Katamehi pañcahi. Idhupāli < PTS. Vin  V , 203 >bhikkhu adhammaṁ dhammoti dīpeti
 dhammaṁ adhammoti dīpeti avinayaṁ vinayoti dīpeti vinayaṁ
 avinayoti dīpeti vinidhāya saññaṁ kammena .pe. Vinidhāya
 saññaṁ uddesena. Vinidhāya saññaṁ voharanto. Vinidhāya
 saññaṁ anussāvanena. Vinidhāya saññaṁ salākagāhena. Imehi
 kho upāli pañcahaṅgehi samannāgato saṅghabhedako āpāyiko
 nerayiko kappaṭṭho atekicchoti.
                   Saṅghabhedavaggo ekādasamo.
                          Tassuddānaṁ
   [1216] Vinidhāya diṭṭhiṁ kammena uddesena voharena ca.
          Anussāvane salākena pañcete diṭṭhinissitā.
          Khanti ruci ca saññā ca 1- tayo te pañcadhā nayāti.
      [1217] Katīhi nu kho bhante aṅgehi samannāgato saṅghabhedako
 na āpāyiko na nerayiko na kappaṭṭho na atekicchoti.
 Pañcahupāli aṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Katamehi pañcahi.
 Idhupāli bhikkhu adhammaṁ dhammoti dīpeti dhammaṁ adhammoti

  *  *  *  *  *  *
  Footnote:1 Ma. khantiṁ ruciṁ ca saññañca.
-------------------------------------------------
[page 500]
 Dīpeti avinayaṁ vinayoti dīpeti vinayaṁ avinayoti dīpeti
 avinidhāya diṭṭhiṁ kammena. Imehi kho upāli pañcahaṅgehi
 samannāgato saṅghabhedako na āpāyiko na nerayiko na kappaṭṭho
 na atekiccho. Aparehipi upāli pañcahaṅgehi samannāgato
 saṅghabhedako na āpāyiko na nerayiko na kappaṭṭho na atekiccho.
 Katamehi pañcahi. Idhupāli bhikkhu adhammaṁ dhammoti dīpeti
 dhammaṁ adhammoti dīpeti avinayaṁ vinayoti dīpeti vinayaṁ
 avinayoti dīpeti avinidhāya diṭṭhiṁ uddesena. Imehi kho
 upāli pañcahaṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Aparehipi upāli pañcahaṅgehi
 samannāgato saṅghabhedako na āpāyiko na nerayiko na kappaṭṭho
 na atekiccho. Katamehi pañcahi. Idhupāli bhikkhu adhammaṁ
 dhammoti dīpeti dhammaṁ adhammoti dīpeti avinayaṁ vinayoti
 dīpeti vinayaṁ avinayoti dīpeti avinidhāya diṭṭhiṁ voharanto.
 Imehi kho upāli pañcahaṅgehi samannāgato saṅghabhedako na
 āpāyiko na nerayiko na kappaṭṭho na atekiccho. Aparehipi
 upāli pañcahaṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Katamehi pañcahi.
 Idhupāli bhikkhu adhammaṁ dhammoti dīpeti dhammaṁ adhammoti
 dīpeti avinayaṁ vinayoti dīpeti vinayaṁ avinayoti dīpeti
-------------------------------------------------
[page 501]
 Avinidhāya diṭṭhiṁ anussāvanena. Imehi kho upāli pañcahaṅgehi
 samannāgato saṅghabhedako na āpāyiko na nerayiko na kappaṭṭho
 na atekiccho. Aparehipi upāli pañcahaṅgehi samannāgato
 saṅghabhedako na āpāyiko na nerayiko na kappaṭṭho na atekiccho.
 Katamehi pañcahi. Idhupāli bhikkhu adhammaṁ dhammoti dīpeti
 dhammaṁ adhammoti dīpeti avinayaṁ vinayoti dīpeti vinayaṁ
 avinayoti dīpeti avinidhāya diṭṭhiṁ salākagāhena. Imehi kho
 upāli pañcahaṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Aparehipi upāli pañcahaṅgehi
 samannāgato saṅghabhedako na āpāyiko na nerayiko na kappaṭṭho
 na atekiccho. Katamehi pañcahi. Idhupāli bhikkhu adhammaṁ
 dhammoti dīpeti dhammaṁ adhammoti dīpeti avinayaṁ vinayoti
 dīpeti vinayaṁ avinayoti dīpeti avinidhāya khantiṁ kammena
 .pe. Avinidhāya khandhiṁ uddesena. Avinidhāya khantiṁ voharanto.
 Avinidhāya khantiṁ anussāvanena. Avinidhāya khantiṁ salākagāhena.
 Imehi kho upāli pañcahaṅgehi samannāgato saṅghabhedako na
 āpāyiko na nerayiko na kappaṭṭho na atekiccho. Aparehipi
 upāli pañcahaṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Katamehi pañcahi.
 Idhupāli bhikkhu adhammaṁ dhammoti dīpeti dhammaṁ adhammoti dīpeti.
-------------------------------------------------
[page 502]
 Avinayaṁ vinayoti dīpeti vinayaṁ avinayoti dīpeti avinidhāya
 ruciṁ kammena .pe. Avinidhāya ruciṁ uddesena. Avinidhāya ruciṁ
 voharanto. Avinidhāya ruciṁ anussāvanena. Avinidhāya ruciṁ salākagāhena.
 Imehi kho upāli pañcahaṅgehi samannāgato saṅghabhedako
 na āpāyiko na nerayiko na kappaṭṭho na atekiccho. Aparehipi
 upāli pañcahaṅgehi samannāgato saṅghabhedako na āpāyiko na
 nerayiko na kappaṭṭho na atekiccho. Katamehi pañcahi. Idhupāli
 bhikkhu adhammaṁ dhammoti dīpeti dhammaṁ adhammoti dīpeti avinayaṁ
 vinayoti dīpeti vinayaṁ avinayoti dīpeti avinidhāya saññaṁ
 kammena .pe. Avinidhāya saññaṁ uddesena. Avinidhāya saññaṁ voharanto.
 Avinidhāya saññaṁ anussāvanena. Avinidhāya saññaṁ salākagāhena.
 Imehi kho upāli pañcahaṅgehi samannāgato saṅghabhedako na
 āpāyiko na nerayiko na kappaṭṭho na atekicchoti.
                   Dutiyasaṅghabhedavaggo dvādasamo.
                          Tassuddānaṁ
   [1218] Avinidhāya diṭṭhiṁ kammena uddesena 1- voharena ca
          anussāvane salākena pañcete diṭṭhinissitā.
          Khanti ruci ca saññā ca 2- tayo te pañcadhā nayāti 3-.
          Heṭṭhime kaṇhapakkhamhi samavīsati vidhī yathā
          tatheva sukkapakkhamhi samavīsati jānathāti.

  *  *  *  *  *  *
  Footnote:1 Ma. uddese. 2 khantiṁ suciṁ ca saññañca. 3 itisaddo natthi.
-------------------------------------------------
[page 503]
      [1219] Katīhi nu kho bhante aṅgehi samannāgato āvāsiko
 bhikkhu yathābhataṁ nikkhitto evaṁ nirayeti. Pañcahupāli aṅgehi
 samannāgato āvāsiko bhikkhu yathābhataṁ nikkhitto evaṁ niraye.
 Katamehi pañcahi. Chandāgatiṁ gacchati < PTS. Vin  V , 204 >dosāgatiṁ gacchati mohāgatiṁ
 gacchati bhayāgatiṁ gacchati saṅghikaṁ puggalikaparibhogena paribhuñjati.
 Imehi kho upāli pañcahaṅgehi samannāgato āvāsiko bhikkhu
 yathābhataṁ nikkhitto evaṁ niraye. Pañcahupāli aṅgehi samannāgato
 āvāsiko bhikkhu yathābhataṁ nikkhitto evaṁ sagge. Katamehi
 pañcahi. Na chandāgatiṁ gacchati na dosāgatiṁ gacchati na
 mohāgatiṁ gacchati na bhayāgatiṁ gacchati saṅghikaṁ na puggalikaparibhogena
 paribhuñjati. Imehi kho upāli pañcahaṅgehi samannāgato
 āvāsiko bhikkhu yathābhataṁ nikkhitto evaṁ saggeti.
      [1220] Kati nu kho bhante adhammikā vinayabyākaraṇāti.
 Pañcime upāli adhammikā vinayabyākaraṇā. Katame pañca.
 Idhupāli bhikkhu adhammaṁ dhammoti pariṇāmeti dhammaṁ adhammoti
 pariṇāmeti avinayaṁ vinayoti pariṇāmeti ninayaṁ avinayoti
 pariṇāmeti appaññattaṁ paññāpeti paññattaṁ samucchindati.
 Ime kho upāli pañca adhammikā vinayabyākaraṇā. Pañcime
 upāli dhammikā vinayabyākaraṇā. Katame pañca. Idhupāli
 bhikkhu adhammaṁ adhammoti pariṇāmeti dhammaṁ dhammoti pariṇāmeti
-------------------------------------------------
[page 504]
 Avinayaṁ avinayoti pariṇāmeti vinayaṁ vinayoti pariṇāmeti
 appaññattaṁ na paññāpeti paññattaṁ na samucchindati. Ime
 kho upāli pañca dhammikā vinayabyākaraṇāti.
      [1221] Katīhi nu kho bhante aṅgehi samannāgato bhattuddesako
 yathābhataṁ nikkhitto evaṁ nirayeti. Pañcahupāli aṅgehi samannāgato
 bhattuddesako yathābhataṁ nikkhitto evaṁ niraye. Katamehi pañcahi.
 Chandāgatiṁ gacchati dosāgatiṁ gacchati mohāgatiṁ gacchati bhayāgatiṁ
 gacchati uddiṭṭhānuddiṭṭhaṁ na jānāti. Imehi kho upāli
 pañcahaṅgehi samannāgato bhattuddesako yathābhataṁ nikkhitto evaṁ
 niraye. Pañcahupāli aṅgehi samannāgato bhattuddesako yathābhataṁ
 nikkhitto evaṁ sagge. Katamehi pañcahi. Na chandāgatiṁ gacchati
 na dosāgatiṁ gacchati na mohāgatiṁ gacchati na bhayāgatiṁ gacchati
 uddiṭṭhānuddiṭṭhaṁ jānāti. Imehi kho upāli pañcahaṅgehi
 samannāgato bhattuddesako yathābhataṁ nikkhitto evaṁ saggeti.
 Katīhi nu kho bhante aṅgehi samannāgato senāsanapaññāpako
 .pe. Bhaṇḍāgāriko cīvarapaṭiggāhako cīvarabhājako yāgubhājako
 phalabhājako khajjabhājako appamattakavissajjako
 sāṭiyagāhāpako pattagāhāpako ārāmikapesako sāmaṇerapesako
 yathābhataṁ nikkhitto evaṁ nirayeti. Pañcahupāli aṅgehi samannāgato
 sāmaṇerapesako yathābhataṁ nikkhitto evaṁ niraye. Katamehi pañcahi.
-------------------------------------------------
[page 505]
 Chandāgatiṁ gacchati dosāgatiṁ gacchati mohāgatiṁ gacchati bhayāgatiṁ
 gacchati pesitāpesitaṁ na jānāti. Imehi kho upāli pañcahaṅgehi
 samannāgato sāmaṇerapesako yathābhataṁ nikkhitto evaṁ niraye.
 Pañcahupāli aṅgehi samannāgato sāmaṇerapesako yathābhataṁ nikkhitto
 evaṁ sagge. Katamehi pañcahi. Na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati
 pesitāpesitaṁ jānāti. Imehi kho upāli pañcahaṅgehi samannāgato
 sāmaṇerapesako yathābhataṁ nikkhitto evaṁ saggeti.
                    Āvāsikavaggo terasamo.
                         Tassuddānaṁ
   [1222] < PTS. Vin  V , 205 >Āvāsikabyākaraṇā bhattasenāsanāni 1- ca
          bhaṇḍacīvaragāho ca cīvarassa ca bhājako
          yāgu phalaṁ khajjakañca appasāṭiyagāhako
          pattāarāmikā 2- ceva sāmaṇerena pesakoti.
      [1223] Kati nu kho bhante ānisaṁsā kaṭhivatthāreti. Pañcime
 upāli ānisaṁsā kaṭhinatthāre. Katame pañca. Anāmantacāro
 asamādānacāro gaṇabhojanaṁ yāvadatthacīvaraṁ yo ca tattha
 cīvaruppādo so nesaṁ bhavissati. Ime kho upāli pañca
 ānisaṁsā kaṭhinatthāreti.
      [1224] Kati nu kho bhante ādīnavā muṭṭhassatissa asampajānassa

  *  *  *  *  *  *
  Footnote:1 Ma. bhattusenāsanāni. Yu. bhattuddesasenāsanāni. 2 Ma. patto ārāmiko.
-------------------------------------------------
[page 506]
 Niddaṁ okkamatoti. Pañcime upāli ādīnavā muṭṭhassatissa
 asampajānassa niddaṁ okkamato. Katame pañca. Dukkhaṁ supati
 dukkhaṁ paṭibujjhati pāpakaṁ supinaṁ passati devatā na rakkhanti
 asuci muccati. Ime kho upāli pañca ādīnavā muṭṭhassatissa
 asampajānassa niddaṁ okkamato. Pañcime upāli ānisaṁsā
 upaṭṭhitassatissa sampajānassa niddaṁ okkamato. Katame pañca.
 Sukhaṁ supati sukhaṁ paṭibujjhati na pāpakaṁ supinaṁ passati devatā
 rakkhanti asuci na muccati. Ime kho upāli pañca ānisaṁsā
 upaṭṭhitassatissa sampajānassa niddaṁ okkamatoti.
      [1225] Kati nu kho bhante avandiyāti. Pañcime upāli
 avandiyā. Katame pañca. Antaragharaṁ paviṭṭho avandiyo
 racchaṁ gato avandiyo otamasiko avandiyo asamannāharanto
 avandiyo sutto avandiyo. Ime kho upāli pañca avandiyā.
 Aparepi upāli pañca avandiyā. Katame pañca. Yāgupāne
 avandiyo bhattagge avandiyo ekāvatto avandiyo aññāvihito
 avandiyo naggo avandiyo. Ime kho upāli pañca
 avandiyā. Aparepi upāli pañca avandiyā. Katame pañca.
 Khādanto avandiyo bhuñjanto avandiyo uccāraṁ karonto
 avandiyo passāvaṁ karonto avandiyo ukkhittako avandiyo.
 Ime kho upāli pañca avandiyā. Aparepi upāli pañca
-------------------------------------------------
[page 507]
 Avandiyā. Katame pañca. Pure upasampannena pacchā
 upasampanno avandiyo anupasampanno avandiyo nānāsaṁvāsako
 vuḍḍhataro adhammavādī avandiyo mātugāmo avandiyo paṇḍako
 avandiyo. Ime kho upāli pañca avandiyā. Aparepi upāli
 pañca avandiyā. Katame pañca. Pārivāsiko avandiyo mūlāya
 paṭikassanāraho avandiyo mānattāraho avandiyo mānattacāriko
 avandiyo abbhānāraho avandiyo. Ime kho upāli
 pañca avandiyāti.
      [1226] < PTS. Vin  V , 206 >Kati nu kho bhante vandiyāti. Pañcime upāli
 vandiyā. Katame pañca. Pacchā upasampannena pure upasampanno
 vandiyo nānāsaṁvāsako vuḍḍhataro dhammavādī vandiyo
 ācariyo vandiyo upajjhāyo vandiyo sadevake loke samārake
 sabrahmake sassamaṇabrāhmaṇiyā pajāya sadevamanussāya tathāgato
 arahaṁ sammāsambuddho vandiyo. Ime kho upāli pañca vandiyāti.
      [1227] Navakatarena bhante bhikkhunā vuḍḍhatarassa bhikkhuno pāde
 vandantena kati dhamme ajjhattaṁ upaṭṭhāpetvā pādā vanditabbāti.
 Navakatarenupāli bhikkhunā vuḍḍhatarassa bhikkhuno pāde
 vandantena pañca dhamme ajjhattaṁ upaṭṭhāpetvā pādā vanditabbā.
 Katame pañca. Navakatarenupāli bhikkhunā vuḍḍhatarassa bhikkhuno
 pāde vandantena ekaṁsaṁ uttarāsaṅgaṁ karitvā añjaliṁ paggahetvā
-------------------------------------------------
[page 508]
 Ubhohi pāṇitalehi pādāni parisambāhantena pemañca gāravañca
 upaṭṭhāpetvā pādā vanditabbā. Navakatarenupāli bhikkhunā
 vuḍḍhatarassa bhikkhuno pāde vandantena ime pañca dhamme ajjhattaṁ
 upaṭṭhāpetvā pādā vanditabbāti.
                   Kaṭhinatthāravaggo cuddasamo.
                         Tassuddānaṁ
   [1228] Kaṭhinatthāraniddā ca antarayāgukhādane
          pure ca pārivāsi ca vandeyyo vanditabbakanti.
                     Upālipañcakaṁ niṭṭhitaṁ.
                     Tesaṁ vaggānaṁ uddānaṁ
   [1229] Anissitena kammañca vohārāvikammena ca
          codanā ca dhutaṅgā ca musā bhikkhunimeva ca
          ubbāhikādhikaraṇaṁ bhedakā pañcamā pure
          āvāsikā kaṭhinañca cuddasā suppakāsitāti.
                       -----------
-------------------------------------------------
[page 509]
                         Samuṭṭhānaṁ
      [1230] < PTS. Vin  V , 207 >Atthāpatti acittako āpajjati sacittako vuṭṭhāti
 atthāpatti sacittako āpajjati acittako vuṭṭhāti atthāpatti
 acittako āpajjati acittako vuṭṭhāti atthāpatti sacittako
 āpajjati sacittako vuṭṭhāti. Atthāpatti kusalacitto āpajjati
 kusalacitto vuṭṭhāti atthāpatti kusalacitto āpajjati akusalacitto
 vuṭṭhāti atthāpatti kusalacitto āpajjati abyākatacitto vuṭṭhāti
 atthāpatti akusalacitto āpajjati kusalacitto vuṭṭhāti atthāpatti
 akusalacitto āpajjati akusalacitto vuṭṭhāti atthāpatti
 akusalacitto āpajjati abyākatacitto vuṭṭhāti. Atthāpatti
 abyākatacitto āpajjati kusalacitto vuṭṭhāti atthāpatti
 abyākatacitto āpajjati akusalacitto vuṭṭhāti atthāpatti
 abyākatacitto āpajjati abyākatacitto vuṭṭhāti.
      [1231] Paṭhamaṁ pārājikaṁ katīhi samuṭṭhānehi samuṭṭhāti.
 Paṭhamaṁ pārājikaṁ ekena samuṭṭhānena samuṭṭhāti kāyato ca
 cittato ca samuṭṭhāti na vācato. Dutiyaṁ pārājikaṁ katīhi
 samuṭṭhānehi samuṭṭhāti. Dutiyaṁ pārājikaṁ tīhi samuṭṭhānehi
 samuṭṭhāti siyā kāyato ca cittato ca samuṭṭhāti na vācato
 siyā vācato ca cittato ca samuṭṭhāti na kāyato siyā kāyato
-------------------------------------------------
[page 510]
 Ca vācato ca cittato ca samuṭṭhāti. Tatiyaṁ pārājikaṁ katīhi
 samuṭṭhānehi samuṭṭhāti. Tatiyaṁ pārājikaṁ tīhi samuṭṭhānehi samuṭṭhāti
 siyā kāyato ca cittato ca samuṭṭhāti na vācato siyā vācato
 ca cittato ca samuṭṭhāti na kāyato siyā kāyato ca vācato
 ca cittato ca samuṭṭhāti. Catutthaṁ pārājikaṁ katīhi samuṭṭhānehi
 samuṭṭhāti. Catutthaṁ pārājikaṁ tīhi samuṭṭhānehi samuṭṭhāti siyā
 kāyato ca cittato ca samuṭṭhāti na vācato siyā vācato ca
 cittato ca samuṭṭhāti na kāyato siyā kāyato ca vācato ca
 cittato ca samuṭṭhāti.
                 Cattāro pārājikā niṭṭhitā.
      [1232] Upakkamitvā asuciṁ mocentassa saṅghādiseso katīhi
 samuṭṭhānehi samuṭṭhāti. Upakkamitvā asuciṁ mocentassa
 saṅghādiseso ekena samuṭṭhānena samuṭṭhāti kāyato ca cittato ca
 samuṭṭhāti na vācato. Mātugāmena saddhiṁ kāyasaṁsaggaṁ samāpajjantassa
 saṅghādiseso katīhi samuṭṭhānehi samuṭṭhāti. Mātugāmena
 saddhiṁ kāyasaṁsaggaṁ samāpajjantassa saṅghādiseso ekena samuṭṭhānena
 samuṭṭhāti kāyato ca cittato ca samuṭṭhāti na vācato.
 Mātugāmaṁ duṭṭhullāhi vācāhi obhāsantassa saṅghādiseso katīhi
 samuṭṭhānehi samuṭṭhāti. Mātugāmaṁ duṭṭhullāhi vācāhi obhāsantassa
 saṅghādiseso tīhi samuṭṭhānehi samuṭṭhāti siyā kāyato
-------------------------------------------------
[page 511]
 Ca cittato ca samuṭṭhāti na vācato siyā < PTS. Vin  V , 208 >vācato ca cittato
 ca samuṭṭhāti na kāyato siyā kāyato ca vācato ca cittato
 ca samuṭṭhāti. Mātugāmassa santike attakāmapāricariyāya vaṇṇaṁ
 bhāsantassa saṅghādiseso katīhi samuṭṭhānehi samuṭṭhāti. Mātugāmassa
 santike attakāmapāricariyāya vaṇṇaṁ bhāsantassa saṅghādiseso
 tīhi samuṭṭhānehi samuṭṭhāti .pe. Sañcarittaṁ samāpajjantassa saṅghādiseso
 katīhi samuṭṭhānehi samuṭṭhāti. Sañcarittaṁ samāpajjantassa
 saṅghādiseso chahi samuṭṭhānehi samuṭṭhāti siyā kāyato samuṭṭhāti
 na vācato na cittato siyā vācato samuṭṭhāti na kāyato
 na cittato siyā kāyato ca vācato ca samuṭṭhāti na cittato
 siyā kāyato ca cittato ca samuṭṭhāti na vācato siyā vācato
 ca cittato ca samuṭṭhāti na kāyato siyā kāyato ca vācato
 ca cittato ca samuṭṭhāti. Saññācikāya kuṭiṁ kārāpentassa
 saṅghādiseso katīhi samuṭṭhānehi samuṭṭhāti. Saññācikāya kuṭiṁ
 kārāpentassa saṅghādiseso chahi samuṭṭhānehi samuṭṭhāti .pe.
 Mahallakaṁ vihāraṁ kārāpentassa saṅghādiseso katīhi samuṭṭhānehi
 samuṭṭhāti. Mahallakaṁ vihāraṁ kārāpentassa saṅghādiseso chahi
 samuṭṭhānehi samuṭṭhāti .pe. Bhikkhuṁ amūlakena pārājikena dhammena
 anuddhaṁsentassa saṅghādiseso katīhi samuṭṭhānehi samuṭṭhāti. Bhikkhuṁ
 amūlakena pārājikena dhammena anuddhaṁsentassa saṅghādiseso tīhi
-------------------------------------------------
[page 512]
 Samuṭṭhānehi samuṭṭhāti .pe. Bhikkhuṁ aññabhāgiyassa adhikaraṇassa
 kiñci desaṁ lesamattaṁ upādāya pārājikena dhammena anuddhaṁsentassa
 saṅghādiseso katīhi samuṭṭhānehi samuṭṭhāti. Bhikkhuṁ aññabhāgiyassa
 adhikaraṇassa kiñci desaṁ lesamattaṁ upādāya pārājikena dhammena
 anuddhaṁsentassa saṅghādiseso tīhi samuṭṭhānehi samuṭṭhāti .pe.
 Saṅghabhedakassa bhikkhuno yāvatatiyaṁ samanubhāsanāya nappaṭinissajjantassa
 saṅghādiseso katīhi samuṭṭhānehi samuṭṭhāti. Saṅghabhedakassa bhikkhuno
 yāvatatiyaṁ samanubhāsanāya nappaṭinissajjantassa saṅghādiseso ekena
 samuṭṭhānena samuṭṭhāti kāyato ca vācato ca cittato ca
 samuṭṭhāti. Bhedānuvattakānaṁ bhikkhūnaṁ yāvatatiyaṁ samanubhāsanāya
 nappaṭinissajjantānaṁ saṅghādiseso katīhi samuṭṭhānehi samuṭṭhāti.
 Bhedānuvattakānaṁ bhikkhūnaṁ yāvatatiyaṁ samanubhāsanāya nappaṭinissajjantānaṁ
 saṅghādiseso ekena samuṭṭhānena samuṭṭhāti kāyato ca
 vācato ca cittato ca samuṭṭhāti. Dubbacassa bhikkhuno yāvatatiyaṁ
 samanubhāsanāya nappaṭinissajjantassa saṅghādiseso katīhi samuṭṭhānehi
 samuṭṭhāti. Dubbacassa bhikkhuno yāvatatiyaṁ samanubhāsanāya
 nappaṭinissajjantassa saṅghādiseso ekena samuṭṭhānena samuṭṭhāti
 kāyato ca vācato ca cittato ca samuṭṭhāti. Kuladūsakassa
 bhikkhuno yāvatatiyaṁ samanubhāsanāya nappaṭinissajjantassa saṅghādiseso
 katīhi samuṭṭhānehi samuṭṭhāti. Kuladūsakassa bhikkhuno yāvatatiyaṁ
-------------------------------------------------
[page 513]
 Samanubhāsanāya nappaṭinissajjantassa saṅghādiseso ekena samuṭṭhānena
 samuṭṭhāti kāyato ca vācato ca cittato ca samuṭṭhāti.
                 Terasa saṅghādisesā niṭṭhitā.
      [1233] .pe. Anādariyaṁ paṭicca udake uccāraṁ vā passāvaṁ
 vā kheḷaṁ vā karontassa dukkaṭaṁ katīhi samuṭṭhānehi samuṭṭhāti.
 Anādariyaṁ paṭicca udake uccāraṁ vā passāvaṁ vā kheḷaṁ vā
 karontassa dukkaṭaṁ ekena samuṭṭhānena samuṭṭhāti kāyato ca
 cittato ca samuṭṭhāti na vācato.
                      Sekhiyā niṭṭhitā.
      [1234] Cattāro pārājikā katīhi samuṭṭhānehi samuṭṭhahanti.
 Cattāro pārājikā tīhi samuṭṭhānehi samuṭṭhahanti siyā kāyato
 ca cittato ca samuṭṭhahanti na vācato siyā vācato ca cittato
 ca samuṭṭhahanti na kāyato siyā kāyato ca vācato ca cittato
 ca samuṭṭhahanti.
      [1235] < PTS. Vin  V , 209 >Terasa saṅghādisesā katīhi samuṭṭhānehi samuṭṭhahanti.
 Terasa saṅghādisesā chahi samuṭṭhānehi samuṭṭhahanti siyā kāyato
 samuṭṭhahanti na vācato na cittato siyā vācato samuṭṭhahanti
 na kāyato na cittato siyā kāyato ca vācato ca samuṭṭhahanti
 na cittato siyā kāyato ca cittato ca samuṭṭhahanti
 na vācato siyā vācato ca cittato ca samuṭṭhahanti na kāyato
-------------------------------------------------
[page 514]
 Siyā kāyato ca vācato ca cittato ca samuṭṭhahanti.
      [1236] Dve aniyatā katīhi samuṭṭhānehi samuṭṭhahanti.
 Dve aniyatā tīhi samuṭṭhānehi samuṭṭhahanti siyā kāyato ca
 cittato ca samuṭṭhahanti na vācato siyā vācato ca cittato
 ca samuṭṭhahanti na kāyato siyā kāyato ca vācato ca cittato
 ca samuṭṭhahanti.
      [1237] Tiṁsa nissaggiyā pācittiyā katīhi samuṭṭhānehi samuṭṭhahanti.
 Tiṁsa nissaggiyā pācittiyā chahi samuṭṭhānehi samuṭṭhahanti
 siyā kāyato samuṭṭhahanti na vācato na cittato siyā vācato
 samuṭṭhahanti na kāyato na cittato siyā kāyato ca vācato
 ca samuṭṭhahanti na cittato siyā kāyato ca cittato ca samuṭṭhahanti
 na vācato siyā vācato ca cittato ca samuṭṭhahanti
 na kāyato siyā kāyato ca vācato ca cittato ca samuṭṭhahanti.
      [1238] Dvenavuti pācittiyā katīhi samuṭṭhānehi samuṭṭhahanti.
 Dvenavuti pācittiyā chahi samuṭṭhānehi samuṭṭhahanti siyā
 kāyato samuṭṭhahanti na vācato na cittato siyā vācato samuṭṭhahanti
 na kāyato na cittato siyā kāyato ca vācato ca
 samuṭṭhahanti na cittato siyā kāyato ca cittato ca samuṭṭhahanti
 na vācato siyā vācato ca cittato ca samuṭṭhahanti na kāyato
-------------------------------------------------
[page 515]
 Siyā kāyato ca vācato ca cittato ca samuṭṭhahanti.
      [1239] Cattāro pāṭisedanīyā katīhi samuṭṭhānehi samuṭṭhahanti.
 Cattāro pāṭidesanīyā catūhi samuṭṭhānehi samuṭṭhahanti
 siyā kāyato samuṭṭhahanti na vācato na cittato siyā kāyato
 ca vācato ca samuṭṭhahanti na cittato siyā kāyato ca cittato
 ca samuṭṭhahanti na vācato siyā kāyato ca vācato ca cittato ca
 samuṭṭhahanti.
      [1240] Pañcasattati sekhiyā katīhi samuṭṭhānehi samuṭṭhahanti.
 Pañcasattati sekhiyā tīhi samuṭṭhānehi samuṭṭhahanti siyā kāyato
 ca cittato ca samuṭṭhahanti na vācato siyā vācato ca cittato
 ca samuṭṭhahanti na kāyato siyā kāyato ca vācato ca cittato
 ca samuṭṭhahantīti 1-.
                      Samuṭṭhānaṁ niṭṭhitaṁ.
                         Tassuddānaṁ
   [1241] Acittakusalā 2- ceva samuṭṭhānañca sabbathā
          yathādhammena ñāyena samuṭhānaṁ vijānathāti.
                   ------------------

  *  *  *  *  *  *
  Footnote:1 Ma. itisaddo natthi. 2 Yu. acittakusalo.
-------------------------------------------------
[page 516]
                       Dutiyagāthāsaṅgaṇikaṁ
   [1242] < PTS. Vin  V , 210 >Kati āpattiyo kāyikā kati vācasikā katā
          chādentassa kati āpattiyo kati saṁsaggapaccayā.
          Cha āpattiyo kāyikā cha vācasikā katā
          chādentassa tisso āpattiyo pañca saṁsaggapaccayā.
   [1243] Aruṇugge kati āpattiyo kati yāvatatiyakā
          katettha aṭṭhavatthukā katīhi sabbasaṅgaho.
          Aruṇugge tisso āpattiyo dve yāvatatiyakā
          ekettha aṭṭhavatthukā ekena sabbasaṅgaho.
   [1244] Vinayassa kati mūlāni yāni buddhena paññattā
          vinayagarukā kati vuttā duṭṭhullachādanā kati.
          Vinayassa dve mūlāni yāni buddhena paññattā
          vinayagarukā dve vuttā dve duṭṭhullachādanā.
   [1245] Gāmantare kati āpattiyo kati nadīpārapaccayā
          katimaṁsesu thullaccayaṁ katimaṁsesu dukkaṭaṁ.
          Gāmantare catasso āpattiyo catasso nadīpārapaccayā
          ekamaṁse thullaccayaṁ navamaṁsesu dukkaṭaṁ.
   [1246] Kati vācasikā rattiṁ kati vācasikā divā
          dadamānassa kati āpattiyo paṭiggaṇhantassa kittakā.
-------------------------------------------------
[page 517]
          Dve vācasikā rattiṁ dve vācasikā divā
          dadamānassa tisso āpattiyo cattāro ca paṭiggahe.
   [1247] Kati desanāgāminiyo kati sappaṭikammā katā
          katettha appaṭikammā vuttā buddhenādiccabandhunā.
          Pañca desanāgāminiyo cha sappaṭikammā katā
          ekettha appaṭikammā vuttā buddhenādiccabandhunā.
   [1248] Vinayagarukā kati vuttā kāyavācasikāni ca
          kati vikāle dhaññarasā 1- kati ñatticatutthena sammati.
          Vinayagarukā dve vuttā kāyavācasikāni ca
          eko vikāle dhaññaraso ekā ñatticatutthena sammati.
   [1249] Pārājikā kāyikā kati kati saṁvāsakabhūmiyo 2-
          katīnañca ratticchedo paññattā dvaṅgulā kati.
          Pārājikā kāyikā dve dve saṁvāsakabhūmiyo 2-
          dvinnañca ratticchedo paññattā dvaṅgulā duve.
   [1250] Katattānaṁ vadhitvāna katīhi saṅgho bhijjati
          katettha paṭhamāpattikā ñattiyā karaṇā kati.
          Dve attānaṁ vadhitvāna dvīhi saṅgho bhijjati
          dvettha paṭhamāpattikā ñattiyā karaṇā duve.
   [1251] Pāṇātipāte kati āpattiyo vācā pārājikā kati

  *  *  *  *  *  *
  Footnote:1 Ma. Yu. dhaññaraso. 2 Yu. saṁvāsabhūmiyo.
-------------------------------------------------
[page 518]
          Obhāsanā kati vuttā sañcarittena vā kati.
          Pāṇātipāte tisso āpattiyo vācā pārājikā tayo
          obhāsanā tayo vuttā sañcarittena vā tayo.
   [1252] Kati puggalā na upasampādetabbā katī kammāna saṅgahā
          nāsitakā kati vuttā katīnaṁ ekavācikā.
          Tayo puggalā na upasampādetabbā tayo kammāna saṅgahā
          nāsitakā tayo vuttā tiṇṇannaṁ ekavācikā.
   [1253] Adinnādāne kati āpattiyo kati methunapaccayā
          chindantassa kati āpattiyo kati chaḍḍitapaccayā.
          Adinnādāne tisso āpattiyo catasso methunapaccayā
          chindantassa tisso āpattiyo pañca chaḍḍitapaccayā.
   [1254] Bhikkhunovādakavaggasmiṁ pācittiyena dukkaṭā
          katettha navakā vuttā katīnaṁ cīvarena ca.
          Bhikkhunovādakavaggasmiṁ pācittiyena dukkaṭā katā
          caturettha navakā vuttā dvinnaṁ cīvarena ca.
   [1255] Bhikkhunīnañca akkhātā pāṭidesaniyā kati
          bhuñjantāmakadhaññena pācittiyena dukkaṭā kati.
          Bhikkhunīnañca akkhātā aṭṭha pāṭidesaniyā katā
          bhuñjantāmakadhaññena pācittiyena dukkaṭā katā.
   [1256] Gacchantassa kati āpattiyo ṭhitassa vāpi kittakā
-------------------------------------------------
[page 519]
          Nisinnassa kati āpattiyo nipannassāpi kittakā 1-.
          Gacchantassa catasso āpattiyo ṭhitassa vāpi tattakā 2-
          nisinnassa catasso āpattiyo nipannassāpi tattakā 2-
      [1257] Kati pācittiyāni sabbāni nānāvatthukāni
             apubbaṁ acarimaṁ āpajjeyya ekato.
             Pañca pācittiyāni sabbāni nānāvatthukāni
             apubbaṁ acarimaṁ āpajjeyya ekato.
      [1258] Kati pācittiyāni sabbāni nānāvatthukāni
             apubbaṁ acarimaṁ āpajjeyya ekato.
             Nava pācittiyāni sabbāni nānāvatthukāni
             apubbaṁ acarimaṁ āpajjeyya ekato.
      [1259] Kati pācittiyāni sabbāni nānāvatthukāni
             kativācāya deseyya vuttā ādiccabandhunā.
             Pañca pācittiyāni sabbāni nānāvatthukāni
             ekavācāya deseyya vuttā ādiccabandhunā.
      [1260] Kati pācittiyāni sabbāni nānāvatthukāni
             kativācāya deseyya vuttā ādiccabandhunā.
             Nava pācittiyāni sabbāni nānāvatthukāni
             ekavācāya deseyya vuttā ādiccabandhunā.

  *  *  *  *  *  *
  Footnote:1-2 Yu. kittikā tattikā.
-------------------------------------------------
[page 520]
   [1261] Kati pācittiyāni sabbāni nānāvatthukāni
          kiñca 1- kittetvā deseyya vuttā ādiccabandhunā.
          Pañca pācittiyāni sabbāni nānāvatthukāni
          vatthuṁ kittetvā deseyya vuttā ādiccabandhunā.
   [1262] Kati pācittiyāni sabbāni nānāvatthukāni
          kiñca kittetvā deseyya vuttā ādiccabandhunā.
          Nava pācittiyāni sabbāni nānāvatthukāni
          vatthuṁ kittetvā deseyya vuttā ādiccabandhunā.
   [1263] Yāvatatiyake kati āpattiyo kati vohārapaccayā
          khādantassa kati āpattiyo kati bhojanapaccayā.
          Yāvatatiyake tisso āpattiyo cha vohārapaccayā.
          Khādantassa tisso āpattiyo pañca bhojanapaccayā.
   [1264] Sabbā yāvatatiyakā kati ṭhānāni gacchanti
          katīnañceva āpatti katīnaṁ adhikaraṇena ca.
          Sabbā yāvatatiyakā pañca ṭhānāni gacchanti
          pañcannañceva āpatti pañcannaṁ adhikaraṇena ca.
   [1265] Katīnaṁ vinicchayo hoti katīnaṁ vūpasamena ca
          katīnañceva anāpatti katīhi ṭhānehi sobhati.
          Pañcannaṁ vinicchayo hoti pañcannaṁ vūpasamena ca
          pañcannañceva anāpatti tīhi ṭhānehi sobhati.

  *  *  *  *  *  *
  Footnote:1 Yu. kiñci.
-------------------------------------------------
[page 521]
   [1266] Kati kāyikā rattiṁ kati kāyikā divā
          nijjhantassa 1- kati āpatti kati piṇḍapātapaccayā.
          Dve kāyikā rattiṁ dve kāyikā divā
          nijjhantassa 1- ekā āpatti ekā piṇḍapātapaccayā.
   [1267] Katānisaṁse sampassaṁ paresaṁ saddhāya desaye 2-
          ukkhittakā kati vuttā kati sammāpavattanā 3-
          aṭṭhānisaṁse sampassaṁ paresaṁ saddhāya desaye 2-
          ukkhittakā tayo vuttā tecattāḷīsa sammāvattanā.
   [1268] Katiṭhāne musāvādo kati paramanti vuccati
          kati pāṭidesanīyā katīnaṁ desanāya ca.
          Pañcaṭhāne musāvādo cuddasa paramanti vuccati
          dvādasa pāṭidesanīyā catunnaṁ desanāya ca.
   [1269] Kataṅgiko musāvādo kati uposathaṅgāni
          kati dūteyyaṅgāni kati titthiyavattanā.
          Aṭṭhaṅgiko musāvādo aṭṭha uposathaṅgāni
          aṭṭha dūteyyaṅgāni aṭṭha titthiyavattanā.
   [1270] Kativācikā upasampadā katīnaṁ paccuṭṭhātabbaṁ
          katīnaṁ āsanaṁ dātabbaṁ bhikkhunovādako katīhi.
          Aṭṭhavācikā upasampadā aṭṭhannaṁ paccuṭṭhātabbaṁ

  *  *  *  *  *  *
  Footnote:1 Ma. nijjhāyantassa. 2 deseyya. 3 Ma. Yu. sammāvattanā.
-------------------------------------------------
[page 522]
          Aṭṭhannaṁ āsanaṁ dātabbaṁ bhikkhunovādako aṭṭhahi.
   [1271] Katīnaṁ chejjaṁ hoti katīnaṁ thullaccayaṁ
          katīnañceva anāpatti sabbesaṁ ekavatthukā.
          Ekassa chejjaṁ hoti catunnaṁ thullaccayaṁ
          catunnañceva anāpatti sabbesaṁ ekavatthukā.
   [1272] Kati āghātavatthūni katīhi saṅgho bhijjati
          katettha paṭhamāpattikā ñattiyā karaṇā kati.
          Nava āghātavatthūni navahi saṅgho bhijjati
          navettha paṭhamāpattikā ñattiyā karaṇā nava.
   [1273] Kati puggalā nābhivādetabbā añjalisāmicena ca
          katīnaṁ dukkaṭaṁ hoti kati cīvaradhāraṇā.
          Dasa puggalā nābhivādetabbā añjalisāmicena ca
          dasannaṁ dukkaṭaṁ hoti dasa cīvaradhāraṇā.
   [1274] Katīnaṁ vassaṁ vutthānaṁ dātabbaṁ idha cīvaraṁ
          katīnaṁ sante dātabbaṁ katīnañceva na dātabbaṁ.
          Pañcannaṁ vassaṁ vutthānaṁ dātabbaṁ idha cīvaraṁ
          sattannaṁ sante dātabbaṁ soḷasannaṁ na dātabbaṁ.
   [1275] Katisataṁ rattisataṁ āpattiṁ 1- chādayitvāna
          kati rattiyo vasitvāna mucceyya pārivāsiko.
          Dasasataṁ rattisataṁ āpattiṁ 1- chādayitvāna

  *  *  *  *  *  *
  Footnote:1 Ma. Yu. āpattiyo.
-------------------------------------------------
[page 523]
          Dasa rattiyo vasitvāna mucceyya pārivāsiko.
   [1276] Kati kammadosā vuttā buddhenādiccabandhunā
          campāyaṁ vinayavatthusmiṁ sabbe 1- adhammikā kati.
          Dvādasa kammadosā vuttā buddhenādiccabandhunā
          campāyaṁ vinayavatthusmiṁ sabbe 1- adhammikā katā.
   [1277] Kati kammasampattiyo vuttā buddhenādiccabandhunā
          campāyaṁ vinayavatthusmiṁ sabbe va dhammikā kati.
          Catasso kammasampattiyo vuttā buddhenādiccabandhunā
          campāyaṁ vinayavatthusmiṁ sabbe va dhammikā katā.
   [1278] Kati kammāni vuttāni buddhenādiccabandhunā
          campāyaṁ vinayavatthusmiṁ dhammikā adhammikā kati.
          Cha kammāni vuttāni buddhenādiccabandhunā
          campāyaṁ vinayavatthusmiṁ ekettha dhammikā katā
          pañca adhammikā vuttā buddhenādiccabandhunā.
   [1279] Kati kammāni vuttāni buddhenādiccabandhunā
          campāyaṁ vinayavatthusmiṁ dhammikā adhammikā kati.
          Cattāri kammāni vuttāni buddhenādiccabandhunā
          campāyaṁ vinayavatthusmiṁ ekettha dhammikā katā
          tayo adhammikā vuttā buddhenādiccabandhunā.
         [1280] Yaṁ desitaṁ 2- anantajinena tādinā

  *  *  *  *  *  *
  Footnote:1 Ma. Yu. sabbeva. 2 Yu. desitā.
-------------------------------------------------
[page 524]
                Āpattikkhandhāni vivekadassinā
                katettha sammati vinā samathehi
                pucchāmi taṁ brūhi vibhaṅgakovida.
                Yaṁ desitaṁ 1- anantajinena tādinā
                āpattikkhandhāni vivekadassinā
                ekettha sammati vinā samathehi
                etante akkhāmi vibhaṅgakovida.
   [1281] Kati āpāyikā vuttā buddhenādiccabandhunā
          vinayaṁ paṭijānantassa visayāni 2- suṇoma te.
          Chaūnadiyaḍḍhasatā vuttā buddhenādiccabandhunā
          āpāyikā nerayikā kappaṭṭhā saṅghabhedakā
          vinayaṁ paṭijānantassa visayāni suṇohi me.
   [1282] Kati nāpāyikā vuttā buddhenādiccabandhunā
          vinayaṁ paṭijānantassa visayāni suṇoma te.
          Aṭṭhārasa nāpāyikā vuttā buddhenādiccabandhunā.
          Vinayaṁ paṭijānantassa visayāni suṇohi me.
   [1283] Kati aṭṭhakā vuttā buddhenādiccabandhunā
          vinayaṁ paṭijānantassa visayāni suṇoma te.
          Aṭṭhārasaṭṭhakā vuttā buddhenādiccabandhunā
          vinayaṁ paṭijānantassa visayāni suṇohi me.

  *  *  *  *  *  *
  Footnote:1 Yu. desitā. 2 Ma. vinayāni. sabbattha īdisameva.
-------------------------------------------------
[page 525]
   [1284] Kati kammāni vuttāni buddhenādiccabandhunā
          vinayaṁ paṭijānantassa visayāni suṇoma te.
          Soḷasa kammāni vuttāni buddhenādiccabandhunā
          vinayaṁ paṭijānantassa visayāni suṇohi me.
   [1285] Kati kammadosā vuttā buddhenādiccabandhunā
          vinayaṁ paṭijānantassa visayāni suṇoma te.
          Dvādasa kammadosā vuttā buddhenādiccabandhunā
          vinayaṁ paṭijānantassa visayāni suṇohi me.
   [1286] Kati kammasampattiyo vuttā buddhenādiccabandhunā
          vinayaṁ paṭijānantassa visayāni suṇoma te.
          Catasso kammasampattiyo vuttā buddhenādiccabandhunā
          vinayaṁ paṭijānantassa visayāni suṇohi me.
   [1287] Kati kammāni vuttāni buddhenādiccabandhunā
          vinayaṁ paṭijānantassa visayāni suṇoma te.
          Cha kammāni vuttāni buddhenādiccabandhunā
          vinayaṁ paṭijānantassa visayāni suṇohi me.
   [1288] Kati kammāni vuttāni buddhenādiccabandhunā
          vinayaṁ paṭijānantassa visayāni suṇoma te.
          Cattāri kammāni vuttāni buddhenādiccabandhunā
          vinayaṁ paṭijānantassa visayāni suṇohi me.
-------------------------------------------------
[page 526]
   [1289] Kati pārājikā vuttā buddhenādiccabandhunā
          vinayaṁ paṭijānantassa visayāni suṇoma te.
          Aṭṭha pārājikā vuttā buddhenādiccabandhunā
          vinayaṁ paṭijānantassa visayāni suṇohi me.
   [1290] Kati saṅghādisesā vuttā buddhenādiccabandhunā
          vinayaṁ paṭijānantassa visayāni suṇoma te.
          Tevīsa saṅghādisesā vuttā buddhenādiccabandhunā
          vinayaṁ paṭijānantassa visayāni suṇohi me.
   [1291] Kati aniyatā vuttā buddhenādiccabandhunā
          vinayaṁ paṭijānantassa visayāni suṇoma te.
          Dve aniyatā vuttā buddhenādiccabandhunā
          vinayaṁ paṭijānantassa visayāni suṇohi me.
   [1292] Kati nissaggiyā vuttā buddhenādiccabandhunā
          vinayaṁ paṭijānantassa visayāni suṇoma te.
          Dvecattāḷīsa nissaggiyā vuttā buddhenādiccabandhunā
          vinayaṁ paṭijānantassa visayāni suṇohi me.
   [1293] Kati pācittiyā vuttā buddhenādiccabandhunā
          vinayaṁ paṭijānantassa visayāni suṇoma te.
          Aṭṭhāsītisataṁ pācittiyā vuttā buddhenādiccabandhunā
          vinayaṁ paṭijānantassa visayāni suṇohi me.
-------------------------------------------------
[page 527]
   [1294] Kati pāṭidesanīyā vuttā buddhenādiccabandhunā
          vinayaṁ paṭijānantassa visayāni suṇoma te.
          Dvādasa pāṭidesanīyā vuttā buddhenādiccabandhunā
          vinayaṁ paṭijānantassa visayāni suṇohi me.
   [1295] Kati sekhiyā vuttā buddhenādiccabandhunā
          vinayaṁ paṭijānantassa visayāni suṇoma te.
          Pañcasattati sekhiyā vuttā buddhenādiccabandhunā
          vinayaṁ paṭijānantassa visayāni suṇohi me.
          Yāva supucchitaṁ tayā tāva 1- suvissajjitaṁ mayā
          pucchāvissajjanāya vā natthi kiñci asuttakanti.
                   Dutiyagāthāsaṅgaṇikaṁ niṭṭhitaṁ.
                      -------------

  *  *  *  *  *  *
  Footnote:1 Ma. Yu. yāva.
-------------------------------------------------
[page 528]
                       Sedamocanagāthā
         [1296] < PTS. Vin  V , 216 >Asaṁvāso bhikkhūhi 1- bhikkhunīhi ca
                sambhogo ekacco tahiṁ na labbhati
                avippavāsena anāpatti
                pañhā mesā kusalehi cintitā.
         [1297] Avissajjitaṁ 2- avebhaṅgiyaṁ pañca vuttā mahesinā
                vissajjantassa paribhuñjantassa anāpatti
                pañhā mesā kusalehi cintitā.
         [1298] Dasa puggale na vadāmi ekādasa vivajjiya
                vuḍḍhaṁ vandantassa āpatti
                pañhā mesā kusalehi cintitā.
         [1299] Na ukkhittako na ca pana pārivāsiko
                na saṅghabhinno na ca pana pakkhasaṅkanto
                samānasaṁvāsakabhūmiyā ṭhito
                kathaṁ nu sikkhāya asādhāraṇo siyā
                pañhā mesā kusalehi cintitā.
         [1300] Upeti dhammaṁ paripucchamāno
                kusalaṁ atthupasañhitaṁ

  *  *  *  *  *  *
  Footnote:1 Ma. Yu. bhikkhūhi ca. 2 Ma. Yu. avissajiyaṁ.
-------------------------------------------------
[page 529]
                Na jīvati na mato na nibbuto.
                Taṁ puggalaṁ katamaṁ vadanti buddhā
                pañhā mesā kusalehi cintitā.
   [1301] Ubbhakkhake na vadāmi adhonābhiṁ 1- vivajjiya
          methunadhammapaccayā kathaṁ pārājiko siyā
                pañhā mesā kusalehi cintitā.
         [1302] Bhikkhu saññācikāya kuṭiṁ karoti
                adesitavatthukaṁ pamāṇātikantaṁ
                sārambhaṁ aparikkamanaṁ anāpatti
                pañhā mesā kusalehi cintitā.
         [1303] Bhikkhu saññācikāya kuṭiṁ karoti
                desitavatthukaṁ pamāṇikaṁ
                anārambhaṁ saparikkamanaṁ āpatti
                pañhā mesā kusalehi cintitā.
         [1304] Na kāyikaṁ kiñci payogamācare
                na cāpi vācāya pare bhaṇeyya
                āpajjeyya garukaṁ chejjavatthuṁ
                pañhā mesā kusalehi cintitā.
         [1305] Na kāyikaṁ vācasikañca kiñci
                manasāpi santo na kareyya pāpaṁ

  *  *  *  *  *  *
  Footnote:1 Yu. adhonābhi.
-------------------------------------------------
[page 530]
                So nāsito kinti sunāsito bhave
                pañhā mesā kusalehi cintitā.
         [1306] Anālapanto manujena kenaci
                vācā giraṁ no ca pare bhaṇeyya
                āpajjeyya vācasikaṁ na kāyikaṁ
                pañhā mesā kusalehi cintitā.
         [1307] Sikkhāpadā buddhavarena vaṇṇitā
                saṅghādisesā caturo bhaveyyuṁ
                āpajjeyya ekappayogena sabbe
                pañhā mesā kusalehi cintitā.
         [1308] Ubho ekato upasampannā
                ubhinnaṁ hatthato cīvaraṁ paṭiggaṇheyya
                siyā āpattiyo nānā
                pañhā mesā kusalehi cintitā.
   [1309] Caturo janā saṁvidhāya garubhaṇḍaṁ avaharuṁ 1-
                tayo pārājikā eko na pārājiko
                pañhā mesā kusalehi cintitā.
   [1310] Itthī ca abbhantare siyā bhikkhu ca bahiddhā siyā
          chiddaṁ tasmiṁ ghare natthi methunadhammapaccayā
                kathaṁ pārājiko siyā

  *  *  *  *  *  *
  Footnote:1 Ma. Yu. avāharuṁ.
-------------------------------------------------
[page 531]
                Pañhā mesā kusalehi cintitā.
         [1311] Telaṁ madhuṁ phāṇitañcāpi sappiṁ
                sāmaṁ gahetvāna nikkhipeyya
                avītivatte sattāhe
                sati paccaye paribhuñjantassa āpatti
                pañhā mesā kusalehi cintitā.
   [1312] Nissaggiyena āpatti suddhakena pācittiyaṁ
                āpajjantassa ekato
                pañhā mesā kusalehi cintitā.
         [1313] Bhikkhū siyā vīsatiyā samāgatā
                kammaṁ kareyyuṁ samaggasaññino
                bhikkhu siyā dvādasayojane ṭhito
                kammañca taṁ kuppeyya vaggapaccayā
                pañhā mesā kusalehi cintitā.
   [1314] Padavītihāramattena vācāya bhaṇitena ca
                sabbāni garukāni sappaṭikammāni
                catusaṭṭhi āpattiyo āpajjeyya ekato
                pañhā mesā kusalehi cintitā.
   [1315] Nivattho antaravāsakena diguṇaṁ saṅghāṭiṁ pāruto
                sabbāni tāni nissaggiyāni honti.
-------------------------------------------------
[page 532]
                Pañhā mesā kusalehi cintitā.
         [1316] Na cāpi ñatti na ca pana kammavācā
                na cehibhikkhūti jino avoca
                saraṇagamanampi na tassa atthi
                upasampadā cassa akuppā
                pañhā mesā kusalehi cintitā.
   [1317] Itthiṁ hane na mātaraṁ purisañca na pitaraṁ hane
          haneyya anariyaṁ mando tena cānantaraṁ phuse
                pañhā mesā kusalehi cintitā.
   [1318] Itthiṁ hane ca mātaraṁ purisañca pitaraṁ hane
          mātaraṁ pitaraṁ hantvā na tenānantaraṁ phuse
                pañhā mesā kusalehi cintitā.
         [1319] < PTS. Vin  V , 218 >Acodayitvā asārayitvā
                asammukhībhūtassa kareyya kammaṁ
                katañca kammaṁ sukataṁ bhaveyya
                kārako ca saṅgho anāpattiko siyā
                pañhā mesā kusalehi cintitā.
         [1320] Codayitvā sārayitvā
                sammukhībhūtassa kareyya kammaṁ
                katañca kammaṁ akataṁ bhaveyya
-------------------------------------------------
[page 533]
                Kārako ca saṅgho sāpattiko siyā
                pañhā mesā kusalehi cintitā.
   [1321] Chindantassa āpatti chindantassa anāpatti
          chādentassa āpatti chādentassa anāpatti
                pañhā mesā kusalehi cintitā.
   [1322] Saccaṁ bhaṇanto garukaṁ musā ca lahu bhāsato
          musā bhaṇanto garukaṁ saccañca lahu bhāsato
                pañhā mesā kusalehi cintitā.
         [1323] Adhiṭṭhitaṁ rajanāya rattaṁ
                kappakataṁpi santaṁ
                paribhuñjantassa āpatti
                pañhā mesā kusalehi cintitā.
   [1324] Atthaṅgate suriye bhikkhu maṁsāni khādati
                na ummattako na ca pana khittacitto
                na cāpi so vedanaṭṭo 1- bhaveyya
                na cassa hoti āpatti
                so ca dhammo sugatena desito
                pañhā mesā kusalehi cintitā.
         [1325] Na rattacitto na ca pana theyyacitto
                na cāpi so paraṁ maraṇāya cetayi

  *  *  *  *  *  *
  Footnote:1 Ma. vedanāṭṭo.
-------------------------------------------------
[page 534]
                Salākaṁ dentassa hoti chejjaṁ
                paṭiggaṇhantassa thullaccayaṁ
                pañhā mesā kusalehi cintitā.
         [1326] Na cāpi āraññakaṁ sāsaṅkasammataṁ
                na cāpi saṅghena sammati dinnā
                na cassa kaṭhinaṁ atthataṁ tattheva cīvaraṁ
                nikkhipitvā gaccheyya aḍḍhayojanaṁ
                tasseva 1- aruṇaṁ uggacchantassa anāpatti
                pañhā mesā kusalehi cintitā.
         [1327] Kāyikāni na vācasikāni
                sabbāni nānāvatthukāni
                apubbaṁ acarimaṁ āpajjeyya ekato
                pañhā mesā kusalehi cintitā.
         [1328] Vācasikāni na kāyikāni
                sabbāni nānāvatthukāni
                apubbaṁ acarimaṁ āpajjeyya ekato
                pañhā mesā kusalehi cintitā.
         [1329] Tissitthiyo methunaṁ taṁ na seve
                tayo purise tayo ca 2- anariyapaṇḍake
                na cācare methunaṁ byañjanasmiṁ

  *  *  *  *  *  *
  Footnote:1 Ma. tattheva. 2 Ma. casaddo natthi.
-------------------------------------------------
[page 535]
                Chejjaṁ siyā methunadhammapaccayā
                pañhā mesā kusalehi cintitā.
   [1330] Mātaraṁ cīvaraṁ yāce no ca saṅghassa 1- pariṇataṁ
          kenassa hoti āpatti anāpatti ca ñātake
                pañhā mesā kusalehi cintitā.
   [1331] < PTS. Vin  V , 219 >Kuddho ārādhako hoti kuddho hoti garahiyo
          atha ko nāma so dhammo yena kuddho pasaṁsiyo
                pañhā mesā kusalehi cintitā.
   [1332] Tuṭṭho ārādhako hoti tuṭṭho hoti garahiyo
          atha ko nāma so dhammo yena tuṭṭho garahiyo
               pañhā mesā kusalehi cintitā.
        [1333] Saṅghādisesaṁ thullaccayaṁ
               pācittiyaṁ pāṭidesanīyaṁ
               dukkaṭaṁ āpajjeyya ekato
               pañhā mesā kusalehi cintitā.
        [1334] Ubho paripuṇṇavīsativassā ubhinnaṁ
               ekupajjhāyo ekācariyo ekā kammavācā
               eko upasampanno eko anupasampanno
               pañhā mesā kusalehi cintitā.
        [1335] Akappakataṁ napi rajanāya rattaṁ

  *  *  *  *  *  *
  Footnote:1 Ma. saṅghe.
-------------------------------------------------
[page 536]
               Tena nivattho yena kāmaṁ vajeyya
               na cassa hoti āpatti
               so ca dhammo sugatena desito
               pañhā mesā kusalehi cintitā.
        [1336] Na deti nappaṭiggaṇhāti
               paṭiggaho tena na vijjati
               āpajjati garukaṁ na lahukaṁ
               tañca paribhogapaccayā
               pañhā mesā kusalehi cintitā.
        [1337] Na deti nappaṭiggaṇhāti
               paṭiggaho tena na vijjati
               āpajjati lahukaṁ na garukaṁ
               tañca paribhogapaccayā
               pañhā mesā kusalehi cintitā.
        [1338] Āpajjati garukaṁ sāvasesaṁ
               chādeti anādariyaṁ paṭicca
               na bhikkhunī no ca phuseyya vajjaṁ
               pañhā mesā kusalehi cintitā.
                 Sedamocanagāthā 1- niṭṭhitā.

  *  *  *  *  *  *
  Footnote:1 Yu. sedamocakagāthā.
-------------------------------------------------
[page 537]
                         Tassuddānaṁ
   [1339] Asaṁvāso avissajji dasa ca anukkhittako
          upeti dhammaṁ ubbhakkhaṁ 1- tato saññācikā ca dve
          na kāyikañca garukaṁ na kāyikaṁ sunāsitaṁ 2-
          anālapanto sikkhā ca ubho ca caturo janā
          itthī telañca nissaggi bhikkhū ca padavītiyo
          nivattho ca na ca ñatti na mātaraṁ pitaraṁ hane
          acodayitvā codayitvā chindantaṁ saccameva ca
          adhiṭṭhitañcatthaṅgate na rattaṁ na cāraññakaṁ
          kāyikā vācasikā ca 3- tissitthī cāpi mātaraṁ
          kuddho ārādhako tuṭṭho saṅghādisesakā 4- ubho
          akappakataṁ na deti na detāpajjate 5- garuṁ
          sedamocanikā gāthā pañhā viññūvibhāvitāti.
                     --------------

  *  *  *  *  *  *
  Footnote:1 Ma. Yu. ubbhakkhakaṁ. 2 Yu. na vācasikaṁ. 3 Yu. kāyikavācasikā.
 4 Ma. Yu. saṅghādisesā ca. 5 Yu. na detāpajjati.
-------------------------------------------------
[page 538]
                        Pañca vaggā
      [1340] < PTS. Vin  V , 220 >Cattāri kammāni apalokanakammaṁ ñattikammaṁ
 ñattidutiyakammaṁ ñatticatutthakammaṁ. Imāni cattāri kammāni
 katīhākārehi vipajjanti. Imāni cattāri kammāni pañcahākārehi
 vipajjanti vatthuto vā ñattito vā anussāvanato vā sīmato
 vā parisato vā.
      [1341] Kathaṁ vatthuto kammāni vipajjanti. Sammukhākaraṇīyaṁ
 kammaṁ asammukhā karoti vatthuvipannaṁ adhammakammaṁ. Paṭipucchākaraṇīyaṁ
 kammaṁ appaṭipucchā karoti vatthuvipannaṁ adhammakammaṁ.
 Paṭiññāya karaṇīyaṁ kammaṁ appaṭiññāya karoti vatthuvipannaṁ
 adhammakammaṁ. Sativinayārahassa amūḷhavinayaṁ deti vatthuvipannaṁ
 adhammakammaṁ. Amūḷhavinayārahassa tassapāpiyasikākammaṁ karoti
 vatthuvipannaṁ adhammakammaṁ. Tassapāpiyasikākammārahassa tajjanīyakammaṁ
 karoti vatthuvipannaṁ adhammakammaṁ. Tajjanīyakammārahassa niyassakammaṁ
 karoti vatthuvipannaṁ adhammakammaṁ. Niyassakammārahassa
 pabbājanīyakammaṁ karoti vatthuvipannaṁ adhammakammaṁ. Pabbājanīyakammārahassa
 paṭisāraṇīyakammaṁ karoti vatthuvipannaṁ adhammakammaṁ.
 Paṭisāraṇīyakammārahassa ukkhepanīyakammaṁ karoti vatthuvipannaṁ
 adhammakammaṁ. Ukkhepanīyakammārahassa parivāsaṁ deti vatthuvipannaṁ
-------------------------------------------------
[page 539]
 Adhammakammaṁ. Parivāsārahaṁ mūlāya paṭikassati vatthuvipannaṁ
 adhammakammaṁ. Mūlāya paṭikassanārahassa mānattaṁ deti
 vatthuvipannaṁ adhammakammaṁ. Mānattārahaṁ abbheti vatthuvipannaṁ
 adhammakammaṁ. Abbhānārahaṁ upasampādeti vatthuvipannaṁ adhammakammaṁ.
 Anuposathe uposathaṁ karoti vatthuvipannaṁ adhammakammaṁ. Apavāraṇāya
 pavāreti vatthuvipannaṁ adhammakammaṁ. Evaṁ vatthuto kammāni
 vipajjanti.
      [1342] Kathaṁ ñattito kammāni vipajjanti. Pañcahākārehi
 ñattito kammāni vipajjanti vatthuṁ na parāmasati saṅghaṁ na
 parāmasati puggalaṁ na parāmasati ñattiṁ na parāmasati pacchā
 vā ñattiṁ ṭhapeti. Imehi pañcahākārehi ñattito kammāni
 vipajjanti.
      [1343] Kathaṁ anussāvanato kammāni vipajjanti.
 Pañcahākārehi < PTS. Vin  V , 221 >anussāvanato kammāni vipajjanti vatthuṁ na
 parāmasati saṅghaṁ na parāmasati puggalaṁ na parāmasati sāvanaṁ
 hāpeti akāle vā sāveti. Imehi pañcahākārehi anussāvanato
 kammāni vipajjanti.
      [1344] Kathaṁ sīmato kammāni vipajjanti. Ekādasahākārehi
 sīmato kammāni vipajjanti atikhuddakaṁ sīmaṁ sammannati itimahatiṁ
 sīmaṁ sammannati khaṇḍanimittaṁ sīmaṁ sammannati chāyānimittaṁ
-------------------------------------------------
[page 540]
 Sīmaṁ sammannati animittaṁ sīmaṁ sammannati bahisīme ṭhito
 sīmaṁ sammannati nadiyā sīmaṁ sammannati samudde sīmaṁ sammannati
 jātassare sīmaṁ sammannati sīmāya sīmaṁ sambhindati sīmāya
 sīmaṁ ajjhottharati. Imehi ekādasahākārehi sīmato kammāni
 vipajjanti.
      [1345] Kathaṁ parisato kammāni vipajjanti. Dvādasahākārehi
 parisato kammāni vipajjanti catuvaggakaraṇe kamme yāvatikā
 bhikkhū kammappattā te anāgatā honti chandārahānaṁ chando
 anāhaṭo hoti sammukhībhūtā paṭikkosanti catuvaggakaraṇe
 kamme yāvatikā bhikkhū kammappattā te āgatā honti
 chandārahānaṁ chando anāhaṭo hoti sammukhībhūtā paṭikkosanti
 catuvaggakaraṇe kamme yāvatikā bhikkhū kammappattā te āgatā
 honti chandārahānaṁ chando āhaṭo hoti sammukhībhūtā
 paṭikkosanti pañcavaggakaraṇe kamme .pe. Dasavaggakaraṇe
 kamme .pe. Vīsativaggakaraṇe kamme yāvatikā bhikkhū kammappattā
 te anāgatā honti chandārahānaṁ chando anāhaṭo hoti
 sammukhībhūtā paṭikkosanti vīsativaggakaraṇe kamme yāvatikā
 bhikkhū kammappattā te āgatā honti chandārahānaṁ chando
 anāhaṭo hoti sammukhībhūtā paṭikkosanti vīsativaggakaraṇe
 kamme yāvatikā bhikkhū kammappattā te āgatā honti
-------------------------------------------------
[page 541]
 Chandārahānaṁ chando āhaṭo hoti sammukhībhūtā paṭikkosanti.
 Imehi dvādasahākārehi parisato kammāni vipajjanti.
      [1346] Catuvaggakaraṇe kamme cattāro bhikkhū pakatattā
 kammappattā avasesā pakatattā chandārahā yassa saṅgho
 kammaṁ karoti so neva kammappatto napi chandāraho apica
 kammāraho. Pañcavaggakaraṇe kamme pañca bhikkhū pakatattā
 kammappattā avasesā pakatattā chandārahā yassa saṅgho
 kammaṁ karoti so neva kammappatto napi chandāraho apica
 kammāraho. Dasavaggakaraṇe kamme dasa bhikkhū pakatattā
 kammappattā avasesā pakatattā chandārahā yassa saṅgho kammaṁ
 karoti so neva kammappatto napi chandāraho apica kammāraho.
 Vīsativaggakaraṇe kamme vīsati bhikkhū pakatattā kammappattā
 avasesā pakatattā chandārahā yassa saṅgho kammaṁ karoti
 so neva kammappatto napi chandāraho apica kammāraho.
      [1347] < PTS. Vin  V , 222 >Cattāri kammāni apalokanakammaṁ ñattikammaṁ
 ñattidutiyakammaṁ ñatticatutthakammaṁ. Imāni cattāri kammāni
 katīhākārehi vipajjanti. Imāni cattāri kammāni pañcahākārehi
 vipajjanti vatthuto vā ñattito vā anussāvanato vā sīmato
 vā parisato vā.
      [1348] Kathaṁ vatthuto kammāni vipajjanti. Paṇḍakaṁ
-------------------------------------------------
[page 542]
 Upasampādeti vatthuvipannaṁ adhammakammaṁ. Theyyasaṁvāsakaṁ upasampādeti
 vatthuvipannaṁ adhammakammaṁ. Titthiyapakkantakaṁ upasampādeti
 vatthuvipannaṁ adhammakammaṁ. Tiracchānagataṁ upasampādeti vatthuvipannaṁ
 adhammakammaṁ. Mātughātakaṁ upasampādeti vatthuvipannaṁ adhammakammaṁ.
 Pitughātakaṁ upasampādeti vatthuvipannaṁ adhammakammaṁ. Arahantaghātakaṁ
 upasampādeti vatthuvipannaṁ adhammakammaṁ. Bhikkhunīdūsakaṁ upasampādeti
 vatthuvipannaṁ adhammakammaṁ. Saṅghabhedakaṁ upasampādeti vatthuvipannaṁ
 adhammakammaṁ. Lohituppādakaṁ upasampādeti vatthuvipannaṁ
 adhammakammaṁ. Ubhatobyañjanakaṁ upasampādeti vatthuvipannaṁ
 adhammakammaṁ. Ūnavīsativassaṁ puggalaṁ upasampādeti vatthuvipannaṁ
 adhammakammaṁ. Evaṁ vatthuto kammāni vipajjanti.
      [1349] Kathaṁ ñattito kammāni vipajjanti. Pañcahākārehi
 ñattito kammāni vipajjanti vatthuṁ na parāmasati saṅghaṁ na
 parāmasati puggalaṁ na parāmasati ñattiṁ na parāmasati pacchā
 vā ñattiṁ ṭhapeti. Imehi pañcahākārehi ñattito kammāni
 vipajjanti.
      [1350] Kathaṁ anussāvanato kammāni vipajjanti. Pañcahākārehi
 anussāvanato kammāni vipajjanti vatthuṁ na parāmasati
 saṅghaṁ na parāmasati puggalaṁ na parāmasati sāvanaṁ hāpeti
 akāle vā sāveti. Imehi pañcahākārehi anussāvanato
-------------------------------------------------
[page 543]
 Kammāni vipajjanti.
      [1351] Kathaṁ sīmato kammāni vipajjanti. Ekādasahākārehi
 sīmato kammāni vipajjanti atikhuddakaṁ sīmaṁ sammannati atimahatiṁ
 sīmaṁ sammannati khaṇḍanimittaṁ sīmaṁ sammannati chāyānimittaṁ
 sīmaṁ sammannati animittaṁ sīmaṁ sammannati bahisīme ṭhito sīmaṁ
 sammannati nadiyā sīmaṁ sammannati samudde sīmaṁ sammannati
 jātassare sīmaṁ sammannati sīmāya sīmaṁ sambhindati sīmāya sīmaṁ
 ajjhottharati. Imehi ekādasahākārehi sīmato kammāni vipajjanti.
      [1352] Kathaṁ parisato kammāni vipajjanti. Dvādasahākārehi
 parisato kammāni vipajjanti catuvaggakaraṇe kamme yāvatikā
 bhikkhū kammappattā te anāgatā honti chandārahānaṁ chando
 anāhaṭo hoti sammukhībhūtā paṭikkosanti catuvaggakaraṇe
 kamme yāvatikā bhikkhū kammappattā te āgatā honti
 chandārahānaṁ chando anāhaṭo hoti sammukhībhūtā paṭikkosanti
 catuvaggakaraṇe kamme yāvatikā bhikkhū kammappattā te āgatā
 honti chandārahānaṁ chando āhaṭo hoti sammukhībhūtā
 paṭikkosanti pañcavaggakaraṇe kamme .pe. Dasavaggakaraṇe kamme .pe.
 Vīsativaggakaraṇe kamme yāvatikā bhikkhū kammappattā te
 anāgatā honti chandārahānaṁ chando anāhaṭo hoti sammukhībhūtā
 paṭikkosanti vīsativaggakaraṇe kamme yāvatikā bhikkhū kammappattā
-------------------------------------------------
[page 544]
 Te āgatā honti chandārahānaṁ chando anāhaṭo hoti sammukhībhūtā
 paṭikkosanti vīsativaggakaraṇe kamme yāvatikā bhikkhū kammappattā
 te āgatā honti chandārahānaṁ chando āhaṭo hoti sammukhībhūtā
 paṭikkosanti. Imehi dvādasahākārehi parisato kammāni
 vipajjanti.
      [1353] Apalokanakammaṁ kati ṭhānāni gacchati ñattikammaṁ
 kati ṭhānāni gacchati ñattidutiyakammaṁ kati ṭhānāni gacchati
 ñatticatutthakammaṁ kati ṭhānāni gacchati. Apalokanakammaṁ pañca
 ṭhānāni gacchati ñattikammaṁ nava ṭhānāni gacchati ñattidutiyakammaṁ
 satta ṭhānāni gacchati ñatticatutthakammaṁ satta ṭhānāni gacchati.
      [1354] Apalokanakammaṁ katamāni pañca ṭhānāni gacchati.
 Osāraṇaṁ nissāraṇaṁ bhaṇḍukammaṁ brahmadaṇḍaṁ kammalakkhaṇaññeva
 pañcamaṁ. Apalokanakammaṁ imāni pañca ṭhānāni gacchati.
      [1355] Ñattikammaṁ katamāni nava ṭhānāni gacchati. Osāraṇaṁ
 nissāraṇaṁ uposathaṁ pavāraṇaṁ sammatiṁ dānaṁ paṭiggahaṁ paccukkaḍḍhanaṁ
 kammalakkhaṇaññeva navamaṁ. Ñattikammaṁ imāni nava ṭhānāni
 gacchati.
      [1356] Ñattidutiyakammaṁ katamāni satta ṭhānāni gacchati.
 Osāraṇaṁ nissāraṇaṁ sammatiṁ dānaṁ uddharaṇaṁ desanaṁ kammalakkhaṇaññeva
 sattamaṁ. Ñattidutiyakammaṁ imāni satta ṭhānāni gacchati.
-------------------------------------------------
[page 545]
      [1357] Ñatticatutthakammaṁ katamāni satta ṭhānāni gacchati.
 Osāraṇaṁ nissāraṇaṁ sammatiṁ dānaṁ niggahaṁ samanubhāsanaṁ kammalakkhaṇaññeva
 sattamaṁ. Ñatticatutthakammaṁ imāni satta ṭhānāni gacchati.
      [1358] Catuvaggakaraṇe kamme cattāro bhikkhū pakatattā
 kammappattā avasesā pakatattā chandārahā yassa saṅgho
 kammaṁ karoti so neva kammappatto napi chandāraho apica
 kammāraho. < PTS. Vin  V , 223 >Pañcavaggakaraṇe kamme .pe. Dasavaggakaraṇe
 kamme .pe. Vīsativaggakaraṇe kamme vīsati bhikkhū pakatattā
 kammappattā avasesā pakatattā chandārahā yassa saṅgho
 kammaṁ karoti so neva kammappatto napi chandāraho apica
 kammāraho.
                  Kammavaggo niṭṭhito paṭhamo.
      [1359] Dve atthavase paṭicca tathāgatena sāvakānaṁ sikkhāpadaṁ
 paññattaṁ saṅghasuṭṭhutāya saṅghaphāsutāya. Ime dve atthavase
 paṭicca tathāgatena sāvakānaṁ sikkhāpadaṁ paññattaṁ. Dve atthavase
 paṭicca tathāgatena sāvakānaṁ sikkhāpadaṁ paññattaṁ dummaṅkūnaṁ
 puggalānaṁ niggahāya pesalānaṁ bhikkhūnaṁ phāsuvihārāya. Ime dve
 atthavase paṭicca tathāgatena sāvakānaṁ sikkhāpadaṁ paññattaṁ.
 Dve atthavase paṭicca tathāgatena sāvakānaṁ sikkhāpadaṁ paññattaṁ
 diṭṭhadhammikānaṁ āsavānaṁ saṁvarāya samparāyikānaṁ āsavānaṁ paṭighātāya.
-------------------------------------------------
[page 546]
 Ime dve atthavase paṭicca tathāgatena sāvakānaṁ sikkhāpadaṁ
 paññattaṁ. Dve atthavase paṭicca tathāgatena sāvakānaṁ sikkhāpadaṁ
 paññattaṁ diṭṭhadhammikānaṁ verānaṁ saṁvarāya samparāyikānaṁ verānaṁ
 paṭighātāya. Ime dve atthavase paṭicca tathāgatena sāvakānaṁ
 sikkhāpadaṁ paññattaṁ. Dve atthavase paṭicca tathāgatena sāvakānaṁ
 sikkhāpadaṁ paññattaṁ diṭṭhadhammikānaṁ vajjānaṁ saṁvarāya samparāyikānaṁ
 vajjānaṁ paṭighātāya. Ime dve atthavase paṭicca tathāgatena
 sāvakānaṁ sikkhāpadaṁ paññattaṁ. Dve atthavase paṭicca tathāgatena
 sāvakānaṁ sikkhāpadaṁ paññattaṁ diṭṭhadhammikānaṁ bhayānaṁ saṁvarāya
 samparāyikānaṁ bhayānaṁ paṭighātāya. Ime dve atthavase paṭicca
 tathāgatena sāvakānaṁ sikkhāpadaṁ paññattaṁ. Dve atthavase paṭicca
 tathāgatena sāvakānaṁ sikkhāpadaṁ paññattaṁ diṭṭhadhammikānaṁ akusalānaṁ
 dhammānaṁ saṁvarāya samparāyikānaṁ akusalānaṁ dhammānaṁ paṭighātāya.
 Ime dve atthavase paṭicca tathāgatena sāvakānaṁ sikkhāpadaṁ
 paññattaṁ. Dve atthavase paṭicca tathāgatena sāvakānaṁ sikkhāpadaṁ
 paññattaṁ gihīnaṁ anukampāya pāpicchānaṁ pakkhupacchedāya. Ime
 dve atthavase paṭicca tathāgatena sāvakānaṁ sikkhāpadaṁ paññattaṁ.
 Dve atthavase paṭicca tathāgatena sāvakānaṁ sikkhāpadaṁ paññattaṁ
 appasannānaṁ pasādāya pasannānaṁ bhiyyobhāvāya. Ime dve
 atthavase paṭicca tathāgatena sāvakānaṁ sikkhāpadaṁ paññattaṁ.
-------------------------------------------------
[page 547]
 Dve atthavase paṭicca tathāgatena sāvakānaṁ sikkhāpadaṁ paññattaṁ
 saddhammaṭṭhitiyā vinayānuggahāya. Ime dve atthavase paṭicca
 tathāgatena sāvakānaṁ sikkhāpadaṁ paññattanti.
                 Atthavasavaggo niṭṭhito dutiyo.
      [1360] Dve atthavase paṭicca tathāgatena sāvakānaṁ pātimokkhaṁ
 paññattaṁ .pe. Pātimokkhuddeso paññatto pātimokkhaṭṭhapanaṁ
 paññattaṁ pavāraṇā paññattā pavāraṇāṭhapanaṁ paññattaṁ
 tajjanīyakammaṁ paññattaṁ niyassakammaṁ paññattaṁ pabbājanīyakammaṁ
 paññattaṁ paṭisāraṇīyakammaṁ paññattaṁ ukkhepanīyakammaṁ paññattaṁ
 parivāsadānaṁ paññattaṁ mūlāya paṭikassanā paññattā mānattadānaṁ
 paññattaṁ abbhānaṁ paññattaṁ osāraṇīyaṁ paññattaṁ
 nissāraṇīyaṁ paññattaṁ upasampadā paññattā apalokanakammaṁ
 paññattaṁ ñattikammaṁ paññattaṁ ñattidutiyakammaṁ paññattaṁ
 ñatticatutthakammaṁ paññattanti.
                 Paññattivaggo niṭṭhito tatiyo.
      [1361] Appaññatte paññattaṁ paññatte anuppaññattaṁ
 sammukhāvinayo paññatto sativinayo paññatto amūḷhavinayo
 paññatto < PTS. Vin  V , 224 >paṭiññātakaraṇaṁ paññattaṁ yebhuyyasikā paññattā
 tassapāpiyasikā paññattā tiṇavatthārako paññatto saṅghasuṭṭhutāya
 saṅghaphāsutāya. Ime dve atthavase paṭicca tathāgatena
-------------------------------------------------
[page 548]
 Sāvakānaṁ tiṇavatthārako paññatto. Dve atthavase paṭicca
 tathāgatena sāvakānaṁ tiṇavatthārako paññatto dummaṅkūnaṁ puggalānaṁ
 niggahāya pesalānaṁ bhikkhūnaṁ phāsuvihārāya. Ime dve atthavase
 paṭicca tathāgatena sāvakānaṁ tiṇavatthārako paññatto. Dve
 atthavase paṭicca tathāgatena sāvakānaṁ tiṇavatthārako paññatto
 diṭṭhadhammikānaṁ āsavānaṁ saṁvarāya samparāyikānaṁ āsavānaṁ
 paṭighātāya. Ime dve atthavase paṭicca tathāgatena sāvakānaṁ
 tiṇavatthārako paññatto. Dve atthavase paṭicca tathāgatena
 sāvakānaṁ tiṇavatthārako paññatto diṭṭhadhammikānaṁ verānaṁ saṁvarāya
 samparāyikānaṁ verānaṁ paṭighātāya. Ime dve atthavase paṭicca
 tathāgatena sāvakānaṁ tiṇavatthārako paññatto. Dve atthavase
 paṭicca tathāgatena sāvakānaṁ tiṇavatthārako paññatto
 diṭṭhadhammikānaṁ vajjānaṁ saṁvarāya samparāyikānaṁ vajjānaṁ paṭighātāya.
 Ime dve atthavase paṭicca tathāgatena sāvakānaṁ tiṇavatthārako
 paññatto. Dve atthavase paṭicca tathāgatena sāvakānaṁ tiṇavatthārako
 paññatto diṭṭhadhammikānaṁ bhayānaṁ saṁvarāya samparāyikānaṁ
 bhayānaṁ paṭighātāya. Ime dve atthavase paṭicca tathāgatena
 sāvakānaṁ tiṇavatthārako paññatto. Dve atthavase paṭicca
 tathāgatena sāvakānaṁ tiṇavatthārako paññatto diṭṭhadhammikānaṁ
 akusalānaṁ dhammānaṁ saṁvarāya samparāyikānaṁ akusalānaṁ dhammānaṁ
-------------------------------------------------
[page 549]
 Paṭighātāya. Ime dve atthavase paṭicca tathāgatena sāvakānaṁ
 tiṇavatthārako paññatto. Dve atthavase paṭicca tathāgatena
 sāvakānaṁ tiṇavatthārako paññatto gihīnaṁ anukampāya pāpicchānaṁ
 pakkhupacchedāya. Ime dve atthavase paṭicca tathāgatena sāvakānaṁ
 tiṇavatthārako paññatto. Dve atthavase paṭicca tathāgatena
 sāvakānaṁ tiṇavatthārako paññatto appasannānaṁ pasādāya
 pasannānaṁ bhiyyobhāvāya. Ime dve atthavase paṭicca tathāgatena
 sāvakānaṁ tiṇavatthārako paññatto. Dve atthavase paṭicca
 tathāgatena sāvakānaṁ tiṇavatthārako paññatto saddhammaṭṭhitiyā
 vinayānuggahāya. Ime dve atthavase paṭicca tathāgatena sāvakānaṁ
 tiṇavatthārako paññattoti.
               Paññattavaggo 1- niṭṭhito catuttho.
      [1362] Nava saṅgahā vatthusaṅgaho vipattisaṅgaho āpattisaṅgaho
 nidānasaṅgaho puggalasaṅgaho khandhasaṅgaho samuṭṭhānasaṅgaho
 adhikaraṇasaṅgaho samathasaṅgaho 2-.
      [1363] Adhikaraṇe samuppanne sace ubho atthapaccatthikā 3-
 āgacchanti ubhinnampi vatthuṁ 4- ārocāpetabbaṁ ubhinnampi vatthuṁ
 ārocāpetvā ubhinnampi paṭiññā sotabbā ubhinnampi paṭiññaṁ
 sutvā ubhopi vattabbā amhākaṁ imasmiṁ adhikaraṇe vūpasamite 5-

  *  *  *  *  *  *
  Footnote:1 Ma. apaññatte paññattavaggo. 2 Ma. Yu. samathasaṅgahoti. 3 Yu. attapaccatthikā.
 4 Ma. Yu. vatthu. 5 Ma. vūpasamepi.
-------------------------------------------------
[page 550]
 Ubhopi tuṭṭhā bhavissathāpi 1- sace āhaṁsu ubhopi tuṭṭhā
 bhavissāmāti saṅghena taṁ adhikaraṇaṁ paṭicchitabbaṁ 2-. Sace alajjussannā
 hoti parisā ubbāhikāya vūpasametabbaṁ. Sace bālussannā
 hoti parisā vinayadharo pariyesitabbo. Yena dhammena yena
 vinayena yena satthusāsanena taṁ adhikaraṇaṁ vūpasammati tathā taṁ
 adhikaraṇaṁ vūpasametabbaṁ.
      [1364] Vatthuṁ jānitabbaṁ gottaṁ jānitabbaṁ nāmaṁ jānitabbaṁ
 āpatti jānitabbā. Methunadhammoti vatthuñceva gottañca.
 Pārājikanti nāmañceva āpatti ca. Adinnādānanti vatthuñceva
 gottañca. Pārājikanti nāmañceva āpatti ca. Manussaviggahoti
 vatthuñceva gottañca. Pārājikanti nāmañceva āpatti ca.
 Uttarimanussadhammoti vatthuñceva gottañca. Pārājikanti
 nāmañceva āpatti ca. Sukkavisaṭṭhīti vatthuñceva gottañca.
 Saṅghādisesoti nāmañceva āpatti ca. Kāyasaṁsaggoti vatthuñceva
 gottañca. Saṅghādisesoti nāmañceva āpatti ca. Duṭṭhullavācāti
 vatthuñceva gottañca. Saṅghādisesoti nāmañceva āpatti
 ca. Attakāmanti vatthuñceva gottañca. Saṅghādisesoti
 nāmañceva āpatti ca. Sañcarittanti vatthuñceva gottañca.
 Saṅghādisesoti nāmañceva āpatti ca. Saññācikāya kuṭiṁ
 kārāpananti vatthuñceva gottañca. Saṅghādisesoti nāmañceva

  *  *  *  *  *  *
  Footnote:1 Po. Ma. Yu. bhavissathāti ayaṁ pāṭho yuttataro. 2 Ma. sampaṭicchitabbaṁ.
-------------------------------------------------
[page 551]
 Āpatti ca. Mahallakaṁ vihāraṁ kārāpananti vatthuñceva gottañca.
 Saṅghādisesoti nāmañceva āpatti ca. Bhikkhuṁ amūlakena pārājikena
 dhammena anuddhaṁsananti vatthuñceva gottañca. Saṅghādisesoti
 nāmañceva āpatti ca. Bhikkhuṁ aññabhāgiyassa adhikaraṇassa
 kiñci desaṁ lesamattaṁ upādāya pārājikena dhammena anuddhaṁsananti
 vatthuñceva gottañca. Saṅghādisesoti nāmañceva āpatti ca.
 Saṅghabhedakassa bhikkhuno yāvatatiyaṁ samanubhāsanāya nappaṭinissajjananti
 vatthuñceva gottañca. Saṅghādisesoti nāmañceva āpatti ca.
 Bhedakānuvattakānaṁ bhikkhūnaṁ yāvatatiyaṁ samanubhāsanāya nappaṭinissajjananti
 vatthuñceva gottañca. Saṅghādisesoti nāmañceva āpatti ca.
 Dubbacassa bhikkhuno yāvatatiyaṁ samanubhāsanāya nappaṭinissajjananti
 vatthuñceva gottañca. Saṅghādisesoti nāmañceva āpatti ca.
 Kuladūsakassa bhikkhuno yāvatatiyaṁ samanubhāsanāya nappaṭinissajjananti
 vatthuñceva gottañca. Saṅghādisesoti nāmañceva āpatti ca .pe.
 Anādariyaṁ paṭicca udake uccāraṁ vā passāvaṁ vā kheḷaṁ vā karaṇanti
 vatthuñceva gottañca. Dukkaṭanti nāmañceva āpatti cāti.
                Navasaṅgahavaggo niṭṭhito pañcamo.
                     --------------
-------------------------------------------------
[page 552]
                         Tassuddānaṁ
      [1365] Apalokanaṁ ñatti ca 1- dutiyaṁ catutthena ca
             vatthu ñatti anussāvanaṁ sīmāparisameva ca
             sammukhā paṭipucchā ca paṭiññā vinayāraho
             vatthusaṅghapuggalañca ñattiṁ pacchā ñattiṁ ṭhape 2-
             vatthusaṅghapuggalañca sāvanaṁ ca akālikaṁ 3-
             atikhuddā 4- mahantā ca khaṇḍacchāyānimittakā
             bahinadīsamudde ca jātassare ca bhindati
             ajjhottharati sīmāya catupañcavaggikā
             dasavīsativaggā ca anāhaṭā ca āhaṭā
             kammappattā chandārahā kammārahā ca puggalā
             apalokanaṁ pañcaṭṭhānaṁ ñatti ca navaṭhānikā
             ñattidutiyaṁ sattaṭṭhānaṁ catutthā sattaṭhānikā
             suṭṭhu phāsu dummaṅkūnaṁ 5- pesalā cāpi āsavā
             veravajjabhayañceva akusalañca gīhinaṁ 6-
             pāpicchā appasannānaṁ pasannādhammaṭhapanā
             vinayānuggahā ceva pātimokkhuddesena ca

  *  *  *  *  *  *
  Footnote:1 Yu. apalokanañatti ca. 2 Ma. ñattiṁ na pacchā ñatti ca. Yu. ñattīnaṁ pacchā
 ñatti ca. 3 Ma. Yu. sāvanaṁ akālena ca. 4 Ma. Yu. atikhuddakā.
 5 Ma. suṭṭhu phāsu ca dummaṅku. Yu. suṭṭhu phāsu ca dummaṅkūnaṁ.
 6 Ma. Yu. akusalaṁ gihīnañca.
-------------------------------------------------
[page 553]
             Pātimokkhañca ṭhapanā pavāraṇañca ṭhapanaṁ
             tajjanīyāniyassañca pabbājapaṭisāraṇī 1-
             ukkhepanaparivāsaṁ mūlaṁ mānattabbhānakaṁ 2-
             osāraṇaṁ nissāraṇaṁ tatheva upasampadā
             apalokanaṁ ñatti ca 3- dutiyañca catutthakaṁ
             appaññattenupaññattaṁ sammukhāvinayo sati
             amūḷhapaṭiyebhuyya pāpiyatiṇavatthārakaṁ
             vatthuṁ 4- vipatti āpatti nidānaṁ puggalena ca
             khandhā ceva samuṭṭhānā adhikaraṇameva ca
             samathā saṅgahā ceva nāmā āpattikā 5- tathāti.
                         Parivāro niṭṭhito.
                           --------
      [1366] Pubbācariyamaggañca pucchitvā va tahiṁ tahiṁ
             dīpanāmo mahāpañño sutadharo vicakkhaṇo
             imaṁ vitthārasaṅkhepaṁ sajjhāmaggena majjhime
             cintayitvā likhāpesi sissakānaṁ sukhāvahaṁ.
             Parivāranti yaṁ vuttaṁ sabbaṁ vatthuṁ salakkhaṇaṁ
             atthaṁ atthena saddhamme dhammaṁ dhammena paññatte

  *  *  *  *  *  *
  Footnote:1 Ma. Yu. pabbājanīyapaṭisāraṇī. 2 Ma. Yu. mūlamānattābbhānaṁ. 3 apalokanañatti ca.
 4 vatthu. 5 nāmāapattikā.
-------------------------------------------------
[page 554]
             Sāsanaṁ parivāresi jambūdīpaṁva sāgaro.
             Parivāraṁ ajānanto kuto dhammavinicchayaṁ.
             Vipatti vatthu paññatti anuppaññatti puggalo
             ekato ubhato ceva lokapaṇṇattivajjato
             yassa jāyati vimati parivārena chijjati
             cakkavatti mahāsene migamajjheva kesarī
             ravi raṁsiparikiṇṇo cando tāragaṇe yathā
             brahmā brahmaparisāya gaṇamajjheva nāyako.
             Evaṁ saddhammavinayo parivārena sobhatīti.
-------------------------------------------------
