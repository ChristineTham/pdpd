[page 001]
                 Suttantapiṭake aṅguttaranikāyassa
                       catuttho bhāgo
                        --------
                        sattakanipāto
             namo tassa bhagavato arahato sammāsambuddhassa.
                       Paṭhamapaṇṇāsako
                       dhanavaggo paṭhamo
      [1] < PTS. A IV , 1 >Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū āmantesi
 bhikkhavoti. Bhadanteti te bhikkhū bhagavato paccassosuṁ. Bhagavā
 etadavoca sattahi bhikkhave dhammehi samannāgato bhikkhu sabrahmacārīnaṁ
 appiyo ca hoti amanāpo ca agaru ca abhāvanīyo ca. Katamehi
 sattahi idha bhikkhave bhikkhu lābhakāmo ca hoti sakkārakāmo ca [1]-
 anavaññattikāmo ca [1]- ahiriko ca [1]- anottappī ca pāpiccho ca
 micchādiṭṭhi ca imehi kho bhikkhave sattahi dhammehi samannāgato bhikkhu
 sabrahmacārīnaṁ appiyo ca hoti amanāpo ca agaru ca abhāvanīyo ca. Sattahi
 bhikkhave dhammehi samannāgato bhikkhu sabrahmacārīnaṁ piyo ca hoti manāpo

  *  *  *  *  *  *
  Footnote:1 Ma. hoti. evamīdisesu ṭhānesupi.
-------------------------------------------------
[page 002]
 Ca garu ca bhāvanīyo ca. Katamehi sattahi < PTS. A IV , 2 >idha bhikkhave bhikkhu na
 lābhakāmo ca hoti na sakkārakāmo ca [1]- na anavaññattikāmo ca hirīmā
 ca ottappī ca appiccho ca sammādiṭṭhi ca imehi kho bhikkhave
 sattahi dhammehi samannāgato bhikkhu sabrahmacārīnaṁ piyo ca hoti manāpo
 ca garu ca bhāvanīyo cāti.
      [2] Sattahi bhikkhave dhammehi samannāgato bhikkhu sabrahmacārīnaṁ
 appiyo ca hoti amanāpo ca agaru ca abhāvanīyo ca. Katamehi
 sattahi idha bhikkhave bhikkhu lābhakāmo ca hoti sakkārakāmo ca
 anavaññattikāmo ca ahiriko ca anottappī ca issukī ca maccharī ca
 imehi kho bhikkhave sattahi dhammehi samannāgato bhikkhu sabrahmacārīnaṁ
 appiyo ca hoti amanāpo ca agaru ca abhāvanīyo ca. Sattahi
 bhikkhave dhammehi samannāgato bhikkhu sabrahmacārīnaṁ piyo ca hoti manāpo
 ca garu ca bhāvanīyo ca. Katamehi sattahi idha bhikkhave bhikkhu na
 lābhakāmo ca hoti na sakkārakāmo ca na anavaññattikāmo ca hirīmā
 ca ottappī ca anissukī ca amaccharī ca imehi kho bhikkhave
 sattahi dhammehi samannāgato bhikkhu sabrahmacārīnaṁ piyo ca hoti manāpo
 ca garu ca bhāvanīyo cāti.
      [3] < PTS. A IV , 3 >Sattimāni bhikkhave balāni. Katamāni satta saddhābalaṁ
 viriyabalaṁ hirībalaṁ ottappabalaṁ satibalaṁ samādhibalaṁ paññābalaṁ imāni
 kho bhikkhave satta balānīti.

  *  *  *  *  *  *
  Footnote:1 Ma. hoti. evamīdisesu ṭhānesupi.
-------------------------------------------------
[page 003]
          Saddhābalaṁ viriyabalaṁ 1- hirī 2- ottappiyaṁ balaṁ
          satibalaṁ samādhibalaṁ 3- paññā ve sattamaṁ balaṁ
          etehi balavā bhikkhu sukhaṁ jīvati paṇḍito
          yoniso vicine dhammaṁ paññāyatthaṁ vipassati
          pajjotasseva nibbānaṁ vimokkho hoti cetasoti.
      [4] Sattimāni bhikkhave balāni. Katamāni satta saddhābalaṁ
 viriyabalaṁ hirībalaṁ ottappabalaṁ satibalaṁ samādhibalaṁ paññābalaṁ. Katamañca
 bhikkhave saddhābalaṁ idha bhikkhave ariyasāvako saddho hoti saddahati
 tathāgatassa bodhiṁ itipi so bhagavā arahaṁ sammāsambuddho .pe.
 Satthā devamanussānaṁ buddho bhagavāti idaṁ vuccati bhikkhave saddhābalaṁ.
 Katamañca bhikkhave viriyabalaṁ idha bhikkhave ariyasāvako āraddhaviriyo
 viharati akusalānaṁ dhammānaṁ pahānāya kusalānaṁ dhammānaṁ upasampadāya
 thāmavā daḷhaparakkamo anikkhittadhuro kusalesu dhammesu idaṁ vuccati
 bhikkhave viriyabalaṁ. Katamañca bhikkhave hirībalaṁ idha bhikkhave ariyasāvako
 hirīmā hoti hiriyati kāyaduccaritena vacīduccaritena manoduccaritena
 hiriyati < PTS. A IV , 4 >pāpakānaṁ akusalānaṁ dhammānaṁ samāpattiyā idaṁ vuccati bhikkhave
 hirībalaṁ. Katamañca bhikkhave ottappabalaṁ idha bhikkhave ariyasāvako
 ottappī hoti ottappati kāyaduccaritena vacīduccaritena manoduccaritena
 ottappati pāpakānaṁ akusalānaṁ dhammānaṁ samāpattiyā idaṁ
 vuccati bhikkhave ottappabalaṁ. Katamañca bhikkhave satibalaṁ idha bhikkhave

  *  *  *  *  *  *
  Footnote:1 Ma. vīriyañca. evamuparipi. 2 Sī. Yu. hiri. 3 Ma. samādhi ca. evamuparipi.
-------------------------------------------------
[page 004]
 Ariyasāvako satimā hoti paramena satinepakkena samannāgato cirakatampi
 cirabhāsitampi saritā anussaritā idaṁ vuccati bhikkhave satibalaṁ.
 Katamañca bhikkhave samādhibalaṁ idha bhikkhave ariyasāvako vivicceva
 kāmehi .pe. Catutthaṁ jhānaṁ upasampajja viharati idaṁ vuccati bhikkhave
 samādhibalaṁ. Katamañca bhikkhave paññābalaṁ idha bhikkhave ariyasāvako
 paññavā hoti udayatthagāminiyā paññāya samannāgato ariyāya
 nibbedhikāya sammādukkhakkhayagāminiyā idaṁ vuccati bhikkhave paññābalaṁ.
 Imāni kho bhikkhave satta balānīti.
          Saddhābalaṁ viriyabalaṁ hirī ottappiyaṁ balaṁ
          satibalaṁ samādhibalaṁ paññā ve sattamaṁ balaṁ
          etehi balavā bhikkhu sukhaṁ jīvati paṇḍito
          yoniso vicine dhammaṁ paññāyatthaṁ vipassati
          pajjotasseva nibbānaṁ vimokkho hoti cetasoti.
      [5] Sattimāni bhikkhave dhanāni. Katamāni satta saddhādhanaṁ
 sīladhanaṁ hirīdhanaṁ ottappadhanaṁ sutadhanaṁ cāgadhanaṁ paññādhanaṁ < PTS. A IV , 5 >imāni kho
 bhikkhave satta dhanānīti.
          Saddhādhanaṁ sīladhanaṁ hirī ottappiyaṁ dhanaṁ
          sutadhanañca cāgo ca paññā ve sattamaṁ dhanaṁ
          yassa etā dhanā atthi itthiyā purisassa vā
          adaḷiddoti taṁ āhu amoghaṁ tassa jīvitaṁ.
-------------------------------------------------
[page 005]
          Tasmā saddhañca sīlañca pasādaṁ dhammadassanaṁ
          anuyuñjetha medhāvī saraṁ buddhānasāsananti.
      [6] Sattimāni bhikkhave dhanāni. Katamāni satta saddhādhanaṁ
 sīladhanaṁ hirīdhanaṁ ottappadhanaṁ sutadhanaṁ cāgadhanaṁ paññādhanaṁ. Katamañca
 bhikkhave saddhādhanaṁ idha bhikkhave ariyasāvako saddho hoti saddahati
 tathāgatassa bodhiṁ itipi so bhagavā arahaṁ sammāsambuddho .pe.
 Buddho bhagavāti idaṁ vuccati bhikkhave saddhādhanaṁ. Katamañca bhikkhave
 sīladhanaṁ idha bhikkhave ariyasāvako pāṇātipātā paṭivirato hoti .pe.
 Surāmerayamajjapamādaṭṭhānā paṭivirato hoti idaṁ vuccati bhikkhave
 sīladhanaṁ. Katamañca bhikkhave hirīdhanaṁ idha bhikkhave ariyasāvako hirīmā
 hoti hiriyati kāyaduccaritena vacīduccaritena manoduccaritena hiriyati
 pāpakānaṁ akusalānaṁ dhammānaṁ samāpattiyā idaṁ vuccati bhikkhave
 hirīdhanaṁ. Katamañca bhikkhave ottappadhanaṁ idha bhikkhave ariyasāvako
 ottappī hoti ottappati kāyaduccaritena vacīduccaritena manoduccaritena
 ottappati pāpakānaṁ akusalānaṁ dhammānaṁ samāpattiyā
 idaṁ vuccati bhikkhave ottappadhanaṁ. Katamañca bhikkhave sutadhanaṁ
 idha bhikkhave ariyasāvako bahussuto hoti sutadharo sutasannicayo ye
 te dhammā ādikalyāṇā majjhekalyāṇā pariyosānakalyāṇā sātthaṁ
 sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti tathārūpāssa
 dhammā bahussutā honti dhatā vacasā paricitā manasānupekkhitā
-------------------------------------------------
[page 006]
 Diṭṭhiyā suppaṭividdhā idaṁ vuccati bhikkhave sutadhanaṁ. Katamañca
 bhikkhave cāgadhanaṁ idha bhikkhave ariyasāvako vigatamalamaccherena cetasā
 agāraṁ ajjhāvasati muttacāgo payatapāṇi vossaggarato yācayogo
 dānasaṁvibhāgarato idaṁ vuccati bhikkhave cāgadhanaṁ. Katamañca bhikkhave
 paññādhanaṁ idha bhikkhave ariyasāvako paññavā hoti .pe.
 Sammādukkhakkhayagāminiyā idaṁ vuccati bhikkhave paññādhanaṁ. Imāni
 kho bhikkhave satta dhanānīti.
          Saddhādhanaṁ sīladhanaṁ hirī ottappiyaṁ dhanaṁ
          sutadhanañca cāgo ca paññā ve sattamaṁ dhanaṁ
          yassa etā dhanā atthi itthiyā purisassa vā
          adaḷiddoti taṁ āhu amoghaṁ tassa jīvitaṁ.
          Tasmā saddhañca sīlañca pasādaṁ dhammadassanaṁ
          anuyuñjetha medhāvī saraṁ buddhānasāsananti.
      [7] Atha kho uggo rājamahāmatto yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ nisinno
 kho uggo rājamahāmatto bhagavantaṁ etadavoca acchariyaṁ bhante abbhutaṁ
 bhante yāva aḍḍhocāyaṁ bhante migāro rohaṇeyyo yāva mahaddhano
 yāva mahābhogoti. Kiñca 1- < PTS. A IV , 7 >aḍḍho panugga migāro rohaṇeyyo kiñca
 mahaddhano kiñca mahābhogoti. Sataṁ bhante sahassāni 2- hiraññassa ko
 pana vādo rūpiyassāti. Atthi kho etaṁ ugga dhanaṁ netaṁ natthīti

  *  *  *  *  *  *
  Footnote:1 Ma. kīva. 2 Sī. sahassānaṁ. Ma. satasahassānaṁ.
-------------------------------------------------
[page 007]
 Vadāmi tañca kho etaṁ ugga dhanaṁ sādhāraṇaṁ agginā udakena rājūhi
 corehi appiyehi dāyādehi. Satta kho imāni ugga dhanāni
 asādhāraṇāni agginā udakena rājūhi corehi appiyehi dāyādehi.
 Katamāni satta saddhādhanaṁ sīladhanaṁ hirīdhanaṁ ottappadhanaṁ sutadhanaṁ cāgadhanaṁ
 paññādhanaṁ imāni kho ugga satta dhanāni asādhāraṇāni agginā
 udakena rājūhi corehi appiyehi dāyādehīti.
          Saddhādhanaṁ sīladhanaṁ hirī ottappiyaṁ dhanaṁ
          sutadhanañca cāgo ca paññā ve sattamaṁ dhanaṁ
          yassa etā dhanā atthi itthiyā purisassa vā
          sa ve mahaddhano loke ajeyyo devamānuse.
          Tasmā saddhañca sīlañca pasādaṁ dhammadassanaṁ
          anuyuñjetha medhāvī saraṁ buddhānasāsananti.
      [8] Sattimāni bhikkhave saññojanāni. Katamāni satta
 anunayasaññojanaṁ paṭighasaññojanaṁ diṭṭhisaññojanaṁ vicikicchāsaññojanaṁ
 mānasaññojanaṁ bhavarāgasaññojanaṁ avijjāsaññojanaṁ imāni kho bhikkhave
 satta saññojanānīti.
      [9] Sattannaṁ bhikkhave saññojanānaṁ pahānāya samucchedāya brahmacariyaṁ
 vussati. Katamesaṁ sattannaṁ < PTS. A IV , 8 >anunayasaññojanassa pahānāya
 samucchedāya brahmacariyaṁ vussati paṭighasaññojanassa .pe. Diṭṭhisaññojanassa
 vicikicchāsaññojanassa mānasaññojanassa bhavarāgasaññojanassa
-------------------------------------------------
[page 008]
 Avijjāsaññojanassa pahānāya samucchedāya brahmacariyaṁ
 vussati imesaṁ kho bhikkhave sattannaṁ saññojanānaṁ pahānāya samucchedāya
 brahmacariyaṁ vussati. Yato kho bhikkhave bhikkhuno anunayasaññojanaṁ
 pahīnaṁ hoti ucchinnamūlaṁ tālāvatthukataṁ anabhāvaṁ kataṁ āyatiṁ anuppādadhammaṁ
 paṭighasaññojanaṁ .pe. Diṭṭhisaññojanaṁ vicikicchāsaññojanaṁ
 mānasaññojanaṁ bhavarāgasaññojanaṁ avijjāsaññojanaṁ pahīnaṁ hoti
 ucchinnamūlaṁ tālāvatthukataṁ anabhāvaṁ kataṁ āyatiṁ anuppādadhammaṁ ayaṁ
 vuccati bhikkhave bhikkhu acchejji 1- taṇhaṁ vivattayi saññojanaṁ
 sammāmānābhisamayā antamakāsi dukkhassāti.
      [10] Sattimāni bhikkhave saññojanāni. Katamāni satta
 anunayasaññojanaṁ paṭighasaññojanaṁ diṭṭhisaññojanaṁ vicikicchāsaññojanaṁ
 mānasaññojanaṁ issāsaññojanaṁ macchariyasaññojanaṁ imāni kho
 bhikkhave satta saññojanānīti.
                        Dhanavaggo paṭhamo.
                          Tassuddānaṁ
          dvepiyañca 2- balaṁ dhanaṁ (saṁkhittañceva vitthataṁ)
          uggasaññojanañceva 3- pahānamacchariyena 4- cāti.
                       -------------
                       Anusayavaggo dutiyo
      [11] Sattime bhikkhave anusayā. Katame satta kāmarāgānusayo

  *  *  *  *  *  *
  Footnote:1 Ma. acchecchi. evamuparipi. 2 Ma. dve piyāni. 3 Ma. uggaṁ.
 4 Ma. pahānaṁ.
-------------------------------------------------
[page 009]
 Paṭighānusayo diṭṭhānusayo vicikicchānusayo mānānusayo bhavarāgānusayo
 avijjānusayo ime kho bhikkhave satta anusayāti.
      [12] Sattannaṁ bhikkhave anusayānaṁ pahānāya samucchedāya brahmacariyaṁ
 vussati. Katamesaṁ sattannaṁ kāmarāgānusayassa pahānāya samucchedāya
 brahmacariyaṁ vussati paṭighānusayassa .pe. Diṭṭhānusayassa vicikicchānusayassa
 mānānusayassa bhavarāgānusayassa avijjānusayassa pahānāya
 samucchedāya brahmacariyaṁ vussati imesaṁ kho bhikkhave sattannaṁ anusayānaṁ
 pahānāya samucchedāya brahmacariyaṁ vussati. Yato kho bhikkhave bhikkhuno
 kāmarāgānusayo pahīno hoti ucchinnamūlo tālāvatthukato anabhāvaṁ
 kato āyatiṁ anuppādadhammo paṭighānusayo .pe. Diṭṭhānusayo
 vicikicchānusayo mānānusayo bhavarāgānusayo avijjānusayo pahīno hoti
 ucchinnamūlo tālāvatthukato anabhāvaṁ kato āyatiṁ anuppādadhammo ayaṁ
 vuccati bhikkhave bhikkhu ajchejji taṇhaṁ vivattayi saññojanaṁ
 sammāmānābhisamayā antamakāsi dukkhassāti.
      [13] < PTS. A IV , 10 >Sattahi bhikkhave aṅgehi samannāgataṁ kulaṁ anupagantvā
 vā nālaṁ upagantuṁ upagantvā vā nālaṁ nisīdituṁ 1-. Katamehi sattahi
 na manāpena paccuṭṭhenti na manāpena abhivādenti na manāpena āsanaṁ
 denti santamassa parigūhanti bahukamhi 2- thokaṁ denti paṇītamhi 3- lūkhaṁ
 denti asakkaccaṁ denti no sakkaccaṁ imehi kho bhikkhave sattahi
 aṅgehi samannāgataṁ kulaṁ anupagantvā vā nālaṁ upagantuṁ upagantvā

  *  *  *  *  *  *
  Footnote:1 Ma. upanisīdituṁ. evamuparipi. 2 Ma. bahukampi. evamuparipi.
 3 Ma. paṇītampi. evamuparipi.
-------------------------------------------------
[page 010]
 Vā nālaṁ nisīdituṁ. Sattahi bhikkhave aṅgehi samannāgataṁ kulaṁ anupagantvā
 vā alaṁ upagantuṁ upagantvā vā alaṁ nisīdituṁ. Katamehi
 sattahi manāpena paccuṭṭhenti manāpena abhivādenti manāpena
 āsanaṁ denti santamassa na parigūhanti bahukamhi bahukaṁ denti paṇītamhi
 paṇītaṁ denti sakkaccaṁ denti no asakkaccaṁ imehi kho bhikkhave
 sattahi aṅgehi samannāgataṁ kulaṁ anupagantvā vā alaṁ upagantuṁ
 upagantvā vā alaṁ nisīditunti.
      [14] Sattime bhikkhave puggalā āhuneyyā pāhuneyyā
 dakkhiṇeyyā añjalikaraṇīyā anuttaraṁ puññakkhettaṁ lokassa.
 Katame satta ubhatobhāgavimutto paññāvimutto kāyasakkhi
 diṭṭhippatto saddhāvimutto dhammānusārī saddhānusārī < PTS. A IV , 11 >ime kho bhikkhave
 satta puggalā āhuneyyā pāhuneyyā dakkhiṇeyyā añjalikaraṇīyā
 anuttaraṁ puññakkhettaṁ lokassāti.
      [15] Sattime bhikkhave udakūpamā puggalā santo saṁvijjamānā
 lokasmiṁ. Katame satta idha bhikkhave ekacco puggalo sakiṁ nimuggo
 nimuggo va hoti idha pana bhikkhave ekacco puggalo ummujjitvā
 nimujjati idha pana bhikkhave ekacco puggalo ummujjitvā ṭhito
 hoti idha pana bhikkhave ekacco puggalo ummujjitvā vipassati
 viloketi idha pana bhikkhave ekacco puggalo ummujjitvā patarati
 idha pana bhikkhave ekacco puggalo ummujjitvā patigādhappatto hoti
-------------------------------------------------
[page 011]
 Idha pana bhikkhave ekacco puggalo ummujjitvā tiṇṇo hoti pāragato 1-
 thale tiṭṭhati brāhmaṇo. Kathañca bhikkhave puggalo sakiṁ nimuggo
 nimuggo va hoti idha bhikkhave ekacco puggalo samannāgato hoti
 ekantakāḷakehi akusalehi dhammehi evaṁ kho bhikkhave puggalo sakiṁ
 nimuggo nimuggo va hoti. Kathañca bhikkhave puggalo ummujjitvā
 nimujjati idha bhikkhave ekacco puggalo ummujjati sādhu saddhā
 kusalesu dhammesu sādhu hirī sādhu ottappaṁ sādhu viriyaṁ sādhu paññā
 kusalesu dhammesūti tassa sā saddhā neva tiṭṭhati no vaḍḍhati
 hāyatiyeva tassa sā hirī tassa taṁ ottappaṁ tassa taṁ viriyaṁ tassa
 sā paññā neva tiṭṭhati no vaḍḍhati hāyatiyeva evaṁ kho bhikkhave
 puggalo ummujjitvā nimujjati. Kathañca bhikkhave puggalo ummujjitvā
 ṭhito hoti < PTS. A IV , 12 >idha bhikkhave ekacco puggalo ummujjati sādhu saddhā
 kusalesu dhammesu sādhu hirī sādhu ottappaṁ sādhu viriyaṁ sādhu paññā
 kusalesu dhammesūti tassa sā saddhā neva hāyati no vaḍḍhati ṭhitā
 hoti tassa sā hirī tassa taṁ ottappaṁ tassa taṁ viriyaṁ tassa
 sā paññā neva hāyati no vaḍḍhati ṭhitā hoti evaṁ kho bhikkhave
 puggalo ummujjitvā ṭhito hoti. Kathañca bhikkhave puggalo
 ummujjitvā vipassati viloketi idha bhikkhave ekacco puggalo ummujjati
 sādhu saddhā kusalesu dhammesu sādhu hirī sādhu ottappaṁ sādhu viriyaṁ
 sādhu paññā kusalesu dhammesūti so tiṇṇaṁ saññojanānaṁ parikkhayā

  *  *  *  *  *  *
  Footnote:1 Ma. pāraṅgato. evamuparipi.
-------------------------------------------------
[page 012]
 Sotāpanno hoti avinipātadhammo niyato sambodhiparāyano evaṁ kho
 bhikkhave puggalo ummujjitvā vipassati viloketi. Kathañca bhikkhave
 puggalo ummujjitvā patarati idha bhikkhave ekacco puggalo ummujjati
 sādhu saddhā kusalesu dhammesu sādhu hirī sādhu ottappaṁ sādhu viriyaṁ
 sādhu paññā kusalesu dhammesūti so tiṇṇaṁ saññojanānaṁ parikkhayā
 rāgadosamohānaṁ tanuttā sakadāgāmī hoti sakideva imaṁ lokaṁ āgantvā
 dukkhassantaṁ karoti evaṁ kho bhikkhave puggalo ummujjitvā patarati.
 Kathañca bhikkhave puggalo ummujjitvā patigādhappatto hoti idha
 bhikkhave ekacco puggalo ummujjati sādhu saddhā kusalesu dhammesu
 sādhu hirī sādhu ottappaṁ sādhu viriyaṁ sādhu paññā kusalesu dhammesūti
 so pañcannaṁ orambhāgiyānaṁ saññojanānaṁ parikkhayā opapātiko hoti
 tattha parinibbāyī anāvattidhammo tasmā lokā ayaṁ kho bhikkhave
 puggalo ummujjitvā patigādhappatto hoti. Kathañca bhikkhave puggalo
 ummujjitvā tiṇṇo hoti pāragato thale tiṭṭhati brāhmaṇo < PTS. A IV , 13 >idha
 bhikkhave ekacco puggalo ummujjati sādhu saddhā kusalesu dhammesu
 sādhu hirī sādhu ottappaṁ sādhu viriyaṁ sādhu paññā kusalesu dhammesūti
 so āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
 sayaṁ abhiññā sacchikatvā upasampajja viharati evaṁ kho bhikkhave
 puggalo ummujjitvā tiṇṇo hoti pāragato thale tiṭṭhati brāhmaṇo.
 Ime kho bhikkhave satta udakūpamā puggalā santo saṁvijjamānā
 lokasminti.
-------------------------------------------------
[page 013]
      [16] Sattime bhikkhave puggalā āhuneyyā pāhuneyyā
 dakkhiṇeyyā añjalikaraṇīyā anuttaraṁ puññakkhettaṁ lokassa. Katame
 satta idha bhikkhave ekacco puggalo sabbasaṅkhāresu aniccānupassī
 viharati aniccasaññī aniccapaṭisaṁvedī satataṁ samitaṁ abbokiṇṇaṁ cetasā
 adhimuccamāno paññāya pariyogāhamāno so āsavānaṁ khayā .pe.
 Sacchikatvā upasampajja viharati ayaṁ bhikkhave paṭhamo puggalo āhuneyyo
 pāhuneyyo dakkhiṇeyyo añjalikaraṇīyo anuttaraṁ puññakkhettaṁ
 lokassa. Puna caparaṁ bhikkhave idhekacco puggalo sabbasaṅkhāresu
 aniccānupassī viharati aniccasaññī aniccapaṭisaṁvedī satataṁ samitaṁ
 abbokiṇṇaṁ cetasā adhimuccamāno paññāya pariyogāhamāno tassa
 apubbaṁ acarimaṁ āsavapariyādānañca hoti jīvitapariyādānañca ayaṁ
 bhikkhave dutiyo puggalo āhuneyyo .pe. Anuttaraṁ puññakkhettaṁ
 lokassa. Puna caparaṁ bhikkhave idhekacco puggalo sabbasaṅkhāresu
 aniccānupassī viharati aniccasaññī aniccapaṭisaṁvedī satataṁ samitaṁ
 abbokiṇṇaṁ cetasā adhimuccamāno paññāya pariyogāhamāno so
 pañcannaṁ orambhāgiyānaṁ < PTS. A IV , 14 >saññojanānaṁ parikkhayā antarāparinibbāyī
 hoti .pe. Upahaccaparinibbāyī hoti asaṅkhāraparinibbāyī hoti
 sasaṅkhāraparinibbāyī hoti uddhaṁsoto hoti akaniṭṭhagāmī ayaṁ bhikkhave
 sattamo puggalo āhuneyyo pāhuneyyo dakkhiṇeyyo añjalikaraṇīyo
 anuttaraṁ puññakkhettaṁ lokassa. Ime kho bhikkhave satta puggalā
-------------------------------------------------
[page 014]
 Āhuneyyā pāhuneyyā dakkhiṇeyyā añjalikaraṇīyā anuttaraṁ
 puññakkhettaṁ lokassāti
      [17] Sattime bhikkhave puggalā āhuneyyā .pe. Anuttaraṁ
 puññakkhettaṁ lokassa. Katame satta idha bhikkhave ekacco puggalo
 sabbasaṅkhāresu dukkhānupassī viharati .pe. Sabbesu dhammesu anattānupassī
 viharati nibbāne sukhānupassī viharati sukhasaññī sukhapaṭisaṁvedī
 satataṁ samitaṁ abbokiṇṇaṁ cetasā adhimuccamāno paññāya pariyogāhamāno
 so āsavānaṁ khayā .pe. Sacchikatvā upasampajja viharati ayaṁ
 bhikkhave paṭhamo puggalo āhuneyyo .pe. Anuttaraṁ puññakkhettaṁ
 lokassa. Puna caparaṁ bhikkhave idhekacco puggalo nibbāne sukhānupassī
 viharati sukhasaññī sukhapaṭisaṁvedī satataṁ samitaṁ abbokiṇṇaṁ cetasā
 adhimuccamāno paññāya pariyogāhamāno tassa apubbaṁ acarimaṁ
 āsavapariyādānañca hoti jīvitapariyādānañca ayaṁ bhikkhave dutiyo puggalo
 āhuneyyo .pe. Anuttaraṁ puññakkhettaṁ lokassa. Puna caparaṁ
 bhikkhave idhekacco puggalo nibbāne sukhānupassī viharati sukhasaññī
 sukhapaṭisaṁvedī satataṁ samitaṁ abbokiṇṇaṁ cetasā adhimuccamāno paññāya
 pariyogāhamāno so pañcannaṁ orambhāgiyānaṁ saññojanānaṁ parikkhayā
 antarāparinibbāyī hoti .pe. < PTS. A IV , 15 >Upahaccaparinibbāyī hoti asaṅkhāraparinibbāyī
 hoti sasaṅkhāraparinibbāyī hoti uddhaṁsoto hoti akaniṭṭhagāmī
 ayaṁ bhikkhave sattamo puggalo āhuneyyo .pe. Anuttaraṁ puññakkhettaṁ
-------------------------------------------------
[page 015]
 Lokassa. Ime kho bhikkhave satta puggalā āhuneyyā .pe.
 Anuttaraṁ puññakkhettaṁ lokassāti.
      [18] Sattimāni bhikkhave niddasavatthūni. Katamāni satta idha
 bhikkhave bhikkhu sikkhāsamādāne tibbacchando hoti āyatiṁ ca sikkhāsamādāne
 adhigatapemo 1- dhammanisantiyā tibbacchando hoti āyatiṁ ca
 dhammanisantiyā adhigatapemo icchāvinaye tibbacchando hoti āyatiṁ ca
 icchāvinaye adhigatapemo paṭisallāne tibbacchando hoti āyatiṁ ca
 paṭisallāne adhigatapemo viriyārambhe tibbacchando hoti āyatiṁ ca
 viriyārambhe adhigatapemo satinepakke tibbacchando hoti āyatiṁ ca
 satinepakke adhigatapemo diṭṭhipaṭivedhe tibbacchando hoti āyatiṁ ca
 diṭṭhipaṭivedhe adhigatapemo. Imāni kho bhikkhave satta niddasavatthūnīti.
                     Anusayavaggo dutiyo.
                         Tassuddānaṁ
          dve anusayā kulaṁ puggalaṁ udakūpamaṁ
          aniccā dukkhā 2- anattā ca nibbānaṁ niddasavatthūnīti 3-.
                    ----------------
                    Vajjīvaggo 4- tatiyo
      [19] < PTS. A IV , 16 >Ekaṁ samayaṁ bhagavā vesāliyaṁ viharati sārandade cetiye.
 Athakho sambahulā licchavī yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ nisīdiṁsu ekamantaṁ nisinne kho te

  *  *  *  *  *  *
  Footnote:1 Ma. avigatapemo. evamuparipi. 2 Ma. aniccaṁ dukkhaṁ. 3 Ma. niddasavatthu cāti.
 4 Ma. vajjīsattakavaggo.
-------------------------------------------------
[page 016]
 Licchavī bhagavā etadavoca satta vo licchavī aparihāniye dhamme
 desessāmi taṁ suṇātha sādhukaṁ manasikarotha bhāsissāmīti. Evaṁ bhanteti
 kho te licchavī bhagavato paccassosuṁ. Bhagavā etadavoca katame ca
 licchavī satta aparihāniyā dhammā yāvakīvañca licchavī vajjī abhiṇhasannipātā 1-
 bhavissanti sannipātabahulā vuḍḍhiyeva licchavī vajjīnaṁ
 pāṭikaṅkhā no parihāni. Yāvakīvañca licchavī vajjī samaggā
 sannipatissanti samaggā vuṭṭhahissanti samaggā vajjikaraṇīyāni karissanti
 vuḍḍhiyeva licchavī vajjīnaṁ pāṭikaṅkhā no parihāni. Yāvakīvañca licchavī
 vajjī appaññattaṁ na paññāpessanti paññattaṁ na samucchindissanti
 yathāpaññatte porāṇe vajjidhamme samādāya vattissanti vuḍḍhiyeva
 licchavī vajjīnaṁ pāṭikaṅkhā no parihāni. Yāvakīvañca licchavī vajjī
 ye te vajjīnaṁ vajjimahallakā te sakkarissanti garukarissanti mānessanti
 pūjessanti tesañca sotabbaṁ maññissanti vuḍḍhiyeva licchavī
 vajjīnaṁ pāṭikaṅkhā no parihāni. Yāvakīvañca licchavī vajjī yā tā
 kulitthiyo kulakumāriyo tā na okkassa pasayha vāsessanti vuḍḍhiyeva
 licchavī vajjīnaṁ pāṭikaṅkhā no parihāni. Yāvakīvañca licchavī
 vajjī yāni tāni vajjīnaṁ vajjicetiyāni abbhantarāni ceva bāhirāni ca
 tāni sakkarissanti garukarissanti < PTS. A IV , 17 >mānessanti pūjessanti tesañca dinnapubbaṁ
 katapubbaṁ dhammikaṁ baliṁ no parihāpessanti vuḍḍhiyeva licchavī
 vajjīnaṁ pāṭikaṅkhā no parihāni. Yāvakīvañca licchavī vajjīnaṁ arahantesu

  *  *  *  *  *  *
  Footnote:1 Ma. abhiṇhaṁ sannipātā. evamuparipi.
-------------------------------------------------
[page 017]
 Dhammikārakkhāvaraṇagutti susaṁvihitā bhavissati kinti anāgatā ca arahanto
 vijitaṁ āgaccheyyuṁ āgatā ca arahanto vijite phāsuṁ vihareyyunti
 vuḍḍhiyeva licchavī vajjīnaṁ pāṭikaṅkhā no parihāni. Yāvakīvañca licchavī
 ime satta aparihāniyā dhammā vajjīsu ṭhassanti imesu ca sattasu
 aparihāniyesu dhammesu vajjī sandississanti vuḍḍhiyeva licchavī vajjīnaṁ
 paṭikaṅkhā no parihānīti.
      [20] Ekaṁ samayaṁ bhagavā rājagahe viharati gijjhakūṭe pabbate.
 Tena kho pana samayena rājā māgadho ajātasattu vedehiputto vajjī
 abhiyātukāmo hoti so evamāha ahaṁ ime vajjī evaṁmahiddhike
 evaṁmahānubhāve ucchejjissāmi 1- vajjī vināsessāmi vajjī anayabyasanaṁ
 āpādessāmīti athakho rājā māgadho ajātasattu vedehiputto
 vassakāraṁ brāhmaṇaṁ magadhamahāmattaṁ āmantesi ehi tvaṁ brāhmaṇa
 yena bhagavā tenupasaṅkami upasaṅkamitvā mama vacanena bhagavato pāde sirasā
 vanda appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha rājā
 bhante māgadho ajātasattu vedehiputto bhagavato pāde sirasā vandati
 appābādhaṁ appātaṅkaṁ lahuṭṭhānaṁ balaṁ phāsuvihāraṁ pucchatīti evañca
 vadehi rājā bhante māgadho ajātasattu vedehiputto vajjī abhiyātukāmo
 so evamāha ahaṁ ime vajjī evaṁmahiddhike evaṁmahānubhāve
 ujchejjissāmi vajjī vināsessāmi vajjī anayabyasanaṁ < PTS. A IV , 18 >āpādessāmīti

  *  *  *  *  *  *
  Footnote:1 Ma. ucchecchāmi. evamuparipi.
-------------------------------------------------
[page 018]
 Yathā bhagavā byākaroti taṁ sādhukaṁ uggahetvā mama āroceyyāsi na
 hi tathāgatā vitathaṁ bhaṇantīti. Evaṁ bhoti kho vassakāro brāhmaṇo
 magadhamahāmatto rañño māgadhassa ajātasattussa vedehiputtassa paṭissuṇitvā
 yena bhagavā tenupasaṅkami upasaṅkamitvā bhagavatā saddhiṁ
 sammodi sammodanīyaṁ kathaṁ sārāṇīyaṁ vītisāretvā ekamantaṁ nisīdi
 ekamantaṁ nisinno kho vassakāro brāhmaṇo magadhamahāmatto bhagavantaṁ
 etadavoca rājā bho gotama māgadho ajātasattu vedehiputto bhoto
 gotamassa pāde sirasā vandati appābādhaṁ appātaṅkaṁ lahuṭṭhānaṁ balaṁ
 phāsuvihāraṁ pucchati rājā bho gotama māgadho ajātasattu vedehiputto
 vajjī abhiyātukāmo so evamāha ahaṁ ime vajjī evaṁmahiddhike
 evaṁmahānubhāve ucchejjissāmi vajjī anayabyasanaṁ āpādessāmīti.
      Tena kho pana samayena āyasmā ānando bhagavato piṭṭhito
 ṭhito hoti bhagavantaṁ vījamāno 1-. Athakho bhagavā āyasmantaṁ ānandaṁ
 āmantesi kinti te ānanda sutaṁ vajjī abhiṇhasannipātā
 sannipātabahulāti. Sutaṁ me taṁ bhante vajjī abhiṇhasannipātā
 sannipātabahulāti. Yāvakīvañca ānanda vajjī abhiṇhasannipātā bhavissanti
 sannipātabahulā vuḍḍhiyeva ānanda vajjīnaṁ pāṭikaṅkhā no parihāni.
 Kinti te ānanda sutaṁ vajjī samaggā sannipatanti samaggā
 vuṭṭhahanti samaggā vajjikaraṇīyāni karontīti. Sutaṁ me taṁ bhante
 vajjī samaggā sannipatanti samaggā vuṭṭhahanti samaggā vajjikaraṇīyāni

  *  *  *  *  *  *
  Footnote:1 Ma. bījamāno. evamuparipi.
-------------------------------------------------
[page 019]
 Karontīti. Yāvakīvañca ānanda vajjī samaggā sannipatissanti samaggā
 vuṭṭhahissanti samaggā vajjikaraṇīyāni karissanti vuḍḍhiyeva ānanda
 vajjīnaṁ pāṭikaṅkhā no parihāni. Kinti te ānanda sutaṁ vajjī
 appaññattaṁ na paññāpenti paññattaṁ na samucchindanti yathāpaññatte
 porāṇe vajjidhamme samādāya vattantīti. Sutaṁ me taṁ
 bhante vajjī appaññattaṁ na paññāpenti paññattaṁ na samucchindanti
 yathāpaññatte porāṇe vajjidhamme samādāya vattantīti.
 Yāvakīvañca ānanda vajjī appaññattaṁ na paññāpessanti paññattaṁ
 na samucchindissanti yathāpaññatte porāṇe vajjidhamme samādāya
 vattissanti vuḍḍhiyeva ānanda vajjīnaṁ pāṭikaṅkhā no parihāni.
 Kinti te ānanda sutaṁ vajjī ye te vajjīnaṁ vajjimahallakā te
 sakkaronti garukaronti mānenti pūjenti tesañca sotabbaṁ maññantīti.
 Sutaṁ me taṁ bhante vajjī ye te vajjīnaṁ vajjimahallakā te
 sakkaronti garukaronti mānenti pūjenti tesañca sotabbaṁ maññantīti.
 Yāvakīvañca ānanda vajjī ye te vajjīnaṁ vajjimahallakā te
 sakkarissanti garukarissanti mānessanti pūjessanti tesañca sotabbaṁ
 maññissanti vuḍḍhiyeva ānanda vajjīnaṁ pāṭikaṅkhā no parihāni.
 Kinti te ānanda sutaṁ vajjī yā tā kulitthiyo kulakumāriyo tā
 na okkassa pasayha vāsentīti. Sutaṁ me taṁ bhante vajjī yā
 tā kulitthiyo kulakumāriyo tā na okkassa pasayha vāsentīti.
-------------------------------------------------
[page 020]
 Yāvakīvañca ānanda vajjī yā tā kulitthiyo kulakumāriyo tā na
 okkassa pasayha vāsessanti vuḍḍhiyeva ānanda vajjīnaṁ pāṭikaṅkhā
 no parihāni. Kinti te ānanda sutaṁ vajjī yāni tāni
 vajjīnaṁ vajjicetiyāni abbhantarāni ceva bāhirāni ca tāni sakkaronti
 garukaronti mānenti pūjenti tesañca dinnapubbaṁ katapubbaṁ dhammikaṁ
 baliṁ no parihāpentīti. Sutaṁ me taṁ bhante vajjī yāni tāni
 vajjīnaṁ vajjicetiyāni abbhantarāni ceva bāhirāni ca tāni sakkaronti
 garukaronti mānenti pūjenti tesañca dinnapubbaṁ katapubbaṁ dhammikaṁ baliṁ
 no parihāpentīti. Yāvakīvañca ānanda vajjī < PTS. A IV , 20 >yāni tāni vajjīnaṁ
 vajjicetiyāni abbhantarāni ceva bāhirāni ca tāni sakkarissanti garukarissanti
 mānessanti pūjessanti tesañca dinnapubbaṁ katapubbaṁ dhammikaṁ
 baliṁ no parihāpessanti vuḍḍhiyeva ānanda vajjīnaṁ pāṭikaṅkhā
 no parihāni. Kinti te ānanda sutaṁ vajjīnaṁ arahantesu dhammikārakkhāvaraṇagutti
 susaṁvihitā [1]- kinti anāgatā ca arahanto vijitaṁ
 āgaccheyyuṁ āgatā ca arahanto vijite phāsuṁ vihareyyunti. Sutaṁ me
 taṁ bhante vajjīnaṁ arahantesu dhammikārakkhāvaraṇagutti susaṁvihitā [1]- kinti
 anāgatā ca arahanto vijitaṁ āgaccheyyuṁ āgatā ca arahanto vijite
 phāsuṁ vihareyyunti. Yāvakīvañca ānanda vajjīnaṁ arahantesu
 dhammikārakkhāvaraṇagutti susaṁvihitā bhavissati kinti anāgatā ca arahanto vijitaṁ
 āgaccheyyuṁ āgatā ca arahanto vijite phāsuṁ vihareyyunti vuḍḍhiyeva

  *  *  *  *  *  *
  Footnote:1 Ma. bhavissati.
-------------------------------------------------
[page 021]
 Ānanda vajjīnaṁ pāṭikaṅkhā no parihānīti.
      Atha kho bhagavā vassakāraṁ brāhmaṇaṁ magadhamahāmattaṁ āmantesi
 ekamidāhaṁ brāhmaṇa samayaṁ vesāliyaṁ viharāmi sārandade cetiye
 tatrāhaṁ [1]- vajjīnaṁ ime satta aparihāniye dhamme desemi 2- yāvakīvañca
 brāhmaṇa ime satta aparihāniyā dhammā vajjīsu ṭhassanti imesu
 ca sattasu aparihāniyesu dhammesu vajjī sandississanti vuḍḍhiyeva
 brāhmaṇa vajjīnaṁ pāṭikaṅkhā no parihānīti. Ekamekenapi bho gotama
 aparihāniyena dhammena samannāgatānaṁ vajjīnaṁ vuḍḍhiyeva pāṭikaṅkhā no
 parihāni ko pana vādo sattahi aparihāniyehi dhammehi akaraṇīyā
 ca bho gotama vajjī raññā māgadhena ajātasattunā vedehiputtena
 yadidaṁ yuddhassa aññatra < PTS. A IV , 21 >upalāpanāya aññatra mithubhedā handa
 ca dāni mayaṁ bho gotama gacchāma bahukiccā mayaṁ bahukaraṇīyāti.
 Yassadāni tvaṁ brāhmaṇa kālaṁ maññasīti. Athakho vassakāro brāhmaṇo
 magadhamahāmatto bhagavato bhāsitaṁ abhinanditvā anumoditvā uṭṭhāyāsanā
 pakkāmīti.
      [21] Ekaṁ samayaṁ bhagavā rājagahe viharati gijjhakūṭe pabbate.
 Tatra kho bhagavā bhikkhū āmantesi satta vo bhikkhave aparihāniye
 dhamme desessāmi taṁ suṇātha sādhukaṁ manasikarotha bhāsissāmīti.
 Evaṁ bhanteti kho te bhikkhū bhagavato paccassosuṁ. Bhagavā etadavoca
 katame ca bhikkhave satta aparihāniyā dhammā yāvakīvañca bhikkhave

  *  *  *  *  *  *
  Footnote:1 Ma. brāhmaṇa. 2 Ma. desesiṁ.
-------------------------------------------------
[page 022]
 Bhikkhū abhiṇhasannipātā bhavissanti sannipātabahulā vuḍḍhiyeva bhikkhave
 bhikkhūnaṁ pāṭikaṅkhā no parihāni. Yāvakīvañca bhikkhave bhikkhū samaggā
 sannipatissanti samaggā vuṭṭhahissanti samaggā saṅghakaraṇīyāni karissanti
 vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave bhikkhū appaññattaṁ na paññāpessanti paññattaṁ na samucchindissanti
 yathāpaññattesu sikkhāpadesu samādāya vattissanti vuḍḍhiyeva
 bhikkhave bhikkhūnaṁ pāṭikaṅkhā no parihāni. Yāvakīvañca bhikkhave
 bhikkhū ye te bhikkhū therā rattaññū cirapabbajitā saṅghapitaro saṅghaparināyakā
 te sakkarissanti garukarissanti mānessanti pūjessanti
 tesañca sotabbaṁ maññissanti vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū uppannāya taṇhāya
 ponobbhavikāya no 1- vasaṁ gacchissanti vuḍḍhiyeva bhikkhave bhikkhūnaṁ
 pāṭikaṅkhā no parihāni. Yāvakīvañca bhikkhave bhikkhū āraññakesu
 senāsanesu sāpekkhā < PTS. A IV , 22 >bhavissanti vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū paccattaññeva satiṁ
 upaṭṭhapessanti kinti anāgatā ca pesalā sabrahmacārī āgaccheyyuṁ
 āgatā ca pesalā sabrahmacārī phāsuṁ vihareyyunti vuḍḍhiyeva
 bhikkhave bhikkhūnaṁ pāṭikaṅkhā no parihāni. Yāvakīvañca bhikkhave
 ime satta aparihāniyā dhammā bhikkhūsu ṭhassanti imesu ca sattasu
 aparihāniyesu dhammesu bhikkhū sandississanti vuḍḍhiyeva bhikkhave

  *  *  *  *  *  *
  Footnote:1 Ma. na.
-------------------------------------------------
[page 023]
 Bhikkhūnaṁ pāṭikaṅkhā no parihānīti.
      [22] Satta vo bhikkhave aparihāniye dhamme desessāmi .pe.
 Katame ca bhikkhave satta aparihāniyā dhammā yāvakīvañca bhikkhave
 bhikkhū na kammārāmā bhavissanti [1]- na kammārāmataṁ anuyuttā vuḍḍhiyeva
 bhikkhave bhikkhūnaṁ pāṭikaṅkhā no parihāni. Yāvakīvañca bhikkhave
 bhikkhū na bhassārāmā bhavissanti .pe. Na niddārāmā bhavissanti
 na saṅgaṇikārāmā bhavissanti na pāpicchā bhavissanti na pāpikānaṁ
 icchānaṁ vasaṁ gatā na pāpamittā bhavissanti na pāpasahāyā
 na pāpasampavaṅkā na oramattakena visesādhigamena antarā vosānaṁ
 āpajjissanti vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave ime satta aparihāniyā dhammā bhikkhūsu ṭhassanti
 imesu ca sattasu aparihāniyesu dhammesu bhikkhū sandississanti
 vuḍḍhiyeva bhikkhave bhikkhūnaṁ pāṭikaṅkhā no parihānīti.
      [23] Satta vo bhikkhave aparihāniye dhamme desessāmi .pe.
 Katame ca bhikkhave satta ca parihāniyā dhammā yāva kīvañca bhikkhave
 bhikkhū saddhā bhavissanti vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū hirimanto bhavissanti .pe.
 Ottappino bhavissanti bahussutā bhavissanti āraddhaviriyā bhavissanti
 satimanto bhavissanti paññavanto bhavissanti vuḍḍhiyeva bhikkhave
 bhikkhūnaṁ pāṭikaṅkhā no parihāni. Yāvakīvañca bhikkhave ime satta

  *  *  *  *  *  *
  Footnote:1 Ma. na kammaratā.
-------------------------------------------------
[page 024]
 Aparihāniyā dhammā bhikkhūsu ṭhassanti imesu ca sattasu aparihāniyesu
 dhammesu bhikkhū sandississanti vuḍḍhiyeva bhikkhave bhikkhūnaṁ pāṭikaṅkhā
 no parihānīti.
      [24] Satta vo bhikkhave aparihāniye dhamme desessāmi .p.
 Katame ca bhikkhave satta aparihāniyā dhammā yāvakīvañca bhikkhave
 bhikkhū satisambojjhaṅgaṁ bhāvessanti vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū dhammavicayasambojjhaṅgaṁ
 bhāvessanti .pe. Viriyasambojjhaṅgaṁ bhāvessanti pītisambojjhaṅgaṁ
 bhāvessanti passaddhisambojjhaṅgaṁ bhāvessanti samādhisambojjhaṅgaṁ
 bhāvessanti upekkhāsambojjhaṅgaṁ bhāvessanti vuḍḍhiyeva bhikkhave
 bhikkhūnaṁ pāṭikaṅkhā no parihāni. Yāvakīvañca bhikkhave ime satta
 aparihāniyā dhammā bhikkhūsu ṭhassanti imesu ca sattasu aparihāniyesu
 dhammesu bhikkhū sandississanti vuḍḍhiyeva bhikkhave bhikkhūnaṁ pāṭikaṅkhā
 no parihānīti.
      [25] < PTS. A IV , 24 >Satta vo bhikkhave aparihāniye dhamme desessāmi .pe.
 Katame ca bhikkhave satta aparihāniyā dhammā yāvakīvañca bhikkhave
 bhikkhū aniccasaññaṁ bhāvessanti vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū anattasaññaṁ
 bhāvessanti .pe. Asubhasaññaṁ bhāvessanti ādīnavasaññaṁ bhāvessanti
 pahānasaññaṁ bhāvessanti virāgasaññaṁ bhāvessanti nirodhasaññaṁ
-------------------------------------------------
[page 025]
 Bhāsessanti vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave ime satta aparihāniyā dhammā bhikkhūsu ṭhassanti
 imesu ca sattasu aparihāniyesu dhammesu bhikkhū sandississanti
 vuḍḍhiyeva bhikkhave bhikkhūnaṁ pāṭikaṅkhā no parihānīti.
      [26] Sattime bhikkhave dhammā sekhassa bhikkhuno parihānāya
 saṁvattanti katame satta kammārāmatā bhassārāmatā niddārāmatā
 saṅgaṇikārāmatā indriyesu aguttadvāratā bhojane amattaññutā
 santi kho pana saṅghe saṅghakaraṇīyāni tatra [1]- bhikkhu na iti
 paṭisañcikkhati santi kho pana saṅghe therā rattaññū cirapabbajitā
 bhāravāhino [2]- te tena paññāyissantīti attanā vo 3- yogaṁ āpajjati
 ime kho bhikkhave satta dhammā sekhassa bhikkhuno parihānāya
 saṁvattantīti 4-. Sattime bhikkhave dhammā sekhassa bhikkhuno
 aparihānāya saṁvattanti katame satta < PTS. A IV , 25 >na kammārāmatā na
 bhassārāmatā na niddārāmatā na saṅgaṇikārāmatā indriyesu
 guttadvāratā bhojane mattaññutā santi kho pana saṅghe
 saṅghakaraṇīyāni tatra [5]- bhikkhu iti paṭisañcikkhati santi kho pana
 saṅghe therā rattaññū cirapabbajitā bhāravāhino te tena
 paññāyissantīti attanā na vo 6- yogaṁ āpajjati ime kho bhikkhave
 satta dhammā sekhassa bhikkhuno aparihānāya saṁvattantīti.
      [27] Sattime bhikkhave dhammā upāsakassa parihānāya

  *  *  *  *  *  *
  Footnote:1-5 Ma. sekho. 2 Ma. na. 3-6 Ma. tesu. 4 Ma. itisaddo natthi.
-------------------------------------------------
[page 026]
 Saṁvattanti katame satta bhikkhudassanaṁ hāpeti saddhammassavanaṁ
 pamajjati adhisīle na sikkhati appasādabahulo hoti bhikkhūsu
 theresu ceva navesu ca majjhimesu ca upārambhacitto dhammaṁ suṇāti
 randhagavesī ito bahiddhā dakkhiṇeyyaṁ gavesati tattha ca pubbakāraṁ
 karoti ime kho bhikkhave satta dhammā upāsakassa parihānāya
 saṁvattanti. Sattime bhikkhave dhammā upāsakassa aparihānāya
 saṁvattanti katame satta bhikkhudassanaṁ na hāpeti saddhammassavanaṁ
 nappamajjati adhisīle sikkhati pasādabahulo hoti bhikkhūsu theresu
 ceva navesu ca majjhimesu ca anupārambhacitto dhammaṁ suṇāti na
 randhagavesī na ito bahiddhā dakkhiṇeyyaṁ gavesati idha ca
 pubbakāraṁ karoti ime kho bhikkhave satta dhammā upāsakassa
 aparihānāya saṁvattantīti.
          Dassanaṁ bhāvitattānaṁ yo hāpeti upāsako
          savanañca ariyadhammānaṁ adhisīle na sikkhati
          appasādo ca bhikkhūsu bhiyyo bhiyyo pavaḍḍhati
          upārambhakacitto ca saddhammaṁ sotumicchati
          ito ca bahiddhā aññaṁ dakkhiṇeyyaṁ gavesati
          tattheva ca pubbakāraṁ yo karoti upāsako
          ete kho parihānīye 1- satta dhamme sudesite
          upāsako sevamāno saddhammā parihāyati.

  *  *  *  *  *  *
  Footnote:1 Ma. parihāniye. evamuparipi.
-------------------------------------------------
[page 027]
          Dassanaṁ bhāvitattānaṁ yo na hāpeti upāsako
          savanañca ariyadhammānaṁ adhisīle ca sikkhati
          pasādo cassa bhikkhūsu bhiyyo bhiyyo pavaḍḍhati
          anupārambhacitto ca saddhammaṁ sotumicchati
          na ito bahiddhā aññaṁ dakkhiṇeyyaṁ gavesati
          idheva ca pubbakāraṁ yo karoti upāsako
          ete kho aparihānīye satta dhamme sudesite
          upāsako sevamāno saddhammā na ca hāyatīti 1-.
      [28] Sattimā bhikkhave upāsakassa vipattiyo sattimā
 bhikkhave upāsakassa sampadā sattime bhikkhave upāsakassa asambhavā 2-
 sattime bhikkhave upāsakassa sambhavā katame satta bhikkhudassanaṁ
 na hāpeti saddhammassavanaṁ nappamajjati adhisīle sikkhati pasādabahulo
 hoti bhikkhūsu theresu ceva navesu ca majjhimesu ca anupārambhacitto
 dhammaṁ suṇāti na randhagavesī na ito bahiddhā
 dakkhiṇeyyaṁ gavesati idha ca pubbakāraṁ karoti ime kho bhikkhave
 satta upāsakassa sambhavāti.
          Dassanaṁ bhāvitattānaṁ yo hāpeti upāsako
          savanañca ariyadhammānaṁ adhisīle na sikkhati
          appasādo ca bhikkhūsu bhiyyo bhiyyo pavaḍḍhati
          upārambhakacitto ca saddhammaṁ sotumicchati

  *  *  *  *  *  *
  Footnote:1 Ma. saddhammā na parihāyatīti. evamuparipi. 2 Ma. parābhavā.
-------------------------------------------------
[page 028]
          Ito ca bahiddhā aññaṁ dakkhiṇeyyaṁ gavesati
          tattheva ca pubbakāraṁ yo karoti upāsako
          ete kho parihānīye satta dhamme sudesite
          upāsako sevamāno saddhammā parihāyati.
          Dassanaṁ bhāvitattānaṁ yo na hāpeti upāsako
          savanañca ariyadhammānaṁ adhisīle ca sikkhati
          pasādo cassa bhikkhūsu bhiyyo bhiyyo pavaḍḍhati
          anupārambhacitto ca saddhammaṁ sotumicchati
          na ito bahiddhā aññaṁ dakkhiṇeyyaṁ gavesati
          idheva ca pubbakāraṁ yo karoti upāsako
          ete kho aparihānīye satta dhamme sudesite
          upāsako sevamāno saddhammā na ca hāyatīti.
                      Vajjīvaggo tatiyo.
                         Tassuddānaṁ
          sārandado 1- vassakāro bhikkhu kammañca saddhiyaṁ
          bodhiyasaññaṁ sekho ca hāni vipattayasambhavoti 2-.
                      ------------
                     Devatāvaggo catuttho
      [29] Athakho aññatarā devatā abhikkantāya rattiyā
 abhikkantavaṇṇā kevalakappaṁ jetavanaṁ obhāsetvā yena < PTS. A IV , 28 >bhagavā

  *  *  *  *  *  *
  Footnote:1-2 Ma. sārandavassakāro ca tisattakāni bhikkhukā
  bodhisaññā dve ca hāni vipatti ca parābhavoti.
-------------------------------------------------
[page 029]
 Tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi
 ekamantaṁ ṭhitā kho sā devatā bhagavantaṁ etadavoca sattime
 bhante dhammā bhikkhuno aparihānāya saṁvattanti katame satta
 satthugāravatā dhammagāravatā saṅghagāravatā sikkhāgāravatā samādhigāravatā
 appamādagāravatā paṭisanthāragāravatā ime kho bhante satta
 dhammā bhikkhuno aparihānāya saṁvattantīti idamavoca sā devatā
 samanuñño satthā ahosi. Athakho sā devatā samanuñño me
 satthāti bhagavantaṁ abhivādetvā padakkhiṇaṁ katvā tatthevantaradhāyi.
 Athakho bhagavā tassā rattiyā accayena bhikkhū āmantesi imaṁ
 bhikkhave rattiṁ aññatarā devatā abhikkantāya rattiyā abhikkantavaṇṇā
 kevalakappaṁ jetavanaṁ obhāsetvā yenāhaṁ tenupasaṅkami upasaṅkamitvā
 maṁ abhivādetvā ekamantaṁ aṭṭhāsi ekamantaṁ ṭhitā kho
 bhikkhave sā devatā maṁ etadavoca sattime bhante dhammā bhikkhuno
 aparihānāya saṁvattanti katame satta satthugāravatā dhammagāravatā
 saṅghagāravatā sikkhāgāravatā samādhigāravatā appamādagāravatā
 paṭisanthāragāravatā ime kho bhante satta dhammā bhikkhuno aparihānāya
 saṁvattantīti idamavoca bhikkhave sā devatā idaṁ vatvā maṁ
 abhivādetvā padakkhiṇaṁ katvā tatthevantaradhāyīti.
          Satthugaru dhammagaru saṁghe ca tibbagāravo
          samādhigaru ātāpī sikkhāya tibbagāravo
-------------------------------------------------
[page 030]
          Appamādagaru bhikkhu paṭisanthāragāravo
          abhabbo parihānāya nibbānasseva santiketi.
      [30] Imaṁ bhikkhave rattiṁ aññatarā devatā abhikkantāya
 rattiyā abhikkantavaṇṇā kevalakappaṁ jetavanaṁ obhāsetvā < PTS. A IV , 29 >yenāhaṁ
 tenupasaṅkami upasaṅkamitvā maṁ abhivādetvā ekamantaṁ aṭṭhāsi
 ekamantaṁ ṭhitā kho bhikkhave sā devatā maṁ etadavoca sattime
 bhante dhammā bhikkhuno aparihānāya saṁvattanti katame satta
 satthugāravatā dhammagāravatā saṅghagāravatā sikkhāgāravatā samādhigāravatā
 hirigāravatā ottappagāravatā ime kho bhante satta dhammā
 bhikkhuno aparihānāya saṁvattantīti idamavoca bhikkhave sā devatā
 idaṁ vatvā maṁ abhivādetvā padakkhiṇaṁ katvā tatthevantaradhāyīti.
          Satthugaru dhammagaru saṅghe ca tibbagāravo
          samādhigaru ātāpī sikkhāya tibbagāravo
          hirīotappasampanno sappatisso sagāravo
          abhabbo parihānāya nibbānasseva santiketi.
      [31] Imaṁ bhikkhave rattiṁ aññatarā devatā .pe. Maṁ
 etadavoca sattime bhante dhammā bhikkhuno aparihānāya saṁvattanti
 katame satta satthugāravatā dhammagāravatā saṅghagāravatā sikkhāgāravatā
 samādhigāravatā sovacassatā kalyāṇamittatā ime kho
 bhante satta dhammā bhikkhuno aparihānāya saṁvattantīti idamavoca
-------------------------------------------------
[page 031]
 Bhikkhave sā devatā idaṁ vatvā maṁ abhivādetvā padakkhiṇaṁ katvā
 tatthevantaradhāyīti.
          Satthugaru dhammagaru saṅghe ca tibbagāravo
          samādhigaru ātāpī sikkhāya tibbagāravo
          kalyāṇamitto suvaco sappatisso sagāravo
          abhabbo parihānāya nibbānasseva santiketi.
      [32] < PTS. A IV , 30 >Imaṁ bhikkhave rattiṁ aññatarā .pe. Maṁ etadavoca
 sattime bhante dhammā bhikkhuno aparihānāya saṁvattanti katame satta
 satthugāravatā dhammagāravatā saṅghagāravatā sikkhāgāravatā samādhigāravatā
 sovacassatā kalyāṇamittatā ime kho bhante satta dhammā
 bhikkhuno aparihānāya saṁvattantīti idamavoca bhikkhave sā devatā
 idaṁ vatvā maṁ abhivādetvā padakkhiṇaṁ katvā tatthevantaradhāyīti.
 Evaṁ vutte āyasmā sārīputto bhagavantaṁ etadavoca imassa kho
 ahaṁ bhante bhagavatā saṅkhittena bhāsitassa evaṁ vitthārena atthaṁ
 ājānāmi idha bhante bhikkhu attanā ca satthugāravo hoti
 satthugāravatāya ca vaṇṇavādī ye caññe bhikkhū na satthugāravā
 te ca satthugāravatāya samādapeti ye caññe bhikkhū satthugāravā
 tesañca vaṇṇaṁ bhaṇati bhūtaṁ tacchaṁ kālena attanā ca dhammagāravo
 hoti .pe. Saṅghagāravo hoti sikkhāgāravo hoti samādhigāravo
 hoti suvaco hoti kalyāṇamitto hoti kalyāṇamittatāya
-------------------------------------------------
[page 032]
 Ca vaṇṇavādī ye caññe bhikkhū na kalyāṇamittā te ca
 kalyāṇamittatāya samādapeti ye caññe bhikkhū kalyāṇamittā
 tesañca vaṇṇaṁ bhaṇati bhūtaṁ tacchaṁ kālena 1- imassa kho ahaṁ bhante
 bhagavatā saṅkhittena bhāsitassa evaṁ vitthārena atthaṁ ājānāmīti.
 Sādhu sādhu sārīputta sādhu kho tvaṁ sārīputta imassa mayā
 saṅkhittena bhāsitassa evaṁ vitthārena atthaṁ ājānāsi idha
 sārīputta bhikkhu attanā ca satthugāravo hoti satthugāravatāya ca
 vaṇṇavādī ye caññe bhikkhū na satthugāravā te ca satthugāravatāya
 samādapeti ye caññe bhikkhū satthugāravā tesañca vaṇṇaṁ
 bhaṇati bhūtaṁ tacchaṁ kālena attanā ca dhammagāravo hoti .pe.
 Saṅghagāravo hoti sikkhāgāravo hoti samādhigāravo hoti suvaco hoti
 kalyāṇamitto hoti kalyāṇamittatāya ca vaṇṇavādī ye caññe
 bhikkhū na kalyāṇamittā te ca kalyāṇamittatāya samādapeti ye
 caññe bhikkhū kalyāṇamittā tesañca vaṇṇaṁ bhaṇati bhūtaṁ tacchaṁ
 kālena 2- imassa kho sārīputta mayā saṅkhittena bhāsitassa evaṁ
 vitthārena attho daṭṭhabboti.
      [33] Sattahi bhikkhave aṅgehi samannāgato mitto sevitabbo.
 Katamehi sattahi duddadaṁ dadāti dukkaraṁ karoti dukkhamaṁ khamati
 guyhamassa 3- āvikaroti guyhamassa parigūhati āpadāsu na jahati khīṇena
 nātimaññati. Imehi kho bhikkhave sattahaṅgehi samannāgato mitto

  *  *  *  *  *  *
  Footnote:1-2 Ma. kālenāti. 3 Ma. guyhassa.
-------------------------------------------------
[page 033]
 Sevitabboti.
          Duddadaṁ dadati cittaṁ dukkarañcāpi kubbati
          athopissa duruttāni khamati dukkhamānipi 1-
          guyhamassa ca 2- akkhāti guyhassa parigūhati
          āpadāsu na jahāti khīṇena nātimaññati
          yasmiṁ etāni ṭhānāni saṁvijjantīdha puggale
          so mitto mittakāmena bhajitabbo tathāvidhoti.
      [34] < PTS. A IV , 32 >Sattahi bhikkhave dhammehi samannāgato bhikkhu mitto
 sevitabbo bhajitabbo payirupāsitabbo api panujjamānenapi. Katamehi
 sattahi piyo ca hoti manāpo ca garu ca bhāvanīyo ca vattā
 ca vacanakkhamo ca gambhīrañca kathaṁ kattā hoti no ca aṭṭhāne
 niyojeti. Imehi kho bhikkhave sattahi dhammehi samannāgato bhikkhu
 mitto sevitabbo bhajitabbo payirupāsitabbo api panujjamānenapīti.
          Piyo ca 3- garu bhāvanīyo vattā ca vacanakkhamo
          gambhīrañca kathaṁ kattā no caṭṭhāne niyojaye 4-
          yasmiṁ etāni ṭhānāni saṁvijjantīdha puggale
          so mitto mittakāmena atthakāmānukampako 5-
          api nāsiyamānena bhajitabbo tathāvidhoti.
      [35] Sattahi bhikkhave dhammehi samannāgato bhikkhu nacirasseva

  *  *  *  *  *  *
  Footnote:1 Ma. ... ca. 2 Ma. guyhañca tassa. 3 Ma. casaddo natthi. 4 Ma. niyojako.
 5 Ma. ...kampato.
-------------------------------------------------
[page 034]
 Catasso paṭisambhidā sayaṁ abhiññā sacchikatvā upasampajja vihareyya.
 Katamehi sattahi idha bhikkhave bhikkhu idamme cetaso līnattanti
 yathābhūtaṁ pajānāti ajjhattaṁ saṅkhittaṁ vā cittaṁ ajjhattaṁ me
 saṅkhittaṁ cittanti yathābhūtaṁ pājānāti bahiddhā vikkhittaṁ vā cittaṁ
 bahiddhā me vikkhittaṁ cittanti yathābhūtaṁ pajānāti tassa viditā
 vedanā uppajjanti viditā upaṭṭhahanti viditā abbhatthaṁ gacchanti
 viditā saññā uppajjanti viditā upaṭṭhahanti < PTS. A IV , 33 >viditā abbhatthaṁ
 gacchanti viditā vitakkā uppajjanti viditā upaṭṭhahanti viditā
 abbhatthaṁ gacchanti sappāyāsappāyesu kho panassa dhammesu
 hīnappaṇītesu kaṇhasukkasappaṭibhāgesu nimittaṁ suggahitaṁ hoti
 sumanasikataṁ sūpadhāritaṁ suppaṭividdhaṁ paññāya. Imehi kho bhikkhave
 sattahi dhammehi samannāgato bhikkhu nacirasseva catasso paṭisambhidā
 sayaṁ abhiññā sacchikatvā upasampajja vihareyyāti.
      [36] Sattahi bhikkhave dhammehi samannāgato sārīputto catasso
 paṭisambhidā sayaṁ abhiññā sacchikatvā upasampajja viharati. Katamehi
 sattahi idha bhikkhave sārīputto idamme cetaso līnattanti
 yathābhūtaṁ pajānāti ajjhattaṁ saṅkhittaṁ vā cittaṁ ajjhattaṁ me
 saṅkhittaṁ cittanti yathābhūtaṁ pajānāti bahiddhā vā vikkhittaṁ cittaṁ
 bahiddhā me vikkhittaṁ cittanti yathābhūtaṁ pajānāti tassa viditā
 vedanā uppajjanti viditā upaṭṭhahanti viditā abbhatthaṁ gacchanti
-------------------------------------------------
[page 035]
 Viditā saññā uppajjanti viditā upaṭṭhahanti viditā abbhatthaṁ
 gacchanti viditā vitakkā uppajjanti viditā upaṭṭhahanti viditā
 abbhatthaṁ gacchanti sappāyāsappāyesu kho panassa dhammesu
 hīnappaṇītesu kaṇhasukkasappaṭibhāgesu cittaṁ 1- suggahitaṁ sumanasikataṁ
 sūpadhāritaṁ suppaṭividdhaṁ paññāya. Imehi kho bhikkhave sattahi dhammehi
 samannāgato sārīputto catasso paṭisambhidā sayaṁ abhiññā sacchikatvā
 upasampajja viharatīti.
      [37] < PTS. A IV , 34 >Sattahi bhikkhave dhammehi samannāgato bhikkhu cittaṁ vase
 vatteti no ca bhikkhu cittassa vasena vattati. Katamehi sattahi
 idha bhikkhave bhikkhu samādhikusalo hoti samādhissa samāpattikusalo
 hoti samādhissa ṭhitikusalo hoti samādhissa vuṭṭhānakusalo
 hoti samādhissa kallitakusalo 2- hoti samādhissa gocarakusalo
 hoti samādhissa abhinihārakusalo hoti. Imehi kho bhikkhave
 sattahi dhammehi samannāgato bhikkhu cittaṁ vase vatteti no ca
 bhikkhu cittassa vasena vattatīti.
      [38] Sattahi bhikkhave dhammehi samannāgato sārīputto cittaṁ vase
 vatteti no ca sārīputto cittassa vasena vattati. Katamehi sattahi
 idha bhikkhave sārīputto samādhikusalo [3]- samādhissa samāpattikusalo
 samādhissa ṭhitikusalo samādhissa vuṭṭhānakusalo samādhissa kallitakusalo 2-
 samādhissa gocarakusalo samādhissa abhinihārakusalo [3]- imehi kho

  *  *  *  *  *  *
  Footnote:1 Ma. nimittaṁ. 2 Ma. kalyāṇakusalo. 3 Ma. hoti.
-------------------------------------------------
[page 036]
 Bhikkhave sattahi dhammehi samannāgato sārīputto cittaṁ vase vatteti
 no ca sārīputto cittassa vasena vattatīti.
      [39] Athakho āyasmā sārīputto pubbaṇhasamayaṁ nivāsetvā
 pattacīvaramādāya sāvatthiṁ piṇḍāya pāvisi. Athakho āyasmato
 sārīputtassa < PTS. A IV , 35 >etadahosi atippago kho tāva sāvatthiyaṁ piṇḍāya
 carituṁ yannūnāhaṁ yena aññatitthiyānaṁ paribbājakānaṁ ārāmo
 tenupasaṅkameyyanti. Athakho āyasmā sārīputto yena aññatitthiyānaṁ
 paribbājakānaṁ ārāmo tenupasaṅkami upasaṅkamitvā tehi aññatitthiyehi
 paribbājakehi saddhiṁ sammodi sammodanīyaṁ kathaṁ sārāṇīyaṁ
 vītisāretvā ekamantaṁ nisīdi. Tena kho pana samayena tesaṁ aññatitthiyānaṁ
 paribbājakānaṁ sannisinnānaṁ sannipatitānaṁ ayamantarākathā
 udapādi yo hi koci āvuso dvādasa vassāni paripuṇṇaṁ parisuddhaṁ
 brahmacariyaṁ carati niddaso bhikkhūti alaṁ vacanāyāti. Athakho āyasmā
 sārīputto tesaṁ aññatitthiyānaṁ paribbājakānaṁ bhāsitaṁ neva abhinandi
 nappaṭikkosi anabhinanditvā appaṭikkositvā uṭṭhāyāsanā pakkāmi
 bhagavato santike etassa bhāsitassa atthaṁ ājānissāmīti. Athakho
 āyasmā sārīputto sāvatthiyaṁ piṇḍāya caritvā pacchābhattaṁ
 piṇḍapātapaṭikkanto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno kho
 āyasmā sārīputto bhagavantaṁ etadavoca idhāhaṁ bhante pubbaṇhasamayaṁ
-------------------------------------------------
[page 037]
 Nivāsetvā pattacīvaramādāya sāvatthiṁ piṇḍāya pāvisiṁ
 tassa mayhaṁ bhante etadahosi atippago kho tāva sāvatthiyaṁ
 piṇḍāya carituṁ yannūnāhaṁ yena aññatitthiyānaṁ paribbājakānaṁ
 ārāmo tenupasaṅkameyyanti athakhvāhaṁ bhante yena aññatitthiyānaṁ
 paribbājakānaṁ ārāmo tenupasaṅkamiṁ upasaṅkamitvā tehi aññatitthiyehi
 paribbājakehi saddhiṁ sammodiṁ sammodanīyaṁ kathaṁ sārāṇīyaṁ
 vītisāretvā ekamantaṁ nisīdiṁ tena kho pana bhante samayena
 tesaṁ aññatitthiyānaṁ paribbājakānaṁ sannisinnānaṁ < PTS. A IV , 36 >sannipatitānaṁ
 ayamantarākathā udapādi yo hi koci āvuso dvādasa vassāni
 paripuṇṇaṁ parisuddhaṁ brahmacariyaṁ carati niddaso bhikkhūti alaṁ vacanāyāti
 athakhvāhaṁ bhante tesaṁ aññatitthiyānaṁ paribbājakānaṁ bhāsitaṁ neva
 abhinandiṁ nappaṭikkosiṁ anabhinanditvā appaṭikkositvā uṭṭhāyāsanā
 pakkāmiṁ 1- bhagavato santike etassa bhāsitassa 2- atthaṁ
 ājānissāmīti sakkā nu kho bhante imasmiṁ dhammavinaye kevalaṁ
 vassagaṇanamattena niddaso bhikkhu paññāpetunti. Na kho sārīputta
 sakkā imasmiṁ dhammavinaye kevalaṁ vassagaṇanamattena niddaso bhikkhu
 paññāpetuṁ satta kho imāni sārīputta niddasavatthūni mayā sayaṁ
 abhiññā sacchikatvā paveditāni katamāni satta idha sārīputta
 bhikkhu sikkhāsamādāne tibbacchando hoti āyatiñca sikkhāsamādāne
 adhigatapemo 3- dhammanisantiyā tibbacchando hoti āyatiñca

  *  *  *  *  *  *
  Footnote:1 Ma. pakkamiṁ. 2 Ma. ayaṁ pāṭho natthi. 3 Ma. avigatapemo. evamuparipi.
-------------------------------------------------
[page 038]
 Dhammanisantiyā adhigatapemo icchāvinaye tibbacchando hoti āyatiñca
 icchāvinaye adhigatapemo paṭisallāne tibbacchando hoti āyatiñca
 paṭisallāne adhigatapemo viriyārambhe tibbacchando hoti āyatiñca
 viriyārambhe adhigatapemo satinepakke tibbacchando hoti āyatiñca
 satinepakke adhigatapemo diṭṭhipaṭivedhe tibbacchando hoti āyatiñca
 diṭṭhipaṭivedhe adhigatapemo imāni kho sārīputta satta
 niddasavatthūni mayā sayaṁ abhiññā sacchikatvā paveditāni imehi
 kho sārīputta sattahi niddasavatthūhi samannāgato bhikkhu dvādasa [1]-
 vassāni paripuṇṇaṁ parisuddhaṁ brahmacariyaṁ carati niddaso bhikkhūti
 alaṁ vacanāya catuvīsati cepi vassāni paripuṇṇaṁ parisuddhaṁ brahmacariyaṁ
 carati niddaso bhikkhūti alaṁ vacanāya chattiṁsati cepi
 vassāni paripuṇṇaṁ parisuddhaṁ brahmacariyaṁ carati niddaso bhikkhūti
 alaṁ vacanāya aṭṭhacattāḷīsañcepi vassāni paripuṇṇaṁ parisuddhaṁ
 brahmacariyaṁ carati niddaso bhikkhūti alaṁ vacanāyāti.
      [40] Ekaṁ samayaṁ bhagavā kosambiyaṁ viharati ghositārāme.
 Athakho āyasmā ānando pubbaṇhasamayaṁ nivāsetvā pattacīvaramādāya
 kosambiṁ piṇḍāya pāvisi. Athakho āyasmato ānandassa etadahosi
 atippago kho tāva kosambiyaṁ piṇḍāya carituṁ yannūnāhaṁ yena
 aññatitthiyānaṁ paribbājakānaṁ ārāmo tenupasaṅkameyyanti. Athakho
 āyasmā ānando yena aññatitthiyānaṁ paribbājakānaṁ ārāmo

  *  *  *  *  *  *
  Footnote:1 Ma. cepi.
-------------------------------------------------
[page 039]
 Tenupasaṅkami upasaṅkamitvā tehi aññatitthiyehi paribbājakehi
 saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
 nisīdi. Tena kho pana samayena tesaṁ aññatitthiyānaṁ paribbājakānaṁ
 sannisinnānaṁ sannipatitānaṁ ayamantarākathā udapādi yo hi koci
 āvuso dvādasa vassāni paripuṇṇaṁ parisuddhaṁ brahmacariyaṁ carati
 niddaso bhikkhūti alaṁ vacanāyāti. Athakho āyasmā ānando tesaṁ
 aññatitthiyānaṁ paribbājakānaṁ bhāsitaṁ neva abhinandi nappaṭikkosi
 anabhinanditvā appaṭikkositvā uṭṭhāyāsanā pakkāmi bhagavato
 santike etassa bhāsitassa atthaṁ ājānissāmīti athakho āyasmā
 ānando kosambiyaṁ piṇḍāya caritvā pacchābhattaṁ piṇḍapātapaṭikkanto
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi ekamantaṁ nisinno kho āyasmā ānando
 bhagavantaṁ etadavoca idhāhaṁ bhante pubbaṇhasamayaṁ nivāsetvā
 pattacīvaramādāya kosambiṁ piṇḍāya pāvisiṁ tassa mayhaṁ bhante
 etadahosi atippago kho tāva kosambiyaṁ piṇḍāya carituṁ yannūnāhaṁ
 yena aññatitthiyānaṁ paribbājakānaṁ ārāmo tenupasaṅkameyyanti
 athakhvāhaṁ bhante yena aññatitthiyānaṁ paribbājakānaṁ ārāmo
 tenupasaṅkamiṁ upasaṅkamitvā tehi aññatitthiyehi paribbājakehi
 saddhiṁ sammodiṁ sammodanīyaṁ kathaṁ sārāṇīyaṁ vītisāretvā ekamantaṁ
 nisīdiṁ tena kho pana bhante samayena tesaṁ aññatitthiyānaṁ paribbājakānaṁ
-------------------------------------------------
[page 040]
 Sannisinnānaṁ sannipatitānaṁ ayamantarākathā udapādi yo
 hi koci āvuso dvādasa vassāni paripuṇṇaṁ parisuddhaṁ brahmacariyaṁ
 carati niddaso bhikkhūti alaṁ vacanāyāti athakhvāhaṁ bhante tesaṁ
 aññatitthiyānaṁ paribbājakānaṁ bhāsitaṁ neva abhinandiṁ nappaṭikkosiṁ
 anabhinanditvā appakositvā uṭṭhāyāsanā pakkāmiṁ bhagavato
 santike etassa bhāsitassa atthaṁ ājānissāmīti sakkā nu
 kho bhante imasmiṁ dhammavinaye kevalaṁ vassagaṇanamattena niddaso
 bhikkhu paññāpetunti. Na kho ānanda sakkā imasmiṁ dhammavinaye
 kevalaṁ vassagaṇanamattena niddaso bhikkhu paññāpetuṁ satta kho
 imāni ānanda niddasavatthūni mayā sayaṁ abhiññā sacchikatvā
 paveditāni katamāni satta idhānanda bhikkhu saddho hoti hirimā hoti
 ottappī hoti bahussuto hoti āraddhaviriyo hoti satimā hoti
 paññavā hoti imāni kho ānanda satta niddasavatthūni mayā
 sayaṁ abhiññā sacchikatvā paveditāni < PTS. A IV , 39 >imehi kho ānanda sattahi
 niddasavatthūhi samannāgato bhikkhu dvādasa cepi vassāni paripuṇṇaṁ
 parisuddhaṁ brahmacariyaṁ carati niddaso bhikkhūti alaṁ vacanāya
 catuvīsati cepi vassāni paripuṇṇaṁ parisuddhaṁ brahmacariyaṁ carati niddaso
 bhikkhūti alaṁ vacanāya chattiṁsati cepi vassāni paripuṇṇaṁ parisuddhaṁ
 brahmacariyaṁ carati niddaso bhikkhūti alaṁ vacanāya aṭṭhacattāḷīsañcepi
 vassāni paripuṇṇaṁ parisuddhaṁ brahmacariyaṁ carati
-------------------------------------------------
[page 041]
 Niddaso bhikkhūti alaṁ vacanāyāti.
                     Devatāvaggo catuttho.
                         Tassuddānaṁ
         appamādo hirimā 1- ca dve suvacā duve sakhā 2-
         dvepaṭisambhidā dve vasā niddasavatthupare dveti 3-.
                     ---------------
                     Mahāyaññavaggo pañcamo
      [41] Sattimā bhikkhave viññāṇaṭṭhitiyo. Katamā satta
 santi bhikkhave sattā nānattakāyā nānattasaññino seyyathāpi
 manussā ekacce ca devā ekacce ca vinipātikā ayaṁ paṭhamā
 viññāṇaṭṭhiti. < PTS. A IV , 40 >Santi bhikkhave sattā nānattakāyā ekattasaññino
 seyyathāpi devā brahmakāyikā paṭhamābhinibbattā ayaṁ dutiyā
 viññāṇaṭṭhiti. Santi bhikkhave sattā ekattakāyā nānattasaññino
 seyyathāpi devā ābhassarā ayaṁ tatiyā viññāṇaṭṭhiti. Santi
 bhikkhave sattā ekattakāyā ekattasaññino seyyathāpi devā
 subhakiṇhā ayaṁ catutthā viññāṇaṭṭhiti. Santi bhikkhave sattā
 sabbaso rūpasaññānaṁ samatikkamā paṭighasaññānaṁ atthaṅgamā nānattasaññānaṁ
 amanasikārā ananto ākāsoti ākāsānañcāyatanūpagā
 ayaṁ pañcamā viññāṇaṭṭhiti. Santi bhikkhave sattā sabbaso
 ākāsānañcāyatanaṁ samatikkamma anantaṁ viññāṇanti viññāṇañcāyatanūpagā

  *  *  *  *  *  *
  Footnote:1 Ma. hirī ceva. 2 Ma. mittā. 3 Ma. duve nidudasavatthunāti.
-------------------------------------------------
[page 042]
 Ayaṁ chaṭṭhā viññāṇaṭṭhiti. Santi bhikkhave sattā
 sabbaso viññāṇañcāyatanaṁ samatikkamma natthi kiñcīti ākiñcaññāyatanūpagā
 ayaṁ sattamā viññāṇaṭṭhiti. Imā kho bhikkhave
 satta viññāṇaṭṭhitiyoti.
      [42] Sattime bhikkhave samādhiparikkhārā. Katame satta sammādiṭṭhi
 sammāsaṅkappo sammāvācā sammākammanto sammāājīvo
 sammāvāyāmo sammāsati yā kho bhikkhave imehi sattahaṅgehi
 cittassekaggatā parikkhatā ayaṁ vuccati bhikkhave ariyo samādhi 1-
 saupaniso itipi saparikkhāro itipīti.
      [43] < PTS. A IV , 41 >Sattime bhikkhave aggī. Katame satta rāgaggi
 dosaggi mohaggi āhuneyyaggi gahapataggi dakkhiṇeyyaggi kaṭṭhaggi
 ime kho bhikkhave satta aggīti.
      [44] Ekaṁ samayaṁ bhagavā sāvatthiyaṁ viharati jetavane anāthapiṇḍikassa
 ārāme. Tena kho pana samayena uggatasarīrassa
 brāhmaṇassa mahāyañño upakkhaṭo hoti pañca usabhasatāni
 thūṇūpanītāni honti yaññatthāya pañca vacchatarasatāni thūṇūpanītāni
 honti yaññatthāya pañca vacchatarisatāni thūṇūpanītāni honti
 yaññatthāya pañca ajasatāni thūṇūpanītāni honti yaññatthāya
 pañca urabbhasatāni thūṇūpanītāni honti yaññatthāya athakho
 uggatasarīro brāhmaṇo yena bhagavā tenupasaṅkami upasaṅkamitvā

  *  *  *  *  *  *
  Footnote:1 Ma. sammāsamādhi.
-------------------------------------------------
[page 043]
 Bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
 ekamantaṁ nisīdi ekamantaṁ nisinno kho uggatasarīro brāhmaṇo
 bhagavantaṁ etadavoca sutaṁ metaṁ bho gotama aggissa ādhānaṁ 1-
 yūpassa ussāpanaṁ mahapphalaṁ hoti mahānisaṁsanti. Mayāpi kho etaṁ
 brāhmaṇa sutaṁ aggissa ādhānaṁ yūpassa ussāpanaṁ mahapphalaṁ hoti
 mahānisaṁsanti. Dutiyampi kho .pe. Tatiyampi kho uggatasarīro
 brāhmaṇo bhagavantaṁ etadavoca sutaṁ metaṁ bho gotama aggissa
 ādhānaṁ yūpassa ussāpanaṁ mahapphalaṁ hoti mahānisaṁsanti. Mayāpi kho
 etaṁ brāhmaṇa sutaṁ aggissa ādhānaṁ yūpassa ussāpanaṁ mahapphalaṁ hoti
 mahānisaṁsanti. Tayidaṁ bho < PTS. A IV , 42 >gotama sameti bhotoceva gotamassa
 amhākañca yadidaṁ sabbena sabbanti 2-. Evaṁ vutte āyasmā ānando
 uggatasarīraṁ brāhmaṇaṁ etadavoca na kho brāhmaṇa tathāgatā evaṁ
 pucchitabbā sutaṁ metaṁ bho gotama aggissa ādhānaṁ yūpassa
 ussāpanaṁ mahapphalaṁ hoti mahānisaṁsanti evañca 3- kho brāhmaṇa tathāgatā
 pucchitabbā ahañhi bhante aggiṁ ādhātukāmo 4- yūpaṁ ussāpetukāmo
 ovadatu maṁ bhante bhagavā anusāsatu maṁ bhante bhagavā yaṁ mama
 assa dīgharattaṁ hitāya sukhāyāti. Athakho uggatasarīro brāhmaṇo
 bhagavantaṁ etadavoca ahañhi bho gotama aggiṁ ādhātukāmo yūpaṁ
 ussāpetukāmo ovadatu maṁ bhavaṁ gotamo anusāsatu maṁ bhavaṁ gotamo
 yaṁ mama assa dīgharattaṁ hitāya sukhāyāti. Aggiṁ brāhmaṇa ādhento 5-

  *  *  *  *  *  *
  Footnote:1 Ma. ādānaṁ. evamuparipi. 2 Ma. itisaddo natthi. 3 Ma. casaddo natthi.
 4 Ma. ādātukāmo. evamuparipi. 5 Ma. ādento. evamuparipi.
-------------------------------------------------
[page 044]
 Yūpaṁ ussāpento pubbeva yaññe 1- tīṇi satthāni ussāpeti akusalāni
 dukkhudrayāni dukkhavipākāni. Katamāni tīṇi kāyasatthaṁ vacīsatthaṁ
 manosatthaṁ aggiṁ brāhmaṇa ādhento yūpaṁ ussāpento pubbeva
 yaññe evaṁ cittaṁ uppādeti ettakā usabhā haññantu
 yaññatthāya ettakā vacchatarā haññantu yaññatthāya ettakā
 vacchatariyo haññantu yaññatthāya ettakā ajā haññantu
 yaññatthāya ettakā urabbhā haññantu yaññatthāyāti so puññaṁ
 karomīti apuññaṁ karoti kusalaṁ karomīti akusalaṁ karoti sugatiyā
 maggaṁ pariyesāmīti duggatiyā maggaṁ pariyesati aggiṁ brāhmaṇa
 ādhento yūpaṁ < PTS. A IV , 43 >ussāpento pubbeva yaññe idaṁ paṭhamaṁ manosatthaṁ
 ussāpeti akusalaṁ dukkhudrayaṁ dukkhavipākaṁ. Puna caparaṁ brāhmaṇa aggiṁ
 ādhento yūpaṁ ussāpento pubbeva yaññe evaṁ vācaṁ bhāsati
 ettakā usabhā haññantu yaññatthāya ettakā vacchatarā
 haññantu yaññatthāya ettakā vacchatariyo haññantu yaññatthāya
 ettakā ajā haññantu yaññatthāya ettakā urabbhā haññantu
 yaññatthāyāti so puññaṁ karomīti apuññaṁ karoti kusalaṁ karomīti
 akusalaṁ karoti sugatiyā maggaṁ pariyesāmīti duggatiyā maggaṁ pariyesati
 aggiṁ brāhmaṇa ādhento yūpaṁ ussāpento pubbeva yaññe idaṁ dutiyaṁ
 vacīsatthaṁ ussāpeti akusalaṁ dukkhudrayaṁ dukkhavipākaṁ. Puna caparaṁ brāhmaṇa
 aggiṁ ādhento yūpaṁ ussāpento pubbeva yaññe sayaṁ paṭhamaṁ samārabhati 2-

  *  *  *  *  *  *
  Footnote:1 Ma. yaññā. evamuparipi. 2 Sī. samārabbhati. Ma. samārambhati. evamuparipi.
-------------------------------------------------
[page 045]
 Usabhā haññantu yaññatthāya sayaṁ paṭhamaṁ samārabhati vacchatarā
 haññantu yaññatthāya sayaṁ paṭhamaṁ samārabhati vacchatariyo haññantu
 yaññatthāya sayaṁ paṭhamaṁ samārabhati ajā haññantu haññatthāya sayaṁ
 paṭhamaṁ samārabhati urabbhā haññantu yaññatthāyāti so puññaṁ
 karomīti apuññaṁ karoti kusalaṁ karomīti akusalaṁ karoti sugatiyā
 maggaṁ pariyesāmīti duggatiyā maggaṁ pariyesati aggiṁ brāhmaṇa
 ādhento yūpaṁ ussāpento pubbeva yaññe idaṁ tatiyaṁ kāyasatthaṁ
 ussāpeti akusalaṁ dukkhudrayaṁ dukkhavipākaṁ aggiṁ brāhmaṇa ādhento
 yūpaṁ ussāpento pubbeva yaññe imāni tīṇi satthāni ussāpeti
 akusalāni dukkhudrayāni dukkhavipākāni. Tayome brāhmaṇa aggī
 pahātabbā parivajjetabbā na sevitabbā. Katame tayo < PTS. A IV , 44 >rāgaggi
 dosaggi mohaggi. Kasmā cāyaṁ brāhmaṇa rāgaggi pahātabbo
 parivajjetabbo na sevitabbo ratto kho brāhmaṇa rāgena abhibhūto
 pariyādinnacitto kāyena duccaritaṁ carati vācāya duccaritaṁ carati manasā
 duccaritaṁ carati so kāyena duccaritaṁ caritvā vācāya duccaritaṁ
 caritvā manasā duccaritaṁ caritvā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjati tasmā cāyaṁ 1- rāgaggi pahātabbo
 parivajjetabbo na sevitabbo. Kasmā cāyaṁ brāhmaṇa dosaggi
 pahātabbo parivajjetabbo na sevitabbo duṭṭho kho brāhmaṇa
 dosena abhibhūto pariyādinnacitto kāyena duccaritaṁ carati vācāya

  *  *  *  *  *  *
  Footnote:1 Ma. tasmāyaṁ. evamuparipi.
-------------------------------------------------
[page 046]
 Duccaritaṁ carati manasā duccaritaṁ carati so kāyena duccaritaṁ caritvā
 vācāya duccaritaṁ caritvā manasā duccaritaṁ caritvā kāyassa bhedā
 parammaraṇā apāyaṁ duggatiṁ vinipātaṁ nirayaṁ upapajjati tasmā cāyaṁ
 dosaggi pahātabbo parivajjetabbo na sevitabbo. Kasmā cāyaṁ
 brāhmaṇa mohaggi pahātabbo parivajjetabbo na sevitabbo mūḷho
 kho brāhmaṇa mohena abhibhūto pariyādinnacitto kāyena duccaritaṁ
 carati vācāya duccaritaṁ carati manasā duccaritaṁ carati so kāyena
 duccaritaṁ caritvā vācāya duccaritaṁ caritvā manasā duccaritaṁ caritvā
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjati
 tasmā cāyaṁ mohaggi pahātabbo parivajjetabbo na sevitabbo.
 Ime kho brāhmaṇa tayo aggī pahātabbā parijjetabbā na
 sevitabbā. Tayome brāhmaṇa aggī sakkatvā garukatvā mānetvā
 pūjetvā sammā sukhaṁ parihātabbā. Katame tayo < PTS. A IV , 45 >āhuneyyaggi
 gahapataggi dakkhiṇeyyaggi. Katamo ca brāhmaṇa āhuneyyaggi idha
 brāhmaṇa yassa te honti mātāti vā pitāti vā ayaṁ
 vuccati brāhmaṇa āhuneyyaggi taṁ kissa hetu atohāyaṁ 1-
 brāhmaṇa āhuto sambhūto tasmā cāyaṁ āhuneyyaggi sakkatvā
 garukatvā mānetvā pūjetvā sammā sukhaṁ parihātabbo. Katamo ca
 brāhmaṇa gahapataggi idha brāhmaṇa yassa te honti
 puttāti vā dārāti vā dāsāti vā pessāti vā [2]- ayaṁ vuccati

  *  *  *  *  *  *
  Footnote:1 Ma. atohayaṁ. 2 Ma. kammakarāti vā.
-------------------------------------------------
[page 047]
 Brāhmaṇa gahapataggi tasmā cāyaṁ gahapataggi sakkatvā garukatvā
 mānetvā pūjetvā sammā sukhaṁ parihātabbo. Katamo ca brāhmaṇa
 dakkhiṇeyyaggi idha brāhmaṇa ye te samaṇabrāhmaṇā madappamādā 1-
 paṭiviratā khantisoracce niviṭṭhā ekamattānaṁ damenti
 ekamattānaṁ samenti ekamattānaṁ parinibbāpenti ayaṁ vuccati brāhmaṇa
 dakkhiṇeyyaggi tasmā cāyaṁ dakkhiṇeyyaggi sakkatvā garukatvā
 mānetvā pūjetvā sammā sukhaṁ parihātabbo. Ime kho brāhmaṇa
 tayo aggī sakkatvā garukatvā mānetvā pūjetvā sammā sukhaṁ
 parihātabbā. Ayaṁ kho pana brāhmaṇa kaṭṭhaggi kālena kālaṁ ujjaletabbo
 kālena kālaṁ ajjhupekkhitabbo kālena kālaṁ nibbāpetabbo
 kālena kālaṁ nikkhipitabboti. Evaṁ vutte uggatasarīro brāhmaṇo
 bhagavantaṁ etadavoca abhikkantaṁ bho gotama .pe. Upāsakaṁ maṁ
 bhavaṁ gotamo dhāretu ajjatagge < PTS. A IV , 46 >pāṇupetaṁ saraṇaṁ gataṁ 2- esāhaṁ bho
 gotamo pañca usabhasatāni muñcāmi jīvitaṁ demi pañca vacchatarasatāni
 muñcāmi jīvitaṁ demi pañca vacchatarisatāni muñcāmi jīvitaṁ
 demi pañca ajasatāni muñcāmi jīvitaṁ demi pañca urabbhasatāni
 muñcāmi jīvitaṁ demi haritāni ceva tiṇāni khādantu sītāni
 ca pāniyāni pivantu sīto ca nesaṁ vāto upavāyatūti 3-.
      [45] Sattimā bhikkhave saññā bhāvitā bahulīkatā mahapphalā
 honti mahānisaṁsā amatogadhā amatapariyosānā. Katamā satta asubhasaññā

  *  *  *  *  *  *
  Footnote:1 Ma. parappavādā. 2 Ma. gatanti. 3 Ma. upavāyatanti.
-------------------------------------------------
[page 048]
 Maraṇasaññā āhāre paṭikkūlasaññā sabbaloke anabhiratasaññā
 aniccasaññā anicce dukkhasaññā dukkhe anattasaññā imā kho
 bhikkhave satta saññā bhāvitā bahulīkatā mahapphalā honti mahānisaṁsā
 amatogadhā amatapariyosānāti.
      [46] Sattimā bhikkhave saññā bhāvitā bahulīkatā mahapphalā
 honti mahānisaṁsā amatogadhā amatapariyosānā. Katamā satta
 asubhasaññā maraṇasaññā āhāre paṭikkūlasaññā sabbaloke anabhiratasaññā
 aniccasaññā anicce dukkhasaññā dukkhe anattasaññā [1]-
 asubhasaññā bhikkhave bhāvitā bahulīkatā mahapphalā hoti mahānisaṁsā
 amatogadhā amatapariyosānāti iti kho panetaṁ vuttaṁ kiñcetaṁ paṭicca
 vuttaṁ asubhasaññāparicitena bhikkhave bhikkhuno cetasā bahulaṁ viharato
 methunadhammasamāpattiyā cittaṁ < PTS. A IV , 47 >paṭilīyati paṭikujjati 2- paṭivattati na
 sampasārīyati upekkhā vā pāṭikkūlyatā vā saṇṭhāti seyyathāpi bhikkhave
 kukkuṭapattaṁ vā nhārudaddulaṁ vā aggimhi pakkhittaṁ paṭilīyati paṭikujjati
 paṭivattati na sampasārīyati evameva kho bhikkhave bhikkhuno asubhasaññāparicitena
 cetasā bahulaṁ viharato methunadhammasamāpattiyā cittaṁ
 paṭilīyati paṭikujjati paṭivattati na sampasārīyati upekkhā vā paṭikkūlyatā
 vā saṇṭhāti sace bhikkhave bhikkhuno asubhasaññāparicitena
 cetasā bahulaṁ viharato methunadhammasamāpattiyā cittaṁ anusandati 3-

  *  *  *  *  *  *
  Footnote:1 Ma. imā kho bhikkhave satta saññā bhāvitā bahulīkatā mahapphalā honti mahānisaṁsā
 amatogadhā amatapariyosānāti. 2 Ma. patikuṭati. evamuparipi. 3 Ma. anusandahati.
 evamuparipi.
-------------------------------------------------
[page 049]
 Appāṭikkūlyatā vā saṇṭhāti veditabbametaṁ bhikkhave bhikkhunā abhāvitā
 me asubhasaññā natthi me pubbenāparaṁ viseso appattaṁ me bhāvanāphalanti
 itiha tattha sampajāno hoti sace pana bhikkhave
 bhikkhuno asubhasaññāparicitena cetasā bahulaṁ viharato methunadhammasamāpattiyā
 cittaṁ paṭilīyati paṭikujjati paṭivattati na sampasārīyati upekkhā
 vā pāṭikkūlyatā vā saṇṭhāti veditabbametaṁ bhikkhave bhikkhunā
 bhāvitā me asubhasaññā atthi me pubbenāparaṁ viseso pattaṁ me
 bhāvanāphalanti itiha tattha sampajāno hoti asubhasaññā bhikkhave
 bhāvitā bahulīkatā mahapphalā hoti mahānisaṁsā amatogadhā amatapariyosānāti
 iti yantaṁ vuttaṁ idametaṁ paṭicca vuttaṁ. Maraṇasaññā
 bhikkhave bhāvitā bahulīkatā mahapphalā hoti < PTS. A IV , 48 >mahānisaṁsā amadhogadhā
 amatapariyosānāti iti kho panetaṁ vuttaṁ kiñcetaṁ paṭicca vuttaṁ
 maraṇasaññāparicitena bhikkhave bhikkhuno cetasā bahulaṁ viharato jīvitanikantiyā
 cittaṁ paṭilīyati paṭikujjati paṭivattati na sampasārīyati upekkhā
 vā pāṭikkūlyatā vā saṇṭhāti seyyathāpi bhikkhave kukkuṭapattaṁ vā
 nhārudaddulaṁ vā aggimhi pakkhittaṁ paṭilīyati paṭikujjati paṭivattati
 na sampasārīyati evameva kho bhikkhave bhikkhuno maraṇasaññāparicitena
 cetasā bahulaṁ viharato jīvitanikantiyā cittaṁ paṭilīyati paṭikujjati paṭivattati
 na sampasārīyati upekkhā vā pāṭikkūlyatā vā saṇṭhāti
 sace bhikkhave bhikkhuno maraṇasaññāparicitena cetasā bahulaṁ viharato
-------------------------------------------------
[page 050]
 Jīvitanikantiyā cittaṁ anusandati appāṭikkūlyatā vā saṇṭhāti
 veditabbametaṁ bhikkhave bhikkhunā abhāvitā me maraṇasaññā natthi
 me pubbenāparaṁ viseso appattaṁ me bhāvanāphalanti itiha tattha
 sampajāno hoti sace pana bhikkhave bhikkhuno maraṇasaññāparicitena
 cetasā bahulaṁ viharato jīvitanikantiyā cittaṁ paṭilīyati paṭikujjati paṭivattati
 na sampasārīyati upekkhā vā pāṭikkūlyatā vā saṇṭhāti
 veditabbametaṁ bhikkhave bhikkhunā bhāvitā me maraṇasaññā atthi
 me pubbenāparaṁ viseso pattaṁ me bhāvanāphalanti itiha tattha
 sampajāno hoti maraṇasaññā bhikkhave bhāvitā bahulīkatā mahapphalā
 hoti mahānisaṁsā amatogadhā amatapariyosānāti iti yantaṁ vuttaṁ
 idametaṁ paṭicca vuttaṁ. Āhāre paṭikkūlasaññā bhikkhave bhāvitā
 bahulīkatā mahapphalā hoti mahānisaṁsā amatogadhā amatapariyosānāti
 iti kho panetaṁ vuttaṁ kiñcetaṁ paṭicca vuttaṁ āhāre paṭikkūlasaññāparicitena
 bhikkhave bhikkhuno cetasā bahulaṁ viharato rasataṇhāya
 cittaṁ paṭilīyati paṭikujjati paṭivattati na sampasārīyati upekkhā vā
 pāṭikkūlyatā vā saṇṭhāti seyyathāpi bhikkhave kukkuṭapattaṁ vā
 nhārudaddulaṁ vā aggimhi pakkhittaṁ paṭilīyati paṭikujjati paṭivattati na
 sampasārīyati evameva kho bhikkhave bhikkhuno āhāre paṭikkūlasaññāparicitena
 cetasā bahulaṁ viharato rasataṇhāya cittaṁ paṭilīyati
 paṭikujjati paṭivattati na sampasārīyati upekkhā vā pāṭikkūlyatā vā
-------------------------------------------------
[page 051]
 Saṇṭhāti sace bhikkhave bhikkhuno āhāre paṭikkūlasaññāparicitena
 cetasā bahulaṁ viharato rasataṇhāya cittaṁ anusandati appāṭikkūlyatā
 vā saṇṭhāti veditabbametaṁ bhikkhave bhikkhunā abhāvitā me
 āhāre paṭikkūlasaññā natthi me pubbenāparaṁ viseso appattaṁ me
 bhāvanāphalanti itiha tattha sampajāno hoti sace pana bhikkhave
 bhikkhuno āhāre paṭikkūlasaññāparicitena cetasā bahulaṁ viharato rasataṇhāya
 cittaṁ paṭilīyati .pe. Upekkhā vā pāṭikkūlyatā vā
 saṇṭhāti veditabbametaṁ bhikkhave bhikkhunā bhāvitā me āhāre
 paṭikkūlasaññā atthi me pubbenāparaṁ viseso pattaṁ me bhāvanāphalanti
 itiha tattha sampajāno hoti āhāre < PTS. A IV , 50 >paṭikkūlasaññā bhikkhave
 bhāvitā bahulīkatā mahapphalā hoti mahānisaṁsā amatogadhā amatapariyosānāti
 iti yantaṁ vuttaṁ idametaṁ paṭicca vuttaṁ. Sabbaloke
 anabhiratasaññā bhikkhave bhāvitā bahulīkatā mahapphalā hoti mahānisaṁsā
 amatogadhā amatapariyosānāti iti kho panetaṁ vuttaṁ kiñcetaṁ
 paṭicca vuttaṁ sabbaloke anabhiratasaññāparicitena bhikkhave bhikkhuno
 cetasā bahulaṁ viharato lokacittesu cittaṁ paṭilīyati paṭikujjati paṭivattati
 na sampasārīyati upekkhā vā pāṭikkūlyatā vā saṇṭhāti
 seyyathāpi bhikkhave kukkuṭapattaṁ vā nhārudaddulaṁ vā aggimhi pakkhittaṁ
 paṭilīyati paṭikujjati paṭivattati na sampasārīyati evameva kho bhikkhave
 bhikkhuno sabbaloke anabhiratasaññāparicitena cetasā bahulaṁ viharato
-------------------------------------------------
[page 052]
 Lokacittesu cittaṁ paṭilīyati paṭikujjati paṭivattati na sampasārīyati
 upekkhā vā pāṭikkūlyatā vā saṇṭhāti sace bhikkhave bhikkhuno
 sabbaloke anabhiratasaññāparicitena cetasā bahulaṁ viharato lokacittesu
 cittaṁ anusandati appāṭikkūlyatā vā saṇṭhāti veditabbametaṁ
 bhikkhave bhikkhunā abhāvitā me sabbaloke anabhiratasaññā natthi
 me pubbenāparaṁ viseso appattaṁ me bhāvanāphalanti itiha tattha
 sampajāno hoti sace pana bhikkhave < PTS. A IV , 51 >bhikkhuno sabbaloke anabhiratasaññāparicitena
 cetasā bahulaṁ viharato lokacittesu cittaṁ paṭilīyati
 paṭikujjati paṭivattati na sampasārīyati upekkhā vā pāṭikkūlyatā vā
 saṇṭhāti veditabbametaṁ bhikkhave bhikkhunā bhāvitā me sabbaloke
 anabhiratasaññā atthi me pubbenāparaṁ viseso pattaṁ me
 bhāvanāphalanti itiha tattha sampajāno hoti sabbaloke anabhiratasaññā
 bhikkhave bhāvitā bahulīkatā mahapphalā hoti mahānisaṁsā
 amatogadhā amatapariyosānāti iti yantaṁ vuttaṁ idametaṁ paṭicca
 vuttaṁ. Aniccasaññā bhikkhave bhāvitā bahulīkatā mahapphalā hoti
 mahānisaṁsā amatogadhā amatapariyosānāti iti kho panetaṁ vuttaṁ
 kiñcetaṁ paṭicca vuttaṁ aniccasaññāparicitena bhikkhave bhikkhuno
 cetasā bahulaṁ viharato lābhasakkārasiloke cittaṁ paṭilīyati paṭikujjati
 paṭivattati na sampasārīyati upekkhā vā pāṭikkūlyatā vā saṇṭhāti
 seyyathāpi bhikkhave kukkuṭapattaṁ vā nhārudaddulaṁ vā aggimhi pakkhittaṁ
-------------------------------------------------
[page 053]
 Paṭilīyati paṭikujjati paṭivattati na sampasārīyati evameva kho
 bhikkhave bhikkhuno aniccasaññāparicitena cetasā bahulaṁ viharato
 lābhasakkārasiloke cittaṁ paṭilīyati paṭikujjati na sampasārīyati upekkhā
 vā pāṭikkūlyatā vā saṇṭhāti sace bhikkhave bhikkhuno aniccasaññāparicitena
 cetasā bahulaṁ viharato lābhasakkārasiloke cittaṁ anusandati
 appāṭikkūlyatā vā saṇṭhāti veditabbametaṁ bhikkhave bhikkhunā
 abhāvitā me aniccasaññā natthi me pubbenāparaṁ viseso appattaṁ
 me bhāvanāphalanti itiha tattha sampajāno hoti sace pana
 bhikkhave bhikkhuno aniccasaññāparicitena cetasā bahulaṁ viharato
 lābhasakkārasiloke cittaṁ paṭilīyati < PTS. A IV , 52 >paṭikujjati paṭivattati na sampasārīyati
 upekkhā vā pāṭikkūlyatā vā saṇṭhāti veditabbametaṁ bhikkhave
 bhikkhunā bhāvitā me aniccasaññā atthi me pubbenāparaṁ
 viseso pattaṁ me bhāvanāphalanti itiha tattha sampajāno hoti
 aniccasaññā bhikkhave bhāvitā bahulīkatā mahapphalā hoti mahānisaṁsā
 amatogadhā amatapariyosānāti iti yantaṁ vuttaṁ idametaṁ paṭicca
 vuttaṁ. Anicce dukkhasaññā bhikkhave bhāvitā bahulīkatā mahapphalā
 hoti mahānisaṁsā amatogadhā amatapariyosānāti iti kho panetaṁ vuttaṁ
 kiñcetaṁ paṭicca vuttaṁ anicce dukkhasaññāparicitena bhikkhave bhikkhuno
 cetasā bahulaṁ viharato ālasse 1- kosajje vissaṭṭhiye pamāde ananuyoge
 appaccavekkhaṇāya tibbā bhayasaññā paccupaṭṭhitā hoti seyyathāpi [2]-

  *  *  *  *  *  *
  Footnote:1 Ma. ālasye. evamuparipi. 2 Ma. bhikkhave. evamīdisesu ṭhānesupi.
-------------------------------------------------
[page 054]
 Ukkhittāsike vadhake sace bhikkhave bhikkhuno anicce dukkhasaññāparicitena
 cetasā bahulaṁ viharato ālasse kosajje vissaṭṭhiye pamāde
 ananuyoge appaccavekkhaṇāya tibbā bhayasaññā na paccupaṭṭhitā hoti
 seyyathāpi ukkhittāsike vadhake veditabbametaṁ bhikkhave bhikkhunā
 abhāvitā me anicce dukkhasaññā natthi me pubbenāparaṁ viseso
 appattaṁ me bhāvanāphalanti itiha tattha sampajāno hoti sace
 pana bhikkhave bhikkhuno anicce dukkhasaññāparicitena cetasā bahulaṁ viharato
 ālasse kosajje vissaṭṭhiye pamāde ananuyoge appaccavekkhaṇāya
 tibbā bhayasaññā paccupaṭṭhitā hoti seyyathāpi ukkhittāsike
 vadhake veditabbametaṁ bhikkhave bhikkhunā bhāvitā me anicce
 dukkhasaññā atthi me pubbenāparaṁ viseso pattaṁ me bhāvanāphalanti
 itiha tattha sampajāno hoti anicce dukkhasaññā bhikkhave
 bhāvitā bahulīkatā mahapphalā < PTS. A IV , 53 >hoti mahānisaṁsā amatogadhā amatapariyosānāti
 iti yantaṁ vuttaṁ idametaṁ paṭicca vuttaṁ. Dukkhe anattasaññā
 bhikkhave bhāvitā bahulīkatā mahapphalā hoti mahānisaṁsā amatogadhā
 amatapariyosānāti iti kho panetaṁ vuttaṁ kiñcetaṁ paṭicca vuttaṁ
 dukkhe anattasaññāparicitena bhikkhave bhikkhuno cetasā bahulaṁ viharato
 imasmiñca saviññāṇake kāye bahiddhā ca sabbanimittesu ahaṁkāramamaṁkāra-
 mānāpagataṁ mānasaṁ hoti vidhāsamatikkantaṁ santaṁ suvimuttaṁ sace
 bhikkhave bhikkhuno dukkhe anattasaññāparicitena cetasā bahulaṁ viharato
-------------------------------------------------
[page 055]
 Imasmiñca saviññāṇake kāye bahiddhā ca sabbanimittesu
 ahaṁkāramamaṁkāramānāpagataṁ mānasaṁ na hoti vidhāsamatikkantaṁ santaṁ suvimuttaṁ
 veditabbametaṁ bhikkhave bhikkhunā abhāvitā me dukkhe anattasaññā
 natthi me pubbenāparaṁ viseso appattaṁ me bhāvanāphalanti itiha
 tattha sampajāno hoti sace pana bhikkhave bhikkhuno dukkhe
 anattasaññāparicitena cetasā bahulaṁ viharato imasmiñca saviññāṇake
 kāye bahiddhā ca sabbanimittesu ahaṁkāramamaṁkāramānāpagataṁ mānasaṁ hoti
 vidhāsamatikkantaṁ santaṁ suvimuttaṁ veditabbametaṁ bhikkhave bhikkhunā
 bhāvitā me dukkhe anattasaññā atthi me pubbenāparaṁ viseso
 pattaṁ me bhāvanāphalanti itiha tattha sampajāno hoti dukkhe
 anattasaññā bhikkhave bhāvitā bahulīkatā mahapphalā hoti mahānisaṁsā
 amatogadhā amatapariyosānāti iti yantaṁ vuttaṁ idametaṁ paṭicca
 vuttaṁ. Imā kho bhikkhave satta saññā bhāvitā bahulīkatā mahapphalā
 honti mahānisaṁsā amatogadhā amatapariyosānāti.
      [47] < PTS. A IV , 54 >Athakho jānussoṇī 1- brāhmaṇo yena bhagavā tenupasaṅkami
 upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
 vītisāretvā ekamantaṁ nisīdi ekamantaṁ nisinno kho jānussoṇī
 brāhmaṇo bhagavantaṁ etadavoca bhavampi no gotamo brahmacārī
 paṭijānātīti. Yañhi taṁ brāhmaṇa sammā vadamāno vadeyya akhaṇḍaṁ
 acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ caratīti

  *  *  *  *  *  *
  Footnote:1 Ma. jāṇussoṇi. evamuparipi.
-------------------------------------------------
[page 056]
 Mameva taṁ brāhmaṇa sammā vadamāno vadeyya ahañhi brāhmaṇa
 akhaṇḍaṁ acchiddaṁ asabalaṁ akammāsaṁ paripuṇṇaṁ parisuddhaṁ brahmacariyaṁ
 carāmīti. Kiṁ pana bho gotama brahmacariyassa khaṇḍampi chiddampi
 sabalampi kammāsampīti. Idha brāhmaṇa ekacco samaṇo vā
 brāhmaṇo vā sammā brahmacārī paṭijānamāno naheva kho mātugāmena
 saddhiṁ dvayandvayasamāpattiṁ samāpajjati apica kho mātugāmassa
 ucchādanaṁ parimaddanaṁ nhāpanaṁ sambāhanaṁ sādiyati so taṁ assādeti
 taṁ nikāmeti tena ca vittiṁ āpajjati idampi kho brāhmaṇa
 brahmacariyassa khaṇḍampi chiddampi sabalampi kammāsampi ayaṁ
 vuccati brāhmaṇa aparisuddhaṁ brahmacariyaṁ carati saññutto methunena
 saññogena na parimuccati jātiyā jarāmaraṇena 1- sokehi paridevehi
 dukkhehi domanassehi upāyāsehi na parimuccati dukkhasmāti
 vadāmi. < PTS. A IV , 55 >Puna caparaṁ brāhmaṇa idhekacco samaṇo vā brāhmaṇo
 vā sammā brahmacārī paṭijānamāno naheva kho mātugāmena saddhiṁ
 dvayandvayasamāpattiṁ samāpajjati napi mātugāmassa ucchādanaṁ
 parimaddanaṁ nhāpanaṁ sambāhanaṁ sādiyati apica kho mātugāmena
 saddhiṁ sañjagghati saṁkīḷati saṁkeḷāyati .pe. Napi mātugāmena
 saddhiṁ sañjagghati saṁkīḷati saṁkeḷāyati apica kho mātugāmassa
 cakkhunā cakkhuṁ upanijjhāyati pekkhati napi mātugāmassa cakkhunā
 cakkhuṁ upanijjhāyati pekkhati apica kho mātugāmassa saddaṁ

  *  *  *  *  *  *
  Footnote:1 Ma. jarāya maraṇena. evamuparipi.
-------------------------------------------------
[page 057]
 Suṇāti tirokuḍḍaṁ vā tiropākāraṁ vā hasantiyā vā bhaṇantiyā vā
 gāyantiyā vā rodantiyā vā napi mātugāmassa saddaṁ suṇāti
 tirokuḍḍaṁ vā tiropākāraṁ vā hasantiyā vā bhaṇantiyā vā
 gāyantiyā vā rodantiyā vā apica kho yānissa tāni pubbe
 mātugāmena saddhiṁ hasitalapitakīḷitāni tāni anussarati napi yānissa
 tāni pubbe mātugāmena saddhiṁ hasitalapitakīḷitāni tāni anussarati
 apica kho passati gahapatiṁ vā gahapatiputtaṁ vā pañcahi kāmaguṇehi
 samappitaṁ samaṅgībhūtaṁ paricārayamānaṁ napi passati gahapatiṁ vā
 gahapatiputtaṁ vā pañcahi kāmaguṇehi samappitaṁ samaṅgībhūtaṁ paricārayamānaṁ
 apica kho aññataraṁ devanikāyaṁ paṇidhāya brahmacariyaṁ carati
 imināhaṁ sīlena vā vatena vā tapena vā brahmacariyena vā devo
 vā bhavissāmi devaññataro vāti so taṁ assādeti taṁ nikāmeti
 tena ca vittiṁ āpajjati idampi kho brāhmaṇa brahmacariyassa
 khaṇḍampi chiddampi sabalampi kammāsampi ayaṁ vuccati brāhmaṇa
 aparisuddhaṁ brahmacariyaṁ carati saññutto methunena saññogena na
 parimuccati jātiyā jarāmaraṇena sokehi paridevehi dukkhehi domanassehi
 upāyāsehi na parimuccati dukkhasmāti vadāmi. Yāvakīvañcāhaṁ
 brāhmaṇa imesaṁ sattannaṁ methunasaññogānaṁ aññataraṁ methunasaññogaṁ
 attani appahīnaṁ samanupassiṁ neva tāvāhaṁ brāhmaṇa sadevake
 loke samārake sabrahmake sassamaṇabrāhmaṇiyā pajāya sadevamanussāya
-------------------------------------------------
[page 058]
 Anuttaraṁ sammāsambodhiṁ abhisambuddho 1- paccaññāsiṁ yato ca kho
 ahaṁ brāhmaṇa imesaṁ sattannaṁ methunasaññogānaṁ aññataraṁ methunasaññogaṁ
 attani appahīnaṁ na samanupassiṁ athāhaṁ brāhmaṇa
 sadevake loke samārake sabrahmake sassamaṇabrāhmaṇiyā pajāya
 sadevamanussāya anuttaraṁ sammāsambodhiṁ abhisambuddho paccaññāsiṁ
 ñāṇañca pana me dassanaṁ udapādi akuppā me vimutti
 ayamantimā jāti natthidāni punabbhavoti. Evaṁ vutte jānussoṇī
 brāhmaṇo bhagavantaṁ etadavoca abhikkantaṁ bho gotama .pe.
 Upāsakaṁ maṁ bhavaṁ gotamo dhāretu ajjatagge pāṇupetaṁ saraṇaṁ
 gatanti.
      [48] < PTS. A IV , 57 >Saññogavisaññogaṁ vo bhikkhave dhammapariyāyaṁ desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho te
 bhikkhū bhagavato paccassosuṁ. Bhagavā etadavoca katamo ca bhikkhave
 saññogavisaññogo 2- dhammapariyāyo itthī bhikkhave ajjhattaṁ
 itthindriyaṁ manasikaroti itthīkuttaṁ itthākappaṁ itthīvidhaṁ itthicchandaṁ
 itthissaraṁ itthālaṅkāraṁ sā tattha rajjati tatrābhiramati sā tattha
 rattā tatrābhiratā bahiddhā purisindriyaṁ manasikaroti purisakuttaṁ purisākappaṁ
 purisavidhaṁ purisacchandaṁ purisassaraṁ purisālaṅkāraṁ sā tattha
 rajjati tatrābhiramati sā tattha rattā tatrābhiratā bahiddhā
 saññogaṁ ākaṅkhati yañcassā saññogapaccayā uppajjati sukhaṁ

  *  *  *  *  *  *
  Footnote:1 Ma. abhisambuddhoti. evamuparipi. 2 Ma. saṁyogo visaṁyogo. evamuparipi.
-------------------------------------------------
[page 059]
 Somanassaṁ tañca ākaṅkhati itthatte bhikkhave abhiratā sattā purisesu
 saññogaṁ gatā evaṁ kho bhikkhave itthī itthattaṁ nātivattati.
 Puriso bhikkhave ajjhattaṁ purisindriyaṁ manasikaroti purisakuttaṁ purisākappaṁ
 purisavidhaṁ purisacchandaṁ purisassaraṁ purisālaṅkāraṁ so tattha rajjati tatrābhiramati
 so tattha ratto tatrābhirato bahiddhā itthindriyaṁ manasikaroti
 itthīkuttaṁ itthākappaṁ itthīvidhaṁ itthicchandaṁ itthissaraṁ itthālaṅkāraṁ
 so tattha rajjati tatrābhiramati so tattha ratto tatrābhirato bahiddhā
 saññogaṁ ākaṅkhati yañcassa saññogapaccayā uppajjati sukhaṁ
 somanassaṁ tañca ākaṅkhati purisatte bhikkhave abhiratā sattā
 itthīsu saññogaṁ gatā < PTS. A IV , 58 >evaṁ kho bhikkhave puriso purisattaṁ nātivattati.
 Evaṁ kho bhikkhave saññogo hoti. Kathañca bhikkhave
 visaññogo hoti itthī bhikkhave ajjhattaṁ itthindriyaṁ na manasikaroti
 itthīkuttaṁ itthākappaṁ itthīvidhaṁ itthicchandaṁ itthissaraṁ
 itthālaṅkāraṁ sā tattha na rajjati tatra nābhiramati sā tattha
 arattā tatra anabhiratā bahiddhā purisindriyaṁ na manasikaroti purisakuttaṁ
 purisākappaṁ purisavidhaṁ purisacchandaṁ purisassaraṁ purisālaṅkāraṁ sā tattha
 na rajjati tatra nābhiramati sā tattha arattā tatra anabhiratā
 bahiddhā saññogaṁ nākaṅkhati yañcassā saññogapaccayā uppajjati
 sukhaṁ somanassaṁ tañca nākaṅkhati itthatte kho bhikkhave anabhiratā
 sattā purisesu visaññogaṁ gatā evaṁ kho bhikkhave itthī
-------------------------------------------------
[page 060]
 Itthattaṁ ativattati. Puriso bhikkhave ajjhattaṁ purisindriyaṁ na manasikaroti
 purisakuttaṁ purisākappaṁ purisavidhaṁ purisacchandaṁ purisassaraṁ purisālaṅkāraṁ
 so tattha na rajjati tatra nābhiramati so tattha aratto tatra
 anabhirato bahiddhā itthīndriyaṁ na manasikaroti itthīkuttaṁ itthākappaṁ
 itthīvidhaṁ itthicchandaṁ itthissaraṁ itthālaṅkāraṁ so tattha na rajjati
 tatra nābhiramati so tattha aratto tatra anabhirato bahiddhā
 saññogaṁ nākaṅkhati yañcassa saññogapaccayā uppajjati sukhaṁ somanassaṁ
 tañca nākaṅkhati purisatte bhikkhave anabhiratā sattā itthīsu
 visaññogaṁ gatā evaṁ < PTS. A IV , 59 >kho bhikkhave puriso purisattaṁ ativattati.
 Evaṁ kho bhikkhave visaññogo hoti. Ayaṁ kho bhikkhave saññogavisaññogo
 dhammapariyāyoti.
      [49] Ekaṁ samayaṁ bhagavā campāyaṁ viharati gaggarāya pokkharaṇiyā
 tīre. Athakho sambahulā campeyyakā upāsakā yenāyasmā sārīputto
 tenupasaṅkamiṁsu upasaṅkamitvā āyasmantaṁ sārīputtaṁ abhivādetvā
 ekamantaṁ nisīdiṁsu ekamantaṁ nisinnā kho campeyyakā upāsakā
 āyasmantaṁ sārīputtaṁ etadavocuṁ cirassutā no bhante bhagavato
 sammukhā dhammī kathā sādhu mayaṁ bhante labheyyāma bhagavato [1]- dhammiṁ kathaṁ
 savanāyāti. Tenahāvuso tadahuposathe āgaccheyyātha appevanāma
 labheyyātha bhagavato santike 2- dhammiṁ kathaṁ savanāyāti. Evaṁ bhanteti kho
 campeyyakā upāsakā āyasmato sārīputtassa paṭissuṇitvā

  *  *  *  *  *  *
  Footnote:1 Ma. sammukhā. 2 Ma. sammukhā.
-------------------------------------------------
[page 061]
 Uṭṭhāyāsanā āyasmantaṁ sārīputtaṁ abhivādetvā padakkhiṇaṁ katvā
 pakkamiṁsu. Athakho campeyyakā upāsakā tadahuposathe yenāyasmā
 sārīputto tenupasaṅkamiṁsu upasaṅkamitvā āyasmantaṁ sārīputtaṁ
 abhivādetvā ekamantaṁ aṭṭhaṁsu. Athakho āyasmā sārīputto tehi
 campeyyakehi upāsakehi saddhiṁ yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno kho āyasmā
 sārīputto bhagavantaṁ etadavoca < PTS. A IV , 60 >siyā nu kho bhante idhekaccassa
 tādisaṁyeva dānaṁ dinnaṁ mahapphalaṁ 1- na mahānisaṁsaṁ siyā pana bhante
 idhekaccassa tādisaṁyeva dānaṁ dinnaṁ mahapphalaṁ [2]- mahānisaṁsanti. Siyā
 sārīputta idhekaccassa tādisaṁyeva dānaṁ dinnaṁ mahapphalaṁ na mahānisaṁsaṁ
 siyā pana sārīputta idhekaccassa tādisaṁyeva dānaṁ dinnaṁ mahapphalaṁ
 mahānisaṁsanti. Ko nu kho bhante hetu ko paccayo yenapi
 idhekaccassa 3- tādisaṁyeva dānaṁ dinnaṁ mahapphalaṁ na mahānisaṁsaṁ ko nu
 kho bhante hetu ko paccayo yenapi idhekaccassa tādisaṁyeva dānaṁ
 dinnaṁ mahapphalaṁ mahānisaṁsanti. Idha sārīputta ekacco sāpekkho dānaṁ
 deti paṭibaddhacitto dānaṁ deti sannidhipekkho dānaṁ deti imaṁ pecca
 paribhuñjissāmīti dānaṁ deti so taṁ dānaṁ deti samaṇassa vā
 brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
 seyyāvasathapadīpeyyaṁ taṁ kiṁ maññasi sārīputta dadeyya idhekacco
 evarūpaṁ dānanti. Evaṁ bhante. Tatra sārīputta yvāyaṁ sāpekkho

  *  *  *  *  *  *
  Footnote:1 Ma. na mahapphalaṁ hoti. evamīdisesu ṭhānesupi. 2 Ma. hoti. evamuparipi.
 3 Ma. yena midhekaccassa. evamuparipi.
-------------------------------------------------
[page 062]
 Dānaṁ deti paṭibaddhacitto dānaṁ deti sannidhipekkho dānaṁ deti imaṁ
 pecca paribhuñjissāmīti dānaṁ deti so taṁ dānaṁ datvā kāyassa
 bhedā parammaraṇā cātummahārājikānaṁ devānaṁ sahabyataṁ upapajjati so
 taṁ < PTS. A IV , 61 >kammaṁ khepetvā taṁ iddhiṁ taṁ yasaṁ taṁ ādhipateyyaṁ 1- āgāmī hoti
 āgantā itthattaṁ idha pana sārīputta ekacco naheva kho
 sāpekkho dānaṁ deti na paṭibaddhacitto dānaṁ deti na sannidhipekkho
 dānaṁ deti na imaṁ pecca paribhuñjissāmīti dānaṁ deti apica
 kho sāhu dānanti dānaṁ deti .pe. Napi sāhu dānanti dānaṁ
 deti apica kho dinnapubbaṁ katapubbaṁ pitupitāmahehi na arahāmi
 porāṇaṁ kulavaṁsaṁ hāpetunti dānaṁ deti napi dinnapubbaṁ katapubbaṁ
 pitupitāmahehi na arahāmi porāṇaṁ kulavaṁsaṁ hāpetunti dānaṁ deti
 apica kho ahaṁ pacāmi ime na pacanti na arahāmi pacanto
 apacantānaṁ dānaṁ adātunti dānaṁ deti napi ahaṁ pacāmi ime na
 pacanti na arahāmi pacanto apacantānaṁ dānaṁ adātunti dānaṁ deti
 apica kho yathā tesaṁ pubbakānaṁ isīnaṁ tāni mahāyaññāni ahesuṁ
 seyyathīdaṁ aṭṭhakassa vāmakassa vāmadevassa vessāmittassa yamadaggino
 aṅgīrasassa bhāradvājassa vāseṭṭhassa kassapassa bhaguno evaṁ me
 ayaṁ dānasaṁvibhāgo bhavissatīti dānaṁ deti napi yathā tesaṁ pubbakānaṁ
 isīnaṁ tāni mahāyaññāni ahesuṁ seyyathīdaṁ aṭṭhakassa vāmakassa vāmadevassa
 vessāmittassa yamadaggino aṅgīrasassa bhāradvājassa

  *  *  *  *  *  *
  Footnote:1 Ma. ādhipaccaṁ. evamuparipi.
-------------------------------------------------
[page 063]
 Vāseṭṭhassa kassapassa bhaguno evaṁ me ayaṁ dānasaṁvibhāgo < PTS. A IV , 62 >bhavissatīti
 dānaṁ deti apica kho imaṁ me dānaṁ dadato cittaṁ pasīdati
 attamanatāsomanassaṁ upajāyatīti dānaṁ deti napi imaṁ me dānaṁ
 dadato cittaṁ pasīdati attamanatāsomanassaṁ upajāyatīti dānaṁ deti
 apica kho cittālaṅkāraṁ cittaparikkhāraṁ dānaṁ deti so taṁ dānaṁ
 deti samaṇassa vā brāhmaṇassa vā annaṁ pānaṁ vatthaṁ yānaṁ mālāgandhavilepanaṁ
 seyyāvasathapadīpeyyaṁ taṁ kimmaññasi sārīputta dadeyya
 idhekacco evarūpaṁ dānanti. Evaṁ bhante. Tatra sārīputta yvāyaṁ
 naheva kho 1- sāpekkho dānaṁ deti na paṭibaddhacitto dānaṁ deti na
 sannidhipekkho dānaṁ deti na imaṁ pecca paribhuñjissāmīti dānaṁ deti
 napi sāhu dānanti dānaṁ deti napi dinnapubbaṁ katapubbaṁ pitupitāmahehi
 na arahāmi porāṇaṁ kulavaṁsaṁ hāpetunti dānaṁ deti napi ahaṁ pacāmi
 ime na pacanti na arahāmi pacanto apacantānaṁ dānaṁ adātunti
 dānaṁ deti napi yathā tesaṁ pubbakānaṁ isīnaṁ tāni mahāyaññāni
 ahesuṁ seyyathīdaṁ aṭṭhakassa vāmakassa vāmadevassa vessāmittassa
 yamadaggino aṅgīrasassa bhāradvājassa vāseṭṭhassa kassapassa bhaguno
 evaṁ me ayaṁ dānasaṁvibhāgo bhavissatīti dānaṁ deti napi imaṁ me dānaṁ
 dadato cittaṁ pasīdati attamanatāsomanassaṁ upajāyatīti dānaṁ deti
 apica kho cittālaṅkāraṁ cittaparikkhāraṁ dānaṁ deti so taṁ dānaṁ
 datvā kāyassa bhedā parammaraṇā brahmakāyikānaṁ devānaṁ

  *  *  *  *  *  *
  Footnote:1 Ma. khosaddo natthi.
-------------------------------------------------
[page 064]
 Sahabyataṁ upapajjati so taṁ kammaṁ < PTS. A IV , 63 >khepetvā taṁ iddhiṁ taṁ yasaṁ
 taṁ ādhipateyyaṁ anāgāmī hoti anāgantā itthattaṁ ayaṁ kho
 sārīputta hetu ayaṁ paccayo yenapi idhekaccassa tādisaṁyeva dānaṁ
 dinnaṁ mahapphalaṁ na mahānisaṁsaṁ ayaṁ pana sārīputta hetu ayaṁ paccayo
 yenapi idhekaccassa tādisaṁyeva dānaṁ dinnaṁ mahapphalaṁ mahānisaṁsanti.
      [50] Ekaṁ samayaṁ bhagavā āyasmā ca sārīputto āyasmā
 ca mahāmoggallāno dakkhiṇāgirismiṁ cārikaṁ caranti mahatā bhikkhusaṅghena
 saddhiṁ. Tena kho pana samayena veḷukaṇṭakī 1- nandamātā upāsikā
 rattiyā paccūsasamayaṁ paccuṭṭhāya pārāyanaṁ sarena bhāsati. Tena kho
 pana samayena vessavaṇṇo 2- mahārājā uttarāya disāya dakkhiṇaṁ disaṁ
 gacchati kenacideva karaṇīyena assosi kho vessavaṇṇo mahārājā
 nandamātāya upāsikāya pārāyanaṁ sarena bhāsantiyā sutvā kathāpariyosānaṁ
 āgamayamāno aṭṭhāsi. Athakho nandamātā upāsikā
 pārāyanaṁ sarena bhāsitvā tuṇhī ahosi. Athakho vessavaṇṇo mahārājā
 nandamātāya upāsikāya kathāpariyosānaṁ viditvā abbhānumodi
 sādhu bhagini sādhu bhaginīti. Ko paneso bhadramukhāti. Ahante
 bhagini bhātā vessavaṇṇo mahārājāti. Sādhu bhadramukha tena hīyo
 me ayaṁ dhammapariyāyo bhaṇito idaṁ te hotu ātitheyyanti. Sādhu
 bhagini etañceva me < PTS. A IV , 64 >hotu ātitheyyaṁ sveva sārīputtamogallānappamukho

  *  *  *  *  *  *
  Footnote:1 Ma. veḷukaṇḍakī. evamuparipi. 2 vessavaṇotipi.
-------------------------------------------------
[page 065]
 Bhikkhusaṅgho akatapātarāso veḷukaṇṭakaṁ āgamissati tañca
 bhikkhusaṅghaṁ parivisitvā mama dakkhiṇaṁ ādiseyyāsi evañca 1- me
 bhavissati ātitheyyanti. Athakho nandamātā upāsikā aññataraṁ purisaṁ 2- tassā
 rattiyā accayena sake nivesane paṇītaṁ khādanīyaṁ bhojanīyaṁ paṭiyādāpesi.
 Athakho sārīputtamoggallānappamukho bhikkhusaṅgho akatapātarāso yena veḷukaṇṭakaṁ
 tadavasari. Athakho nandamātā upāsikā aññataraṁ purisaṁ
 āmantesi ehi tvaṁ ambho purisa ārāmaṁ gantvā bhikkhusaṅghassa
 kālaṁ ārocehi kālo bhante ayyāya nandamātāya 3- nivesane niṭṭhitaṁ
 bhattanti. Evaṁ ayyeti kho so puriso nandamātāya upāsikāya
 paṭissuṇitvā ārāmaṁ gantvā bhikkhusaṅghassa kālaṁ ārocesi kālo
 bhante ayyāya nandamātāya 3- nivesane niṭṭhitaṁ bhattanti. Athakho
 sārīputtamoggallānappamukho bhikkhusaṅgho pubbaṇhasamayaṁ nivāsetvā
 pattacīvaramādāya yena nandamātāya upāsikāya nivesanaṁ tenupasaṅkami
 upasaṅkamitvā paññatte āsane nisīdi. Athakho nandamātā upāsikā
 sārīputtamoggallānappamukhaṁ bhikkhusaṅghaṁ paṇītena khādanīyena bhojanīyena
 sahatthā santappesi sampavāresi athakho nandamātā upāsikā
 āyasmantaṁ sārīputtaṁ bhuttāviṁ onītapattapāṇiṁ ekamantaṁ nisīdi.
 Ekamantaṁ nisinnaṁ kho nandamātaraṁ upāsikaṁ āyasmā sārīputto etadavoca
 ko pana te nandamāte bhikkhusaṅghassa abbhāgamanaṁ ārocesīti. Idhāhaṁ

  *  *  *  *  *  *
  Footnote:1 Ma. etañceva. evamuparipi. 2 idaṁ pāṭhadvayaṁ natthi. 3 Ma. nandamātuyā.
-------------------------------------------------
[page 066]
 Bhante rattiyā paccūsasamayaṁ paccuṭṭhāya pārāyanaṁ sarena bhāsitvā
 tuṇhī ahosiṁ athakho bhante vessavaṇṇo < PTS. A IV , 65 >mahārājā mama kathāpariyosānaṁ
 viditvā abbhānumodi sādhu bhagini sādhu bhaginīti ko
 paneso bhadramukhāti ahante bhagini bhātā vessavaṇṇo mahārājāti
 sādhu bhadramukha tena hīyo me ayaṁ dhammapariyāyo bhaṇito idante
 hotu ātitheyyanti sādhu bhagini etañceva me hotu ātitheyyaṁ
 sveva sārīputtamoggallānappamukho bhikkhusaṅgho akatapātarāso veḷukaṇṭakaṁ
 āgamissati tañca bhikkhusaṅghaṁ parivisitvā mama dakkhiṇaṁ
 ādiseyyāsi evañca me bhavissati ātitheyyanti yadidaṁ bhante
 dāne puññaṁ puññamahitaṁ 1- vessavaṇṇassa mahārājassa sukhāya hotūti.
 Acchariyaṁ nandamāte abbhutaṁ nandamāte yatra hi nāma vessavaṇṇena
 mahārājena evaṁmahiddhikena evaṁmahesakkhena devaputtena sammukhā
 sallapissasīti. Na kho me bhante eseva acchariyo abbhuto dhammo
 atthi me aññopi acchariyo abbhuto dhammo idha me bhante
 nando nāma ekaputtako piyo manāpo taṁ rājāno kismiñcideva
 kāraṇe 2- okkassa pasayha jīvitā voropesuṁ tasmiṁ kho panāhaṁ
 bhante dārake gahite vā gayhamāne vā vadhe vā vajjhamāne vā
 hate vā haññamāne vā nābhijānāmi cittassa aññathattanti.
 Acchariyaṁ nandamāte abbhutaṁ nandamāte yatra hi nāma cittuppādamattampi 3-
 parisodhessasīti. Na kho me < PTS. A IV , 66 >bhante eseva acchariyo

  *  *  *  *  *  *
  Footnote:1 Sī. puññaṁ hi taṁ. Ma. puññañca puññamahīca taṁ. Yu. puññaṁ vā puññamahaṁ vā.
 2 Ma. pakaraṇe. 3 Ma. cittuppādampi. evamuparipi.
-------------------------------------------------
[page 067]
 Abbhuto dhammo atthi me aññopi acchariyo abbhuto dhammo idha
 me bhante sāmiko kālakato aññataraṁ yakkhayoniṁ upapanno so me
 teneva purimena attabhāvena uddassesi na kho panāhaṁ bhante
 abhijānāmi tato nidānaṁ cittassa aññathattanti. Acchariyaṁ nandamāte
 abbhutaṁ nandamāte yatra hi nāma cittuppādamattampi parisodhessasīti.
 Na kho me bhante eseva acchariyo abbhuto dhammo atthi
 me aññopi acchariyo abbhuto dhammo yatohaṁ bhante sāmikassa
 daharasseva daharā ānītā nābhijānāmi [1]- manasāpi aticarituṁ 2- kuto
 pana kāyenāti. Acchariyaṁ nandamāte abbhutaṁ nandamāte yatra hi
 nāma cittuppādamattampi parisodhessasīti. Na kho me bhante eseva
 acchariyo abbhuto dhammo atthi me aññopi acchariyo abbhuto
 dhammo yadāhaṁ bhante upāsikā paṭidesitā nābhijānāmi kiñci
 sikkhāpadaṁ sañcicca vītikkamitāti. Acchariyaṁ nandamāte abbhutaṁ
 nandamāteti. Na kho me bhante eseva acchariyo abbhuto dhammo
 atthi me aññopi acchariyo abbhuto dhammo idhāhaṁ bhante
 yāvadeva ākaṅkhāmi vivicceva kāmehi vivicca akusalehi dhammehi
 savitakkaṁ savicāraṁ vivekajaṁ pītisukhaṁ paṭhamaṁ jhānaṁ upasampajja viharāmi
 vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ 3- pītisukhaṁ dutiyaṁ jhānaṁ upasampajja viharāmi
 pītiyā ca virāgā upekkhikā ca viharāmi satā ca sampajānā

  *  *  *  *  *  *
  Footnote:1 Ma. sāmikaṁ. 2 Ma. aticaritā. 3 Ma. vivekajaṁ.
-------------------------------------------------
[page 068]
 Sukhañca < PTS. A IV , 67 >kāyena paṭisaṁvedemi yantaṁ ariyā ācikkhanti upekkhako
 satimā sukhavihārīti tatiyaṁ jhānaṁ upasampajja viharāmi sukhassa ca
 pahānā dukkhassa ca pahānā pubbeva somanassadomanassānaṁ atthaṅgamā
 adukkhamasukhaṁ upekkhāsatipārisuddhiṁ catutthaṁ jhānaṁ upasampajja viharāmīti.
 Acchariyaṁ nandamāte abbhutaṁ nandamāteti. Na kho me bhante eseva
 acchariyo abbhuto dhammo atthi me aññopi acchariyo abbhuto
 dhammo yānīmāni bhante bhagavatā desitāni pañcorambhāgiyāni
 saññojanāni nāhantesaṁ kiñci attani appahīnaṁ samanupassāmīti.
 Acchariyaṁ nandamāte abbhutaṁ nandamāteti. Athakho āyasmā sārīputto
 nandamātaraṁ upāsikaṁ dhammiyā kathāya sandassetvā samādapetvā
 samuttejetvā sampahaṁsetvā uṭṭhāyāsanā pakkāmīti.
                    Mahāyaññavaggo pañcamo.
                         Tassuddānaṁ
          cittaparikkhāraṁ dveaggi saññā aparā duve
          methunā ca saññogo dānaṁ mātāya te dasāti.
                     Paṇṇāsako samatto.
                      -------------
-------------------------------------------------
[page 069]
                    Paṇṇāsakasaṅgahitā vaggā
                     abyākatavaggo paṭhamo
      [51] Athakho aññataro bhikkhu yena bhagavā tenupasaṅkami upasaṅkamitvā
 bhagavantaṁ abhivādetvā < PTS. A IV , 68 >ekamantaṁ nisīdi ekamantaṁ nisinno
 kho so bhikkhu bhagavantaṁ etadavoca ko nu kho bhante hetu ko
 paccayo yena sutavato ariyasāvakassa vicikicchā nuppajjati abyākatavatthūsūti.
 Diṭṭhinirodhā kho bhikkhu sutavato ariyasāvakassa vicikicchā
 nuppajjati abyākatavatthūsu. Hoti tathāgato parammaraṇāti kho bhikkhu
 diṭṭhigatametaṁ na hoti tathāgato parammaraṇāti kho bhikkhu diṭṭhigatametaṁ
 hoti ca na ca hoti tathāgato parammaraṇāti kho bhikkhu
 diṭṭhigatametaṁ neva hoti na na hoti tathāgato parammaraṇāti kho
 bhikkhu diṭṭhigatametaṁ. Assutavā bhikkhu puthujjano diṭṭhiṁ nappajānāti
 diṭṭhisamudayaṁ nappajānāti diṭṭhinirodhaṁ nappajānāti diṭṭhinirodhagāminiṁ
 paṭipadaṁ nappajānāti tassa sā diṭṭhi pavaḍḍhati so na parimuccati
 jātiyā jarāya maraṇena sokehi paridevehi dukkhehi domanassehi
 upāyāsehi na parimuccati dukkhasmāti vadāmi. Sutavā ca kho
 bhikkhu ariyasāvako diṭṭhiṁ pajānāti diṭṭhisamudayaṁ pajānāti diṭṭhinirodhaṁ
 pajānāti diṭṭhinirodhagāminiṁ paṭipadaṁ pajānāti tassa sā diṭṭhi
 nirujjhati so parimuccati jātiyā jarāya maraṇena sokehi paridevehi
-------------------------------------------------
[page 070]
 Dukkhehi domanassehi upāyāsehi parimuccati dukkhasmāti vadāmi.
 Evaṁ jānaṁ kho bhikkhu sutavā ariyasāvako evaṁ passaṁ hoti tathāgato
 parammaraṇātipi na byākaroti na hoti tathāgato parammaraṇātipi na
 byākaroti hoti ca na ca hoti tathāgato parammaraṇātipi na
 byākaroti neva hoti na na hoti tathāgato parammaraṇāti na byākaroti
 evaṁ jānaṁ kho bhikkhu sutavā ariyasāvako evaṁ passaṁ evaṁ abyākaraṇadhammo
 hoti abyākatavatthūsu evaṁ jānaṁ kho bhikkhu sutavā
 ariyasāvako evaṁ passaṁ nacchambhati na kampati na vedhati na santāsaṁ
 āpajjati abyākatavatthūsu. Hoti tathāgato parammaraṇāti kho bhikkhu
 taṇhāgatametaṁ saññāgatametaṁ < PTS. A IV , 69 >maññitametaṁ papañcitametaṁ upādānagatametaṁ
 vippaṭisāro eso na hoti tathāgato parammaraṇāti kho
 bhikkhu vippaṭisāro eso hoti ca na ca hoti tathāgato parammaraṇāti
 kho bhikkhu vippaṭisāro eso neva hoti na na hoti
 tathāgato parammaraṇāti kho bhikkhu vippaṭisāro eso. Assutavā
 bhikkhu puthujjano vippaṭisāraṁ nappajānāti vippaṭisārasamudayaṁ nappajānāti
 vippaṭisāranirodhaṁ nappajānāti vippaṭisāranirodhagāminiṁ paṭipadaṁ
 nappajānāti tassa so vippaṭisāro pavaḍḍhati so na parimuccati jātiyā
 jarāya maraṇena sokehi paridevehi dukkhehi domanassehi upāyāsehi na
 parimuccati dukkhasmāti vadāmi. Sutavā ca kho bhikkhu ariyasāvako
 vippaṭisāraṁ pajānāti vippaṭisārasamudayaṁ pajānāti vippaṭisāranirodhaṁ
-------------------------------------------------
[page 071]
 Pajānāti vippaṭisāranirodhagāminiṁ paṭipadaṁ pajānāti tassa so vippaṭisāro
 nirujjhati .pe. Evaṁ jānaṁ kho bhikkhu sutavā ariyasāvako
 evaṁ passaṁ nacchambhati na kampati na vedhati na santāsaṁ āpajjati
 abyākatavatthūsu. < PTS. A IV , 70 >Ayaṁ kho bhikkhu hetu ayaṁ paccayo yena sutavato
 ariyasāvakassa vicikicchā nuppajjati abyākatavatthūsūti.
      [52] Satta ca bhikkhave purisagatiyo desessāmi anupādā ca
 parinibbānaṁ taṁ suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato paccassosuṁ. Bhagavā etadavoca
 katamā ca bhikkhave satta purisagatiyo idha bhikkhave bhikkhu evaṁ
 paṭipanno hoti no cassa no ca me siyā na bhavissati na me
 bhavissati yadatthi yaṁ bhūtaṁ taṁ pajahāmīti upekkhaṁ paṭilabhati so
 bhave na rajjati sambhave na sajjati 1- atthuttari padaṁ santaṁ sammappaññāya
 passati tañca khvassa padaṁ na sabbena sabbaṁ sacchikataṁ
 hoti tassa na sabbena sabbaṁ mānānusayo pahīno hoti na sabbena
 sabbaṁ bhavarāgānusayo pahīno hoti na sabbena sabbaṁ avijjānusayo
 pahīno hoti so pañcannaṁ orambhāgiyānaṁ saññojanānaṁ parikkhayā
 antarāparinibbāyī hoti seyyathāpi bhikkhave divasasantatte 2- ayokapāle
 haññamāne pappaṭikā nibbattitvā nibbāyeyya evameva kho bhikkhave
 bhikkhu evaṁ paṭipanno hoti no cassa no ca me siyā na bhavissati
 na me bhavissati yadatthi yaṁ bhūtaṁ taṁ pajahāmīti upekkhaṁ paṭilabhati so

  *  *  *  *  *  *
  Footnote:1 Ma. rajjati. evamuparipi. 2 Ma. divasaṁsantatte. evamuparipi.
-------------------------------------------------
[page 072]
 Bhave na rajjati sambhave na sajjati atthuttari padaṁ santaṁ sammappaññāya
 passati tañca khvassa padaṁ na < PTS. A IV , 71 >sabbena sabbaṁ sacchikataṁ
 hoti tassa na sabbena sabbaṁ mānānusayo pahīno hoti na sabbena
 sabbaṁ bhavarāgānusayo pahīno hoti na sabbena sabbaṁ avijjānusayo
 pahīno hoti so pañcannaṁ orambhāgiyānaṁ saññojanānaṁ parikkhayā
 antarāparinibbāyī hoti. Idha pana bhikkhave bhikkhu evaṁ paṭipanno
 hoti no cassa no ca me siyā na bhavissati na me bhavissati
 yadatthi yaṁ bhūtaṁ taṁ pajahāmīti upekkhaṁ paṭilabhati so bhave na
 rajjati sambhave na sajjati atthuttari padaṁ santaṁ sammappaññāya
 passati tañca khvassa padaṁ na sabbena sabbaṁ sacchikataṁ hoti
 tassa na sabbena sabbaṁ mānānusayo pahīno hoti na sabbena sabbaṁ
 bhavarāgānusayo pahīno hoti na sabbena sabbaṁ avijjānusayo pahīno
 hoti so pañcannaṁ orambhāgiyānaṁ saññojanānaṁ parikkhayā
 antarāparinibbāyī hoti seyyathāpi bhikkhave divasasantatte ayokapāle
 haññamāne pappaṭikā nibbattitvā uppatitvā nibbāyeyya evameva
 kho bhikkhave bhikkhu evaṁ paṭipanno hoti .pe. So pañcannaṁ
 orambhāgiyānaṁ saññojanānaṁ parikkhayā antarāparinibbāyī hoti. Idha pana
 bhikkhave bhikkhu evaṁ paṭipanno hoti .pe. So pañcannaṁ orambhāgiyānaṁ
 saññojanānaṁ parikkhayā antarāparinibbāyī hoti seyyathāpi
 bhikkhave divasasantatte ayokapāle haññamāne pappaṭikā nibbattitvā
-------------------------------------------------
[page 073]
 Uppatitvā anupahaccatalaṁ nibbāyeyya evameva kho bhikkhave bhikkhu
 evaṁ paṭipanno hoti < PTS. A IV , 72 >.pe. So pañcannaṁ orambhāgiyānaṁ saññojanānaṁ
 parikkhayā antarāparinibbāyī hoti. Idha pana bhikkhave
 bhikkhu evaṁ paṭipanno hoti .pe. So pañcannaṁ orambhāgiyānaṁ
 saññojanānaṁ parikkhayā upahaccaparinibbāyī hoti seyyathāpi bhikkhave
 divasasantatte ayokapāle haññamāne pappaṭikā nibbattitvā uppatitvā
 upahaccatalaṁ nibbāyeyya evameva kho bhikkhave bhikkhu evaṁ paṭipanno
 hoti .pe. So pañcannaṁ orambhāgiyānaṁ saññojanānaṁ parikkhayā
 upahaccaparinibbāyī hoti. Idha pana bhikkhave bhikkhu evaṁ paṭipanno
 hoti .pe. So pañcannaṁ orambhāgiyānaṁ saññojanānaṁ parikkhayā
 asaṅkhāraparinibbāyī hoti seyyathāpi bhikkhave divasasantatte ayokapāle
 haññamāne pappaṭikā nibbattitvā uppatitvā paritte
 tiṇapuñje vā kaṭṭhapuñje vā nipateyya sā tattha aggimpi janeyya
 dhūmampi janeyya aggimpi janetvā dhūmampi janetvā tameva parittaṁ
 tiṇapuñjaṁ vā kaṭṭhapuñjaṁ vā pariyādiyitvā anāhārā nibbāyeyya
 evameva kho bhikkhave bhikkhu evaṁ paṭipanno hoti .pe. So pañcannaṁ
 orambhāgiyānaṁ saññojanānaṁ parikkhayā asaṅkhāraparinibbāyī hoti. < PTS. A IV , 73 >Idha
 pana bhikkhave bhikkhu evaṁ paṭipanno hoti .pe. So pañcannaṁ
 orambhāgiyānaṁ saññojanānaṁ parikkhayā sasaṅkhāraparinibbāyī hoti seyyathāpi
 bhikkhave divasasantatte ayokapāle haññamāne pappaṭikā nibbattitvā
-------------------------------------------------
[page 074]
 Uppatitvā vipule tiṇapuñje vā kaṭṭhapuñje vā nipateyya sā
 tattha aggimpi janeyya dhūmampi janeyya aggimpi janetvā dhūmampi
 janetvā tameva vipulaṁ tiṇapuñjaṁ vā kaṭṭhapuñjaṁ vā pariyādiyitvā
 anāhārā nibbāyeyya evameva kho bhikkhave bhikkhu evaṁ paṭipanno
 hoti .pe. So pañcannaṁ orambhāgiyānaṁ saññojanānaṁ parikkhayā
 sasaṅkhāraparinibbāyī hoti. Idha pana bhikkhave bhikkhu evaṁ paṭipanno
 hoti .pe. So pañcannaṁ orambhāgiyānaṁ saññojanānaṁ parikkhayā
 uddhaṁsoto hoti akaniṭṭhagāmī seyyathāpi bhikkhave divasasantatte
 ayokapāle haññamāne pappaṭikā nibbattitvā uppatitvā mahante
 tiṇapuñje vā kaṭṭhapuñje vā nipateyya sā tattha aggimpi janeyya
 dhūmampi janeyya aggimpi janetvā dhūmampi janetvā < PTS. A IV , 74 >tiṇapuñjaṁ vā
 kaṭṭhapuñjaṁ vā pariyādiyitvā gacchampi daheyya dāyampi daheyya
 gacchampi dahitvā dāyampi dahitvā haritantaṁ vā [1]- selantaṁ vā udakantaṁ
 vā ramaṇīyaṁ vā bhūmibhāgaṁ āgamma anāhārā nibbāyeyya evameva
 kho bhikkhave bhikkhu evaṁ paṭipanno hoti .pe. So pañcannaṁ
 orambhāgiyānaṁ saññojanānaṁ parikkhayā uddhaṁsoto hoti akaniṭṭhagāmī.
 Imā bhikkhave satta purisagatiyo. Kathañca 2- bhikkhave anupādā
 parinibbānaṁ idha bhikkhave bhikkhu evaṁ paṭipanno hoti no cassa
 no ca me siyā na bhavissati na me bhavissati yadatthi yaṁ bhūtaṁ taṁ
 pajahāmīti upekkhaṁ paṭilabhati so bhave na rajjati sambhave na sajjati

  *  *  *  *  *  *
  Footnote:1 Ma. pathanataṁ vā. 2 Ma. katamañca.
-------------------------------------------------
[page 075]
 Atthuttari padaṁ santaṁ sammappaññāya passati tañca khvassa padaṁ
 sabbena sabbaṁ sacchikataṁ hoti tassa sabbena sabbaṁ mānānusayo pahīno
 hoti sabbena sabbaṁ bhavarāgānusayo pahīno hoti sabbena sabbaṁ
 avijjānusayo pahīno hoti so āsavānaṁ khayā .pe. Sacchikatvā
 upasampajja viharati idaṁ vuccati bhikkhave anupādā parinibbānaṁ.
 Imā kho bhikkhave satta purisagatiyo anupādā ca parinibbānanti.
      [53] Ekaṁ samayaṁ bhagavā rājagahe viharati gijjhakūṭe pabbate.
 Athakho dve devatā abhikkantāya rattiyā abhikkantavaṇṇā kevalakappaṁ
 gijjhakūṭaṁ < PTS. A IV , 75 >obhāsetvā yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ aṭṭhaṁsu ekamantaṁ ṭhitā
 kho ekā devatā bhagavantaṁ etadavoca etā bhante bhikkhuniyo
 vimuttāti aparā devatā bhagavantaṁ etadavoca etā [1]- bhante
 anupādisesā suvimuttāti idamavocuṁ tā devatā samanuñño satthā
 ahosi athakho tā devatā samanuñño satthāti bhagavantaṁ
 abhivādetvā padakkhiṇaṁ katvā tatthevantaradhāyiṁsu. Athakho bhagavā tassā
 rattiyā accayena bhikkhū āmantesi imaṁ bhikkhave rattiṁ dve
 devatā abhikkantāya rattiyā abhikkantavaṇṇā kevalakappaṁ gijjhakūṭaṁ
 obhāsetvā yenāhaṁ tenupasaṅkamiṁsu upasaṅkamitvā maṁ abhivādetvā
 ekamantaṁ aṭṭhaṁsu ekamantaṁ ṭhitā kho bhikkhave ekā devatā maṁ
 etadavoca etā bhante bhikkhuniyo vimuttāti aparā devatā maṁ

  *  *  *  *  *  *
  Footnote:1 Ma. bhikkhuniyo.
-------------------------------------------------
[page 076]
 Etadavoca etā bhante [1]- anupādisesā suvimuttāti idamavocuṁ
 bhikkhave tā devatā idaṁ vatvā maṁ abhivādetvā padakkhiṇaṁ katvā
 tatthevantaradhāyiṁsūti. Tena kho pana samayena āyasmā mahāmoggallāno
 bhagavato avidūre nisinno hoti athakho āyasmato mahāmoggallānassa
 etadahosi katamesānaṁ kho devānaṁ evaṁ ñāṇaṁ hoti
 saupādisese vā saupādisesoti anupādisese vā anupādisesoti.
 Tena kho pana samayena tisso nāma bhikkhu adhunā kālakato aññataraṁ
 brahmalokaṁ upapanno hoti tatrāpi naṁ evaṁ jānanti tisso
 brahmā mahiddhiko mahānubhāvoti. Athakho āyasmā mahāmoggallāno
 seyyathāpi nāma balavā puriso sammiñjitaṁ 2- vā bāhaṁ pasāreyya
 pasāritaṁ vā bāhaṁ sammiñjeyya 3- evameva gijjhakūṭe pabbate
 antarahito tasmiṁ brahmaloke pāturahosi. Addasā kho tisso
 brahmā āyasmantaṁ mahāmoggallānaṁ dūratova āgacchantaṁ disvā
 āyasmantaṁ mahāmoggallānaṁ etadavoca ehi kho mārisa moggallāna
 svāgataṁ mārisa moggallāna cirassaṁ kho mārisa moggallāna
 imaṁ pariyāyamakāsi yadidaṁ idhāgamanāya nisīda mārisa moggallāna
 idamāsanaṁ paññattanti. Nisīdi kho āyasmā mahāmoggallāno
 paññatte āsane. Tissopi kho brahmā āyasmantaṁ mahāmoggallānaṁ
 abhivādetvā ekamantaṁ nisīdi. Ekamantaṁ nisinnaṁ kho
 tissaṁ brahmānaṁ āyasmā mahāmoggallāno etadavoca katamesānaṁ kho

  *  *  *  *  *  *
  Footnote:1 Ma. bhikkhuniyo. 2 Ma. samiñjitaṁ. evamuparipi. 3 Ma. samiñjeyya.
 evamuparipi.
-------------------------------------------------
[page 077]
 Tissa devānaṁ evaṁ ñāṇaṁ hoti saupādisese vā saupādisesoti
 anupādisese vā anupādisesoti. Brahmakāyikānaṁ kho mārisa
 moggallāna devānaṁ evaṁ ñāṇaṁ hoti saupādisese vā saupādisesoti
 anupādisese vā anupādisesoti. Sabbesaññeva kho tissa brahmakāyikānaṁ
 devānaṁ evaṁ ñāṇaṁ hoti saupādisese vā saupādisesoti
 anupādisese vā anupādisesoti. Na kho mārisa moggallāna sabbesaṁ
 brahmakāyikānaṁ devānaṁ evaṁ ñāṇaṁ hoti saupādisese vā saupādisesoti
 anupādisese vā anupādisesoti ye kho te mārisa moggallāna
 brahmakāyikā devā brahmena āyunā santuṭṭhā brahmena vaṇṇena
 brahmena sukhena brahmena yasena brahmena ādhipateyyena santuṭṭhā tassa
 ca uttariṁ 1- nissaraṇaṁ yathābhūtaṁ nappajānanti tesaṁ na evaṁ ñāṇaṁ hoti
 saupādisese vā saupādisesoti anupādisese vā anupādisesoti
 ye ca kho te mārisa moggallāna brahmakāyikā devā brahmena
 āyunā asantuṭṭhā brahmena vaṇṇena brahmena sukhena brahmena
 yasena brahmena ādhipateyyena asantuṭṭhā tassa ca uttariṁ 1- nissaraṇaṁ
 yathābhūtaṁ pajānanti tesaṁ evaṁ ñāṇaṁ hoti saupādisese vā
 saupādisesoti anupādisese vā anupādisesoti idha mārisa
 moggallāna bhikkhu ubhatobhāgavimutto hoti tamenaṁ te devā
 evaṁ jānanti ayaṁ kho āyasmā ubhatobhāgavimutto yāvassa
 kāyo ṭhassati tāva naṁ dakkhanti devamanussā kāyassa bhedā na naṁ

  *  *  *  *  *  *
  Footnote:1 Ma. te ca uttari.
-------------------------------------------------
[page 078]
 Dakkhanti devamanussāti evampi kho mārisa moggallāna tesaṁ
 devānaṁ ñāṇaṁ hoti [1]- anupādisese vā anupādisesoti idha pana
 mārisa moggallāna bhikkhu paññāvimutto hoti tamenaṁ te
 devā evaṁ jānanti ayaṁ kho āyasmā paññāvimutto yāvassa
 kāyo ṭhassati tāva naṁ dakkhanti devamanussā kāyassa bhedā na naṁ
 dakkhanti devamanussāti evampi kho mārisa moggallāna tesaṁ
 devānaṁ ñāṇaṁ hoti [1]- anupādisese vā anupādisesoti idha pana
 mārisa moggallāna bhikkhu kāyasakkhi hoti tamenaṁ te 2- devā evaṁ
 jānanti ayaṁ kho āyasmā kāyasakkhi appevanāma ayamāyasmā
 anulomikāni senāsanāni paṭisevamāno kalyāṇamitte bhajamāno
 indriyāni samannānayamāno yassatthāya kulaputtā sammadeva agārasmā
 anagāriyaṁ pabbajanti tadanuttaraṁ brahmacariyapariyosānaṁ diṭṭheva dhamme
 sayaṁ abhiññā sacchikatvā upasampajja vihareyyāti evampi kho
 mārisa moggallāna tesaṁ devānaṁ ñāṇaṁ hoti saupādisese vā
 saupādisesoti [3]- idha pana mārisa moggallāna bhikkhu diṭṭhippatto
 hoti .pe. Saddhāvimutto hoti dhammānusārī hoti tamenaṁ te
 devā evaṁ jānanti ayaṁ kho āyasmā < PTS. A IV , 78 >dhammānusārī appevanāma
 ayamāyasmā anulomikāni senāsanāni paṭisevamāno kalyāṇamitte
 bhajamāno indriyāni samannānayamāno yassatthāya kulaputtā sammadeva
 agārasmā anagāriyaṁ pabbajanti tadanuttaraṁ brahmacariyapariyosānaṁ

  *  *  *  *  *  *
  Footnote:1 Ma. saupādisese vā saupādisesoti. 2 Ma. ayaṁ pāṭho natthi.
 3 Ma. anupādisese vā anupādisesoti.
-------------------------------------------------
[page 079]
 Diṭṭheva dhamme sayaṁ abhiññā sacchikatvā upasampajja vihareyyāti
 evampi kho mārisa moggallāna tesaṁ devānaṁ ñāṇaṁ hoti saupādisese
 vā saupādisesoti [1]-. Atha kho āyasmā mahāmoggallāno
 tissassa brahmuno bhāsitaṁ abhinanditvā anumoditvā seyyathāpi nāma
 balavā puriso sammiñjitaṁ vā bāhaṁ pasāreyya pasāritaṁ vā bāhaṁ
 sammiñjeyya evameva brahmaloke antarahito gijjhakūṭe pabbate
 pāturahosi athakho āyasmā mahāmoggallāno yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho āyasmā mahāmoggallāno yāvattako ahosi
 tissena brahmunā saddhiṁ kathāsallāpo taṁ sabbaṁ bhagavato ārocesi.
 Na hi pana te moggallāna tisso brahmā sattamaṁ animittavihāriṁ
 puggalaṁ desesīti 2-. Etassa bhagavā kālo etassa sugata kālo yaṁ
 bhagavā sattamaṁ animittavihāriṁ puggalaṁ deseyya bhagavato sutvā bhikkhū
 dhāressantīti. Tenahi moggallāna suṇāhi sādhukaṁ manasikarohi
 bhāsissāmīti. Evaṁ bhanteti kho āyasmā mahāmoggallāno bhagavato
 paccassosi. Bhagavā etadavoca idha moggallāna bhikkhu sabbanimittānaṁ
 amanasikārā animittaṁ cetosamādhiṁ upasampajja viharati tamenaṁ
 te devā evaṁ jānanti ayaṁ kho āyasmā sabbanimittānaṁ
 amanasikārā animittaṁ cetosamādhiṁ upasampajja viharati appevanāma
 ayamāyasmā anulomikāni senāsanāni paṭisevamāno kalyāṇamitte

  *  *  *  *  *  *
  Footnote:1 Ma. anupādisese vā anupādisesoti. 2 Ma. deseti.
-------------------------------------------------
[page 080]
 Bhajamāno indriyāni samannānayamāno yassatthāya kulaputtā sammadeva
 agārasmā anagāriyaṁ pabbajanti tadanuttaraṁ brahmacariyapariyosānaṁ
 diṭṭheva dhamme sayaṁ abhiññā < PTS. A IV , 79 >sacchikatvā upasampajja vihareyyāti
 evaṁ kho moggallāna tesaṁ devānaṁ ñāṇaṁ hoti saupādisese vā
 saupādisesoti [1]-.
      [54] Ekaṁ samayaṁ bhagavā vesāliyaṁ viharati mahāvane kūṭāgārasālāyaṁ.
 Athakho sīho senāpati yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno
 kho sīho senāpati bhagavantaṁ etadavoca sakkā nu kho bhante
 sandiṭṭhikaṁ dānaphalaṁ paññāpetunti. Tenahi sīha taññevettha
 paṭipucchissāmi yathā te khameyya tathā naṁ byākareyyāsi taṁ
 kiṁ maññasi sīha idhassa dve purisā eko puriso assaddho
 maccharī kadariyo paribhāsako eko puriso saddho dānapati anuppadānarato
 taṁ kiṁ maññasi sīha kaṁ nu kho arahanto paṭhamaṁ
 anukampantā anukampeyyuṁ yo vā so puriso assaddho maccharī
 kadariyo paribhāsako yo vā so puriso saddho dānapati anuppadānaratoti.
 Yo so bhante puriso assaddho maccharī kadariyo paribhāsako
 kintaṁ arahanto paṭhamaṁ anukampantā anukampissanti yo ca kho
 so bhante puriso saddho dānapati anuppadānarato taññeva arahanto
 paṭhamaṁ anukampantā anukampeyyuṁ. Taṁ kiṁ maññasi sīha kaṁ nu

  *  *  *  *  *  *
  Footnote:1 Ma. anupādisese vā anupādisesoti.
-------------------------------------------------
[page 081]
 Kho arahanto paṭhamaṁ upasaṅkamantā upasaṅkameyyuṁ yo vā so
 puriso assaddho maccharī kadariyo paribhāsako yo vā so < PTS. A IV , 80 >puriso
 saddho dānapati anuppadānaratoti. Yo so bhante puriso assaddho
 maccharī kadariyo paribhāsako kintaṁ arahanto paṭhamaṁ upasaṅkamantā
 upasaṅkamissanti yo ca kho so bhante puriso saddho dānapati
 anuppadānarato taññeva arahanto paṭhamaṁ upasaṅkamantā upasaṅkameyyuṁ.
 Taṁ kiṁ maññasi sīha kassa nu kho arahanto paṭhamaṁ paṭiggaṇhantā
 paṭiggaṇheyyuṁ yo vā so puriso assaddho maccharī kadariyo
 paribhāsako yo vā so puriso saddho dānapati anuppadānaratoti.
 Yo so bhante puriso assaddho maccharī kadariyo paribhāsako kiṁ 1-
 tassa arahanto paṭhamaṁ paṭiggaṇhantā paṭiggaṇhissanti yo ca
 kho so bhante puriso saddho dānapati anuppadānarato taññeva
 arahanto paṭhamaṁ paṭiggaṇhantā paṭiggaṇheyyuṁ. Taṁ kiṁ maññasi
 sīha kassa nu kho arahanto paṭhamaṁ dhammaṁ desento deseyyuṁ
 yo vā so puriso assaddho maccharī kadariyo paribhāsako yo vā
 so puriso saddho dānapati anuppadānaratoti. Yo so bhante puriso
 assaddho maccharī kadariyo paribhāsako kiṁ tassa arahanto paṭhamaṁ dhammaṁ
 desentā desessanti yo ca kho so bhante puriso saddho
 dānapati anuppadānarato tasseva arahanto paṭhamaṁ dhammaṁ desentā

  *  *  *  *  *  *
  Footnote:1 Ma. kintaṁ tassa. evamuparipi.
-------------------------------------------------
[page 082]
 Deseyyuṁ. Taṁ kiṁ maññasi sīha kassa nu kho kalyāṇo
 kittisaddo abbhuggaccheyya yo vā so puriso assaddho
 maccharī kadariyo paribhāsako yo vā so puriso saddho dānapati
 anuppadānaratoti. Yo so bhante puriso assaddho maccharī kadariyo
 paribhāsako kiṁ tassa kalyāṇo kittisaddo abbhuggacchissati yo ca
 kho so bhante puriso saddho dānapati anuppadānarato tasseva kalyāṇo
 kittisaddo abbhuggaccheyya. Taṁ kiṁ maññasi sīha ko nu kho
 yaññadeva parisaṁ upasaṅkameyya yadi khattiyaparisaṁ yadi brāhmaṇaparisaṁ
 yadi gahapatiparisaṁ yadi samaṇaparisaṁ < PTS. A IV , 81 >visārado upasaṅkameyya amaṅkubhūto
 yo vā so puriso assaddho maccharī kadariyo paribhāsako yo vā
 so puriso saddho dānapati anuppadānaratoti. Yo so bhante puriso
 assaddho maccharī kadariyo paribhāsako kiṁ so yaññadeva parisaṁ
 upasaṅkamissati yadi khattiyaparisaṁ yadi brāhmaṇaparisaṁ yadi gahapatiparisaṁ
 yadi samaṇaparisaṁ visārado upasaṅkamissati amaṅkubhūto yo ca kho
 so bhante puriso saddho dānapati anuppadānarato so yaññadeva
 parisaṁ upasaṅkameyya yadi khattiyaparisaṁ yadi brāhmaṇaparisaṁ yadi
 gahapatiparisaṁ yadi samaṇaparisaṁ visārado upasaṅkameyya amaṅkubhūto.
 Taṁ kiṁ maññasi sīha ko nu kho kāyassa bhedā parammaraṇā
 sugatiṁ saggaṁ lokaṁ upapajjeyya yo vā so puriso assaddho
 maccharī kadariyo paribhāsako yo vā so puriso saddho dānapati
-------------------------------------------------
[page 083]
 Anuppadānaratoti. Yo so bhante puriso assaddho maccharī kadariyo
 paribhāsako kiṁ so kāyassa bhedā parammaraṇā sugatiṁ saggaṁ lokaṁ
 upapajjissati yo ca kho so bhante puriso saddho dānapati
 anuppadānarato so kāyassa bhedā parammaraṇā sugatiṁ saggaṁ lokaṁ
 upapajjeyya yānīmāni bhante bhagavatā cha 1- sandiṭṭhikāni dānaphalāni
 akkhātāni nāhaṁ ettha bhagavato saddhāya gacchāmi ahaṁpi etāni
 jānāmi ahaṁ bhante dāyako dānapati maṁ arahanto paṭhamaṁ
 anukampantā anukampanti ahaṁ bhante dāyako dānapati maṁ arahanto
 paṭhamaṁ upasaṅkamantā upasaṅkamanti ahaṁ bhante dāyako dānapati
 mayhaṁ arahanto paṭhamaṁ paṭiggaṇhantā paṭiggaṇhanti ahaṁ bhante
 dāyako dānapati mayhaṁ arahanto paṭhamaṁ dhammaṁ desentā desenti
 ahaṁ bhante dāyako dānapati mayhaṁ kalyāṇo kittisaddo abbhuggato
 sīho senāpati dāyako kārako saṅghupaṭṭhākoti < PTS. A IV , 82 >ahaṁ bhante dāyako
 dānapati yaññadeva parisaṁ upasaṅkamāmi yadi khattiyaparisaṁ yadi
 brāhmaṇaparisaṁ yadi gahapatiparisaṁ yadi samaṇaparisaṁ visārado upasaṅkamāmi
 amaṅkubhūto yānīmāni bhante bhagavatā cha 1- sandiṭṭhikāni dānaphalāni
 akkhātāni nāhaṁ ettha bhagavato saddhāya gacchāmi ahaṁpi etāni
 jānāmi yañca kho maṁ bhagavā evamāha dāyako sīha dānapati
 kāyassa bhedā parammaraṇā sugatiṁ saggaṁ lokaṁ upapajjatīti etāhaṁ na
 jānāmi ettha ca panāhaṁ bhagavato saddhāya gacchāmīti. Evametaṁ

  *  *  *  *  *  *
  Footnote:1 Ma. chasaddo natthi.
-------------------------------------------------
[page 084]
 Sīha evametaṁ sīha dāyako sīha dānapati kāyassa bhedā parammaraṇā
 sugatiṁ saggaṁ lokaṁ upapajjatīti.
      [55] Cattārīmāni bhikkhave tathāgatassa arakkheyyāni tīhi ca
 anupavajjo. Katamāni cattāri tathāgatassa arakkheyyāni parisuddhakāyasamācāro
 bhikkhave tathāgato natthi tathāgatassa kāyaduccaritaṁ
 yaṁ tathāgato rakkheyya mā me idaṁ paro aññāsīti parisuddhavacīsamācāro
 bhikkhave tathāgato natthi tathāgatassa vacīduccaritaṁ yaṁ
 tathāgato rakkheyya mā me idaṁ paro aññāsīti parisuddhamanosamācāro
 bhikkhave tathāgato natthi tathāgatassa manoduccaritaṁ yaṁ
 tathāgato rakkheyya mā me idaṁ paro aññāsīti parisuddhājīvo
 bhikkhave tathāgato natthi tathāgatassa micchāājīvo yaṁ tathāgato
 rakkheyya mā me idaṁ paro aññāsīti imāni cattāri tathāgatassa
 arakkheyyāni. Katamehi tīhi anupavajjo < PTS. A IV , 83 >svākkhātadhammo bhikkhave
 tathāgato tatra vata maṁ samaṇo vā brāhmaṇo vā devo vā
 māro vā brahmā vā koci vā lokasmiṁ sahadhammena paṭicodessati
 itipi tvaṁ *- na svākkhātadhammoti nimittametaṁ bhikkhave na
 samanupassāmi etaṁpahaṁ 1- bhikkhave nimittaṁ asamanupassanto khemappatto
 abhayappatto vesārajjappatto viharāmi supaññattā kho pana me
 bhikkhave sāvakānaṁ nibbānagāminī paṭipadā yathā paṭipannā mama
 sāvakā āsavānaṁ khayā anāsavaṁ cetovimuttiṁ paññāvimuttiṁ diṭṭheva

  *  *  *  *  *  *
  Footnote:1 Ma. etamahaṁ. evamuparipi.
 * mīkārkkhag tavaṁ peḌna tvaṁ
-------------------------------------------------
[page 085]
 Dhamme sayaṁ abhiññā sacchikatvā upasampajja viharanti tatra vata
 maṁ samaṇo vā brāhmaṇo vā devo vā māro vā brahmā vā koci
 vā lokasmiṁ sahadhammena paṭicodessati itipi te na supaññattā
 sāvakānaṁ nibbānagāminī paṭipadā yathā paṭipannā tava sāvakā
 āsavānaṁ khayā .pe. Sacchikatvā upasampajja viharantīti nimittametaṁ
 bhikkhave na samanupassāmi etaṁpahaṁ bhikkhave nimittaṁ asamanupassanto
 khemappatto abhayappatto vesārajjappatto viharāmi anekasatā
 kho pana me bhikkhave sāvakaparisā āsavānaṁ khayā .pe.
 Sacchikatvā upasampajja viharanti tatra vata maṁ samaṇo vā
 brāhmaṇo vā devo vā māro vā brahmā vā koci vā lokasmiṁ
 sahadhammena paṭicodessati itipi te na anekasatā sāvakaparisā
 āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
 sayaṁ abhiññā sacchikatvā upasampajja viharantīti < PTS. A IV , 84 >nimittametaṁ
 bhikkhave na samanupassati etaṁpahaṁ bhikkhave nimittaṁ asamanupassanto
 khemappatto abhayappatto vesārajjappatto viharāmi imehi tīhi
 anupavajjo imāni kho bhikkhave cattāri tathāgatassa arakkheyyāni
 imehi ca tīhi anupavajjoti.
      [56] Ekaṁ samayaṁ bhagavā kimilāyaṁ 1- viharati veḷuvane 2-. Athakho
 āyasmā kimilo 3- yena bhagavā tenupasaṅkami upasaṅkamitvā bhagavantaṁ

  *  *  *  *  *  *
  Footnote:1 Yu. kimbilāyaṁ. 2 Ma. niculavane. 3 Yu. kimbilo.
-------------------------------------------------
[page 086]
 Abhivādetvā ekamantaṁ nisīdi ekamantaṁ nisinno kho āyasmā
 kimilo bhagavantaṁ etadavoca ko nu kho bhante hetu ko paccayo
 yena tathāgate parinibbute saddhammo na ciraṭṭhitiko hotīti. Idha
 kimila tathāgate parinibbute bhikkhū bhikkhuniyo upāsakā upāsikāyo
 satthari agāravā viharanti appatissā dhamme agāravā viharanti
 appatissā saṅghe agāravā viharanti appatissā sikkhāya agāravā
 viharanti appatissā samādhismiṁ agāravā viharanti appatissā
 appamāde agāravā viharanti appatissā paṭisanthāre agāravā
 viharanti appatissā ayaṁ kho kimila hetu ayaṁ paccayo yena
 tathāgate parinibbute saddhammo na ciraṭṭhitiko hotīti. Ko pana
 bhante hetu ko paccayo yena tathāgate parinibbute saddhammo
 ciraṭṭhitiko hotīti. Idha kimila tathāgate parinibbute bhikkhū bhikkhuniyo
 upāsakā upāsikāyo satthari sagāravā viharanti sappatissā dhamme
 sagāravā viharanti sappatissā saṅghe sagāravā viharanti sappatissā
 sikkhāya sagāravā viharanti sappatissā samādhismiṁ sagāravā viharanti
 sappatissā appamāde sagāravā viharanti sappatissā paṭisanthāre
 sagāravā viharanti sappatissā ayaṁ kho kimila hetu ayaṁ paccayo
 yena < PTS. A IV , 85 >tathāgate parinibbute saddhammo ciraṭṭhitiko hotīti.
      [57] Sattahi bhikkhave dhammehi samannāgato bhikkhu nacirasseva
 āsavānaṁ khayā .pe. Sacchikatvā upasampajja vihareyya. Katamehi
-------------------------------------------------
[page 087]
 Sattahi idha bhikkhave bhikkhu saddho hoti sīlavā hoti bahussuto
 hoti paṭisallīno hoti āraddhaviriyo hoti satimā hoti paññavā
 hoti imehi kho bhikkhave sattahi dhammehi samannāgato bhikkhu
 nacirasseva āsavānaṁ khayā .pe. Sacchikatvā upasampajja vihareyyāti.
      [58] Ekaṁ samayaṁ bhagavā bhaggesu viharati suṁsumāragire bhesakalāvane
 migadāye. Tena kho pana samayena āyasmā mahāmoggallāno
 magadhesu kallavālamuttagāme capalāyamāno nisinno hoti. Addasā
 kho bhagavā dibbena cakkhunā visuddhena atikkantamānusakena āyasmantaṁ
 mahāmoggallānaṁ magadhesu kallavālamuttagāme capalāyamānaṁ nisinnaṁ disvā
 seyyathāpi nāma balavā puriso sammiñjitaṁ vā bāhaṁ pasāreyya pasāritaṁ
 vā bāhaṁ sammiñjeyya evameva bhaggesu suṁsumāragire bhesakalāvane
 migadāye antarahito magadhesu kallavālamuttagāme āyasmato
 mahāmoggallānassa pamukhe pāturahosi nisīdi bhagavā paññatte āsane
 nisajja kho bhagavā āyasmantaṁ mahāmoggallānaṁ etadavoca capalāyasi
 no tvaṁ moggallāna capalāyasi no tvaṁ moggallānāti. Evaṁ
 bhante. Tasmātiha moggallāna yathāsaññissa te viharato < PTS. A IV , 86 >taṁ
 middhaṁ okkamati taṁ saññaṁ manasikareyyāsi 1- taṁ saññaṁ bahulaṁ kareyyāsi 2-
 ṭhānaṁ kho panetaṁ vijjati yante evaṁ viharato taṁ middhaṁ pahīyetha no
 ce te evaṁ viharato taṁ middhaṁ pahīyetha tato tvaṁ moggallāna
 yathāsutaṁ yathāpariyattaṁ dhammaṁ cetasā anuvitakkeyyāsi anuvicāreyyāsi

  *  *  *  *  *  *
  Footnote:1 Ma. mā manasākāsi. evamuparipi. 2 Ma. mā bahulamakāsi.
-------------------------------------------------
[page 088]
 Manasānupekkheyyāsi ṭhānaṁ kho panetaṁ vijjati yante evaṁ viharato
 taṁ middhaṁ pahīyetha no ce te evaṁ viharato taṁ middhaṁ pahīyetha
 tato tvaṁ moggallāna yathāsutaṁ yathāpariyattaṁ dhammaṁ vitthārena sajjhāyaṁ
 kareyyāsi ṭhānaṁ kho panetaṁ vijjati yante evaṁ viharato taṁ middhaṁ
 pahīyetha no ce te evaṁ viharato taṁ middhaṁ pahīyetha tato
 tvaṁ moggallāna ubho kaṇṇasotāni āvijeyyāsi 1- pāṇinā gattāni
 anumajjeyyāsi ṭhānaṁ kho panetaṁ vijjati yante evaṁ viharato taṁ
 middhaṁ pahīyetha no ce te evaṁ viharato taṁ middhaṁ pahīyetha
 tato tvaṁ moggallāna uṭṭhāyāsanā udakena akkhīni anumajjitvā
 disā anuvilokeyyāsi nakkhattāni tārakarūpāni ullokeyyāsi ṭhānaṁ
 kho panetaṁ vijjati yante evaṁ viharato taṁ middhaṁ pahīyetha no ce
 te evaṁ viharato taṁ middhaṁ pahīyetha tato tvaṁ moggallāna ālokasaññaṁ
 manasikareyyāsi divāsaññaṁ adhiṭṭhaheyyāsi yathā divā
 tathā rattiṁ yathā rattiṁ tathā divā iti vivaṭena 2- cetasā
 apariyonaddhena sappabhāsaṁ cittaṁ bhāveyyāsi ṭhānaṁ kho < PTS. A IV , 87 >panetaṁ vijjati
 yante evaṁ viharato taṁ middhaṁ pahīyetha no ce te evaṁ viharato
 taṁ middhaṁ pahīyetha tato tvaṁ moggallāna pacchāpuresaññī caṅkamaṁ
 adhiṭṭhaheyyāsi antogatehi indriyehi abahigatena mānasena ṭhānaṁ
 kho panetaṁ vijjati yante evaṁ viharato taṁ middhaṁ pahīyetha no ce
 te evaṁ viharato taṁ middhaṁ pahīyetha tato tvaṁ moggallāna

  *  *  *  *  *  *
  Footnote:1 Ma. āviñcheyyāsi.
-------------------------------------------------
[page 089]
 Dakkhiṇena passena sīhaseyyaṁ kappeyyāsi pādena 1- pādaṁ accādhāya
 sato sampajāno uṭṭhānasaññaṁ manasikaritvā paṭibuddheneva 2- te
 moggallāna khippaññeva paccuṭṭhātabbaṁ na seyyasukhaṁ na passasukhaṁ na
 middhasukhaṁ anuyutto viharissāmīti evañhi te moggallāna
 sikkhitabbaṁ. Tasmātiha moggallāna evaṁ sikkhitabbaṁ na
 uccāsoṇḍaṁ paggahetvā kulāni upasaṅkamissāmīti evañhi te
 moggallāna sikkhitabbaṁ sace moggallāna bhikkhu uccāsoṇḍaṁ
 paggahetvā kulāni upasaṅkamati santi hi moggallāna kulesu kiccakaraṇīyāni
 yena manussā āgataṁ bhikkhuṁ na manasikaronti tatra bhikkhussa
 evaṁ hoti ko su nāma dāni maṁ imasmiṁ kule paribhindi virattarūpādānīme
 mayi manussāti itissa alābhena maṅkubhāvo maṅkubhūtassa uddhaccaṁ
 uddhatassa asaṁvaro asaṁvutassa ārā cittaṁ samādhimhā tasmātiha
 moggallāna evaṁ sikkhitabbaṁ na viggāhikakathaṁ kathessāmīti evañhi
 te moggallāna sikkhitabbaṁ viggāhikāya moggallāna kathāya sati
 kathābāhullaṁ pāṭikaṅkhaṁ kathābāhulle sati uddhaccaṁ uddhatassa asaṁvaro
 asaṁvutassa ārā cittaṁ < PTS. A IV , 88 >samādhimhā nāhaṁ moggallāna sabbeheva
 saṁsaggaṁ vaṇṇayāmi na panāhaṁ moggallāna sabbeheva saṁsaggaṁ na
 vaṇṇayāmi sagahaṭṭhapabbajitehi kho ahaṁ moggallāna saṁsaggaṁ na
 vaṇṇayāmi yāni ca kho tāni senāsanāni appasaddāni
 appanigghosāni vijanavātāni manussarāhaseyyakāni 3- paṭisallānasāruppāni

  *  *  *  *  *  *
  Footnote:1 Ma. pāde. evamuparipi. 2 Ma. paṭibuddhena ca. 3 Ma. manussarāhasseyyakāni.
 evamuparipi.
-------------------------------------------------
[page 090]
 Tathārūpehi senāsanehi saṁsaggaṁ vaṇṇayāmīti. Evaṁ vutte āyasmā
 mahāmoggallāno bhagavantaṁ etadavoca kittāvatā nu kho bhante bhikkhu
 saṅkhittena taṇhāsaṅkhayavimutto hoti accantaniṭṭho accantayogakkhemī
 accantabrahmacārī accantapariyosāno seṭṭho devamanussānanti.
 Idha moggallāna bhikkhuno sutaṁ hoti sabbe dhammā nālaṁ abhinivesāyāti
 evañcetaṁ moggallāna bhikkhuno sutaṁ hoti sabbe dhammā nālaṁ
 abhinivesāyāti so sabbaṁ dhammaṁ abhijānāti sabbaṁ dhammaṁ abhiññāya
 sabbaṁ dhammaṁ parijānāti sabbaṁ dhammaṁ pariññāya yaṅkiñci vedanaṁ vediyati
 sukhaṁ vā dukkhaṁ vā adukkhamasukhaṁ vā so tāsu vedanāsu aniccānupassī
 viharati virāgānupassī viharati nirodhānupassī viharati paṭinissaggānupassī
 viharati so tāsu vedanāsu aniccānupassī viharanto virāgānupassī
 viharanto nirodhānupassī viharanto paṭinissaggānupassī viharanto na ca 1-
 kiñci loke upādiyati anupādiyaṁ na paritassati aparitassaṁ
 paccattaññeva parinibbāyati khīṇā jāti vusitaṁ brahmacariyaṁ kataṁ karaṇīyaṁ
 nāparaṁ itthattāyāti pajānāti ettāvatā kho moggallāna bhikkhu
 saṅkhittena taṇhāsaṅkhayavimutto hoti accantaniṭṭho accantayogakkhemī
 accantabrahmacārī accantapariyosāno seṭṭho devamanussānanti.
      [59] Mā bhikkhave puññānaṁ bhāyittha sukhassetaṁ bhikkhave
 adhivacanaṁ yadidaṁ puññānanti 2- abhijānāmi kho panāhaṁ bhikkhave dīgharattaṁ [3]-
 iṭṭhaṁ kantaṁ manāpaṁ vipākaṁ paccanubhūtaṁ satta vassāni mettacittaṁ

  *  *  *  *  *  *
  Footnote:1 Ma. casaddo natthi. 2 Sī. puññanti. 3 Ma. katānaṁ puññānaṁ dīgharattaṁ.
-------------------------------------------------
[page 091]
 Bhāvesiṁ satta vassāni mettacittaṁ bhāvetvā satta saṁvaṭṭavivaṭṭakappe
 na yimaṁ lokaṁ punāgamāsiṁ saṁvaṭṭamāne sudāhaṁ bhikkhave loke
 ābhassarūpago homi vivaṭṭamāne loke suññaṁ brahmavimānaṁ upapajjāmi
 tatra sudaṁ bhikkhave brahmā homi mahābrahmā abhibhū anabhibhūto
 aññadatthudaso vasavattī chattiṁsakkhattuṁ kho panāhaṁ bhikkhave sakko
 ahosiṁ devānamindo anekasatakkhattuṁ rājā ahosiṁ cakkavattī dhammiko
 dhammarājā cāturanto vijitāvī janapadatthāvariyappatto sattaratanasamannāgato
 tassa mayhaṁ bhikkhave imāni satta ratanāni ahesuṁ
 seyyathīdaṁ cakkaratanaṁ hatthiratanaṁ assaratanaṁ maṇiratanaṁ itthīratanaṁ gahapatiratanaṁ
 parināyakaratanameva sattamaṁ parosahassaṁ kho pana me bhikkhave puttā
 ahesuṁ sūrā vīraṅgarūpā parasenappamaddanā so imaṁ paṭhaviṁ
 sāgarapariyantaṁ adaṇḍena asatthena dhammena abhivijiya ajjhāvasinti.
          Passa puññānaṁ vipākaṁ kusalānaṁ sukhesinaṁ
          mettacittaṁ vibhāvetvā satta vassāni bhikkhavo
          satta saṁvaṭṭavivaṭṭakappe na yimaṁ lokaṁ punāgamiṁ
          saṁvaṭṭamāne lokamhi homi ābhassarūpago
          vivaṭṭamāne lokamhi suññabrahmūpago ahuṁ
          sattakkhattuṁ mahābrahmā vasavattī tadā ahuṁ
          chattiṁsakkhattuṁ devindo devarajjamakārayiṁ
          cakkavattī ahuṁ rājā jambūsaṇḍassa issaro.
-------------------------------------------------
[page 092]
          Muddhābhisitto 1- khattiyo manussādhipatī ahuṁ
          adaṇḍena asatthena vijeyya paṭhaviṁ imaṁ
          asāhasena dhammena samena manusāsi taṁ
          dhammena rajjaṁ kāretvā asmiṁ paṭhavimaṇḍale
          mahaddhane mahābhoge aḍḍhe ajāyisaṁ 2- kule
          sabbakāmehi sampanne ratanehi ca sattahi
          buddhā saṅgāhakā loke tehi etaṁ sudesitaṁ
          esa hetu mahantassa puthabyo yena vuccati 3-
          pahutavittūpakaraṇo rājā homi patāpavā
          iddhimā yasavā homi jambūsaṇḍassa issaro.
          Ko sutvā nappasīdeyya api kaṇhābhijātiyo
          tasmā hi attakāmena mahattamabhikaṅkhatā
          saddhammo garukātabbo saraṁ buddhānasāsananti.
      [60] Athakho bhagavā pubbaṇhasamayaṁ nivāsetvā pattacīvaramādāya
 yena anāthapiṇḍikassa gahapatissa nivesanaṁ tenupasaṅkami upasaṅkamitvā
 paññatte āsane nisīdi. Tena kho pana samayena anāthapiṇḍikassa
 gahapatissa nivesane manussā uccāsaddā mahāsaddā
 honti. Athakho anāthapiṇḍiko gahapati yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ

  *  *  *  *  *  *
  Footnote:1 Sī. muddhāvasitto. 2 Ma. ajāyihaṁ. 3 Ma. pathabyo me na vipajjati.
-------------------------------------------------
[page 093]
 Nisinnaṁ kho anāthapiṇḍikaṁ gahapatiṁ bhagavā etadavoca kiṁ nu te
 gahapati nivesane manussā uccāsaddā mahāsaddā kevaṭṭo 1- maññe
 macche vilopetīti 2-. Ayaṁ bhante sujātā gharasuṇhā aḍḍhā kulā
 ānītā sā neva sassuṁ ādiyati na sassuraṁ ādiyati na sāmikaṁ
 ādiyati bhagavantampi na sakkaroti na garukaroti na māneti na pūjetīti.
 Athakho bhagavā sujātaṁ gharasuṇhaṁ āmantesi ehi sujāteti. Evaṁ
 bhanteti kho sujātā gharasuṇhā bhagavato paṭissuṇitvā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.< PTS. A IV , 92 >
 Ekamantaṁ nisinnaṁ kho sujātaṁ gharasuṇhaṁ bhagavā etadavoca satta kho
 imā sujāte purisassa bhariyā katamā satta vadhasamā corasamā 3-
 ayyasamā mātusamā 4- bhaginisamā sakhīsamā dāsīsamā imā kho sujāte
 satta purisassa bhariyā tāsaṁ tvaṁ katamāti. Nāhaṁ bhante imassa
 bhagavatā saṅkhittena bhāsitassa vitthārena atthaṁ ājānāmi sādhu me
 bhante bhagavā tathā dhammaṁ desetu yathāhaṁ imassa bhagavatā saṅkhittena
 bhāsitassa vitthārena atthaṁ ājāneyyanti. Tenahi sujāte suṇāhi
 sādhukaṁ manasikarohi bhāsissāmīti. Evaṁ bhanteti kho sujātā gharasuṇhā
 bhagavato paccassosi. Bhagavā etadavoca
                paduṭṭhacittā ahitānukampinī
                aññesu rattā atimaññate patiṁ
                dhanena kītassa vadhāya ussukā

  *  *  *  *  *  *
  Footnote:1 kevaṭṭā. 2 Ma. macchavilopeti. 3 vadhakasamā corīsamā. 4 Ma. mātāsamā.
-------------------------------------------------
[page 094]
                Yā evarūpā purisassa bhariyā
                vadhakā 1- ca bhariyāti ca sā pavuccati.
                Yaṁ itthiyā vindati sāmiko dhanaṁ
                sippaṁ vaṇijjañca kasimadhiṭṭhahi 2-
                appampi tasmā 3- apahātumicchati
                yā evarūpā purisassa bhariyā
                corā 4- ca bhariyāti ca sā pavuccati.
                Akammakāmā alasā mahagghasā
                pharusā ca caṇḍī ca 5- duruttavādinī
                uṭṭhāyakānaṁ abhibhuyya vattati
                yā evarūpā purisassa bhariyā
                ayyā ca bhariyāti ca sā pavuccati.
                Yā sabbadā hoti hitānukampinī
                mātāva puttaṁ anurakkhate patiṁ
                tato dhanaṁ sambhatamassa rakkhati
                yā evarūpā purisassa bhariyā
                mātā ca bhariyāti ca sā pavuccati.
                Yathāpi jeṭṭhā bhaginī kaniṭṭhā 6-
                sagāravā hoti sakamhi sāmike
                hirīmanā bhattuvasānuvattinī

  *  *  *  *  *  *
  Footnote:1 Ma. vadhā. 2 Ma. kasiṁ adhiṭṭhahaṁ. 3 Ma. tassa. 4 Ma. corī. 5 Ma. casaddo natthi.
 6 Ma. kaniṭṭhakā.
-------------------------------------------------
[page 095]
                Yā evarūpā purisassa bhariyā
                bhaginī ca bhariyāti ca sā pavuccati.
                Yācīdha disvāna patiṁ pamodati
                sakhī sakhāraṁva cirassamāgataṁ
                koleyyakā sīlavatī patibbatā
                yā evarūpā purisassa bhariyā
                sakhī ca bhariyāti ca sā pavuccati.
                Akkuddhasantā vadhadaṇḍatajjitā
                aruddhacittā patino titikkhati
                akkodhanā bhattuvasānuvattinī
                yā evarūpā purisassa bhariyā
                dāsī ca bhariyāti ca sā pavuccati.
                Yācīdha bhariyā vadhakāti vuccati
                corī ca ayyāti ca sā pavuccati
                dussīlarūpā pharusā anādarā
                kāyassa bhedā nirayaṁ vajanti tā.
                Yācīdha mātā bhaginī sakhī 1- ca
                dāsī ca bhariyāti ca sā pavuccati
                sīle ṭhitattā cirarattasaṁvutā
                kāyassa bhedā sugatiṁ vajanti tāti.

  *  *  *  *  *  *
  Footnote:1 Ma. sakhīti ca.
-------------------------------------------------
[page 096]
      Imāni kho sujāte satta purisassa bhariyā tāsaṁ tvaṁ katamāti.
 Ajjatagge maṁ bhante bhagavā dāsīsamaṁ sāmikassa bhariyaṁ dhāretūti.
      [61] Sattime bhikkhave dhammā sapattakantā sapattakāraṇā
 kodhanaṁ āgacchanti itthiṁ vā purisaṁ vā. Katame satta idha bhikkhave
 sapatto sapattassa evaṁ icchati aho vatāyaṁ dubbaṇṇo assāti
 taṁ kissa hetu na bhikkhave sapatto sapattassa vaṇṇavatāya
 nandati kodhanoyaṁ bhikkhave purisapuggalo kodhābhibhūto kodhapareto
 kiñcāpi so hoti sunhāto suvilitto kappitakesamassu odātavatthavāsano
 athakho so dubbaṇṇo ca hoti kodhābhibhūto ayaṁ
 bhikkhave paṭhamo dhammo sapattakanto sapattakāraṇo 1- kodhanaṁ āgacchati
 itthiṁ vā purisaṁ vā. Puna caparaṁ bhikkhave sapatto sapattassa evaṁ
 icchati aho vatāyaṁ dukkhaṁ sayeyyāti taṁ kissa hetu na
 bhikkhave sapatto sapattassa sukhaseyyāya nandati kodhanoyaṁ bhikkhave
 purisapuggalo kodhābhibhūto kodhapareto kiñcāpi so pallaṅke seti
 gonakatthate paṭikatthate paṭalikatthate kadalimigapavarapaccattharaṇe
 sauttaracchade ubhatolohitakūpadhāne athakho so dukkhaññeva seti
 kodhābhibhūto ayaṁ bhikkhave dutiyo dhammo sapattakanto sapattakāraṇo
 kodhanaṁ āgacchati itthiṁ vā purisaṁ vā. Puna caparaṁ bhikkhave sapatto
 sapattassa evaṁ icchati aho vatāyaṁ na pacurattho < PTS. A IV , 95 >assāti taṁ
 kissa hetu na bhikkhave sapatto sapattassa pacuratthatāya nandati

  *  *  *  *  *  *
  Footnote:1 Ma. sapattakaraṇo. evamuparipi.
-------------------------------------------------
[page 097]
 Kodhanoyaṁ bhikkhave purisapuggalo kodhābhibhūto kodhapareto anatthaṁpi
 gahetvā attho me gahitoti maññati atthaṁpi gahetvā anattho
 me gahitoti maññati tassime dhammā aññamaññavipaccanīkā
 gahitā dīgharattaṁ ahitāya dukkhāya saṁvattanti kodhābhibhūtassa ayaṁ
 bhikkhave tatiyo dhammo sapattakanto sapattakāraṇo kodhanaṁ āgacchati
 itthiṁ vā purisaṁ vā. Puna caparaṁ bhikkhave sapatto sapattassa evaṁ
 icchati aho vatāyaṁ na bhogavā assāti taṁ kissa hetu
 na bhikkhave sapatto sapattassa bhogavatāya nandati kodhanassa
 bhikkhave purisapuggalassa kodhābhibhūtassa kodhaparetassa yepissa te honti
 bhogā uṭṭhānaviriyādhigatā bāhābalaparicitā sedāvakkhittā dhammikā
 dhammaladdhā tepi rājāno rājakosaṁ pavesenti kodhābhibhūtassa ayaṁ
 bhikkhave catuttho dhammo sapattakanto sapattakāraṇo kodhanaṁ āgacchati
 itthiṁ vā purisaṁ vā. Puna caparaṁ bhikkhave sapatto sapattassa evaṁ
 icchati aho vatāyaṁ na yasavā assāti taṁ kissa hetu
 na bhikkhave sapatto sapattassa yasavatāya nandati kodhanoyaṁ bhikkhave
 purisapuggalo kodhābhibhūto kodhapareto yopissa hoti yaso appamādādhigato
 tamhāpi dhaṁsati kodhābhibhūto ayaṁ bhikkhave pañcamo dhammo
 sapattakanto sapattakāraṇo kodhanaṁ āgacchati itthiṁ vā purisaṁ vā.
 Puna caparaṁ bhikkhave sapatto sapattassa evaṁ icchati aho vatāyaṁ
-------------------------------------------------
[page 098]
 Na mittavā assāti taṁ kissa hetu na bhikkhave sapatto
 sapattassa mittavatāya nandati kodhanoyaṁ bhikkhave purisapuggalo
 kodhābhibhūto kodhapareto yepissa te honti mittāmaccā ñātisālohitā
 tepi ārakā taṁ parivajjenti kodhābhibhūtaṁ ayaṁ bhikkhave chaṭṭho dhammo
 sapattakanto sapattakāraṇo kodhanaṁ āgacchati itthiṁ vā purisaṁ vā.
 Puna caparaṁ bhikkhave sapatto sapattassa evaṁ icchati aho vatāyaṁ
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjeyyāti
 taṁ kissa hetu na bhikkhave sapatto sapattassa sugatigamanena
 nandati kodhanoyaṁ bhikkhave purisapuggalo kodhābhibhūto
 kodhapareto kāyena duccaritaṁ carati vācāya duccaritaṁ carati manasā
 duccaritaṁ carati so kāyena duccaritaṁ caritvā vācāya duccaritaṁ
 caritvā manasā duccaritaṁ caritvā kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjati kodhābhibhūto ayaṁ bhikkhave
 sattamo dhammo sapattakanto sapattakāraṇo kodhanaṁ āgacchati itthiṁ
 vā purisaṁ vāti 1-. Ime kho bhikkhave satta dhammā sapattakantā
 sapattakāraṇā kodhanaṁ āgacchanti itthiṁ vā purisaṁ vāti.
          Kodhano dubbaṇṇo hoti atho dukkhampi seti so
          atho atthaṁ gahetvāna anatthaṁ paṭipajjati 2-
          tato kāyena vācāya vadhaṁ katvāna kodhano
          kodhābhibhūto puriso dhanajāniṁ nigacchati

  *  *  *  *  *  *
  Footnote:1 Ma. itisaddo natthi. 2 Ma. adhipajjati.
-------------------------------------------------
[page 099]
          Kodhasammadasammatto āyasakkhaṁ 1- nigacchati
          ñātimittā suhajjā ca parivajjenti kodhanaṁ.
          Anatthajanano kodho kodho cittappakopano
          bhayamantarato jātaṁ taṁ jano nāvabujjhati.
          Kuddho atthaṁ na jānāti kuddho dhammaṁ na passati
          andhatamaṁ tadā hoti yaṁ kodho sahate naraṁ.
          Yaṁ kuddho uparodheti sukaraṁ viya dukkaraṁ
          pacchā so vigate kodhe aggidaḍḍhova tappati.
          Dummaṅkuyaṁ paṭhamaṁ dasseti 2- dhūmaggimiva 3- pāvako
          yato patāyatī kodho yena kujjhanti māṇavā.
          Nāssa hirī na ottappaṁ na vāco hoti gāravo
          kodhena abhibhūtassa na dīpaṁ hoti kiñcinaṁ.
          Tapanīyāni kammāni yāni dhammehi ārakā
          tāni ārocayissāmi taṁ suṇātha yathākathaṁ.
          Kuddho hi pitaraṁ hanti hanti kuddho samātaraṁ
          kuddho hi brāhmaṇaṁ hanti hanti kuddho puthujjanaṁ.
          Yāya mātu bhato poso imaṁ lokaṁ avekkhati
          tampi pāṇadadiṁ santiṁ hanti kuddho puthujjano.
          Attūpamā hi te sattā attā hi paramaṁ 4- piyo

  *  *  *  *  *  *
  Footnote:1 Ma. Yu. āyasakyaṁ. 2 Ma. padasseti. 3 Ma. dhūmaṁ dhūmīva. 4 Ma. paramo.
-------------------------------------------------
[page 100]
          Hanti kuddho puthuttānaṁ nānārūpesu mucchito
          asinā hanti attānaṁ visaṁ khādanti mucchitā
          rajjuyā baddhā miyyanti 1- pabbatāmapi kandare.
          Bhūtahaccāni 2- kammāni attamāraṇiyāni ca
          karontā nāvabujjhanti kodhajāto parābhavo.
          Itāyaṁ kodharūpena maccupāso guhāsayo
          taṁ damena samucchinde paññāviriyena diṭṭhiyā
          ekamekaṁ 3- akusalaṁ samucchindetha paṇḍito.
          Tatheva dhamme sikkhetha mā no dummaṅkuyaṁ ahu.
          Vītakodhā anāyāsā vītalobhā anussukā
          dantā kodhaṁ pahatvāna parinibbassathanāsavāti 4-.
                    Abyākatavaggo paṭhamo.
                        Tassuddānaṁ
          abyākato purisagati tissasīharakkhitapañcamaṁ 5-
          tatravatamaṁ kimmilo 6- sattabhariyāya kodhanā 7-.
                     ------------
                     Mahāvaggo < PTS. A IV , 99 >dutiyo
      [62] Hirottappe bhikkhave asati hirottappavipannassa hatūpaniso
 hoti indriyasaṁvaro indriyasaṁvare asati indriyasaṁvaravipannassa

  *  *  *  *  *  *
  Footnote:1 Ma. bajjha mīyanti. 2 Ma. bhūnahaccāni. 3 Ma. yathā metaṁ. 4 Ma. parinibbanti
 anāsavāti. Yu. parinibbiṁsu anāsavā. 5 Ma. tissa sīha arakkhiyaṁ.
 6 Ma. kimilaṁ satta pacālā. 7 Ma. mettā bhariyā kodhekādasāti.
-------------------------------------------------
[page 101]
 Hatūpanisaṁ hoti sīlaṁ sīle asati sīlavipannassa hatūpaniso hoti sammāsamādhi
 sammāsamādhismiṁ asati sammāsamādhivipannassa hatūpanisaṁ hoti
 yathābhūtañāṇadassanaṁ yathābhūtañāṇadassane asati yathābhūtañāṇadassanavipannassa
 hatūpaniso hoti nibbidāvirāgo nibbidāvirāge asati nibbidāvirāgavipannassa
 hatūpanisaṁ hoti vimuttiñāṇadassanaṁ seyyathāpi bhikkhave
 rukkho sākhāpalāsavipanno tassa pappaṭikāpi pāripūriṁ na gacchati tacopi
 pheggupi sāropi na pāripūriṁ gacchati evameva kho bhikkhave
 hirottappe asati hirottappavipannassa hatūpaniso hoti indriyasaṁvaro
 .pe. Vimuttiñāṇadassanaṁ. Hirottappe bhikkhave sati hirottappasampannassa
 upanisasampanno hoti indriyasaṁvaro indriyasaṁvare
 sati indriyasaṁvarasampannassa upanisasampannaṁ hoti sīlaṁ sīle sati
 sīlasampannassa upanisasampanno hoti sammāsamādhi sammāsamādhismiṁ
 sati sammāsamādhisampannassa upanisasampannaṁ hoti yathābhūtañāṇadassanaṁ
 yathābhūtañāṇadassane sati yathābhūtañāṇadassanasampannassa upanisasampanno
 hoti nibbidāvirāgo nibbidāvirāge sati nibbidāvirāgasampannassa
 upanisasampannaṁ hoti vimuttiñāṇadassanaṁ seyyathāpi bhikkhave rukkho
 sākhāpalāsasampanno tassa pappaṭikāpi pāripūriṁ gacchati tacopi
 pheggupi sāropi pāripūriṁ gacchati evameva kho bhikkhave hirottappe
 sati hirottappasampannassa upanisasampanno hoti indriyasaṁvaro .pe.
 Vimuttiñāṇadassananti.< PTS. A IV , 100 >
-------------------------------------------------
[page 102]
      [63] Ekaṁ samayaṁ bhagavā vesāliyaṁ viharati ambapālīvane. Tatra
 kho bhagavā bhikkhū āmantesi bhikkhavoti. Bhadanteti te bhikkhū bhagavato
 paccassosuṁ. Bhagavā etadavoca aniccā bhikkhave saṅkhārā adhuvā
 bhikkhave saṅkhārā anassāsikā bhikkhave saṅkhārā yāvañcidaṁ bhikkhave
 alameva sabbasaṅkhāresu nibbindituṁ alaṁ virajjituṁ alaṁ vimuccituṁ
 sineru bhikkhave pabbatarājā caturāsītiyojanasahassāni āyāmena
 caturāsītiyojanasahassāni vitthārena caturāsītiyojanasahassāni mahāsamudde
 ajjhogāḷho caturāsītiyojanasahassāni mahāsamuddā accuggato hoti
 kho so bhikkhave samayo yaṁ [1]- bahūni vassāni bahūni vassasatāni
 bahūni vassasahassāni bahūni vassasatasahassāni devo na vassati deve
 kho pana bhikkhave avassante yekecime vījagāmabhūtagāmaosadhītiṇavanappatayo
 te ussussanti vissussanti na bhavanti evaṁ aniccā
 bhikkhave saṅkhārā evaṁ adhuvā bhikkhave saṅkhārā evaṁ anassāsikā
 bhikkhave saṅkhārā yāvañcidaṁ bhikkhave alameva sabbasaṅkhāresu
 nibbindituṁ alaṁ virajjituṁ alaṁ vimuccituṁ hoti kho so
 bhikkhave samayo yaṁ kadāci karahaci dīghassa addhuno accayena dutiyo
 suriyo pātubhavati dutiyassa bhikkhave suriyassa pātubhāvā yākāci
 kunnadiyo kussobbhā 2- sabbā tā ussussanti vissussanti na bhavanti
 evaṁ aniccā bhikkhave saṅkhārā ... Alaṁ vimuccituṁ hoti kho so
 bhikkhave samayo yaṁ kadāci karahaci dīghassa addhuno accayena tatiyo

  *  *  *  *  *  *
  Footnote:1 Ma. kadāci karahaci dīghassa addhuno accayena. 2 Sī. kussubbhā. Ma. kusobbhā.
 evamuparipi.
-------------------------------------------------
[page 103]
 Suriyo pātubhavati tatiyassa bhikkhave suriyassa pātubhāvā yā tā
 mahānadiyo seyyathīdaṁ gaṅgā yamunā aciravatī sarabhū mahī sabbā
 tā ussussanti vissussanti na bhavanti evaṁ aniccā bhikkhave
 saṅkhārā ... Alaṁ vimuccituṁ hoti kho so bhikkhave samayo
 yaṁ kadāci karahaci dīghassa addhuno accayena catuttho suriyo pātubhavati
 catutthassa bhikkhave suriyassa pātubhāvā ye te mahāsarā yato imā
 mahānadiyo sambhavanti 1- seyyathīdaṁ gaṅgā yamunā aciravatī sarabhū mahī 2-
 sabbe te ussussanti vissussanti na bhavanti evaṁ aniccā
 bhikkhave saṅkhārā ... Alaṁ vimuccituṁ hoti kho so bhikkhave samayo
 yaṁ kadāci karahaci dīghassa addhuno accayena pañcamo suriyo pātubhavati
 pañcamassa bhikkhave suriyassa pātubhāvā yojanasatikānipi mahāsamudde
 udakāni ogacchanti dviyojanasatikānipi tiyojanasatikānipi catuyojanasatikānipi
 pañcayojanasatikānipi chayojanasatikānipi sattayojanasatikānipi
 mahāsamudde udakāni ogacchanti sattatālampi mahāsamudde udakaṁ
 saṇṭhāti chatālampi pañcatālampi catutālampi titālampi dvitālampi
 tālamattampi mahāsamudde udakaṁ saṇṭhāti sattaporisampi mahāsamudde
 udakaṁ saṇṭhāti chaporisampi pañcaporisampi catuporisampi tiporisampi
 dviporisampi porisamattampi 3- aḍḍhaporisampi kaṭimattampi jannukamattampi
 goppakamattampi mahāsamudde udakaṁ saṇṭhāti seyyathāpi bhikkhave
 saradasamaye thullaphusitake deve vassante tattha tattha gopadesu udakāni

  *  *  *  *  *  *
  Footnote:1 Ma. pavattanti. 2 Ma. anotattā sīhapapātā rathakārā kaṇṇamuṇḍā kuṇālā
 chaddantā mandākiniyā. 3 Ma. porisampi.
-------------------------------------------------
[page 104]
 Ṭhitāni honti evameva kho bhikkhave tattha tattha gopadamattāni 1-
 mahāsamudde udakāni ṭhitāni honti pañcamassa bhikkhave suriyassa
 pātubhāvā aṅgulipabbamattampi mahāsamudde udakaṁ na hoti evaṁ
 aniccā bhikkhave saṅkhārā ... Alaṁ vimuccituṁ hoti kho so bhikkhave
 samayo yaṁ kadāci karahaci dīghassa addhuno accayena chaṭṭho suriyo
 pātubhavati chaṭṭhassa bhikkhave suriyassa pātubhāvā ayañca mahāpaṭhavī
 sineru ca pabbatarājā dhūpāyanti sandhūpāyanti sampadhūpāyanti 2- seyyathāpi
 bhikkhave kumbhakārapāko ālimpito dhūpeti sandhūpeti sampadhūpeti
 evameva kho bhikkhave chaṭṭhassa suriyassa pātubhāvā ayañca mahāpaṭhavī
 sineru ca pabbatarājā dhūpāyanti sandhūpāyanti evaṁ aniccā
 bhikkhave saṅkhārā ... Alaṁ vimuccituṁ hoti kho so bhikkhave samayo
 yaṁ kadāci karahaci dīghassa addhuno accayena sattamo suriyo pātubhavati
 sattamassa bhikkhave suriyassa pātubhāvā ayañca mahāpaṭhavī sineru ca
 pabbatarājā ādippanti pajjalanti ekajālā bhavanti imassā ca
 bhikkhave mahāpaṭhaviyā sinerussa ca pabbatarājassa jhāyamānānaṁ dayhamānānaṁ
 acci vātena khittā yāva brahmalokāpi gacchati sinerussa
 bhikkhave pabbatarājassa jhāyamānassa dayhamānassa vinassamānassa mahatā
 tejokhandhena abhibhūtassa yojanasatakānipi kūṭāni palujjanti dviyojanasatikānipi
 tiyojanasatikānipi catuyojanasatikānipi pañcayojanasatikānipi
 kūṭāni palujjanti imassā ca bhikkhave mahāpaṭhaviyā sinerussa ca pabbatarājassa

  *  *  *  *  *  *
  Footnote:1 Ma. gopphakamattāni. 2 Ma. dhūmāyanti saṁdhūmāyanti sampadhūmāyanti. evamuparipi.
-------------------------------------------------
[page 105]
 Jhāyamānānaṁ dayhamānānaṁ neva chārikā paññāyati na
 masi seyyathāpi bhikkhave sappissa vā telassa vā jhāyamānassa dayhamānassa
 neva chārikā paññāyati na masi evameva kho bhikkhave
 imassā ca mahāpaṭhaviyā sinerussa ca pabbatarājassa jhāyamānānaṁ
 dayhamānānaṁ neva chārikā paññāyati na masi evaṁ aniccā
 bhikkhave saṅkhārā evaṁ adhuvā bhikkhave saṅkhārā evaṁ anassāsikā
 bhikkhave saṅkhārā yāvañcidaṁ bhikkhave alameva sabbasaṅkhāresu
 nibbindituṁ alaṁ virajjituṁ alaṁ vimuccituṁ tatra bhikkhave ko mantā ko
 saddhātā ayañca paṭhavī sineru ca pabbatarājā dayhissanti
 vinassissanti na bhavissantīti aññatra diṭṭhapadehi.
      Bhūtapubbaṁ bhikkhave sunetto nāma satthā < PTS. A IV , 104 >ahosi titthakaro kāmesu
 vītarāgo sunettassa kho pana bhikkhave satthuno anekāni sāvakasatāni
 ahesuṁ sunetto [1]- satthā sāvakānaṁ brahmalokasahabyatāya dhammaṁ deseti
 ye kho pana bhikkhave sunettassa satthuno brahmalokasahabyatāya dhammaṁ
 desentassa sabbena sabbaṁ sāsanaṁ ājāniṁsu te kāyassa bhedā
 parammaraṇā sugatiṁ brahmalokaṁ upapajjiṁsu ye na sabbena sabbaṁ
 sāsanaṁ ājāniṁsu te kāyassa bhedā parammaraṇā appekacce
 paranimmitavasavattīnaṁ devānaṁ sahabyataṁ upapajjiṁsu appekacce
 nimmānaratīnaṁ devānaṁ sahabyataṁ upapajjiṁsu appekacce tusitānaṁ
 devānaṁ sahabyataṁ upapajjiṁsu appekacce yāmānaṁ devānaṁ sahabyataṁ

  *  *  *  *  *  *
  Footnote:1 Ma. bhikkhave.
-------------------------------------------------
[page 106]
 Upapajjiṁsu appekacce tāvatiṁsānaṁ devānaṁ sahabyataṁ upapajjiṁsu
 appekacce cātummahārājikānaṁ devānaṁ sahabyataṁ upapajjiṁsu appekacce
 khattiyamahāsālānaṁ sahabyataṁ upapajjiṁsu appekacce brāhmaṇamahāsālānaṁ
 sahabyataṁ upapajjiṁsu appekacce gahapatimahāsālānaṁ
 sahabyataṁ upapajjiṁsu.
      Athakho bhikkhave sunettassa satthuno etadahosi na kho metaṁ
 paṭirūpaṁ yohaṁ sāvakānaṁ samasamagatiyo assaṁ abhisamparāyaṁ yannūnāhaṁ
 uttariṁ mettaṁ bhāveyyanti athakho bhikkhave sunetto satthā satta
 vassāni mettacittaṁ bhāvesi satta vassāni mettacittaṁ bhāvetvā satta< PTS. A IV , 105 >
 saṁvaṭṭavivaṭṭakappe na yimaṁ lokaṁ punāgamāsi 1- saṁvaṭṭamāne sudaṁ bhikkhave
 loke ābhassarūpago hoti vivaṭṭamāne loke suññaṁ brahmavimānaṁ
 upapajjati tatra sudaṁ bhikkhave brahmā hoti mahābrahmā abhibhū anabhibhūto
 aññadatthudaso vasavattī chattiṁsakkhattuṁ kho pana bhikkhave sakko
 ahosi devānamindo anekasatakkhattuṁ rājā ahosi cakkavattī dhammiko
 dhammarājā cāturanto vijitāvī janapadatthāvariyappatto sattaratanasamannāgato
 parosahassaṁ kho panassa puttā ahesuṁ sūrā vīraṅgarūpā parasenappamaddanā
 so imaṁ paṭhaviṁ sāgarapariyantaṁ adaṇḍena asatthena dhammena
 abhivijiya ajjhāvasi so hi nāma bhikkhave sunetto satthā evaṁdīghāyuko
 samāno evaṁciraṭṭhitiko aparimutto ahosi jātiyā jarāya
 maraṇena sokehi paridevehi dukkhehi domanassehi upāyāsehi aparimutto

  *  *  *  *  *  *
  Footnote:1 Ma. punarāgamāsi.
-------------------------------------------------
[page 107]
 Mutto dukkhasmāti vadāmi taṁ kissa hetu catunnaṁ dhammānaṁ ananubodhā
 appaṭivedhā katamesaṁ catunnaṁ ariyassa sīlassa ananubodhā
 appaṭivedhā ariyassa samādhissa ananubodhā appaṭivedhā ariyāya
 paññāya ananubodhā appaṭivedhā ariyāya vimuttiyā ananubodhā
 appaṭivedhā tayidaṁ bhikkhave ariyaṁ sīlaṁ anubuddhaṁ paṭividdhaṁ ariyo
 samādhi anubuddho paṭividdho ariyā paññā anubuddhā paṭividdhā
 ariyā vimutti anubuddhā < PTS. A IV , 106 >paṭividdhā ucchinnā bhavataṇhā khīṇā
 bhavanetti natthidāni punabbhavoti. Idamavoca bhagavā idaṁ vatvāna
 sugato athāparaṁ etadavoca satthā
          sīlaṁ samādhi paññā ca vimutti ca anuttarā
          anubuddhā ime dhammā gotamena yasassinā
          iti buddho abhiññāya dhammamakkhāsi bhikkhunaṁ
          dukkhassantakaro satthā cakkhumā parinibbutoti.
      [64] Yato kho bhikkhave rañño paccantimaṁ nagaraṁ sattahi
 nagaraparikkhārehi suparikkhataṁ hoti catunnañca āhārānaṁ nikāmalābhī hoti
 akicchalābhī akasiralābhī idaṁ vuccati bhikkhave rañño paccantimaṁ
 nagaraṁ akaraṇīyaṁ bāhirehi paccatthikehi paccāmittehi katamehi sattahi
 nagaraparikkhārehi suparikkhataṁ hoti idha bhikkhave rañño paccantime
 nagare esikā hoti gambhīranemā sunikhātā acalā asampavedhī iminā
 paṭhamena nagaraparikkhārena suparikkhataṁ hoti rañño paccantimaṁ nagaraṁ
-------------------------------------------------
[page 108]
 Abbhantarānaṁ guttiyā bāhirānaṁ paṭighātāya. Puna caparaṁ bhikkhave rañño
 paccantime nagare parikkhā hoti gambhīrā ceva vitthatā ca iminā
 dutiyena nagaraparikkhārena suparikkhataṁ hoti < PTS. A IV , 107 >rañño paccantimaṁ nagaraṁ
 abbhantarānaṁ guttiyā bāhirānaṁ paṭighātāya. Puna caparaṁ bhikkhave rañño
 paccantime nagare anupariyāyapatho hoti ucco ceva vitthato ca
 iminā tatiyena nagaraparikkhārena suparikkhataṁ hoti rañño paccantimaṁ
 nagaraṁ abbhantarānaṁ guttiyā bāhirānaṁ paṭighātāya. Puna caparaṁ bhikkhave
 rañño paccantime nagare bahuṁ āvudhaṁ sannicitaṁ hoti salākañceva
 jevanikañca iminā catutthena nagaraparikkhārena suparikkhataṁ hoti
 rañño paccantimaṁ nagaraṁ abbhantarānaṁ guttiyā bāhirānaṁ paṭighātāya.
 Puna caparaṁ bhikkhave rañño paccantime nagare bahu balakāyo paṭivasati
 seyyathīdaṁ hatthārohā assārohā rathikā dhanuggahā celakā calakā
 piṇḍadāyakā uggā rājaputtā pakkhandino mahānāgā sūrā papphālikā 1-
 cammayodhino dāsakaputtā iminā pañcamena nagaraparikkhārena suparikkhataṁ
 hoti rañño paccantimaṁ nagaraṁ abbhantarānaṁ guttiyā bāhirānaṁ
 paṭighātāya. Puna caparaṁ bhikkhave rañño paccantime nagare dovāriko
 hoti paṇḍito byatto medhāvī aññātānaṁ nivāretā ñātānaṁ
 pavesetā iminā chaṭṭhena nagaraparikkhārena suparikkhataṁ hoti rañño
 paccantimaṁ nagaraṁ abbhantarānaṁ guttiyā bāhirānaṁ paṭighātāya. Puna
 caparaṁ bhikkhave rañño paccantime nagare pākāro hoti ucco ceva

  *  *  *  *  *  *
  Footnote:1 Ma. ayaṁ pāṭho natthi. evamuparipi.
-------------------------------------------------
[page 109]
 Vitthato ca vāsanalepanasampanno ca iminā sattamena nagaraparikkhārena
 suparikkhataṁ hoti < PTS. A IV , 108 >rañño paccantimaṁ nagaraṁ abbhantarānaṁ guttiyā
 bāhirānaṁ paṭighātāya. Imehi sattahi nagaraparikkhārehi suparikkhataṁ hoti.
 Katamesaṁ catunnaṁ āhārānaṁ nikāmalābhī hoti akicchalābhī akasiralābhī
 idha bhikkhave rañño paccantime nagare bahu tiṇakaṭṭhodakaṁ sannicitaṁ
 hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.
 Puna caparaṁ bhikkhave rañño paccantime nagare bahuṁ sāliyavakaṁ sannicitaṁ
 hoti abbhantarānaṁ ratiyā aparitassāya phāsuvihārāya bāhirānaṁ paṭighātāya.
 Puna caparaṁ bhikkhave rañño paccantime nagare bahuṁ tilamuggamāsāparaṇṇaṁ
 sannicitaṁ hoti abbhantarānaṁ ratiyā aparitassāya phāsuvihārāya bāhirānaṁ
 paṭighātāya. Puna caparaṁ bhikkhave rañño paccantime nagare bahuṁ
 bhesajjaṁ sannicitaṁ hoti seyyathīdaṁ sappi navanītaṁ telaṁ madhu
 phāṇitaṁ loṇaṁ abbhantarānaṁ ratiyā aparitassāya phāsuvihārāya bāhirānaṁ
 paṭighātāya. Imesaṁ catunnaṁ āhārānaṁ nikāmalābhī hoti akicchalābhī
 akasiralābhī yato kho bhikkhave rañño paccantimaṁ nagaraṁ sattahi
 nagaraparikkhārehi suparikkhataṁ hoti catunnañca āhārānaṁ nikāmalābhī
 hoti akicchalābhī akasiralābhī idaṁ vuccati bhikkhave rañño paccantimaṁ
 nagaraṁ akaraṇīyaṁ bāhirehi paccatthikehi paccāmittehi. Evameva kho
 bhikkhave < PTS. A IV , 109 >yato ariyasāvako sattahi saddhammehi samannāgato hoti
 catunnañca jhānānaṁ ābhicetasikānaṁ diṭṭhadhammasukhavihārānaṁ nikāmalābhī
-------------------------------------------------
[page 110]
 Hoti akicchalābhī akasiralābhī ayaṁ vuccati bhikkhave ariyasāvako
 akaraṇīyo mārassa akaraṇīyo pāpimato. Katamehi sattahi saddhammehi
 samannāgato hoti seyyathāpi bhikkhave rañño paccantime nagare
 esikā hoti gambhīranemā sunikhātā acalā asampavedhī abbhantarānaṁ
 guttiyā bāhirānaṁ paṭighātāya evameva kho bhikkhave ariyasāvako
 saddho hoti saddahati tathāgatassa bodhiṁ itipi so bhagavā .pe.
 Buddho bhagavāti saddhesiko bhikkhave ariyasāvako akusalaṁ pajahati
 kusalaṁ bhāveti sāvajjaṁ pajahati anavajjaṁ bhāveti suddhaṁ attānaṁ
 pariharati iminā paṭhamena saddhammena samannāgato hoti. Seyyathāpi
 bhikkhave rañño paccantime nagare parikkhā hoti gambhīrā ceva
 vitthatā ca abbhantarānaṁ guttiyā bāhirānaṁ paṭighātāya evameva kho
 bhikkhave ariyasāvako hirimā hoti hiriyati kāyaduccaritena vacīduccaritena
 manoduccaritena hiriyati pāpakānaṁ akusalānaṁ dhammānaṁ samāpattiyā
 hirīparikkho [1]- bhikkhave ariyasāvako akusalaṁ pajahati kusalaṁ bhāveti sāvajjaṁ
 pajahati anavajjaṁ bhāveti suddhaṁ attānaṁ pariharati iminā dutiyena
 saddhammena samannāgato hoti. Seyyathāpi bhikkhave rañño paccantime
 nagare anupariyāyapatho hoti ucco ceva vitthato ca abbhantarānaṁ
 guttiyā bāhirānaṁ paṭighātāya evameva kho bhikkhave ariyasāvako
 ottappī hoti ottappati kāyaduccaritena vacīduccaritena manoduccaritena
 ottappati pāpakānaṁ akusalānaṁ dhammānaṁ samāpattiyā ottappapariyāyapatho

  *  *  *  *  *  *
  Footnote:1 Ma. kho.
-------------------------------------------------
[page 111]
 Bhikkhave ariyasāvako akusalaṁ pajahati kusalaṁ bhāveti sāvajjaṁ
 pajahati anavajjaṁ bhāveti suddhaṁ attānaṁ pariharati iminā tatiyena
 saddhammena samannāgato hoti. Seyyathāpi bhikkhave rañño paccantime
 nagare bahuṁ āvudhaṁ sannicitaṁ hoti salākañceva jevanikañca
 abbhantarānaṁ guttiyā bāhirānaṁ paṭighātāya evameva kho bhikkhave
 ariyasāvako bahussuto hoti .pe. Diṭṭhiyā suppaṭividdhā sutāvudho
 bhikkhave ariyasāvako akusalaṁ pajahati kusalaṁ bhāveti sāvajjaṁ pajahati
 anavajjaṁ bhāveti suddhaṁ attānaṁ pariharati iminā catutthena
 saddhammena samannāgato hoti. Seyyathāpi bhikkhave rañño paccantime
 nagare bahu balakāyo paṭivasati seyyathīdaṁ hatthārohā assārohā
 rathikā dhanuggahā celakā calakā piṇḍadāyakā uggā rājaputtā
 pakkhandino mahānāgā sūrā papphālikā cammayodhino dāsakaputtā
 abbhantarānaṁ guttiyā bāhirānaṁ paṭighātāya evameva kho bhikkhave
 ariyasāvako āraddhaviriyo viharati akusalānaṁ dhammānaṁ pahānāya kusalānaṁ
 dhammānaṁ upasampadāya thāmavā daḷhaparakkamo anikkhittadhuro kusalesu
 dhammesu viriyabalakāyo bhikkhave ariyasāvako akusalaṁ pajahati kusalaṁ
 bhāveti sāvajjaṁ pajahati anavajjaṁ bhāveti suddhaṁ attānaṁ pariharati
 iminā pañcamena saddhammena samannāgato hoti. Seyyathāpi bhikkhave
 rañño paccantime nagare dovāriko hoti paṇḍito byatto medhāvī
 aññātānaṁ nivāretā ñātānaṁ pavesetā abbhantarānaṁ guttiyā bāhirānaṁ
-------------------------------------------------
[page 112]
 Paṭighātāya evameva kho bhikkhave ariyasāvako satimā hoti paramena
 satinepakkena samannāgato cirakatampi cirabhāsitampi saritā anussaritā
 satidovāriko bhikkhave ariyasāvako akusalaṁ pajahati kusalaṁ bhāveti sāvajjaṁ
 pajahati anavajjaṁ bhāveti suddhaṁ attānaṁ pariharati iminā chaṭṭhena
 saddhammena samannāgato hoti. Seyyathāpi bhikkhave rañño paccantime
 nagare pākāro hoti ucco ceva vitthato ca vāsanalepanasampanno ca
 abbhantarānaṁ guttiyā bāhirānaṁ paṭighātāya evameva kho bhikkhave
 ariyasāvako paññavā hoti udayatthagāminiyā paññāya samannāgato
 ariyāya nibbedhikāya sammādukkhakkhayagāminiyā paññāvāsanalepanasampanno
 bhikkhave ariyasāvako akusalaṁ pajahati kusalaṁ bhāveti sāvajjaṁ
 pajahati anavajjaṁ bhāveti suddhaṁ attānaṁ pariharati iminā sattamena
 saddhammena samannāgato hoti. Imehi sattahi saddhammehi
 samannāgato hoti. Katamesaṁ catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī hoti akicchalābhī akasiralābhī seyyathāpi
 bhikkhave rañño paccantime nagare bahuṁ tiṇakaṭṭhodakaṁ sannicitaṁ hoti
 abbhantarānaṁ ratiyā aparitassāya phāsuvihārāya bāhirānaṁ paṭighātāya
 evameva kho bhikkhave ariyasāvako vivicceva kāmehi .pe. Paṭhamaṁ
 jhānaṁ upasampajja viharati attano ratiyā aparitassāya phāsuvihārāya
 okkamanāya nibbānassa. Seyyathāpi bhikkhave rañño paccantime nagare
 bahuṁ sāliyavakaṁ sannicitaṁ hoti abbhantarānaṁ ratiyā aparitassāya phāsuvihārāya
-------------------------------------------------
[page 113]
 Bāhirānaṁ paṭighātāya evameva kho bhikkhave ariyasāvako
 vitakkavicārānaṁ vūpasamā .pe. Dutiyaṁ jhānaṁ upasampajja viharati attano
 ratiyā aparitassāya phāsuvihārāya okkamanāya nibbānassa. Seyyathāpi
 bhikkhave rañño paccantime nagare bahuṁ tilamuggamāsāparaṇṇaṁ sannicitaṁ
 hoti abbhantarānaṁ ratiyā aparitassāya phāsuvihārāya bāhirānaṁ paṭighātāya
 evameva kho bhikkhave ariyasāvako pītiyā ca virāgā .pe. Tatiyaṁ
 jhānaṁ upasampajja viharati attano ratiyā aparitassāya phāsuvihārāya
 okkamanāya nibbānassa. Seyyathāpi bhikkhave rañño paccantime
 nagare bahuṁ bhesajjaṁ sannicitaṁ hoti seyyathīdaṁ sappi navanītaṁ telaṁ
 madhu phāṇitaṁ loṇaṁ abbhantarānaṁ ratiyā aparitassāya phāsuvihārāya
 bāhirānaṁ paṭighātāya evameva kho bhikkhave ariyasāvako sukhassa ca
 pahānā .pe. Catutthaṁ jhānaṁ upasampajja viharati attano ratiyā
 aparitassāya phāsuvihārāya okkamanāya nibbānassa. Imesaṁ catunnaṁ
 jhānānaṁ < PTS. A IV , 113 >ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
 akasiralābhī yato kho bhikkhave ariyasāvako imehi sattahi saddhammehi
 samannāgato hoti imesañca catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī hoti akicchalābhī akasiralābhī ayaṁ vuccati
 bhikkhave ariyasāvako akaraṇīyo mārassa akaraṇīyo pāpimatoti.
      [65] Sattahi bhikkhave dhammehi samannāgato bhikkhu āhuneyyo
-------------------------------------------------
[page 114]
 Hoti .pe. Anuttaraṁ puññakkhettaṁ lokassa. Katamehi sattahi
 idha bhikkhave bhikkhu dhammaññū ca hoti atthaññū ca attaññū ca
 mattaññū ca kālaññū ca parisaññū ca puggalaparoparaññū ca.
 Kathañca bhikkhave bhikkhu dhammaññū hoti idha bhikkhave bhikkhu dhammaṁ
 jānāti suttaṁ geyyaṁ veyyākaraṇaṁ gāthaṁ udānaṁ itivuttakaṁ jātakaṁ
 abbhutadhammaṁ vedallaṁ no ce bhikkhave bhikkhu dhammaṁ jāneyya suttaṁ
 ... Vedallaṁ nayidha dhammaññūti vucceyya yasmā ca kho bhikkhave
 bhikkhu dhammaṁ jānāti suttaṁ ... Vedallaṁ tasmā dhammaññūti vuccati
 iti dhammaññū. Atthaññū ca kathaṁ hoti idha bhikkhave bhikkhu
 tassa tasseva bhāsitassa atthaṁ jānāti ayaṁ imassa bhāsitassa
 attho ayaṁ imassa bhāsitassa atthoti no ce bhikkhave bhikkhu
 tassa tasseva bhāsitassa atthaṁ jāneyya ayaṁ imassa bhāsitassa
 attho ayaṁ imassa bhāsitassa atthoti nayidha atthaññūti vucceyya
 yasmā ca kho bhikkhave < PTS. A IV , 114 >bhikkhu tassa tasseva bhāsitassa atthaṁ jānāti
 ayaṁ imassa bhāsitassa attho ayaṁ imassa bhāsitassa atthoti tasmā
 atthaññūti vuccati iti dhammaññū atthaññū. Attaññū ca kathaṁ
 hoti idha bhikkhave bhikkhu attānaṁ jānāti ettakomhi saddhāya
 sīlena sutena cāgena paññāya paṭibhāṇenāti no ce bhikkhave bhikkhu
 attānaṁ jāneyya ettakomhi saddhāya sīlena sutena cāgena
 paññāya paṭibhāṇenāti nayidha attaññūti vucceyya yasmā ca
-------------------------------------------------
[page 115]
 Kho bhikkhave bhikkhu attānaṁ jānāti ettakomhi saddhāya sīlena
 sutena cāgena paññāya paṭibhāṇenāti tasmā attaññūti vuccati
 iti dhammaññū atthaññū attaññū. Mattaññū ca kathaṁ hoti
 idha bhikkhave bhikkhu mattaṁ jānāti cīvarapiṇḍapātasenāsanagilānapaccaya-
 bhesajjaparikkhārānaṁ paṭiggahaṇāya no ce bhikkhave bhikkhu mattaṁ
 jāneyya cīvarapiṇḍapātasenāsanagilānapaccayabhesajjaparikkhārānaṁ paṭiggahaṇāya
 nayidha mattaññūti vucceyya yasmā ca kho bhikkhave bhikkhu
 mattaṁ jānāti cīvarapiṇḍapātasenāsanagilānapaccayabhesajjaparikkhārānaṁ
 paṭiggahaṇāya tasmā mattaññūti vuccati iti dhammaññū atthaññū
 attaññū mattaññū. Kālaññū ca kathaṁ hoti idha bhikkhave
 bhikkhu kālaṁ jānāti ayaṁ kālo uddesassa ayaṁ kālo paripucchāya
 ayaṁ kālo yogassa ayaṁ kālo paṭisallānāyāti 1- no ce bhikkhave
 bhikkhu kālaṁ jāneyya ayaṁ kālo uddesassa ayaṁ kālo paripucchāya
 ayaṁ kālo yogassa ayaṁ kālo paṭisallānāyāti nayidha kālaññūti
 vucceyya yasmā ca kho bhikkhave bhikkhu kālaṁ jānāti ayaṁ
 kālo uddesassa ayaṁ kālo paripucchāya ayaṁ kālo yogassa ayaṁ
 kālo paṭisallānāyāti tasmā kālaññūti vuccati iti dhammaññū
 atthaññū attaññū mattaññū kālaññū. Parisaññū ca kathaṁ hoti
 idha bhikkhave bhikkhu parisaṁ jānāti ayaṁ khattiyaparisā ayaṁ brāhmaṇaparisā
 ayaṁ gahapatiparisā ayaṁ samaṇaparisā tattha evaṁ upasaṅkamitabbaṁ

  *  *  *  *  *  *
  Footnote:1 < PTS. A IV , 115 >Ma. paṭisallānassāti. evamuparipi.
-------------------------------------------------
[page 116]
 Evaṁ ṭhātabbaṁ evaṁ kattabbaṁ evaṁ nisīditabbaṁ evaṁ bhāsitabbaṁ evaṁ
 tuṇhībhavitabbanti no ce bhikkhave bhikkhu parisaṁ jāneyya ayaṁ
 khattiyaparisā ... Evaṁ tuṇhībhavitabbanti nayidha parisaññūti vucceyya
 yasmā ca kho bhikkhave bhikkhu parisaṁ jānāti ayaṁ khattiyaparisā ... Evaṁ
 tuṇhībhavitabbanti tasmā parisaññūti vuccati iti dhammaññū
 atthaññū attaññū mattaññū kālaññū parisaññū. Puggalaparoparaññū
 ca kathaṁ hoti idha bhikkhave bhikkhuno dvayena puggalā viditā honti
 dve puggalā eko ariyānaṁ dassanakāmo eko ariyānaṁ na
 dassanakāmo yvāyaṁ puggalo ariyānaṁ na dassanakāmo evaṁ so
 tena tena 1- gārayho yvāyaṁ puggalo ariyānaṁ dassanakāmo evaṁ
 so tena tena 2- pāsaṁso dve puggalā ariyānaṁ dassanakāmā eko
 saddhammaṁ sotukāmo eko saddhammaṁ na sotukāmo yvāyaṁ puggalo
 saddhammaṁ na sotukāmo evaṁ so tena tena gārayho yvāyaṁ
 puggalo saddhammaṁ sotukāmo evaṁ so tena tena pāsaṁso dve
 puggalā saddhammaṁ sotukāmā eko ohitasoto dhammaṁ suṇāti
 eko anohitasoto dhammaṁ suṇāti yvāyaṁ puggalo anohitasoto
 dhammaṁ < PTS. A IV , 116 >suṇāti evaṁ so tena tena gārayho yvāyaṁ
 puggalo ohitasoto dhammaṁ suṇāti evaṁ so tena tena pāsaṁso
 dve puggalā ohitasotā dhammaṁ suṇanti eko sutvā dhammaṁ
 dhāreti eko sutvā dhammaṁ na dhāreti yvāyaṁ puggalo sutvā

  *  *  *  *  *  *
  Footnote:1 Ma. tenaṅgena gārayho. evamuparipi. 2 Ma. tenaṅgena pāsaṁso. evamuparipi.
-------------------------------------------------
[page 117]
 Dhammaṁ na dhāreti evaṁ so tena tena gārayho yvāyaṁ puggalo
 sutvā dhammaṁ dhāreti evaṁ so tena tena pāsaṁso dve puggalā
 sutvā dhammaṁ dhārenti eko dhatānaṁ dhammānaṁ atthaṁ upaparikkhati
 eko dhatānaṁ dhammānaṁ atthaṁ na upaparikkhati yvāyaṁ puggalo
 dhatānaṁ dhammānaṁ atthaṁ na upaparikkhati evaṁ so tena tena gārayho
 yvāyaṁ puggalo dhatānaṁ dhammānaṁ atthaṁ upaparikkhati evaṁ so tena
 tena pāsaṁso dve puggalā dhatānaṁ dhammānaṁ atthaṁ upaparikkhanti
 eko atthamaññāya dhammamaññāya dhammānudhammapaṭipanno eko na
 atthamaññāya dhammamaññāya dhammānudhammapaṭipanno yvāyaṁ puggalo
 na atthamaññāya dhammamaññāya dhammānudhammapaṭipanno evaṁ so tena
 tena gārayho yvāyaṁ puggalo atthamaññāya dhammamaññāya
 dhammānudhammapaṭipanno evaṁ so tena tena pāsaṁso dve puggalā
 atthamaññāya dhammamaññāya dhammānudhammapaṭipannā eko attahitāya
 paṭipanno no parahitāya eko attahitāya ca paṭipanno parahitāya
 ca yvāyaṁ puggalo attahitāya paṭipanno no parahitāya evaṁ so
 tena tena gārayho yvāyaṁ puggalo attahitāya ca paṭipanno
 parahitāya ca evaṁ so tena tena pāsaṁso evaṁ kho bhikkhave
 bhikkhuno dvayena < PTS. A IV , 117 >puggalā viditā honti evaṁ kho 1- bhikkhave bhikkhu
 puggalaparoparaññū hoti. Imehi kho bhikkhave sattahi dhammehi

  *  *  *  *  *  *
  Footnote:1 Ma. khosaddo natthi.
-------------------------------------------------
[page 118]
 Samannāgato bhikkhu āhuneyyo hoti .pe. Anuttaraṁ puññakkhettaṁ
 lokassāti.
      [66] Yasmiṁ bhikkhave samaye devānaṁ tāvatiṁsānaṁ pāricchattako
 kovilāro paṇḍupalāso hoti attamanā bhikkhave devā tāvatiṁsā
 tasmiṁ samaye honti paṇḍupalāsodāni pāricchattako kovilāro
 nacirassevadāni sattapalāso 1- bhavissatīti yasmiṁ bhikkhave samaye devānaṁ
 tāvatiṁsānaṁ pāricchattako kovilāro sattapalāso hoti attamanā
 bhikkhave devā tāvatiṁsā tasmiṁ samaye honti sattapalāsodāni
 pāricchattako kovilāro nacirassevadāni jālakajāto bhavissatīti yasmiṁ
 bhikkhave samaye devānaṁ tāvatiṁsānaṁ pāricchattako kovilāro jālakajāto
 hoti attamanā bhikkhave devā tāvatiṁsā tasmiṁ samaye honti
 jālakajātodāni pāricchattako kovilāro nacirassevadāni khārakajāto
 bhavissatīti yasmiṁ bhikkhave samaye devānaṁ tāvatiṁsānaṁ pāricchattako
 kovilāro khārakajāto hoti attamanā bhikkhave devā tāvatiṁsā tasmiṁ
 samaye honti khārakajātodāni pāricchattako kovilāro nacirassevadāni
 kuḍumalakajāto 2- bhavissatīti yasmiṁ bhikkhave samaye devānaṁ
 tāvatiṁsānaṁ pāricchattako kovilāro kuḍumalakajāto hoti attamanā
 bhikkhave devā tāvatiṁsā < PTS. A IV , 118 >tasmiṁ samaye honti kuḍumalakajātodāni
 pāricchattako kovilāro nacirassevadāni kokāsakajāto 3- bhavissatīti
 yasmiṁ bhikkhave samaye devānaṁ tāvatiṁsānaṁ pāricchattako kovilāro

  *  *  *  *  *  *
  Footnote:1 Ma. pannapalāso. evamuparipi. 2 Ma. kuṭumalakajāto. evamuparipi.
 3 Ma. korakajāto. evamuparipi.
-------------------------------------------------
[page 119]
 Kokāsakajāto hoti attamanā bhikkhave devā tāvatiṁsā tasmiṁ samaye
 honti kokāsakajātodāni pāricchattako kovilāro nacirassevadāni
 sabbaphāliphullo bhavissatīti yasmiṁ bhikkhave samaye devānaṁ tāvatiṁsānaṁ
 pāricchattako kovilāro sabbaphāliphullo hoti attamanā bhikkhave devā
 tāvatiṁsā pāricchattakassa kovilārassa mūle dibbe cattāro māse
 pañcahi kāmaguṇehi samappitā samaṅgibhūtā paricārenti sabbaphāliphullassa
 kho pana bhikkhave pāricchattakassa kovilārassa samantā
 paññāsayojanāni ābhāya phuṭaṁ hoti anuvātaṁ yojanasataṁ gandho
 gacchati ayamānubhāvo pāricchattakassa kovilārassa. Evameva kho
 bhikkhave yasmiṁ samaye ariyasāvako agārasmā anagāriyaṁ pabbajjāya
 ceteti paṇḍupalāso bhikkhave ariyasāvako tasmiṁ samaye hoti
 devānaṁ 1- tāvatiṁsānaṁ pāricchattako kovilāro yasmiṁ bhikkhave samaye
 ariyasāvako kesamassuṁ ohāretvā kāsāyāni vatthāni acchādetvā
 agārasmā anagāriyaṁ pabbajito hoti sattapalāso bhikkhave ariyasāvako
 tasmiṁ samaye hoti devānaṁ tāvatiṁsānaṁ pāricchattako kovilāro yasmiṁ
 bhikkhave samaye ariyasāvako vivicceva kāmehi .pe. Paṭhamaṁ jhānaṁ
 upasampajja viharati jālakajāto bhikkhave ariyasāvako tasmiṁ samaye
 hoti devānaṁ tāvatiṁsānaṁ pāricchattako kovilāro yasmiṁ bhikkhave
 samaye ariyasāvako vitakkavicārānaṁ vūpasamā .pe. Dutiyaṁ jhānaṁ
 upasampajja viharati khārakajāto bhikkhave ariyasāvako tasmiṁ samaye

  *  *  *  *  *  *
  Footnote:1 Ma. devānaṁva. evamuparipi.
-------------------------------------------------
[page 120]
 Hoti devānaṁ tāvatiṁsānaṁ pāricchattako kovilāro yasmiṁ bhikkhave
 samaye ariyasāvako pītiyā ca virāgā .pe. Tatiyaṁ jhānaṁ upasampajja
 viharati kuḍumalakajāto bhikkhave ariyasāvako tasmiṁ samaye hoti
 devānaṁ tāvatiṁsānaṁ pāricchattako kovilāro yasmiṁ bhikkhave samaye
 ariyasāvako sukhassa ca pahānā .pe. Catutthaṁ jhānaṁ upasampajja
 viharati kokāsakajāto bhikkhave ariyasāvako tasmiṁ samaye hoti devānaṁ
 tāvatiṁsānaṁ pāricchattako kovilāro yasmiṁ bhikkhave samaye ariyasāvako
 āsavānaṁ khayā .pe. Sacchikatvā upasampajja viharati sabbaphāliphullo
 bhikkhave ariyasāvako tasmiṁ samaye hoti devānaṁ tāvatiṁsānaṁ
 pāricchattako kovilāro tasmiṁ bhikkhave samaye bhummā devā
 saddamanussāventi eso itthannāmo āyasmā itthannāmassa
 āyasmato saddhivihāriko amukamhā gāmā vā nigamā vā agārasmā
 anagāriyaṁ pabbajito āsavānaṁ khayā .pe. Sacchikatvā upasampajja
 viharati bhummānaṁ devānaṁ saddaṁ sutvā cātummahārājikā devā ...
 Tāvatiṁsā devā ... Yāmā devā ... Tusitā devā ... Nimmānaratī
 devā ... Paranimmitavasavattī devā ... Brahmakāyikā devā
 saddamanussāventi eso itthannāmo āyasmā itthannāmassa āyasmato
 saddhivihāriko amukamhā gāmā vā nigamā vā agārasmā anagāriyaṁ
 pabbajito < PTS. A IV , 120 >āsavānaṁ khayā .pe. Sacchikatvā upasampajja viharatīti
 itiha tena khaṇena tena muhuttena yāva brahmalokā saddo 1- abbhuggacchati

  *  *  *  *  *  *
  Footnote:1 Sī. sādhukārasaddo.
-------------------------------------------------
[page 121]
 Ayamānubhāvo khīṇāsavassa bhikkhunoti.
      [67] Athakho āyasmato sārīputtassa rahogatassa paṭisallīnassa
 evaṁ cetaso parivitakko udapādi kinnu no bhikkhu sakkatvā
 garukatvā upanissāya viharanto akusalaṁ pajaheyya kusalaṁ bhāveyyāti.
 Athakho āyasmato sārīputtassa etadahosi satthāraṁ kho bhikkhu
 sakkatvā garukatvā upanissāya viharanto akusalaṁ pajaheyya kusalaṁ bhāveyya
 dhammaṁ kho ... Saṅghaṁ kho ... Sikkhaṁ kho ... Samādhiṁ kho ...
 Appamādaṁ kho ... Paṭisanthāraṁ kho bhikkhu sakkatvā garukatvā upanissāya
 viharanto akusalaṁ pajaheyya kusalaṁ bhāveyyāti. Athakho āyasmato
 sārīputtassa etadahosi ime kho me dhammā parisuddhā pariyodātā
 yannūnāhaṁ ime dhamme gantvā bhagavato āroceyyaṁ evaṁ me ime
 dhammā parisuddhā ceva bhavissanti parisuddhasaṅkhatatarā ca seyyathāpi
 nāma puriso suvaṇṇanikkhaṁ adhigaccheyya parisuddhaṁ pariyodātaṁ tassa
 evamassa ayaṁ kho me suvaṇṇanikkho parisuddho pariyodāto
 yannūnāhaṁ imaṁ suvaṇṇanikkhaṁ gantvā kammārānaṁ dasseyyaṁ evaṁ
 me ayaṁ suvaṇṇanikkho sakammāragato parisuddho ceva bhavissati parisuddhasaṅkhatataro
 cāti evameva evaṁ me ime dhammā parisuddhā
 pariyodātā yannūnāhaṁ ime dhamme gantvā bhagavato āroceyyaṁ
 evaṁ me < PTS. A IV , 121 >ime dhammā parisuddhā ceva bhavissanti parisuddhasaṅkhatatarā
 cāti. Athakho āyasmā sārīputto sāyaṇhasamayaṁ paṭisallānā vuṭṭhito
-------------------------------------------------
[page 122]
 Yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi ekamantaṁ nisinno kho āyasmā sārīputto
 bhagavantaṁ etadavoca idha mayhaṁ bhante rahogatassa paṭisallīnassa
 evaṁ cetaso parivitakko udapādi kinnu kho bhikkhu sakkatvā
 garukatvā upanissāya viharanto akusalaṁ pajaheyya kusalaṁ bhāveyyāti
 athakho tassa mayhaṁ bhante etadahosi satthāraṁ kho bhikkhu sakkatvā
 garukatvā upanissāya viharanto akusalaṁ pajaheyya kusalaṁ bhāveyya dhammaṁ
 kho ... Saṅghaṁ kho ... Sikkhaṁ kho ... Samādhiṁ kho ... Appamādaṁ
 kho ... Paṭisanthāraṁ kho bhikkhu sakkatvā garukatvā upanissāya viharanto
 akusalaṁ pajaheyya kusalaṁ bhāveyyāti athakho tassa mayhaṁ bhante etadahosi
 ime kho me dhammā parisuddhā pariyodātā yannūnāhaṁ ime dhamme
 gantvā bhagavato āroceyyaṁ evaṁ me ime dhammā parisuddhā
 ceva bhavissanti parisuddhasaṅkhatatarā ca seyyathāpi nāma puriso
 suvaṇṇanikkhaṁ adhigaccheyya parisuddhaṁ pariyodātaṁ tassa evamassa
 ayaṁ kho me suvaṇṇanikkho parisuddho pariyodāto yannūnāhaṁ imaṁ
 suvaṇṇanikkhaṁ gantvā kammārānaṁ dasseyyaṁ evaṁ me ayaṁ suvaṇṇanikkho
 sakammāragato parisuddho ceva bhavissati parisuddhasaṅkhatataro cāti
 evameva evaṁ me ime dhammā parisuddhā pariyodātā yannūnāhaṁ
 ime dhamme gantvā < PTS. A IV , 122 >bhagavato āroceyyaṁ evaṁ me ime dhammā
 parisuddhā ceva bhavissanti parisuddhasaṅkhatatarā cāti. Sādhu sādhu
-------------------------------------------------
[page 123]
 Sārīputta satthāraṁ kho sārīputta bhikkhu sakkatvā garukatvā
 upanissāya viharanto akusalaṁ pajaheyya kusalaṁ bhāveyya dhammaṁ kho ...
 Saṅghaṁ kho ... Sikkhaṁ kho ... Samādhiṁ kho ... Appamādaṁ kho ...
 Paṭisanthāraṁ kho sārīputta bhikkhu sakkatvā garukatvā upanissāya viharanto
 akusalaṁ pajaheyya kusalaṁ bhāveyyāti. Evaṁ vutte āyasmā sārīputto
 bhagavantaṁ etadavoca imassa kho ahaṁ bhante bhagavatā saṅkhittena
 bhāsitassa evaṁ vitthārena atthaṁ ājānāmi so vata bhante bhikkhu
 satthari agāravo dhamme sagāravo bhavissatīti netaṁ ṭhānaṁ vijjati yo
 so bhante bhikkhu satthari agāravo dhammepi so agāravo so vata
 bhante bhikkhu satthari agāravo dhamme agāravo saṅghe sagāravo
 bhavissatīti netaṁ ṭhānaṁ vijjati yo so bhante bhikkhu satthari
 agāravo dhamme agāravo saṅghepi so agāravo so vata bhante
 bhikkhu satthari agāravo dhamme agāravo saṅghe agāravo sikkhāya
 sagāravo bhavissatīti netaṁ ṭhānaṁ vijjati yo so bhante bhikkhu
 satthari agāravo dhamme agāravo saṅghe agāravo sikkhāyapi so
 agāravo so vata bhante bhikkhu satthari agāravo dhamme agāravo
 saṅghe agāravo sikkhāya agāravo samādhismiṁ sagāravo bhavissatīti
 netaṁ ṭhānaṁ vijjati yo so bhante bhikkhu satthari agāravo dhamme
 agāravo saṅghe agāravo sikkhāya agāravo samādhismimpi so agāravo
 so vata bhante bhikkhu satthari agāravo dhamme agāravo saṅghe
-------------------------------------------------
[page 124]
 Agāravo sikkhāya agāravo samādhismiṁ agāravo appamāde sagāravo
 bhavissatīti netaṁ ṭhānaṁ vijjati yo so bhante bhikkhu satthari
 agāravo dhamme agāravo saṅghe agāravo sikkhāya agāravo samādhismiṁ
 agāravo appamādepi so agāravo so vata bhante bhikkhu satthari
 agāravo dhamme agāravo saṅghe agāravo sikkhāya agāravo samādhismiṁ
 agāravo appamāde agāravo paṭisanthāre sagāravo bhavissatīti netaṁ
 ṭhānaṁ vijjati yo so bhante bhikkhu satthari agāravo dhamme
 agāravo saṅghe agāravo sikkhāya agāravo samādhismiṁ agāravo appamāde
 agāravo paṭisanthārepi so agāravo. So vata bhante bhikkhu
 satthari sagāravo dhamme agāravo bhavissatīti netaṁ ṭhānaṁ vijjati yo
 so bhante bhikkhu satthari sagāravo dhammepi so sagāravo so vata
 bhante bhikkhu satthari sagāravo dhamme sagāravo saṅghe agāravo bhavissatīti
 netaṁ ṭhānaṁ vijjati yo so bhante bhikkhu satthari sagāravo
 dhamme sagāravo saṅghepi so sagāravo so vata bhante bhikkhu
 satthari sagāravo dhamme sagāravo saṅghe sagāravo sikkhāya agāravo
 bhavissatīti netaṁ ṭhānaṁ vijjati yo so bhante bhikkhu satthari
 sagāravo dhamme sagāravo saṅghe sagāravo sikkhāyapi so sagāravo so vata
 bhante bhikkhu satthari sagāravo dhamme sagāravo saṅghe sagāravo sikkhāya
 sagāravo samādhismiṁ agāravo bhavissatīti netaṁ ṭhānaṁ vijjati yo so
 bhante bhikkhu satthari sagāravo dhamme sagāravo saṅghe < PTS. A IV , 124 >sagāravo sikkhāya
-------------------------------------------------
[page 125]
 Sagāravo samādhismimpi so sagāravo so vata bhante bhikkhu satthari
 sagāravo dhamme sagāravo saṅghe sagāravo sikkhāya sagāravo samādhismiṁ
 sagāravo appamāde agāravo bhavissatīti netaṁ ṭhānaṁ vijjati yo
 so bhante bhikkhu satthari sagāravo dhamme sagāravo saṅghe sagāravo
 sikkhāya sagāravo samādhismiṁ sagāravo appamādepi so sagāravo
 so vata bhante bhikkhu satthari sagāravo dhamme sagāravo saṅghe sagāravo
 sikkhāya sagāravo samādhismiṁ sagāravo appamāde sagāravo paṭisanthāre
 agāravo bhavissatīti netaṁ ṭhānaṁ vijjati yo so bhante bhikkhu
 satthari sagāravo dhamme sagāravo saṅghe sagāravo sikkhāya sagāravo
 samādhismiṁ sagāravo appamāde sagāravo paṭisanthārepi so sagāravo 1-
 imassa kho ahaṁ bhante bhagavatā saṅkhittena bhāsitassa evaṁ
 vitthārena atthaṁ ājānāmīti. Sādhu sādhu sārīputta sādhu
 kho tvaṁ sārīputta imassa mayā saṅkhittena bhāsitassa evaṁ
 vitthārena atthaṁ ājānāsi so vata sārīputta bhikkhu satthari
 agāravo dhamme sagāravo bhavissatīti netaṁ ṭhānaṁ vijjati yo so
 sārīputta bhikkhu satthari agāravo dhammepi so agāravo .pe.
 So vata sārīputta bhikkhu satthari agāravo dhamme agāravo saṅghe
 agāravo sikkhāya agāravo samādhismiṁ agāravo appamāde agāravo
 paṭisanthāre sagāravo bhavissatīti netaṁ ṭhānaṁ vijjati yo so
 sārīputta bhikkhu satthari agāravo dhamme agāravo saṅghe agāravo

  *  *  *  *  *  *
  Footnote:1 Ma. sagāravoti.
-------------------------------------------------
[page 126]
 Sikkhāya agāravo samādhismiṁ agāravo appamāde agāravo paṭisanthārepi
 so agāravo so vata sārīputta bhikkhu satthari sagāravo
 dhamme agāravo bhavissatīti netaṁ ṭhānaṁ < PTS. A IV , 125 >vijjati yo so sārīputta
 satthari sagāravo dhammepi so sagāravo .pe. So vata sārīputta
 bhikkhu satthari sagāravo dhamme sagāravo saṅghe sagāravo sikkhāya
 sagāravo samādhismiṁ sagāravo appamāde sagāravo paṭisanthāre agāravo
 bhavissatīti netaṁ ṭhānaṁ vijjati yo so sārīputta bhikkhu satthari
 sagāravo dhamme sagāravo saṅghe sagāravo sikkhāya sagāravo samādhismiṁ
 sagāravo appamāde sagāravo paṭisanthārepi so sagāravo 1- imassa
 kho sārīputta mayā saṅkhittena bhāsitassa evaṁ vitthārena attho
 daṭṭhabboti.
      [68] Bhāvanaṁ ananuyuttassa bhikkhave bhikkhuno viharato kiñcāpi
 evaṁ icchā uppajjeyya aho vata me anupādāya āsavehi cittaṁ
 vimucceyyāti athakhvassa neva anupādāya āsavehi cittaṁ vimuccati
 taṁ kissa hetu abhāvitattātissa vacanīyaṁ kissa abhāvitattā
 catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa
 aṭṭhaṅgikassa maggassa seyyathāpi bhikkhave kukkuṭiyā aṇḍāni
 aṭṭha vā dasa vā < PTS. A IV , 126 >dvādasa vā tānassu kukkuṭiyā na sammāadhisayitāni
 na sammāpariseditāni na sammāparibhāvitāni kiñcāpi tassā

  *  *  *  *  *  *
  Footnote:1 Ma. sagāravoti.
-------------------------------------------------
[page 127]
 Kukkuṭiyā evaṁ icchā uppajjeyya aho vata me kukkuṭapotakā
 pādanakhasikhāya vā mukhatuṇḍakena vā aṇḍakosaṁ padāletvā sotthinā
 abhinibbijjheyyunti athakho abhabbāva te kukkuṭapotakā pādanakhasikhāya
 vā mukhatuṇḍakena vā aṇḍakosaṁ padāletvā sotthinā abhinibbijjhituṁ
 taṁ kissa hetu tathāhamūni 1- bhikkhave kukkuṭiyā aṇḍāni
 na sammāadhisayitāni na sammāpariseditāni na sammāparibhāvitāni
 evameva kho bhikkhave bhāvanaṁ ananuyuttassa bhikkhuno viharato kiñcāpi
 evaṁ icchā uppajjeyya aho vata me anupādāya āsavehi cittaṁ
 vimucceyyāti athakhvassa neva anupādāya āsavehi cittaṁ vimuccati
 taṁ kissa hetu abhāvitattātissa vacanīyaṁ kissa abhāvitattā catunnaṁ
 satipaṭṭhānānaṁ catunnaṁ sammappadhānānaṁ catunnaṁ iddhipādānaṁ pañcannaṁ
 indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa
 maggassa. Bhāvanaṁ anuyuttassa bhikkhave bhikkhuno viharato kiñcāpi na evaṁ
 icchā uppajjeyya aho vata me anupādāya āsavehi cittaṁ
 vimucceyyāti athakhvassa anupādāya āsavehi cittaṁ vimuccati taṁ kissa
 hetu bhāvitattātissa vacanīyaṁ kissa bhāvitattā catunnaṁ satipaṭṭhānānaṁ
 catunnaṁ sammappadhānānaṁ catunnaṁ iddhipādānaṁ pañcannaṁ indriyānaṁ
 pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa maggassa
 seyyathāpi bhikkhave kukkuṭiyā aṇḍāni aṭṭha vā dasa vā dvādasa
 vā tānassu kukkuṭiyā sammāadhisayitāni sammāpariseditāni sammāparibhāvitāni

  *  *  *  *  *  *
  Footnote:1 tathā hi. evamuparipi.
-------------------------------------------------
[page 128]
 Kiñcāpi tassā kukkuṭiyā na evaṁ icchā uppajjeyya
 aho vata me kukkuṭapotakā pādanakhasikhāya vā mukhatuṇḍakena vā
 aṇḍakosaṁ padāletvā sotthinā abhinibbijjheyyunti athakho bhabbāva
 te kukkuṭapotakā pādanakhasikhāya vā mukhatuṇḍakena vā aṇḍakosaṁ
 padāletvā sotthinā abhinibbijjhituṁ taṁ kissa hetu tathāhamūni
 bhikkhave kukkuṭiyā aṇḍāni sammāadhisayitāni sammāpariseditāni
 sammāparibhāvitāni evameva kho bhikkhave bhāvanaṁ anuyuttassa bhikkhuno< PTS. A IV , 127 >
 viharato kiñcāpi na evaṁ icchā uppajjeyya aho vata me anupādāya
 āsavehi cittaṁ vimucceyyāti athakhvassa anupādāya āsavehi cittaṁ
 vimuccati taṁ kissa hetu bhāvitattātissa vacanīyaṁ kissa bhāvitattā
 catunnaṁ satipaṭṭhānānaṁ .pe. Ariyassa aṭṭhaṅgikassa maggassa seyyathāpi
 bhikkhave phalabhaṇḍassa vā phalabhaṇḍantevāsissa vā dissanteva
 vāsijaṭe aṅgulipadāni dissati aṅguṭṭhapadaṁ no ca khvassa evaṁ ñāṇaṁ
 hoti ettakaṁ vā me ajja tassa vāsijaṭassa khīṇaṁ ettakaṁ vā hīyo
 ettakaṁ vā pareti athakhvassa khīṇe khīṇantveva ñāṇaṁ hoti evameva
 kho bhikkhave bhāvanaṁ anuyuttassa bhikkhuno viharato kiñcāpi na
 evaṁ ñāṇaṁ hoti ettakaṁ vā me ajja āsavānaṁ khīṇaṁ ettakaṁ
 vā hīyo ettakaṁ vā pareti athakhvassa khīṇe khīṇantveva ñāṇaṁ
 hoti seyyathāpi bhikkhave sāmuddikāya nāvāya vettabandhanabaddhāya
 chammāsāni udake pariyādāya hemantikena thale ukkhittāya
-------------------------------------------------
[page 129]
 Vātātapavātātapaparetāni bandhanāni tāni pāvussakena meghena abhippavuṭṭhāni
 appakasireneva paṭippassambhanti 1- pūtikāni bhavanti evameva kho bhikkhave
 bhāvanaṁ anuyuttassa bhikkhuno viharato appakasireneva saññojanāni
 paṭippassambhantīti < PTS. A IV , 128 >[2]-.
      [69] Ekaṁ samayaṁ bhagavā kosalesu cārikaṁ carati mahatā bhikkhusaṅghena
 saddhiṁ addasā kho bhagavā addhānamaggapaṭipanno aññatarasmiṁ
 padese mahantaṁ aggikkhandhaṁ ādittaṁ sampajjalitaṁ sañjotibhūtaṁ 3-
 disvā maggā okkamma aññatarasmiṁ rukkhamūle paññatte āsane
 nisīdi nisajja kho bhagavā bhikkhū āmantesi passatha no tumhe
 bhikkhave amuṁ mahantaṁ aggikkhandhaṁ ādittaṁ sampajjalitaṁ sañjotibhūtanti.
 Evaṁ bhante. Taṁ kiṁ maññatha bhikkhave katamaṁ nu kho varaṁ yaṁ
 amuṁ mahantaṁ aggikkhandhaṁ ādittaṁ sampajjalitaṁ sañjotibhūtaṁ āliṅgitvā 4-
 upanisīdeyya vā upanipajjeyya vā yaṁ vā khattiyakaññaṁ vā brāhmaṇakaññaṁ
 vā gahapatikaññaṁ vā mudutalūnahatthapādaṁ āliṅgitvā upanisīdeyya
 vā upanipajjeyya vāti. Etadeva bhante varaṁ yaṁ khattiyakaññaṁ
 vā brāhmaṇakaññaṁ vā gahapatikaññaṁ vā mudutalūnahatthapādaṁ āliṅgitvā
 upanisīdeyya vā upanipajjeyya vā dukkhañhetaṁ bhante yaṁ amuṁ
 mahantaṁ aggikkhandhaṁ ādittaṁ sampajjalitaṁ sañjotibhūtaṁ āliṅgitvā
 upanisīdeyya vā upanipajjeyya vāti. Ārocayāmi vo bhikkhave paṭivedayāmi

  *  *  *  *  *  *
  Footnote:1 Ma. parihāyanti. 2 Ma. pūtikāni bhavantīti. 3 Ma. sajotibhūtaṁ. evamuparipi.
 4 Ma. āliṅgetvā. evamuparipi.
-------------------------------------------------
[page 130]
 Vo bhikkhave yathā etadeva tassa varaṁ dussīlassa pāpadhammassa
 asucisaṅkassarasamācārassa paṭicchannakammantassa assamaṇassa
 samaṇapaṭiññassa abrahmacārissa brahmacāripaṭiññassa antopūtissa
 avassutassa kasambujātassa yaṁ amuṁ mahantaṁ aggikkhandhaṁ ādittaṁ
 sampajjalitaṁ sañjotibhūtaṁ āliṅgitvā upanisīdeyya vā upanipajjeyya
 vā taṁ kissa hetu tatonidānañhi so bhikkhave maraṇaṁ vā
 nigaccheyya maraṇamattaṁ vā dukkhaṁ natveva tappaccayā kāyassa bhedā
 parammaraṇā apāyaṁ duggatiṁ vinipātaṁ nirayaṁ upapajjeyya yañca kho
 so bhikkhave dussīlo pāpadhammo asucisaṅkassarasamācāro paṭicchannakammanto
 assamaṇo samaṇapaṭiñño abrahmacārī brahmacāripaṭiñño
 antopūti avassuto kasambujāto khattiyakaññaṁ vā brāhmaṇakaññaṁ vā
 gahapatikaññaṁ vā mudutalūnahatthapādaṁ āliṅgitvā upanisīdati vā upanipajjati
 vā tañhi tassa bhikkhave hoti dīgharattaṁ ahitāya dukkhāya
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjati.
 Taṁ kiṁ maññatha bhikkhave katamaṁ nu kho varaṁ yaṁ balavā puriso
 daḷhāya vālarajjuyā ubho jaṅghā veṭhetvā ghaṁseyya sā chaviṁ chindeyya
 chaviṁ chetvā cammaṁ chindeyya cammaṁ chetvā maṁsaṁ chindeyya maṁsaṁ chetvā
 nhāruṁ chindeyya nhāruṁ chetvā aṭṭhiṁ chindeyya aṭṭhiṁ chetvā aṭṭhimiñjaṁ
 āhacca tiṭṭheyya yaṁ vā khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā abhivādanaṁ sādiyeyyāti.
-------------------------------------------------
[page 131]
 Etadeva bhante varaṁ yaṁ khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā abhivādanaṁ sādiyeyya dukkhañhetaṁ bhante
 yaṁ balavā puriso daḷhāya vālarajjuyā ubho jaṅghā veṭhetvā ghaṁseyya
 sā chaviṁ chindeyya .pe. Aṭṭhimiñjaṁ āhacca tiṭṭheyyāti.
 Ārocayāmi vo bhikkhave paṭivedayāmi vo bhikkhave yathā etadeva tassa
 varaṁ dussīlassa .pe. Kasambujātassa yaṁ balavā puriso daḷhāya
 vālarajjuyā ubho jaṅghā veṭhetvā ghaṁseyya sā chaviṁ chindeyya .pe.
 Aṭṭhimiñjaṁ āhacca tiṭṭheyya taṁ kissa hetu tatonidānañhi
 so bhikkhave maraṇaṁ vā nigaccheyya maraṇamattaṁ vā dukkhaṁ natveva
 tappaccayā kāyassa < PTS. A IV , 130 >bhedā parammaraṇā apāyaṁ duggatiṁ vinipātaṁ nirayaṁ
 upapajjeyya yañca kho so bhikkhave dussīlo .pe. Kasambujāto
 khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 abhivādanaṁ sādiyati tañhi tassa bhikkhave hoti dīgharattaṁ ahitāya
 dukkhāya kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjati. Taṁ kiṁ maññatha bhikkhave katamaṁ nu kho varaṁ yaṁ
 balavā puriso tiṇhāya sattiyā teladhotāya paccorasmiṁ pahareyya yaṁ
 vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ
 vā añjalikammaṁ sādiyeyyāti. Etadeva bhante varaṁ yaṁ khattiyamahāsālānaṁ
 vā brāhmaṇamahāsālānaṁ vā gahapatimahāsālānaṁ vā
 añjalikammaṁ sādiyeyya dukkhañhetaṁ bhante yaṁ balavā puriso tiṇhāya
-------------------------------------------------
[page 132]
 Sattiyā teladhotāya paccorasmiṁ pahareyyāti. Ārocayāmi vo bhikkhave
 paṭivedayāmi vo bhikkhave yathā etadeva tassa varaṁ dussīlassa
 .pe. Kasambujātassa yaṁ balavā puriso tiṇhāya sattiyā teladhotāya
 paccorasmiṁ pahareyya taṁ kissa hetu tatonidānañhi
 so bhikkhave maraṇaṁ vā nigaccheyya maraṇamattaṁ vā dukkhaṁ natveva
 tappaccayā kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjeyya yañca kho so bhikkhave dussīlo .pe. Kasambujāto
 khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 añjalikammaṁ sādiyati tañhi tassa bhikkhave hoti dīgharattaṁ ahitāya
 dukkhāya kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjati. Taṁ kiṁ maññatha bhikkhave < PTS. A IV , 131 >katamaṁ nu kho varaṁ yaṁ
 balavā puriso tattena ayopaṭṭena ādittena sampajjalitena sañjotibhūtena
 kāyaṁ sampaliveṭheyya yaṁ vā khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā saddhādeyyaṁ cīvaraṁ paribhuñjeyyāti.
 Etadeva bhante varaṁ yaṁ khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā saddhādeyyaṁ cīvaraṁ paribhuñjeyya
 dukkhañhetaṁ bhante yaṁ balavā puriso tattena ayopaṭṭena ādittena
 sampajjalitena sañjotibhūtena kāyaṁ sampaliveṭheyyāti. Ārocayāmi vo
 bhikkhave paṭivedayāmi vo bhikkhave yathā etadeva tassa varaṁ
 dussīlassa .pe. Kasambujātassa yaṁ balavā puriso tattena ayopaṭṭena
-------------------------------------------------
[page 133]
 Ādittena sampajjalitena sañjotibhūtena kāyaṁ sampaliveṭheyya taṁ
 kissa hetu tatonidānañhi so bhikkhave maraṇaṁ vā nigaccheyya
 maraṇamattaṁ vā dukkhaṁ na tveva tappaccayā kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjeyya yañca kho so bhikkhave
 dussīlo .pe. Kasambujāto khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā saddhādeyyaṁ cīvaraṁ paribhuñjati tañhi
 tassa bhikkhave hoti dīgharattaṁ ahitāya dukkhāya kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjati. Taṁ kiṁ maññatha bhikkhave
 katamaṁ nu kho varaṁ yaṁ balavā puriso tattena ayosaṅkunā ādittena 1-
 sampajjalitena sañjotibhūtena 1- mukhaṁ vivaritvā tattaṁ lohagulaṁ ādittaṁ
 sampajjalitaṁ sañjotibhūtaṁ mukhe pakkhipeyya taṁ tassa oṭṭhampi < PTS. A IV , 132 >daheyya
 mukhampi daheyya jivhampi daheyya kaṇṭhampi daheyya urampi daheyya
 antampi antaguṇampi ādāya adhobhāgā nikkhameyya yaṁ vā khattiyamahāsālānaṁ
 vā brāhmaṇamahāsālānaṁ vā gahapatimahāsālānaṁ vā
 saddhādeyyaṁ piṇḍapātaṁ paribhuñjeyyāti. Etadeva bhante varaṁ yaṁ
 khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 saddhādeyyaṁ piṇḍapātaṁ paribhuñjeyya dukkhañhetaṁ bhante yaṁ balavā
 puriso tattena ayosaṅkunā ādittena sampajjalitena sañjotibhūtena
 mukhaṁ vivaritvā tattaṁ lohagulaṁ ādittaṁ sampajjalitaṁ sañjotibhūtaṁ
 mukhe pakkhipeyya taṁ tassa oṭṭhampi daheyya mukhampi daheyya

  *  *  *  *  *  *
  Footnote:1 Ma. ime tayo pāṭhā natthi. evamuparipi.
-------------------------------------------------
[page 134]
 Jivhampi daheyya kaṇṭhampi daheyya urampi dadeyya antampi antaguṇampi
 ādāya adhobhāgā nikkhameyyāti. Ārocayāmi vo bhikkhave
 paṭivedayāmi vo bhikkhave yathā etadeva tassa varaṁ dussīlassa
 .pe. Kasambujātassa yaṁ balavā puriso tattena ayosaṅkunā ādittena
 sampajjalitena sañjotibhūtena mukhaṁ vivaritvā tattaṁ lohagulaṁ ādittaṁ
 sampajjalitaṁ sañjotibhūtaṁ mukhe pakkhipeyya taṁ tassa oṭṭhampi daheyya
 mukhampi daheyya jivhampi daheyya kaṇṭhampi daheyya urampi daheyya
 antampi antaguṇampi ādāya adhobhāgā nikkhameyya taṁ kissa
 hetu tatonidānañhi so bhikkhave maraṇaṁ vā nigaccheyya maraṇamattaṁ
 vā dukkhaṁ natveva tappaccayā kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjeyya yañca kho so bhikkhave
 dussīlo .pe. Kasambujāto khattiyamahāsālānaṁ vā brāhmaṇamahāsālānaṁ
 vā gahapatimahāsālānaṁ vā saddhādeyyaṁ piṇḍapātaṁ paribhuñjati tañhi
 tassa bhikkhave hoti dīgharattaṁ ahitāya dukkhāya kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjati. Taṁ kiṁ maññatha
 bhikkhave katamaṁ < PTS. A IV , 133 >nu kho varaṁ yaṁ balavā puriso sīse vā gahetvā
 khandhe vā gahetvā tattaṁ ayomañcaṁ vā ayopīṭhaṁ vā ādittaṁ sampajjalitaṁ
 sañjotibhūtaṁ abhinisīdāpeyya vā abhinipajjāpeyya vā yaṁ vā
 khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 saddhādeyyaṁ mañcapīṭhaṁ paribhuñjeyyāti. Etadeva bhante varaṁ yaṁ
-------------------------------------------------
[page 135]
 Khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 saddhādeyyaṁ mañcapīṭhaṁ paribhuñjeyya dukkhañhetaṁ bhante yaṁ balavā
 puriso sīse vā gahetvā khandhe vā gahetvā tattaṁ ayomañcaṁ vā
 ayopīṭhaṁ vā ādittaṁ sampajjalitaṁ sañjotibhūtaṁ abhinisīdāpeyya vā
 abhinipajjāpeyya vāti. Ārocayāmi vo bhikkhave paṭivedayāmi vo
 bhikkhave yathā etadeva tassa varaṁ dussīlassa .pe. Kasambujātassa
 yaṁ balavā puriso sīse vā gahetvā khandhe vā gahetvā tattaṁ ayomañcaṁ
 vā ayopīṭhaṁ vā ādittaṁ sampajjalitaṁ sañjotibhūtaṁ abhinisīdāpeyya
 vā abhinipajjāpeyya vā taṁ kissa hetu tatonidānañhi so
 bhikkhave maraṇaṁ vā nigaccheyya maraṇamattaṁ vā dukkhaṁ na tveva tappaccayā
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjeyya
 yañca kho so bhikkhave dussīlo .pe. Kasambujāto khattiyamahāsālānaṁ
 vā brāhmaṇamahāsālānaṁ vā gahapatimahāsālānaṁ vā saddhādeyyaṁ mañcapīṭhaṁ
 paribhuñjati tañhi tassa bhikkhave hoti dīgharattaṁ ahitāya dukkhāya
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjati.
 Taṁ kiṁ maññatha bhikkhave katamaṁ nu kho varaṁ yaṁ balavā puriso
 uddhaṁpādaṁ adhosiraṁ gahetvā tattāya lohakumbhiyā pakkhipeyya ādittāya
 sampajjalitāya sañjotibhūtāya so tattha pheṇuddehakaṁ paccamāno sakimpi
 uddhaṁ gaccheyya < PTS. A IV , 134 >sakimpi adho gaccheyya sakimpi tiriyaṁ gaccheyya yaṁ
 vā khattiyamahāsālānaṁ vā brāhmaṇamahāsālānaṁ vā gahapatimahāsālānaṁ
-------------------------------------------------
[page 136]
 Vā saddhādeyyaṁ vihāraṁ paribhuñjeyyāti. Etadeva bhante varaṁ yaṁ
 khattiyamahāsālānaṁ vā brāhmaṇamahāsālānaṁ vā gahapatimahāsālānaṁ vā
 saddhādeyyaṁ vihāraṁ paribhuñjeyya dukkhañhetaṁ bhante yaṁ balavā
 puriso uddhaṁpādaṁ adhosiraṁ gahetvā tattāya lohakumbhiyā pakkhipeyya
 ādittāya sampajjalitāya sañjotibhūtāya so tattha pheṇuddehakaṁ
 paccamāno sakimpi uddhaṁ gaccheyya sakimpi adho gaccheyya sakimpi tiriyaṁ
 gaccheyyāti. Ārocayāmi vo bhikkhave paṭivedayāmi vo bhikkhave yathā
 etadeva tassa varaṁ dussīlassa .pe. Kasambujātassa yaṁ balavā
 puriso uddhaṁpādaṁ adhosiraṁ gahetvā tattāya lohakumbhiyā pakkhipeyya
 ādittāya sampajjalitāya sañjotibhūtāya so tattha pheṇuddehakaṁ
 paccamāno sakimpi uddhaṁ gaccheyya sakimpi adho gaccheyya sakimpi tiriyaṁ
 gaccheyya taṁ kissa hetu tatonidānañhi so bhikkhave maraṇaṁ
 vā nigaccheyya maraṇamattaṁ vā dukkhaṁ na tveva tappaccayā kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjeyya yañca
 kho so bhikkhave dussīlo .pe. Kasambujāto khattiyamahāsālānaṁ vā
 brāhmaṇamahāsālānaṁ vā gahapatimahāsālānaṁ vā saddhādeyyaṁ vihāraṁ
 paribhuñjati tañhi tassa bhikkhave hoti dīgharattaṁ ahitāya dukkhāya
 kāyassa bhedā parammaraṇā apāyaṁ duggatiṁ vinipātaṁ nirayaṁ upapajjati
 tasmātiha bhikkhave evaṁ sikkhitabbaṁ yesañca mayaṁ paribhuñjāma
 cīvarapiṇḍapātasenāsanagilānapaccayabhesajjaparikkhārānaṁ 1- tesaṁ te kārā

  *  *  *  *  *  *
  Footnote:1 Ma. -parikkhāraṁ.
-------------------------------------------------
[page 137]
 Mahapphalā bhavissanti mahānisaṁsā amhākañcevāyaṁ pabbajjā avañjhā
 bhavissati saphalā saudrayāti evañhi vo bhikkhave sikkhitabbaṁ attatthaṁ
 vā bhikkhave sampassamānena alameva appamādena sampādetuṁ paratthaṁ
 vā bhikkhave sampassamānena < PTS. A IV , 135 >alameva appamādena sampādetuṁ ubhayatthaṁ
 vā bhikkhave sampassamānena alameva appamādena sampādetunti.
 Idamavoca bhagavā imasmiñca pana veyyākaraṇasmiṁ bhaññamāne
 saṭṭhimattānaṁ bhikkhūnaṁ uṇhaṁ lohitaṁ mukhato uggañchi saṭṭhimattā
 bhikkhū sikkhaṁ paccakkhāya hīnāyāvattiṁsu dukkaraṁ bhagavā sudukkaraṁ
 bhagavāti. Saṭṭhimattānaṁ bhikkhūnaṁ anupādāya āsavehi cittāni
 vimucciṁsūti.
      [70] Bhūtapubbaṁ bhikkhave sunetto nāma satthā ahosi titthakaro
 kāmesu vītarāgo sunettassa kho pana bhikkhave satthuno anekāni
 sāvakasatāni ahesuṁ sunetto satthā sāvakānaṁ brahmalokasahabyatāya
 dhammaṁ deseti 1- ye kho [2]- bhikkhave sunettassa satthuno
 brahmalokasahabyatāya dhammaṁ desentassa cittāni nappasādesuṁ te kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjiṁsu ye
 kho pana bhikkhave sunettassa satthuno brahmalokasahabyatāya dhammaṁ
 desentassa cittāni pasādesuṁ te kāyassa bhedā parammaraṇā
 sugatiṁ saggaṁ lokaṁ upapajjiṁsu. Bhūtapubbaṁ bhikkhave mūgapakkho nāma
 satthā ahosi .pe. Aranemi nāma satthā ahosi kuddālo 3- nāma

  *  *  *  *  *  *
  Footnote:1 Ma. desesi. 2 Ma. pana. 3 Ma. kuddālako.
-------------------------------------------------
[page 138]
 Satthā ahosi hatthipālo nāma satthā ahosi jotipālo nāma satthā
 ahosi arako nāma satthā ahosi titthakaro kāmesu vītarāgo.
 Arakassa kho pana bhikkhave satthuno anekāni sāvakasatāni ahesuṁ
 arako nāma satthā sāvakānaṁ brahmalokasahabyatāya < PTS. A IV , 136 >dhammaṁ deseti 1- ye
 kho bhikkhave arakassa satthuno brahmalokasahabyatāya dhammaṁ desentassa
 cittāni nappasādesuṁ te kāyassa bhedā parammaraṇā apāyaṁ
 duggatiṁ vinipātaṁ nirayaṁ upapajjiṁsu ye kho pana bhikkhave arakassa
 satthuno brahmalokasahabyatāya dhammaṁ desentassa cittāni pasādesuṁ
 te kāyassa bhedā parammaraṇā sugatiṁ saggaṁ lokaṁ upapajjiṁsu. Taṁ
 kiṁ maññatha bhikkhave yo ime satta satthāre titthakare kāmesu
 vītarāge anekasataparivāre sasāvakasaṅghe duṭṭhacitto 2- akkoseyya
 paribhāseyya bahuṁ so apuññaṁ pasaveyyāti. Evaṁ bhante. Yo bhikkhave
 ime satta satthāre titthakare kāmesu vītarāge anekasataparivāre
 sasāvakasaṅghe duṭṭhacitto 2- akkoseyya paribhāseyya bahuṁ so apuññaṁ
 pasaveyya yo ekaṁ diṭṭhisampannaṁ puggalaṁ duṭṭhacitto 2- akkosati paribhāsati
 ayaṁ tato bahutaraṁ apuññaṁ pasavati taṁ kissa hetu nāhaṁ bhikkhave
 ito bahiddhā evarūpiṁ khantiṁ vadāmi yathāmaṁ sabrahmacārīsu tasmātiha
 bhikkhave evaṁ sikkhitabbaṁ natveva amhaṁ 3- sabrahmacārīsu cittāni
 paduṭṭhāni bhavissantīti evañhi vo bhikkhave sikkhitabbanti.
      [71] Bhūtapubbaṁ bhikkhave arako nāma satthā ahosi titthakaro

  *  *  *  *  *  *
  Footnote:1 Ma. desesi. 2 Ma. paduṭṭhacitto. 3 Ma. na no.
-------------------------------------------------
[page 139]
 Kāmesu vītarāgo arakassa kho pana bhikkhave satthuno anekāni
 sāvakasatāni ahesuṁ arako satthā sāvakānaṁ evaṁ dhammaṁ deseti
 appakaṁ brāhmaṇa jīvitaṁ < PTS. A IV , 137 >manussānaṁ parittaṁ lahukaṁ bahudukkhaṁ bahūpāyāsaṁ
 mantāya 1- phoṭṭhabbaṁ kattabbaṁ kusalaṁ caritabbaṁ brahmacariyaṁ natthi
 jātassa amaraṇaṁ seyyathāpi brāhmaṇa tiṇagge ussāvabindu suriye
 uggacchante khippaṁyeva paṭivigacchati na ciraṭṭhitikaṁ hoti evameva
 kho brāhmaṇa ussāvabindūpamaṁ jīvitaṁ manussānaṁ parittaṁ lahukaṁ bahudukkhaṁ
 bahūpāyāsaṁ mantāya phoṭṭhabbaṁ kattabbaṁ kusalaṁ caritabbaṁ brahmacariyaṁ
 natthi jātassa amaraṇaṁ seyyathāpi brāhmaṇa thullaphusitake deve
 vassante udakabubbulaṁ khippaṁyeva paṭivigacchati na ciraṭṭhitikaṁ hoti
 evameva kho brāhmaṇa udakabubbulūpamaṁ jīvitaṁ manussānaṁ parittaṁ lahukaṁ
 bahudukkhaṁ bahūpāyāsaṁ mantāya phoṭṭhabbaṁ kattabbaṁ kusalaṁ caritabbaṁ
 brahmacariyaṁ natthi jātassa amaraṇaṁ seyyathāpi brāhmaṇa udake
 daṇḍarāji khippaṁyeva paṭivigacchati na ciraṭṭhitikā hoti evameva
 kho brāhmaṇa udake daṇḍarājūpamaṁ jīvitaṁ manussānaṁ parittaṁ lahukaṁ ...
 Natthi jātassa amaraṇaṁ seyyathāpi brāhmaṇa nadī pabbateyyā dūraṅgamā
 sīghasotā hārahārinī natthi so khaṇo vā layo vā muhutto
 vā yaṁ sā dharati 2- athakho sā gacchate ca 3- vattate ca 3- sandate ca 3-
 evameva kho brāhmaṇa nadīpabbateyyūpamaṁ jīvitaṁ manussānaṁ parittaṁ
 lahukaṁ ... Natthi jātassa amaraṇaṁ seyyathāpi brāhmaṇa balavā

  *  *  *  *  *  *
  Footnote:1 Ma. mantāyaṁ. evamuparipi. 2 Sī. tharati. Ma. āvattati. 3 Ma. va.
-------------------------------------------------
[page 140]
 Puriso jivhagge kheḷapiṇḍaṁ saññūhitvā appakasireneva vameyya
 evameva kho brāhmaṇa kheḷapiṇḍūpamaṁ jīvitaṁ manussānaṁ < PTS. A IV , 138 >parittaṁ lahukaṁ ...
 Natthi jātassa amaraṇaṁ seyyathāpi brāhmaṇa divasasantatte ayokaṭāhe
 maṁsapesī 1- pakkhittā khippaṁyeva paṭivigacchati na ciraṭṭhitikā hoti
 evameva kho brāhmaṇa maṁsapesūpamaṁ manussānaṁ jīvitaṁ parittaṁ lahukaṁ ...
 Natthi jātassa amaraṇaṁ seyyathāpi brāhmaṇa gāvī vajjhā āghātanaṁ nīyamānā
 yaññadeva 2- pādaṁ uddharati santike 3- [4]- vadhassa santike maraṇassa
 evameva kho brāhmaṇa gāvīvajjhūpamaṁ 5- jīvitaṁ manussānaṁ parittaṁ lahukaṁ bahudukkhaṁ
 bahūpāyāsaṁ mantāya phoṭṭhabbaṁ kattabbaṁ kusalaṁ caritabbaṁ
 brahmacariyaṁ natthi jātassa amaraṇanti. Tena kho pana bhikkhave samayena
 manussānaṁ saṭṭhivassasahassāni āyuppamāṇaṁ ahosi pañcavassasatikā
 kumārikā alaṁpateyyā ahosi tena kho pana bhikkhave samayena manussānaṁ
 chaḷevābādhā ahesuṁ sītaṁ uṇhaṁ jigacchā pipāsā uccāro passāvo
 so hi nāma bhikkhave arako satthā evaṁdīghāyukesu manussesu evaṁciraṭṭhitikesu
 evaṁappābādhesu sāvakānaṁ evaṁ dhammaṁ desessati appakaṁ
 brāhmaṇa jīvitaṁ manussānaṁ parittaṁ lahukaṁ bahudukkhaṁ bahūpāyāsaṁ mantāya
 phoṭṭhabbaṁ kattabbaṁ kusalaṁ caritabbaṁ brahmacariyaṁ natthi jātassa
 amaraṇanti etarahi [6]- bhikkhave sammā vadamāno vadeyya appakaṁ jīvitaṁ
 manussānaṁ parittaṁ lahukaṁ bahudukkhaṁ bahūpāyāsaṁ mantāya phoṭṭhabbaṁ
 kattabbaṁ kusalaṁ caritabbaṁ brahmacariyaṁ natthi jātassa amaraṇanti etarahi

  *  *  *  *  *  *
  Footnote:1 Ma. maṁsapesi. 2 Ma. yaṁ yadeva. 3 Ma. santikeva. 4 Ma. hoti.
 5 Ma. govajjhūpamaṁ. 6 Ma. taṁ.
-------------------------------------------------
[page 141]
 Bhikkhave yo ciraṁ jīvati so vassasataṁ appaṁ vā bhiyyo vā vassasataṁ
 kho pana bhikkhave jīvanto tīṇiyeva utusatāni jīvati utusataṁ
 hemantānaṁ utusataṁ gimhānaṁ utusataṁ vassānaṁ tīṇi kho pana
 bhikkhave < PTS. A IV , 139 >utusatāni jīvanto dvādasayeva māsasatāni jīvati cattāri
 māsasatāni hemantānaṁ cattāri māsasatāni gimhānaṁ cattāri māsasatāni
 vassānaṁ dvādasa kho pana bhikkhave māsasatāni jīvanto
 catuvīsatiṁyeva aḍḍhamāsasatāni jīvati aṭṭhaḍḍhamāsasatāni hemantānaṁ
 aṭṭhaḍḍhamāsasatāni gimhānaṁ aṭṭhaḍḍhamāsasatāni vassānaṁ catuvīsatiṁ
 kho pana bhikkhave aḍḍhamāsasatāni jīvanto chattiṁsaṁyeva rattisahassāni
 jīvati dvādasa rattisahassāni hemantānaṁ dvādasa rattisahassāni
 gimhānaṁ dvādasa rattisahassāni vassānaṁ chattiṁsaṁ kho pana bhikkhave
 rattisahassāni jīvanto dvesattatiññeva 1- bhattasahassāni bhuñjati catuvīsatiṁ
 bhattasahassāni hemantānaṁ catuvīsatiṁ bhattasahassāni gimhānaṁ
 catuvīsatiṁ bhattasahassāni vassānaṁ saddhiṁ mātuthaññāya saddhiṁ
 bhattantarāyena tatrīme bhattantarāyā kupitopi 2- bhattaṁ na bhuñjati
 dukkhitopi bhattaṁ na bhuñjati byādhitopi bhattaṁ na bhuñjati
 uposathikopi bhattaṁ na bhuñjati alābhakenapi bhattaṁ na bhuñjati iti
 kho bhikkhave mayā vassasatāyukassa manussassa āyupi saṅkhāto āyuppamāṇampi
 saṅkhātaṁ utūpi saṅkhātā saṁvaccharāpi saṅkhātā māsāpi saṅkhātā
 aḍḍhamāsāpi saṅkhātā rattīpi saṅkhātā divāpi saṅkhātā bhattāpi saṅkhātā

  *  *  *  *  *  *
  Footnote:1 Ma. dvesattatiyeva. 2 Ma. kapimidudhopi.
-------------------------------------------------
[page 142]
 Bhattantarāyāpi saṅkhātā yaṁ bhikkhave satthārā karaṇīyaṁ sāvakānaṁ
 hitesinā anukampakena anukampaṁ upādāya kataṁ vo taṁ mayā etāni
 bhikkhave rukkhamūlāni etāni suññāgārāni jhāyatha bhikkhave mā pamādattha
 mā pacchā vippaṭisārino ahuvattha ayaṁ vo amhākaṁ anusāsanīti.
                      Mahāvaggo dutiyo.
                         Tassuddānaṁ
          hiripurisaṁ nāgaraṁ upamā 1- dhammaññū pārichattakaṁ
          sakkaccaṁ bhāvanaṁ 2- aggi sunettārakenānusāsanīti 3-.
                      ------------
                      Vinayavaggo tatiyo
      [72] Sattahi bhikkhave dhammehi samannāgato bhikkhu vinayadharo
 hoti. Katamehi sattahi āpattiṁ jānāti anāpattiṁ jānāti
 lahukaṁ āpattiṁ jānāti garukaṁ āpattiṁ jānāti sīlavā hoti
 pātimokkhasaṁvarasaṁvuto viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu catunnaṁ jhānānaṁ
 ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
 akasiralābhī āsavānaṁ khayā anāsavaṁ cetovimuttiṁ paññāvimuttiṁ diṭṭheva
 dhamme sayaṁ abhiññā sacchikatvā upasampajja viharati. Imehi kho
 bhikkhave sattahi dhammehi samannāgato bhikkhu vinayadharo hotīti.
      [73] Sattahi bhikkhave dhammehi samannāgato bhikkhu vinayadharo hoti.

  *  *  *  *  *  *
  Footnote:1 Ma. hirī sūriyaṁ upamā. 2 Ma. bhāvanā. 3 Ma. sunettārakena cāti.
-------------------------------------------------
[page 143]
 Katamehi sattahi āpattiṁ jānāti anāpattiṁ jānāti lahukaṁ
 āpattiṁ jānāti garukaṁ āpattiṁ jānāti ubhayāni kho panassa
 pātimokkhāni vitthārena svāgatāni honti suvibhattāni suppavattīni
 suvinicchitāni < PTS. A IV , 141 >suttaso anubyañjanaso catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī hoti akicchalābhī akasiralābhī
 āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme
 sayaṁ abhiññā sacchikatvā upasampajja viharati. Imehi kho bhikkhave
 sattahi dhammehi samannāgato bhikkhu vinayadharo hotīti.
      [74] Sattahi bhikkhave dhammehi samannāgato bhikkhu vinayadharo
 hoti. Katamehi sattahi āpattiṁ jānāti anāpattiṁ jānāti
 lahukaṁ āpattiṁ jānāti garukaṁ āpattiṁ jānāti vinaye kho pana
 ṭhito hoti asaṁhīro catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja viharati. Imehi kho bhikkhave sattahi dhammehi
 samannāgato bhikkhu vinayadharo hotīti.
      [75] Sattahi bhikkhave dhammehi samannāgato bhikkhu vinayadharo
 hoti. Katamehi sattahi āpattiṁ jānāti anāpattiṁ jānāti lahukaṁ
 āpattiṁ jānāti garukaṁ āpattiṁ jānāti anekavihitaṁ pubbenivāsaṁ
 anussarati seyyathīdaṁ ekampi jātiṁ dvepi jātiyo .pe.
-------------------------------------------------
[page 144]
 Iti sākāraṁ sauddesaṁ anekavihitaṁ pubbenivāsaṁ anussarati dibbena
 cakkhunā visuddhena atikkantamānusakena .pe. Yathākammūpage satte
 pajānāti āsavānaṁ khayā anāsavaṁ cetovimuttiṁ paññāvimuttiṁ diṭṭheva
 dhamme sayaṁ abhiññā sacchikatvā upasampajja viharati. Imehi kho
 bhikkhave < PTS. A IV , 142 >sattahi dhammehi samannāgato bhikkhu vinayadharo hotīti.
      [76] Sattahi bhikkhave dhammehi samannāgato bhikkhu vinayadharo
 sobhati. Katamehi sattahi āpattiṁ jānāti anāpattiṁ jānāti
 lahukaṁ āpattiṁ jānāti garukaṁ āpattiṁ jānāti sīlavā hoti .pe.
 Samādāya sikkhati sikkhāpadesu catunnaṁ jhānānaṁ .pe. Akasiralābhī
 āsavānaṁ khayā .pe. Sacchikatvā upasampajja viharati. Imehi kho
 bhikkhave sattahi dhammehi samannāgato bhikkhu 1- vinayadharo sobhatīti.
      [77] Sattahi bhikkhave dhammehi samannāgato vinayadharo sobhati
 katamehi sattahi āpattiṁ jānāti anāpattiṁ jānāti lahukaṁ āpattiṁ
 jānāti garukaṁ āpattiṁ jānāti ubhayāni kho panassa pātimokkhāni
 vitthārena svāgatāni honti suvibhattāni suppavattīni suvinicchitāni
 suttaso anubyañjanaso catunnaṁ jhānānaṁ .pe. Akasiralābhī āsavānaṁ
 khayā .pe. Sacchikatvā upasampajja viharati. Imehi kho bhikkhave
 sattahi dhammehi samannāgato vinayadharo sobhatīti.
      [78] Sattahi bhikkhave dhammehi samannāgato vinayadharo sobhati.
 Katamehi sattahi āpattiṁ jānāti anāpattiṁ jānāti lahukaṁ āpattiṁ

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 145]
 Jānāti garukaṁ āpattiṁ jānāti vinaye kho pana ṭhito hoti
 asaṁhīro catunnaṁ jhānānaṁ < PTS. A IV , 143 >.pe. Akasiralābhī āsavānaṁ khayā .pe.
 Sacchikatvā upasampajja viharati. Imehi kho bhikkhave sattahi dhammehi
 samannāgato vinayadharo sobhatīti.
      [79] Sattahi bhikkhave dhammehi samannāgato vinayadharo sobhati.
 Katamehi sattahi āpattiṁ jānāti anāpattiṁ jānāti lahukaṁ
 āpattiṁ jānāti garukaṁ āpattiṁ jānāti anekavihitaṁ pubbenivāsaṁ
 anussarati seyyathīdaṁ ekampi jātiṁ dvepi jātiyo .pe. Iti
 sākāraṁ sauddesaṁ anekavihitaṁ pubbenivāsaṁ anussarati dibbena cakkhunā
 visuddhena atikkantamānusakena .pe. Yathākammūpage satte pajānāti
 āsavānaṁ khayā .pe. Sacchikatvā upasampajja viharati. Imehi kho
 bhikkhave sattahi dhammehi samannāgato vinayadharo sobhatīti.
      [80] Athakho āyasmā upāli yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā upāli bhagavantaṁ etadavoca sādhu me bhante
 bhagavā saṅkhittena dhammaṁ desetu yamahaṁ bhagavato dhammaṁ sutvā
 eko vūpakaṭṭho appamatto ātāpī pahitatto vihareyyanti. Ye kho
 tvaṁ upāli dhamme jāneyyāsi ime dhammā na ekantanibbidāya
 virāgāya nirodhāya upasamāya abhiññāya sambodhāya nibbānāya
-------------------------------------------------
[page 146]
 Saṁvattantīti ekaṁsena upāli dhāreyyāsi neso dhammo neso
 vinayo netaṁ satthusāsananti ye ca kho tvaṁ upāli dhamme
 jāneyyāsi ime dhammā ekantanibbidāya virāgāya nirodhāya
 upasamāya abhiññāya sambodhāya nibbānāya saṁvattantīti ekaṁsena
 upāli < PTS. A IV , 144 >dhāreyyāsi eso dhammo eso vinayo etaṁ satthusāsananti.
      [81] Sattime bhikkhave adhikaraṇasamathā dhammā uppannuppannānaṁ
 adhikaraṇānaṁ samathāya vūpasamāya. Katame satta sammukhāvinayo dātabbo
 sativinayo dātabbo amūḷhavinayo dātabbo paṭiññātakaraṇaṁ [1]-
 yebhuyyasikā [2]- tassa pāpiyasikā [3]- tiṇavatthārako [4]-. Ime kho
 bhikkhave satta adhikaraṇasamathā dhammā uppannuppannānaṁ adhikaraṇānaṁ samathāya
 vūpasamāyāti.
                      Vinayavaggo tatiyo
                       -----------
                    vaggāsaṅgahitā suttantā
      [82] Sattannaṁ bhikkhave dhammānaṁ bhinnattā bhikkhu hoti. Katamesaṁ
 sattannaṁ sakkāyadiṭṭhi bhinnā hoti vicikicchā bhinnā hoti
 sīlabbataparāmāso bhinno hoti rāgo bhinno hoti doso
 bhinno hoti moho bhinno hoti māno bhinno hoti.
 Imesaṁ kho bhikkhave sattannaṁ dhammānaṁ bhinnattā bhikkhu hotīti.
      [83] Sattannaṁ bhikkhave dhammānaṁ samitattā samaṇo hoti
 bāhitattā brāhmaṇo hoti nissuttattā sottiko 5- hoti

  *  *  *  *  *  *
  Footnote:1-2-3-4 Ma. dātabbaṁ < PTS. A IV , 145 >dātabbā dātabbo. 5 Ma. sotthiyo.
-------------------------------------------------
[page 147]
 Nahātattā nahātako hoti viditattā vedagū hoti [1]- ārakattā arahā
 hoti. Katamesaṁ sattannaṁ sakkāyadiṭṭhi ārakā hoti vicikicchā ārakā
 hoti sīlabbataparāmāso ārako hoti rāgo ārako hoti
 doso ārako hoti moho ārako hoti māno ārako hoti.
 Imesaṁ kho bhikkhave sattannaṁ dhammānaṁ ārakattā arahā hotīti.
      [84] Sattime bhikkhave asaddhammā. Katame satta assaddho
 hoti ahiriko hoti anottappī hoti appassuto hoti kusīto hoti
 muṭṭhassati hoti duppañño hoti. Ime kho bhikkhave satta asaddhammā.
 Sattime bhikkhave saddhammā. Katame satta saddho hoti
 hirimā hoti ottappī hoti bahussuto hoti āraddhaviriyo hoti
 satimā hoti paññavā hoti. Ime kho bhikkhave satta saddhammāti.
      [85] Sattime bhikkhave puggalā āhuneyyā pāhuneyyā
 dakkhiṇeyyā añjalikaraṇīyā anuttaraṁ puññakkhettaṁ lokassa. Katame
 satta idha bhikkhave ekacco puggalo cakkhusmiṁ aniccānupassī viharati aniccasaññī
 aniccapaṭisaṁvedī satataṁ samitaṁ abbokiṇṇaṁ cetasā adhimuccamāno
 paññāya pariyogāhamāno so āsavānaṁ khayā anāsavaṁ < PTS. A IV , 146 >cetovimuttiṁ
 paññāvimuttiṁ diṭṭheva dhamme sayaṁ abhiññā sacchikatvā upasampajja
 viharati ayaṁ bhikkhave paṭhamo puggalo āhuneyyo pāhuneyyo
 dakkhiṇeyyo añjalikaraṇīyo anuttaraṁ puññakkhettaṁ lokassa. Puna
 caparaṁ bhikkhave idhekacco puggalo cakkhusmiṁ aniccānupassī viharati

  *  *  *  *  *  *
  Footnote:1 Ma. ārakattā ariyo hoti.
-------------------------------------------------
[page 148]
 Aniccasaññī aniccapaṭisaṁvedī satataṁ samitaṁ abbokiṇṇaṁ cetasā
 adhimuccamāno paññāya pariyogāhamāno tassa apubbaṁ acarimaṁ
 āsavapariyādānañca hoti jīvitapariyādānañca ayaṁ bhikkhave dutiyo
 puggalo āhuneyyo ... Anuttaraṁ puññakkhettaṁ lokassa. Puna caparaṁ
 bhikkhave idhekacco puggalo cakkhusmiṁ aniccānupassī viharati aniccasaññī
 aniccapaṭisaṁvedī satataṁ samitaṁ abbokiṇṇaṁ cetasā adhimuccamāno
 paññāya pariyogāhamāno so pañcannaṁ orambhāgiyānaṁ
 saññojanānaṁ parikkhayā antarāparinibbāyī hoti ... Upahaccaparinibbāyī
 hoti ... Asaṅkhāraparinibbāyī hoti ... Sasaṅkhāraparinibbāyī hoti ...
 Uddhaṁsoto hoti akaniṭṭhagāmī ayaṁ bhikkhave sattamo puggalo āhuneyyo ...
 Anuttaraṁ puññakkhettaṁ lokassa. Ime kho bhikkhave satta puggalā
 āhuneyyā pāhuneyyā dakkhiṇeyyā añjalikaraṇīyā anuttaraṁ
 puññakkhettaṁ lokassāti.
      [86] Sattime bhikkhave puggalā āhuneyyā ... Anuttaraṁ
 puññakkhettaṁ lokassa. Katame satta idha bhikkhave ekacco puggalo
 cakkhusmiṁ dukkhānupassī viharati ... Cakkhusmiṁ anattānupassī viharati ...
 Cakkhusmiṁ khayānupassī viharati ... Cakkhusmiṁ vayānupassī viharati ... Cakkhusmiṁ
 virāgānupassī viharati ... Cakkhusmiṁ nirodhānupassī viharati ... Cakkhusmiṁ
 paṭinissaggānupassī viharati ... Sotasmiṁ ghānasmiṁ jivhāya < PTS. A IV , 147 >kāyasmiṁ
 manasmiṁ rūpesu saddesu gandhesu rasesu phoṭṭhabbesu dhammesu
-------------------------------------------------
[page 149]
 Cakkhuviññāṇe sotaviññāṇe ghānaviññāṇe jivhāviññāṇe
 kāyaviññāṇe manoviññāṇe cakkhusamphasse sotasamphasse ghānasamphasse
 jivhāsamphasse kāyasamphasse manosamphasse cakkhusamphassajāya
 vedanāya sotasamphassajāya vedanāya ghānasamphassajāya vedanāya
 jivhāsamphassajāya vedanāya kāyasamphassajāya vedanāya manosamphassajāya
 vedanāya rūpasaññāya saddasaññāya gandhasaññāya rasasaññāya
 phoṭṭhabbasaññāya dhammasaññāya rūpasañcetanāya saddasañcetanāya
 gandhasañcetanāya rasasañcetanāya phoṭṭhabbasañcetanāya dhammasañcetanāya
 rūpataṇhāya saddataṇhāya gandhataṇhāya rasataṇhāya
 phoṭṭhabbataṇhāya dhammataṇhāya rūpavitakke saddavitakke gandhavitakke
 rasavitakke phoṭṭhabbavitakke dhammavitakke rūpavicāre saddavicāre
 gandhavicāre rasavicāre phoṭṭhabbavicāre dhammavicāre [1]- rūpakkhandhe
 vedanākkhandhe saññākkhandhe saṅkhārakkhandhe viññāṇakkhandhe aniccānupassī
 viharati dukkhānupassī viharati anattānupassī viharati khayānupassī
 viharati vayānupassī viharati virāgānupassī viharati nirodhānupassī viharati
 paṭinissaggānupassī < PTS. A IV , 148 >viharati. [2]- [3]-
      [87] Rāgassa bhikkhave abhiññāya satta dhammā bhāvetabbā.
 Katame satta satisambojjhaṅgo .pe. Upekkhāsambojjhaṅgo.
 Rāgassa bhikkhave abhiññāya ime satta dhammā bhāvetabbāti.
      [88] Rāgassa bhikkhave abhiññāya satta dhammā bhāvetabbā.

  *  *  *  *  *  *
  Footnote:1 Ma. pañcakkhandhe .pe.. 2 Ma. .pe. lokassāti. 3 Ma. chadvārārammaṇesvettha
 .pe. āhuneyye ca vaggike. āhuneyyavaggo dasamo.
-------------------------------------------------
[page 150]
 Katame satta aniccasaññā anattasaññā asubhasaññā ādīnavasaññā
 pahānasaññā virāgasaññā nirodhasaññā. Rāgassa bhikkhave
 abhiññāya ime satta dhammā bhāvetabbāti.
      [89] Rāgassa bhikkhave abhiññāya satta dhammā bhāvetabbā.
 Katame satta asubhasaññā maraṇasaññā āhāre paṭikkūlasaññā
 sabbaloke anabhiratasaññā aniccasaññā anicce dukkhasaññā dukkhe
 anattasaññā. Rāgassa bhikkhave abhiññāya ime satta dhammā
 bhāvetabbāti.
      [90] Rāgassa bhikkhave pariññāya .pe. Parikkhayāya pahānāya
 khayāya vayāya virāgāya nirodhāya cāgāya paṭinissaggāya ime satta
 dhammā bhāvetabbā. Dosassa mohassa kodhassa upanāhassa makkhassa
 palāsassa issāya macchariyassa māyāya sātheyyassa thambhassa
 sārambhassa mānassa atimānassa madassa pamādassa abhiññāya
 pariññāya parikkhayāya pahānāya khayāya virāgāya nirodhāya
 cāgāya paṭinissaggāya ime satta dhammā bhāvetabbāti. [1]-
                    Sattakanipāto niṭṭhito.
                     ---------------

  *  *  *  *  *  *
  Footnote:1 Ma. idamavoca bhagavā attamanā te bhikkhū bhagavato bhāsitaṁ abhinandunti.
-------------------------------------------------
[page 151]
                 Suttantapiṭake aṅguttaranikāyassa
                        aṭṭhakanipāto
                       ----------
             namo tassa bhagavato arahato sammāsambuddhassa.
                         Paṇṇāsako
                     mettāvaggo < PTS. A IV , 150 >paṭhamo
      [91] 1 Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū
 āmantesi bhikkhavoti. Bhadanteti te bhikkhū bhagavato paccassosuṁ.
 Bhagavā etadavoca mettāya bhikkhave cetovimuttiyā āsevitāya
 bhāvitāya bahulīkatāya yānīkatāya vatthukatāya anuṭṭhitāya paricitāya
 susamāraddhāya aṭṭhānisaṁsā pāṭikaṅkhā katame aṭṭha sukhaṁ supati sukhaṁ
 paṭibujjhati na pāpakaṁ supinaṁ passati manussānaṁ piyo hoti
 amanussānaṁ piyo hoti devatā rakkhanti nāssa aggi vā visaṁ vā
 satthaṁ vā kamati uttariṁ appaṭivijjhanto brahmalokūpago hoti. Mettāya
 bhikkhave cetovimuttiyā āsevitāya bhāvitāya bahulīkatāya yānīkatāya
 vatthukatāya anuṭṭhitāya paricitāya susamāraddhāya ime aṭṭhānisaṁsā
 pāṭikaṅkhāti.
-------------------------------------------------
[page 152]
          Yo ca mettaṁ bhāvayati appamāṇaṁ paṭissato
          tanū saṁyojanā honti passato upadhikkhayaṁ
                ekampi ce pāṇamaduṭṭhacitto
                mettāyati kusalaṁ 1- tena hoti
                sabbeva pāṇe manasānukampi
                pahūtamariyo ca 2- karoti puññaṁ
                ye sattasaṇḍaṁ paṭhaviṁ jinitvā
                rājissayo yajamānānucariyagā
                sassamedhaṁ purisamedhaṁ
                sammāpāsaṁ vājapeyyaṁ niraggaḷaṁ
                mettassa cittassa subhāvitassa
                kalampi te nānubhavanti soḷasiṁ
                candappabhā tāragaṇāva sabbe
                           (3)-
          yo na hanati na ghāteti na jināti na jāpaye
          mettaso sabbabhūtānaṁ verantassa na kenacīti.
      [92] 2 Aṭṭhime bhikkhave hetu aṭṭha paccayā ādibrahmacariyikāya
 paññāya appaṭiladdhāya paṭilābhāya paṭiladdhāya bhiyyobhāvāya vepullāya
 bhāvanāya pāripūriyā saṁvattanti. Katame aṭṭha idha bhikkhave bhikkhu
 satthāraṁ upanissāya viharati aññataraṁ vā garuṭṭhāniyaṁ sabrahmacāriṁ
 yatthassa tibbaṁ hirottappaṁ paccupaṭṭhitaṁ hoti pemañca gāravo ca

  *  *  *  *  *  *
  Footnote:1 Ma. kasali. 2 Ma. pakaroti. 3 Ma. yathā na agghanti kalampi soḷasiṁ.
-------------------------------------------------
[page 153]
 Ayaṁ bhikkhave paṭhamo hetu paṭhamo paccayo ādibrahmacariyikāya
 paññāya appaṭiladdhāya paṭilābhāya < PTS. A IV , 152 >paṭiladdhāya bhiyyobhāvāya vepullāya
 bhāvanāya pāripūriyā saṁvattati. So taṁ satthāraṁ upanissāya viharati
 aññataraṁ vā garuṭṭhāniyaṁ sabrahmacāriṁ yatthassa tibbaṁ hirottappaṁ
 paccupaṭṭhitaṁ hoti pemañca gāravo ca so 1- kālena kālaṁ upasaṅkamitvā
 paripucchati paripañhati idaṁ bhante kathaṁ imassa ko atthoti
 tassa te āyasmanto avivaṭañceva vivaṭanti 2- anuttānīkatañca uttānīkaronti
 anekavihitesu ca kaṅkhaṭṭhāniyesu dhammesu kaṅkhaṁ paṭivinodenti
 ayaṁ bhikkhave dutiyo hetu dutiyo paccayo ādibrahmacariyikāya paññāya
 appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya
 pāripūriyā saṁvattati. So taṁ dhammaṁ sutvā dvayena vūpakāsena sampādeti
 kāyavūpakāsena ca cittavūpakāsena ca ayaṁ bhikkhave tatiyo hetu
 tatiyo paccayo ādibrahmacariyikāya paññāya appaṭiladdhāya paṭilābhāya
 paṭiladdhāya bhiyyobhāvāya vepullāya bhāvanāya pāripūriyā saṁvattati.
 Sīlavā hoti pātimokkhasaṁvarasaṁvuto viharati ācāragocarasampanno
 aṇumattesu vajjesu bhayadassāvī samādāya sikkhati sikkhāpadesu ayaṁ
 bhikkhave catuttho hetu catuttho paccayo ādibrahmacariyikāya paññāya
 appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya
 pāripūriyā saṁvattati. Bahussuto hoti sutadharo sutasannicayo ye te
 dhammā ādikalyāṇā majjhekalyāṇā pariyosānakalyāṇā sātthaṁ

  *  *  *  *  *  *
  Footnote:1 Ma. te. 2 Ma. vivaranti. evamuparipi.
-------------------------------------------------
[page 154]
 Sabyañjanaṁ kevalaparipuṇṇaṁ parisuddhaṁ brahmacariyaṁ abhivadanti tathārūpāssa
 dhammā bahussutā honti dhatā vacasā paricitā manasānupekkhitā
 diṭṭhiyā suppaṭividdhā ayaṁ bhikkhave pañcamo hetu pañcamo
 paccayo ādibrahmacariyikāya paññāya appaṭiladdhāya paṭilābhāya
 paṭiladdhāya bhiyyobhāvāya vepullāya bhāvanāya pāripūriyā saṁvattati.
 Āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
 upasampadāya thāmavā daḷhaparakkamo anikkhittadhuro kusalesu dhammesu
 ayaṁ bhikkhave chaṭṭho hetu chaṭṭho paccayo ādibrahmacariyikāya paññāya
 appaṭiladdhāya paṭilābhāya paṭiladdhāya bhiyyobhāvāya vepullāya bhāvanāya
 pāripūriyā saṁvattati. Saṅghagato kho pana anānākathiko hoti atiracchānakathiko
 sāmaṁ vā dhammaṁ bhāsati paraṁ vā ajjhesati ariyaṁ vā
 tuṇhībhāvaṁ nātimaññati ayaṁ bhikkhave sattamo hetu sattamo
 paccayo ādibrahmacariyikāya paññāya appaṭiladdhāya paṭilābhāya paṭiladdhāya
 bhiyyobhāvāya vepullāya bhāvanāya pāripūriyā saṁvattati. Pañcasu
 kho pana upādānakkhandhesu udayabbayānupassī viharati iti rūpaṁ iti
 rūpassa samudayo iti rūpassa atthaṅgamo iti vedanā ... Iti saññā ...
 Iti saṅkhārā ... Iti viññāṇaṁ iti viññāṇassa samudayo iti
 viññāṇassa atthaṅgamoti ayaṁ bhikkhave aṭṭhamo hetu aṭṭhamo paccayo
 ādibrahmacariyikāya paññāya appaṭiladdhāya paṭilābhāya paṭiladdhāya
 bhiyyobhāvāya vepullāya bhāvanāya pāripūriyā saṁvattati.
-------------------------------------------------
[page 155]
      Tamenaṁ sabrahmacārī evaṁ sambhāventi [1]- āyasmā satthāraṁ
 upanissāya viharati aññataraṁ vā garuṭṭhāniyaṁ sabrahmacāriṁ yatthassa tibbaṁ
 hirottappaṁ paccupaṭṭhitaṁ hoti pemañca gāravo ca addhā ayamāyasmā
 jānaṁ jānāti passaṁ passatīti ayaṁpi dhammo piyatāya garutāya
 bhāvanāya sāmaññāya ekībhāvāya saṁvattati. Taṁ kho panāyamāyasmā
 satthāraṁ upanissāya viharati aññataraṁ vā < PTS. A IV , 154 >garuṭṭhāniyaṁ sabrahmacāriṁ
 yatthassa tibbaṁ hirottappaṁ paccupaṭṭhitaṁ hoti pemañca gāravo ca
 so 2- kālena kālaṁ upasaṅkamitvā paripucchati paripañhati idaṁ bhante
 kathaṁ imassa ko atthoti tassa te āyasmanto avivaṭañceva vivaṭanti
 anuttānīkatañca uttānīkaronti anekavihitesu ca kaṅkhaṭṭhāniyesu
 dhammesu kaṅkhaṁ paṭivinodenti addhā ayamāyasmā jānaṁ jānāti passaṁ
 passatīti ayaṁpi dhammo piyatāya garutāya bhāvanāya sāmaññāya
 ekībhāvāya saṁvattati. Taṁ kho panāyamāyasmā dhammaṁ sutvā dvayena
 vūpakāsena sampādeti kāyavūpakāsena ca cittavūpakāsena ca addhā
 ayamāyasmā jānaṁ jānāti passaṁ passatīti ayaṁpi dhammo piyatāya
 garutāya bhāvanāya sāmaññāya ekībhāvāya saṁvattati. Sīlavā kho
 panāyamāyasmā pātimokkhasaṁvarasaṁvuto viharati ācāragocarasampanno
 aṇumattesu vajjesu bhayadassāvī samādāya sikkhati sikkhāpadesu addhā
 ayamāyasmā jānaṁ jānāti passaṁ passatīti ayaṁpi dhammo piyatāya
 garutāya bhāvanāya sāmaññāya ekībhāvāya saṁvattati. Bahussuto kho

  *  *  *  *  *  *
  Footnote:1 Ma. ayaṁ kho. 2 Ma. te.
-------------------------------------------------
[page 156]
 Panāyamāyasmā sutadharo sutasannicayo ye te dhammā ādikalyāṇā
 majjhekalyāṇā pariyosānakalyāṇā sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ abhivadanti tathārūpāssa dhammā bahussutā honti
 dhatā vacasā paricitā manasānupekkhitā diṭṭhiyā suppaṭividdhā addhā
 ayamāyasmā jānaṁ jānāti passaṁ passatīti ayaṁpi dhammo piyatāya
 garutāya bhāvanāya sāmaññāya ekībhāvāya saṁvattati. Āraddhaviriyo
 kho panāyamāyasmā viharati akusalānaṁ dhammānaṁ pahānāya kusalānaṁ
 dhammānaṁ upasampadāya thāmavā daḷhaparakkamo anikkhittadhuro kusalesu
 dhammesu addhā ayamāyasmā jānaṁ jānāti passaṁ passatīti ayaṁpi
 dhammo piyatāya garutāya bhāvanāya sāmaññāya ekībhāvāya saṁvattati.
 Saṅghagato kho panāyamāyasmā anānākathiko hoti atiracchānakathiko sāmaṁ
 vā dhammaṁ bhāsati paraṁ vā ajjhesati ariyaṁ vā tuṇhībhāvaṁ
 nātimaññati addhā ayamāyasmā jānaṁ jānāti passaṁ passatīti ayaṁpi
 dhammo piyatāya garutāya bhāvanāya sāmaññāya ekībhāvāya saṁvattati.
 Pañcasu kho panāyamāyasmā upādānakkhandhesu udayabbayānupassī viharati
 iti rūpaṁ iti rūpassa samudayo iti rūpassa atthaṅgamo iti vedanā ...
 Iti saññā ... Iti saṅkhārā ... Iti viññāṇaṁ iti viññāṇassa samudayo
 iti viññāṇassa atthaṅgamoti addhā ayamāyasmā jānaṁ jānāti
 passaṁ passatīti ayaṁpi dhammo piyatāya garutāya bhāvanāya sāmaññāya
 ekībhāvāya saṁvattati. Ime kho bhikkhave aṭṭha hetū aṭṭha
-------------------------------------------------
[page 157]
 Paccayā ādibrahmacariyikāya paññāya appaṭiladdhāya paṭilābhāya
 paṭiladdhāya bhiyyobhāvāya vepullāya bhāvanāya pāripūriyā saṁvattantīti.
      [93] 3 Aṭṭhahi bhikkhave dhammehi samannāgato bhikkhu sabrahmacārīnaṁ
 appiyo ca hoti amanāpo ca agaru ca abhāvanīyo ca. Katamehi
 aṭṭhahi idha bhikkhave bhikkhu appiyapasaṁsī ca hoti piyagarahī ca lābhakāmo
 ca sakkārakāmo ca ahiriyo 1- ca anottappī ca pāpiccho ca micchādiṭṭhi
 ca. Imehi kho bhikkhave aṭṭhahi dhammehi samannāgato bhikkhu
 sabrahmacārīnaṁ appiyo ca hoti amanāpo ca agaru ca abhāvanīyo ca.
 Aṭṭhahi bhikkhave dhammehi samannāgato bhikkhu sabrahmacārīnaṁ piyo
 ca hoti manāpo ca garu ca bhāvanīyo ca. Katamehi aṭṭhahi idha
 bhikkhave bhikkhu nāppiyapasaṁsī ca hoti napiyagarahī ca nalābhakāmo ca
 nasakkārakāmo ca hirimā ca [2]- ottappī ca appiccho ca sammādiṭṭhi
 ca. Imehi kho bhikkhave aṭṭhahi dhammehi samannāgato bhikkhu sabrahmacārīnaṁ
 piyo ca hoti manāpo ca garu ca bhāvanīyo cāti.
      [94] 4 Aṭṭhahi bhikkhave dhammehi samannāgato bhikkhu sabrahmacārīnaṁ
 appiyo ca hoti amanāpo ca agaru ca abhāvanīyo ca. Katamehi aṭṭhahi
 idha bhikkhave bhikkhu lābhakāmo ca hoti sakkārakāmo ca anavaññattikāmo
 ca akālaññū ca amattaññū ca asuci ca bahubhāṇī ca
 akkosakaparibhāsako ca sabrahmacārīnaṁ. Imehi kho bhikkhave aṭṭhahi
 dhammehi samannāgato bhikkhu sabrahmacārīnaṁ appiyo ca hoti amanāpo

  *  *  *  *  *  *
  Footnote:1 Ma. ahiriko. 2 Ma. hoti.
-------------------------------------------------
[page 158]
 Ca agaru ca abhāvanīyo ca. Aṭṭhahi bhikkhave dhammehi samannāgato
 bhikkhu sabrahmacārīnaṁ piyo ca hoti manāpo ca garu ca bhāvanīyo ca. Katamehi
 aṭṭhahi idha bhikkhave bhikkhu nalābhakāmo ca hoti nasakkārakāmo ca
 nānavaññattikāmo ca kālaññū ca mattaññū ca suci ca nabahubhāṇī
 ca anakkosakaparibhāsako ca sabrahmacārīnaṁ. Imehi kho bhikkhave
 aṭṭhahi dhammehi samannāgato bhikkhu sabrahmacārīnaṁ piyo ca hoti manāpo
 ca garu ca bhāvanīyo cāti.
      [95] 5 Aṭṭhime bhikkhave lokadhammā lokaṁ anuparivattanti loko
 ca aṭṭha lokadhamme anuparivattati. Katame aṭṭha lābho ca alābho
 ca yaso ca ayaso ca nindā ca pasaṁsā ca sukhaṁ ca dukkhaṁ ca. Ime
 kho bhikkhave aṭṭha lokadhammā lokaṁ anuparivattanti loko ca ime
 aṭṭha lokadhamme anuparivattatīti.
                Lābho alābho ca yasāyaso ca
                nindā pasaṁsā ca sukhaṁ dukkhañca
                ete aniccā manujesu dhammā
                asassatā vipariṇāmadhammā
                ete ca ñatvā satimā sumedho
                avekkhati vipariṇāmadhamme
                iṭṭhassa dhammā na mathenti cittaṁ
                aniṭṭhato no paṭighātameti
-------------------------------------------------
[page 159]
                Tassānurodhā atha vā virodhā
                vidhūpitā atthagatā 1- na santi
                padañca ñatvā virajaṁ asokaṁ
                sammappajānāti bhavassa pāragūti.
      [96] 6 Aṭṭhime bhikkhave lokadhammā lokaṁ anuparivattanti loko
 ca aṭṭha lokadhamme anuparivattati katame aṭṭha lābho ca
 alābho ca yaso ca ayaso ca nindā ca pasaṁsā ca sukhaṁ ca dukkhaṁ
 ca ime kho bhikkhave aṭṭha lokadhammā lokaṁ anuparivattanti loko
 ca ime aṭṭha lokadhamme anuparivattati assutavato bhikkhave puthujjanassa
 uppajjati lābhopi alābhopi yasopi ayasopi nindāpi pasaṁsāpi
 sukhaṁpi dukkhaṁpi sutavatopi bhikkhave ariyasāvakassa uppajjati lābhopi
 alābhopi yasopi < PTS. A IV , 158 >ayasopi nindāpi pasaṁsāpi sukhaṁpi dukkhaṁpi tatra
 bhikkhave ko viseso ko adhippāyaso 2- kiṁnānākaraṇaṁ sutavato
 ariyasāvakassa assutavatā puthujjanenāti. Bhagavaṁmūlakā no bhante
 dhammā bhagavaṁnettikā bhagavaṁpaṭisaraṇā sādhu vata bhante bhagavantaṁyeva
 paṭibhātu etassa bhāsitassa attho bhagavato sutvā bhikkhū
 dhāressantīti. Tenahi bhikkhave suṇātha sādhukaṁ manasikarotha bhāsissāmīti.
 Evaṁ bhanteti kho te bhikkhū bhagavato paccassosuṁ. Bhagavā etadavoca
 assutavato bhikkhave puthujjanassa uppajjati lābho so na iti
 paṭisañcikkhati uppanno kho me ayaṁ lābho so ca kho anicco dukkho

  *  *  *  *  *  *
  Footnote:1 Ma. atthaṅgatā. evamuparipi. 2 Sī. adhippāyo. Ma. adhippayāso. evamuparipi.
-------------------------------------------------
[page 160]
 Vipariṇāmadhammoti yathābhūtaṁ nappajānāti uppajjati alābho
 uppajjati yaso uppajjati ayaso uppajjati nindā uppajjati pasaṁsā
 uppajjati sukhaṁ uppajjati dukkhaṁ so na iti paṭisañcikkhati uppannaṁ
 kho me idaṁ dukkhaṁ tañca kho aniccaṁ dukkhaṁ vipariṇāmadhammanti
 yathābhūtaṁ nappajānāti tassa lābhopi cittaṁ pariyādāya tiṭṭhati
 alābhopi cittaṁ pariyādāya tiṭṭhati yasopi cittaṁ pariyādāya tiṭṭhati
 ayasopi cittaṁ pariyādāya tiṭṭhati nindāpi cittaṁ pariyādāya tiṭṭhati
 pasaṁsāpi cittaṁ pariyādāya tiṭṭhati sukhaṁpi cittaṁ pariyādāya tiṭṭhati
 dukkhaṁpi cittaṁ pariyādāya tiṭṭhati so uppannaṁ lābhaṁ anurujjhati
 alābhe paṭivirujjhati uppannaṁ yasaṁ anurujjhati ayase paṭivirujjhati
 uppannaṁ pasaṁsaṁ anurujjhati nindāya paṭivirujjhati uppannaṁ sukhaṁ
 anurujjhati dukkhe paṭivirujjhati so evaṁ anurodhavirodhasamāpanno na
 parimuccati jātiyā jarāya maraṇena sokehi paridevehi dukkhehi
 domanassehi upāyāsehi na parimuccati dukkhasmāti vadāmi.
      Sutavato ca kho bhikkhave ariyasāvakassa uppajjati lābho so iti
 paṭisañcikkhati uppanno kho me ayaṁ lābho so ca kho anicco
 dukkho vipariṇāmadhammoti < PTS. A IV , 159 >yathābhūtaṁ pajānāti uppajjati alābho
 uppajjati yaso uppajjati ayaso uppajjati nindā uppajjati pasaṁsā
 uppajjati sukhaṁ uppajjati dukkhaṁ so iti paṭisañcikkhati uppannaṁ
 kho me idaṁ dukkhaṁ tañca kho aniccaṁ dukkhaṁ vipariṇāmadhammanti yathābhūtaṁ
-------------------------------------------------
[page 161]
 Idaṁ dukkhaṁ tañca kho aniccaṁ dukkhaṁ vipariṇāmadhammanti yathābhūtaṁ
 pajānāti tassa lābhopi cittaṁ na pariyādāya tiṭṭhati alābhopi cittaṁ
 na pariyādāya tiṭṭhati yasopi cittaṁ na pariyādāya tiṭṭhati ayasopi
 cittaṁ na pariyādāya tiṭṭhati nindāpi cittaṁ na pariyādāya tiṭṭhati
 pasaṁsāpi cittaṁ na pariyādāya tiṭṭhati sukhaṁpi cittaṁ na pariyādāya tiṭṭhati
 dukkhaṁpi cittaṁ na pariyādāya tiṭṭhati so ca uppannaṁ lābhaṁ nānurujjhati
 alābhe nappaṭivirujjhati uppannaṁ yasaṁ nānurujjhati ayase
 nappaṭivirujjhati uppannaṁ pasaṁsaṁ nānurujjhati nindāya nappaṭivirujjhati
 uppannaṁ sukhaṁ nānurujjhati dukkhe nappaṭivirujjhati so
 evaṁ anurodhavirodhavippahīno parimuccati jātiyā jarāya maraṇena sokehi
 paridevehi dukkhehi domanassehi upāyāsehi parimuccati dukkhasmāti
 vadāmi ayaṁ kho bhikkhave viseso ayaṁ adhippāyaso idaṁ
 nānākaraṇaṁ sutavato ariyasāvakassa assutavatā puthujjanenāti.
                Lābho alābho ca yasāyaso ca
                nindā pasaṁsā ca sukhaṁ dukkhañca
                ete aniccā manujesu dhammā
                asassatā vipariṇāmadhammā
                ete ca ñatvā satimā sumedho
                avekkhati vipariṇāmadhamme
-------------------------------------------------
[page 162]
                Iṭṭhassa dhammā na mathenti cittaṁ
                aniṭṭhato no paṭighātameti
                tassānurodhā atha vā virodhā
                vidhūpitā atthagatā na santi
                padañca ñatvā virajaṁ asokaṁ
                sammappajānāti bhavassa pāragūti.
      [97] 7 Ekaṁ samayaṁ bhagavā rājagahe viharati gijjhakūṭe pabbate.
 Acirapakkante devadatte tatra kho bhagavā devadattaṁ ārabbha bhikkhū
 āmantesi sādhu bhikkhave bhikkhu kālena kālaṁ attavipattiṁ paccavekkhitā
 hoti sādhu bhikkhave bhikkhu kālena kālaṁ paravipattiṁ paccavekkhitā
 hoti sādhu bhikkhave bhikkhu kālena kālaṁ attasampattiṁ paccavekkhitā
 hoti sādhu bhikkhave bhikkhu kālena kālaṁ parasampattiṁ paccavekkhitā hoti
 aṭṭhahi bhikkhave asaddhammehi abhibhūto pariyādinnacitto devadatto
 āpāyiko nerayiko kappaṭṭho atekiccho katamehi aṭṭhahi lābhena [1]-
 bhikkhave abhibhūto pariyādinnacitto devadatto āpāyiko nerayiko
 kappaṭṭho atekiccho alābhena bhikkhave yasena bhikkhave
 ayasena bhikkhave sakkārena bhikkhave asakkārena bhikkhave
 pāpicchatāya bhikkhave pāpamittatāya bhikkhave abhibhūto pariyādinnacitto
 devadatto āpāyiko nerayiko kappaṭṭho atekiccho imehi kho
 bhikkhave aṭṭhahi asaddhammehi abhibhūto pariyādinnacitto devadatto

  *  *  *  *  *  *
  Footnote:1 Ma. hi.
-------------------------------------------------
[page 163]
 Āpāyiko nerayiko kappaṭṭho atekiccho.
      Sādhu bhikkhave bhikkhu uppannaṁ lābhaṁ abhibhuyya abhibhuyya vihareyya
 uppannaṁ alābhaṁ uppannaṁ yasaṁ uppannaṁ ayasaṁ uppannaṁ sakkāraṁ
 uppannaṁ asakkāraṁ uppannaṁ pāpicchataṁ uppannaṁ pāpamittataṁ abhibhuyya
 abhibhuyya vihareyya kiñca bhikkhave bhikkhu atthavasaṁ paṭicca uppannaṁ
 lābhaṁ abhibhuyya abhibhuyya vihareyya .pe. Yañhissa bhikkhave uppannaṁ
 lābhaṁ anabhibhuyya viharato uppajjeyyuṁ āsavā vighātapariḷāhā uppannaṁ
 lābhaṁ abhibhuyya viharato evaṁsa te āsavā vighātapariḷāhā na honti
 yañhissa bhikkhave uppannaṁ alābhaṁ uppannaṁ yasaṁ uppannaṁ ayasaṁ
 uppannaṁ sakkāraṁ uppannaṁ asakkāraṁ uppannaṁ pāpicchataṁ uppannaṁ
 pāpamittataṁ anabhibhuyya viharato uppajjeyyuṁ āsavā vighātapariḷāhā
 uppannaṁ pāpamittataṁ abhibhuyya viharato evaṁsa te āsavā vighātapariḷāhā
 na honti idaṁ kho bhikkhave bhikkhu atthavasaṁ paṭicca
 uppannaṁ lābhaṁ abhibhuyya abhibhuyya vihareyya uppannaṁ alābhaṁ uppannaṁ
 yasaṁ uppannaṁ ayasaṁ uppannaṁ sakkāraṁ uppannaṁ asakkāraṁ uppannaṁ
 pāpicchataṁ uppannaṁ pāpamittataṁ abhibhuyya abhibhuyya vihareyya tasmā
 tiha bhikkhave evaṁ sikkhitabbaṁ uppannaṁ lābhaṁ abhibhuyya abhibhuyya viharissāma
 uppannaṁ alābhaṁ uppannaṁ yasaṁ uppannaṁ ayasaṁ uppannaṁ sakkāraṁ
 uppannaṁ asakkāraṁ uppannaṁ pāpicchataṁ uppannaṁ pāpamittataṁ abhibhuyya
 abhibhuyya < PTS. A IV , 162 >viharissāmāti evañhi vo bhikkhave sikkhitabbanti.
-------------------------------------------------
[page 164]
      [98] 8 Ekaṁ samayaṁ āyasmā uttaro mahisavatthusmiṁ viharati
 saṅkheyyake pabbate vaṭṭajālikāyaṁ 1-. Tatra kho āyasmā uttaro
 bhikkhū āmantesi sādhāvuso bhikkhu kālena kālaṁ attavipattiṁ
 paccavekkhitā hoti sādhāvuso bhikkhu kālena kālaṁ paravipattiṁ
 paccavekkhitā hoti sādhāvuso bhikkhu kālena kālaṁ attasampattiṁ
 paccavekkhitā hoti sādhāvuso bhikkhu kālena kālaṁ parasampattiṁ
 paccavekkhitā hotīti.
      Tena kho pana samayena vessavaṇo 2- mahārājā uttaradisāya
 dakkhiṇadisaṁ gacchati kenacideva karaṇīyena assosi kho vessavaṇo
 mahārājā āyasmato uttarassa mahisavatthusmiṁ saṅkheyyake pabbate
 vaṭṭajālikāyaṁ bhikkhūnaṁ evaṁ dhammaṁ desentassa sādhāvuso bhikkhu
 kālena kālaṁ attavipattiṁ paccavekkhitā hoti sādhāvuso bhikkhu kālena
 kālaṁ paravipattiṁ paccavekkhitā hoti sādhāvuso bhikkhu kālena kālaṁ
 attasampattiṁ paccavekkhitā hoti sādhāvuso bhikkhu kālena kālaṁ
 parasampattiṁ paccavekkhitā hotīti athakho vessavaṇo mahārājā
 seyyathāpi nāma balavā puriso sammiñjitaṁ vā bāhaṁ pasāreyya pasāritaṁ
 vā bāhaṁ sammiñjeyya evameva mahisavatthusmiṁ saṅkheyyake pabbate
 vaṭṭajālikāyaṁ antarahito devesu tāvatiṁsesu pāturahosi athakho
 vessavaṇo mahārājā yena sakko devānamindo tenupasaṅkami upasaṅkamitvā

  *  *  *  *  *  *
  Footnote:1 Sī. dhavajālikāyaṁ. Ma. vaṭajālikāyaṁ. evamuparipi. 2 vessavaṇṇotipi.
-------------------------------------------------
[page 165]
 Sakkaṁ devānamindaṁ etadavoca yagghe < PTS. A IV , 163 >mārisa jāneyyāsi eso
 āyasmā uttaro mahisavatthusmiṁ saṅkheyyake pabbate vaṭṭajālikāyaṁ
 bhikkhūnaṁ evaṁ dhammaṁ deseti sādhāvuso bhikkhu kālena kālaṁ attavipattiṁ
 .pe. Parasampattiṁ paccavekkhitā hotīti.
      Athakho sakko devānamindo seyyathāpi nāma balavā puriso
 sammiñjitaṁ vā bāhaṁ pasāreyya pasāritaṁ vā bāhaṁ sammiñjeyya
 evameva devesu tāvatiṁsesu antarahito mahisavatthusmiṁ saṅkheyyake
 pabbate vaṭṭajālikāyaṁ āyasmato uttarassa sammukhe pāturahosi
 athakho sakko devānamindo yenāyasmā uttaro tenupasaṅkami upasaṅkamitvā
 āyasmantaṁ uttaraṁ abhivādetvā ekamantaṁ aṭṭhāsi
 ekamantaṁ ṭhito kho sakko devānamindo āyasmantaṁ uttaraṁ etadavoca
 saccaṁ kira bhante āyasmā uttaro bhikkhūnaṁ evaṁ dhammaṁ desesi
 sādhāvuso bhikkhu kālena kālaṁ attavipattiṁ .pe. Parasampattiṁ
 paccavekkhitā hotīti. Evaṁ devānamindāti. Kiṁ pana 1- bhante
 āyasmato uttarassa sakaṁ paṭibhāṇaṁ udāhu tassa bhagavato vacanaṁ
 arahato sammāsambuddhassāti. Tenahi devānaminda upamaṁ te karissāmi
 upamāyamidhekacce viññū purisā bhāsitassa atthaṁ ājānanti seyyathāpi
 devānaminda gāmassa vā nigamassa vā avidūre mahādhaññarāsi tato
 mahājanakāyo dhaññaṁ āhareyya kāyehipi 2- sīsakehipi 3- uccaṅkehipi 4-

  *  *  *  *  *  *
  Footnote:1 Ma. panidaṁ. 2 Ma. kājehipi. Yu. kācehipi. 3 Ma. Yu. piṭakehipi.
 4 Ma. Yu. ucchaṅgehipi.
-------------------------------------------------
[page 166]
 Añjalīhipi yo nu kho devānaminda [1]- mahājanakāyaṁ upasaṅkamitvā
 evaṁ puccheyya kuto imaṁ dhaññaṁ āharathāti kathaṁ byākaramāno
 nu kho devānaminda so mahājanakāyo sammā byākaramāno byākareyyāti.
 Amumhā mahādhaññarāsimhā āharāmāti kho bhante so mahājanakāyo
 sammā byākaramāno byākareyyāti. Evameva kho devānaminda
 yaṅkiñci subhāsitaṁ sabbantaṁ tassa bhagavato vacanaṁ arahato sammāsambuddhassa
 tato upādāyupādāya mayaṁ dhaññaṁ 2- ca bhaṇāmāti.
 Acchariyaṁ bhante abbhutaṁ bhante yāva subhāsitañcidaṁ āyasmatā uttarena
 yaṅkiñci subhāsitaṁ sabbantaṁ tassa bhagavato vacanaṁ arahato sammāsambuddhassa
 tato upādāyupādāya mayaṁ dhaññaṁ 2- ca bhaṇāmāti evamidaṁ
 bhante uttara ekaṁ samayaṁ bhagavā rājagahe viharati gijjhakūṭe pabbate
 acirapakkante devadatte tatra kho bhagavā devadattaṁ ārabbha bhikkhū
 āmantesi sādhu bhikkhave bhikkhu kālena kālaṁ attavipattiṁ
 paccavekkhitā hoti sādhu bhikkhave bhikkhu kālena kālaṁ paravipattiṁ attasampattiṁ
 parasampattiṁ paccavekkhitā hoti aṭṭhahi bhikkhave asaddhammehi
 abhibhūto pariyādinnacitto devadatto āpāyiko nerayiko kappaṭṭho
 atekiccho katamehi aṭṭhahi lābhena [3]- bhikkhave abhibhūto pariyādinnacitto
 devadatto āpayiko nerayiko kappaṭṭho atekiccho alābhena
 bhikkhave yasena bhikkhave ayasena bhikkhave sakkārena bhikkhave asakkārena

  *  *  *  *  *  *
  Footnote:1 Ma. taṁ. < PTS. A IV , 165 >2 Ma. mayañcaññe ca. Yu. mayañca aññe ca. 3 Ma. hi.
-------------------------------------------------
[page 167]
 Bhikkhave pāpicchatāya bhikkhave pāpamittatāya bhikkhave abhibhūto pariyādinnacitto
 devadatto āpāyiko nerayiko kappaṭṭho atekiccho imehi
 kho bhikkhave aṭṭhahi asaddhammehi abhibhūto pariyādinnacitto devadatto
 āpāyiko nerayiko kappaṭṭho atekiccho sādhu bhikkhave bhikkhu
 uppannaṁ lābhaṁ abhibhuyya abhibhuyya vihareyya uppannaṁ alābhaṁ uppannaṁ
 yasaṁ uppannaṁ ayasaṁ uppannaṁ sakkāraṁ uppannaṁ asakkāraṁ uppannaṁ
 pāpicchataṁ uppannaṁ pāpamittataṁ abhibhuyya abhibhuyya vihareyya.
      Kiñca bhikkhave bhikkhu atthavasaṁ paṭicca uppannaṁ lābhaṁ abhibhuyya
 abhibhuyya vihareyya uppannaṁ alābhaṁ uppannaṁ yasaṁ uppannaṁ ayasaṁ
 uppannaṁ sakkāraṁ uppannaṁ asakkāraṁ uppannaṁ pāpicchataṁ uppannaṁ
 pāpamittataṁ abhibhuyya abhibhuyya vihareyya yañhissa bhikkhave uppannaṁ
 lābhaṁ anabhibhuyya viharato uppajjeyyuṁ āsavā vighātapariḷāhā uppannaṁ
 lābhaṁ abhibhuyya viharato evaṁsa te āsavā vighātapariḷāhā na honti
 yañhissa bhikkhave uppannaṁ alābhaṁ uppannaṁ yasaṁ uppannaṁ ayasaṁ
 uppannaṁ sakkāraṁ uppannaṁ asakkāraṁ uppannaṁ pāpicchataṁ uppannaṁ
 pāpamittataṁ anabhibhuyya viharato uppajjeyyuṁ āsavā vighātapariḷāhā
 uppannaṁ pāpamittataṁ abhibhuyya viharato evaṁsa te āsavā vighātapariḷāhā
 na honti idaṁ kho bhikkhave bhikkhu atthavasaṁ paṭicca
 uppannaṁ lābhaṁ abhibhuyya abhibhuyya vihareyya uppannaṁ alābhaṁ uppannaṁ
 yasaṁ uppannaṁ ayasaṁ uppannaṁ sakkāraṁ uppannaṁ asakkāraṁ uppannaṁ
-------------------------------------------------
[page 168]
 Pāpicchataṁ uppannaṁ pāpamittataṁ abhibhuyya < PTS. A IV , 166 >abhibhuyya vihareyya tasmā
 tiha bhikkhave evaṁ sikkhitabbaṁ uppannaṁ lābhaṁ abhibhuyya abhibhuyya
 viharissāma uppannaṁ alābhaṁ uppannaṁ yasaṁ uppannaṁ ayasaṁ
 uppannaṁ sakkāraṁ uppannaṁ asakkāraṁ uppannaṁ pāpicchataṁ uppannaṁ
 pāpamittataṁ abhibhuyya abhibhuyya viharissāmāti evañhi vo bhikkhave
 sikkhitabbanti. Ettāvatā bhante uttara manussesu catasso parisā
 bhikkhū bhikkhuniyo upāsakā upāsikāyo nāyaṁ dhammapariyāyo kismiñci
 patiṭṭhito 1- uggaṇhātu bhante āyasmā uttaro imaṁ dhammapariyāyaṁ
 pariyāpuṇātu bhante āyasmā uttaro imaṁ dhammapariyāyaṁ dhāretu
 bhante āyasmā uttaro imaṁ dhammapariyāyaṁ atthasañhito ayaṁ
 bhante dhammapariyāyo ādibrahmacariyakoti 2-.
      [99] 9 Kulaputtoti bhikkhave nandaṁ sammā vadamāno vadeyya
 balavāti bhikkhave nandaṁ sammā vadamāno vadeyya pāsādikoti
 bhikkhave nandaṁ sammā vadamāno vadeyya tibbarāgoti bhikkhave
 nandaṁ sammā vadamāno vadeyya kimaññattha bhikkhave nando
 indriyesu guttadvāro bhojane mattaññū jāgariyamanuyutto
 satisampajaññena samannāgato yehi nando sakkoti paripuṇṇaṁ
 parisuddhaṁ brahmacariyaṁ caritunti 3-.
      Tatrīdaṁ bhikkhave nandassa indriyesu guttadvāratāya hoti sace
 bhikkhave nandassa puratthimā disā āloketabbā hoti sabbañcetaso 4-

  *  *  *  *  *  *
  Footnote:1 Ma. upaṭṭhito. 2 Sī. ādibrahmacariyiko. 3 Ma. itisaddo natthi.
 4 Ma. sabbaṁ cetasā. evamuparipi.
-------------------------------------------------
[page 169]
 Samannāharitvā nando puratthimaṁ disaṁ āloketi evaṁ me puratthimaṁ
 disaṁ ālokayato nābhijjhādomanassā pāpakā akusalā dhammā anvāssavissantīti
 itiha tatra sampajāno hoti sace bhikkhave nandassa
 pacchimā disā āloketabbā hoti uttarā disā āloketabbā
 hoti dakkhiṇā disā āloketabbā hoti uddhaṁ ulloketabbā
 hoti adho oloketabbā hoti anudisā anuviloketabbā
 hoti sabbañcetaso samannāharitvā nando anudisaṁ anuviloketi
 evaṁ me anudisaṁ anuvilokayato nābhijjhādomanassā pāpakā akusalā
 dhammā anvāssavissantīti itiha tatra sampajāno hoti idaṁ
 kho bhikkhave nandassa indriyesu guttadvāratāya hoti.
      Tatrīdaṁ bhikkhave nandassa bhojane mattaññutāya hoti idha
 bhikkhave nando paṭisaṅkhā yoniso āhāraṁ āhāreti neva davāya
 na madāya na maṇḍanāya na vibhūsanāya yāvadeva imassa kāyassa
 ṭhitiyā yāpanāya vihiṁsūparatiyā brahmacariyānuggahāya iti purāṇañca
 vedanaṁ paṭihaṅkhāmi navañca vedanaṁ na uppādessāmi yātrā ca me
 bhavissati anavajjatā ca phāsuvihāro cāti idaṁ kho bhikkhave nandassa
 bhojane mattaññutāya hoti.
      Tatrīdaṁ bhikkhave nandassa jāgariyānuyogasmiṁ hoti idha bhikkhave
 nando divasaṁ caṅkamena nisajjāya āvaraṇiyehi 1- dhammehi cittaṁ parisodheti
 rattiyā paṭhamaṁ yāmaṁ caṅkamena nisajjāya āvaṇiyehi dhammehi cittaṁ

  *  *  *  *  *  *
  Footnote:1 Ma. āvaraṇīyehi. evamuparipi.
-------------------------------------------------
[page 170]
 Parisodheti rattiyā majjhimaṁ yāmaṁ dakkhiṇena passena sīhaseyyaṁ
 kappeti pādena pādaṁ accādhāya sato sampajāno uṭṭhānasaññaṁ
 manasikaritvā rattiyā pacchimaṁ yāmaṁ paccuṭṭhāya caṅkamena nisajjāya
 āvaraṇiyehi dhammehi cittaṁ parisodheti idaṁ kho bhikkhave nandassa
 jāgariyānuyogasmiṁ hoti.
      Tatrīdaṁ bhikkhave nandassa satisampajaññasmiṁ hoti idha
 bhikkhave nandassa viditā vedanā uppajjanti viditā upaṭṭhahanti
 viditā abbhatthaṁ gacchanti viditā saññā uppajjanti viditā
 upaṭṭhahanti viditā abbhatthaṁ gacchanti viditā vitakkā uppajjanti
 viditā upaṭṭhahanti viditā abbhatthaṁ gacchanti idaṁ kho bhikkhave nandassa
 satisampajaññasmiṁ hotīti. Kimaññattha bhikkhave nando indriyesu
 guttadvāro bhojane mattaññū jāgariyamanuyutto satisampajaññena
 samannāgato yehi nando sakkoti paripuṇṇaṁ parisuddhaṁ brahmacariyaṁ
 caritunti.
      [100] 10 Ekaṁ samayaṁ bhagavā campāyaṁ viharati gaggarāya
 pokkharaṇiyā tīre. Tena kho pana samayena bhikkhū bhikkhuṁ āpattiyā codenti
 so bhikkhu bhikkhūhi āpattiyā codiyamāno aññenāññaṁ paṭicarati
 bahiddhā kathaṁ apanāmeti kopañca < PTS. A IV , 169 >dosañca appaccayañca pātukaroti.
 Athakho bhagavā bhikkhū āmantesi niddhamathetaṁ bhikkhave puggalaṁ niddhamathetaṁ bhikkhave
 puggalaṁ apaneyyo 1- bhikkhave puggalo kiṁ [2]- paraputto viheṭheti 3-

  *  *  *  *  *  *
  Footnote:1 Sī. apaneyyo so. Ma. apaneyyaso. 2 Sī. Ma. Yu. vo.
 3 Sī. putto viheṭhiyati. Ma. tena paraputtena visodhitena. Yu. puttā viheṭheti.
-------------------------------------------------
[page 171]
 Idha bhikkhave ekaccassa puggalassa tādisaṁyeva hoti abhikkantaṁ paṭikkantaṁ
 ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ
 seyyathāpi aññesaṁ bhaddakānaṁ bhikkhūnaṁ yāvassa bhikkhū āpattiṁ na
 passanti yato ca khvassa bhikkhū āpattiṁ passanti tamenaṁ evaṁ
 jānanti samaṇadūsīvāyaṁ samaṇapalāpo samaṇakaraṇḍavoti tamenaṁ
 iti viditvā bahiddhā nāsenti taṁ kissa hetu mā aññe
 bhaddake bhikkhū dūsesīti. Seyyathāpi bhikkhave sampanne yavakaraṇe
 yavadūsī jāyetha yavapalāpo yavakaraṇḍavo tassa tādisaṁyeva mūlaṁ hoti
 seyyathāpi aññesaṁ bhaddakānaṁ yavānaṁ tādisaṁyeva nālaṁ hoti
 seyyathāpi aññesaṁ bhaddakānaṁ yavānaṁ tādisaṁyeva palāsaṁ 1- hoti
 seyyathāpi aññesaṁ bhaddakānaṁ yavānaṁ yāvassa sīsaṁ na nibbattati
 yato < PTS. A IV , 170 >ca khvassa sīsaṁ nibbattati tamenaṁ evaṁ jānanti yavadūsīvāyaṁ
 yavapalāpo yavakaraṇḍavoti tamenaṁ iti viditvā samūlaṁ uppāṭetvā
 bahiddhā yavakaraṇassa chaḍḍenti taṁ kissa hetu mā aññe
 bhaddakeyeva dūsesīti evameva kho bhikkhave idhekaccassa puggalassa
 tādisaṁyeva hoti abhikkantaṁ paṭikkantaṁ ālokitaṁ vilokitaṁ sammiñjitaṁ
 pasāritaṁ saṅghāṭipattacīvaradhāraṇaṁ seyyathāpi aññesaṁ bhaddakānaṁ bhikkhūnaṁ
 yāvassa bhikkhū āpattiṁ na passanti yato ca khvassa bhikkhū āpattiṁ
 passanti tamenaṁ evaṁ jānanti samaṇadūsīvāyaṁ samaṇapalāpo
 samaṇakaraṇḍavoti tamenaṁ iti viditvā bahiddhā nāsenti taṁ

  *  *  *  *  *  *
  Footnote:1 Ma. pattaṁ.
-------------------------------------------------
[page 172]
 Kissa hetu mā aññe bhaddake bhikkhū dūsesīti. Seyyathāpi bhikkhave
 mahato dhaññarāsissa phusayamānassa 1- tattha yāni tāni dhaññāni
 daḷhāni sāravantāni tāni ekamantaṁ puñjaṁ hoti yāni pana tāni
 dhaññāni dubbalāni palāpāni tāni vāto ekamantaṁ apavahati tamenaṁ
 sāmikā sammajjaniṁ gahetvā bhiyyoso mattāya apasammajjanti taṁ
 kissa hetu mā aññe bhaddake dhaññe dūsesīti evameva kho
 bhikkhave idhekaccassa puggalassa tādisaṁyeva hoti abhikkantaṁ paṭikkantaṁ
 ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ
 seyyathāpi aññesaṁ bhaddakānaṁ bhikkhūnaṁ yāvassa bhikkhū āpattiṁ na
 passanti yato ca khvassa bhikkhū āpattiṁ passanti tamenaṁ evaṁ
 jānanti samaṇadūsīvāyaṁ samaṇapalāpo samaṇakaraṇḍavoti tamenaṁ
 iti viditvā bahiddhā nāsenti taṁ kissa hetu mā aññe
 bhaddake bhikkhū dūsesīti. Seyyathāpi bhikkhave puriso udapānanāḷiyatthiko 2-
 tiṇhaṁ kudhāriṁ 3- ādāya vanaṁ paviseyya so tantadeva 4- rukkhaṁ kudhāripāsena
 ākoṭeti tattha yāni tāni rukkhāni daḷhāni sāravantāni tāni
 kudhāripāsena ākoṭitāni kakkhaḷaṁ paṭinadanti yāni pana tāni
 rukkhāni antopūtīni avassutāni kasambujātāni tāni kudhāripāsena
 ākoṭitāni daddaraṁ paṭinadanti tamenaṁ mūle chindati mūle
 chinditvā agge chindati agge chinditvā anto suvisodhitaṁ visodheti
 anto suvisodhitaṁ visodhetvā udapānanāḷiṁ 5- yojeti evameva kho

  *  *  *  *  *  *
  Footnote:1 Sī. Yu. vuyhamānassa. Ma. phuṇamānassa. 2 Ma. udapānapanāḷiyatthiko.
 3 Ma. kuṭhāriṁ. evamuparipi. 4 Ma. yaṁ yadeva. 5 Ma. udapānapanāḷiṁ.
-------------------------------------------------
[page 173]
 Bhikkhave idhekaccassa puggalassa tādisaṁyeva hoti abhikkantaṁ paṭikkantaṁ
 ālokitaṁ vilokitaṁ sammiñjitaṁ pasāritaṁ saṅghāṭipattacīvaradhāraṇaṁ
 seyyathāpi aññesaṁ bhaddakānaṁ bhikkhūnaṁ yāvassa bhikkhū āpattiṁ na
 passanti yato ca khvassa bhikkhū āpattiṁ passanti tamenaṁ evaṁ
 jānanti samaṇadūsīvāyaṁ samaṇapalāpo samaṇakaraṇḍavoti tamenaṁ
 iti viditvā bahiddhā nāsenti taṁ kissa hetu mā aññe
 bhaddake bhikkhū dūsesīti.
          Saṁvāsāya vijānetha 1- pāpicchakodhano iti
          makkhī thambhī palāsī ca issukī maccharī saṭho
          saṇhavāco 2- janavati samaṇo viya bhāsati
          raho karoti karaṇaṁ pāpadiṭṭhi anādaro
          saṁsappī ca musāvādī taṁ viditvā yathākathaṁ
          sabbe samaggā hutvāna abhinibbajjayātha naṁ
          kāraṇḍavaṁ niddhamavā 3- kasambuṁ apakassavā 4-
          tato palāpe vāhetha assamaṇe samaṇamānine 5-
          niddhamitvā pāpicchaṁ 6- pāpalācāragocare 7-
          suddhāsuddhehi saṁvāsaṁ kappayavho paṭissatā
          tato samaggā nipakā dukkhassantaṁ karissathāti.

  *  *  *  *  *  *
  Footnote:1 Ma. vijānātha. 2 Ma. santavāco. 3 Ma. Yu. niddhamatha. 4 Ma. Yu. apakassatha.
 5 Yu. samaṇamānino. 6 Ma. Yu. pāpicche. 7 Ma. Yu. pāpāacāragocare.
-------------------------------------------------
[page 174]
                    Mettāvaggo paṭhamo.
                         Tassuddānaṁ
          mettapaññā ca dve ca piye dve cāppiye dve ca
          lokalokavipattiyo devadatto ca uttaro
          nando kāraṇḍavena cāti 1-.
                      ------------
                      Mahāvaggo dutiyo
      [101] 11 Evamme sutaṁ. < PTS. A IV , 173 >Ekaṁ samayaṁ bhagavā verañjāyaṁ viharati
 naḷerupūcimaṇḍarukkhamūle 2-. Athakho verañjo brāhmaṇo yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi ekamantaṁ nisinno kho
 verañjo brāhmaṇo bhagavantaṁ etadavoca sutametaṁ bho gotama
 samaṇo gotamo na brāhmaṇe jiṇṇe vuḍḍhe mahallake addhagate
 vayoanuppatte abhivādeti vā paccuṭṭheti vā āsanena vā nimantetīti
 tayidaṁ bho gotama tatheva na hi bhavaṁ gotama brāhmaṇe jiṇṇe
 vuḍḍhe mahallake addhagate vayoanuppatte abhivādeti vā paccuṭṭheti
 vā āsanena vā nimanteti tayidaṁ bho gotama na sampannamevāti.
 Nāhantaṁ brāhmaṇa passāmi sadevake loke samārake sabrahmake
 sassamaṇabrāhmaṇiyā pajāya sadevamanussāya yamahaṁ abhivādeyyaṁ vā
 paccuṭṭheyyaṁ vā āsanena vā nimanteyyaṁ yañhi brāhmaṇa tathāgato

  *  *  *  *  *  *
  Footnote:1 Ma. mettaṁ paññā ca dve pīyā dve lokā dve vipattiyo
  devadatto ca uttaro nando kāraṇḍavena cāti.
 2 Ma. naḷerupucimaṇḍamūle. evamuparipi.
-------------------------------------------------
[page 175]
 Abhivādeyya vā paccuṭṭheyya vā āsanena vā nimanteyya muddhāpi
 tassa vipateyyāti.
      Arasarūpo bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya arasarūpo samaṇo
 gotamoti ye te brāhmaṇa rūparasā saddarasā gandharasā rasarasā
 phoṭṭhabbarasā te tathāgatassa pahīnā ucchinnamūlā tālāvatthukatā
 anabhāvaṁkatā 1- āyatiṁ anuppādadhammā ayaṁ kho brāhmaṇa pariyāyo
 yena maṁ pariyāyena sammā vadamāno vadeyya arasarūpo samaṇo gotamoti
 no ca kho yaṁ tvaṁ sandhāya vadesīti.
      Nibbhogo bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya nibbhogo samaṇo gotamoti
 ye te brāhmaṇa rūpabhogā saddabhogā gandhabhogā rasabhogā
 phoṭṭhabbabhogā te tathāgatassa pahīnā ucchinnamūlā tālāvatthukatā
 anabhāvaṁkatā āyatiṁ anuppādadhammā ayaṁ kho brāhmaṇa pariyāyo
 yena maṁ pariyāyena sammā vadamāno vadeyya nibbhogo samaṇo gotamoti
 no ca kho yaṁ tvaṁ sandhāya vadesīti.
      Akiriyavādo bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya akiriyavādo samaṇo
 gotamoti ahañhi brāhmaṇa akiriyaṁ vadāmi kāyaduccaritassa
 vacīduccaritassa manoduccaritassa anekavihitānaṁ pāpakānaṁ akusalānaṁ dhammānaṁ

  *  *  *  *  *  *
  Footnote:1 Sī. Yu. anabhāvakatā. evamuparipi.
-------------------------------------------------
[page 176]
 Akiriyaṁ vadāmi ayaṁ kho brāhmaṇa pariyāyo yena maṁ pariyāyena
 sammā vadamāno vadeyya akiriyavādo samaṇo gotamoti no ca
 kho yaṁ tvaṁ sandhāya vadesīti.
      Ucchedavādo bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya ucchedavādo samaṇo
 gotamoti ahañhi brāhmaṇa ucchedaṁ vadāmi rāgassa dosassa
 mohassa anekavihitānaṁ pāpakānaṁ akusalānaṁ dhammānaṁ ucchedaṁ vadāmi
 ayaṁ kho brāhmaṇa pariyāyo yena maṁ pariyāyena sammā vadamāno
 vadeyya ucchedavādo samaṇo gotamoti no ca kho yaṁ tvaṁ
 sandhāya vadesīti.
      Jegucchī bhavaṁ gotamoti. Atthi khvesa brāhmaṇa pariyāyo yena
 maṁ pariyāyena sammā vadamāno vadeyya jegucchī samaṇo gotamoti
 ahañhi brāhmaṇa jegucchaṁ 1- vadāmi < PTS. A IV , 175 >kāyaduccaritena vacīduccaritena
 manoduccaritena [2]- anekavihitānaṁ pāpakānaṁ akusalānaṁ dhammānaṁ samāpattiyā
 jegucchaṁ vadāmi 3- ayaṁ kho brāhmaṇa pariyāyo yena maṁ pariyāyena
 sammā vadamāno vadeyya jegucchī samaṇo gotamoti no ca kho
 yaṁ tvaṁ sandhāya vadesīti.
      Venayiko bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya venayiko samaṇo gotamoti
 ahañhi brāhmaṇa vinayāya dhammaṁ desemi rāgassa dosassa mohassa

  *  *  *  *  *  *
  Footnote:1 Ma. jigucchāmi. 2 Ma. jigucchāmi. 3 Ma. jegucchaṁ vadāmīti pāṭhadvayaṁ natthi.
-------------------------------------------------
[page 177]
 Anekavihitānaṁ pāpakānaṁ akusalānaṁ dhammānaṁ vinayāya dhammaṁ desemi
 ayaṁ kho brāhmaṇa pariyāyo yena maṁ pariyāyena sammā vadamāno
 vadeyya venayiko samaṇo gotamoti no ca kho yaṁ tvaṁ sandhāya
 vadesīti.
      Tapassī bhavaṁ gotamoti. Atthi khvesa brāhmaṇa pariyāyo yena
 maṁ pariyāyena sammā vadamāno vadeyya tapassī samaṇo gotamoti
 tapanīyāhaṁ brāhmaṇa pāpake akusale dhamme vadāmi kāyaduccaritaṁ
 vacīduccaritaṁ manoduccaritaṁ yassa kho brāhmaṇa tapanīyā pāpakā akusalā
 dhammā pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tamahaṁ tapassīti vadāmi tathāgatassa kho brāhmaṇa
 tapanīyā pāpakā akusalā dhammā pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā ayaṁ kho brāhmaṇa pariyāyo
 yena maṁ pariyāyena sammā vadamāno vadeyya tapassī samaṇo gotamoti
 no ca kho yaṁ tvaṁ sandhāya vadesīti.
      Appagabbho bhavaṁ gotamoti. Atthi khvesa brāhmaṇa pariyāyo
 yena maṁ pariyāyena sammā vadamāno vadeyya appagabbho samaṇo
 gotamoti yassa kho brāhmaṇa āyatiṁ gabbhaseyyā punabbhavābhinibbatti
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tamahaṁ appagabbhoti vadāmi tathāgatassa kho
-------------------------------------------------
[page 178]
 Brāhmaṇa āyatiṁ gabbhaseyyā punabbhavābhinibbatti pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā ayaṁ kho brāhmaṇa
 pariyāyo yena maṁ pariyāyena sammā vadamāno vadeyya appagabbho
 samaṇo gotamoti no ca kho yaṁ tvaṁ sandhāya vadesi.
 Seyyathāpi brāhmaṇa kukkuṭiyā aṇḍāni aṭṭha vā dasa vā dvādasa
 vā tānassu kukkuṭiyā sammāadhisayitāni sammāpariseditāni sammāparibhāvitāni
 yo nu kho tesaṁ kukkuṭacchāpakānaṁ paṭhamataraṁ pādanakhasikhāya
 vā mukhatuṇḍakena vā aṇḍakosaṁ padāletvā sotthinā abhinibbijjheyya
 kinti svāssa vacanīyo jeṭṭho vā kaniṭṭho vāti.
 Jeṭṭhotissa bho gotama vacanīyo so hi nesaṁ bho gotama jeṭṭho
 hotīti. Evameva kho ahaṁ brāhmaṇa avijjāgatāya pajāya aṇḍabhūtāya
 pariyonaddhāya avijjaṇḍakosaṁ padāletvā ekova loke anuttaraṁ
 sammāsambodhiṁ abhisambuddho ahañhi brāhmaṇa jeṭṭho seṭṭho
 lokassa āraddhaṁ kho pana me brāhmaṇa viriyaṁ ahosi asallīnaṁ
 upaṭṭhitā sati appamuṭṭhā passaddho kāyo asāraddho samāhitaṁ cittaṁ
 ekaggaṁ so kho ahaṁ brāhmaṇa vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja
 vihāsiṁ 1- vitakkavicārānaṁ vūpasamā < PTS. A IV , 177 >ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ pītisukhaṁ dutiyajjhānaṁ upasampajja vihāsiṁ
 pītiyā ca virāgā upekkhako ca vihāsiṁ sato ca sampajāno sukhañca

  *  *  *  *  *  *
  Footnote:1 Ma. viharāmi. evamuparipi.
-------------------------------------------------
[page 179]
 Kāyena paṭisaṁvedesiṁ 1- yantaṁ ariyā ācikkhanti upekkhako satimā
 sukhavihārīti tatiyajjhānaṁ upasampajja vihāsiṁ sukhassa ca pahānā
 dukkhassa ca pahānā pubbeva somanassadomanassānaṁ atthaṅgamā
 adukkhamasukhaṁ upekkhāsatipārisuddhiṁ catutthajjhānaṁ upasampajja vihāsiṁ so
 evaṁ samāhite citte parisuddhe pariyodāte anaṅgaṇe vigatūpakkilese
 mudubhūte kammaniye ṭhite āneñjappatte pubbenivāsānussatiñāṇāya
 cittaṁ abhininnāmesiṁ so anekavihitaṁ pubbenivāsaṁ anussarāmi
 seyyathīdaṁ ekampi jātiṁ dvepi jātiyo tissopi jātiyo catassopi
 jātiyo pañcapi jātiyo dasapi jātiyo vīsampi jātiyo tiṁsampi
 jātiyo cattāḷīsampi jātiyo paññāsampi jātiyo jātisatampi jātisahassampi
 jātisatasahassampi anekepi saṁvaṭṭakappe anekepi vivaṭṭakappe
 anekepi saṁvaṭṭavivaṭṭakappe amutrāsiṁ evaṁnāmo evaṁgotto
 evaṁvaṇṇo evamāhāro evaṁsukhadukkhapaṭisaṁvedī evamāyupariyanto so
 tato cuto amutra udapādiṁ tatrāpāsiṁ evaṁnāmo evaṁgotto
 evaṁvaṇṇo evamāhāro evaṁsukhadukkhapaṭisaṁvedī evamāyupariyanto so
 tato cuto idhūpapannoti iti sākāraṁ sauddesaṁ anekavihitaṁ pubbenivāsaṁ
 anussarāmi ayaṁ kho me brāhmaṇa rattiyā paṭhame
 yāme paṭhamā vijjā adhigatā avijjā vihatā vijjā uppannā tamo
 vihato āloko uppanno yathātaṁ appamattassa ātāpino pahitattassa
 viharato ayaṁ kho me brāhmaṇa paṭhamā abhinibbidhā ahosi

  *  *  *  *  *  *
  Footnote:1 Ma. < PTS. A IV , 178 >paṭisaṁvedemi.
-------------------------------------------------
[page 180]
 Kukkuṭacchāpakasseva aṇḍakosamhā so evaṁ samāhite citte parisuddhe
 pariyodāte anaṅgaṇe vigatūpakkilese mudubhūte kammaniye ṭhite
 āneñjappatte sattānaṁ cutūpapātañāṇāya cittaṁ abhininnāmesiṁ so
 dibbena cakkhunā visuddhena atikkantamānusakena satte passāmi cavamāne
 upapajjamāne hīne paṇīte suvaṇṇe dubbaṇṇe sugate duggate
 yathākammūpage satte pajānāmi ime vata bhonto sattā kāyaduccaritena
 samannāgatā vacīduccaritena samannāgatā manoduccaritena
 samannāgatā ariyānaṁ upavādakā micchādiṭṭhikā micchādiṭṭhikammasamādānā
 te kāyassa bhedā parammaraṇā apāyaṁ duggatiṁ vinipātaṁ nirayaṁ upapannā
 ime vā pana bhonto sattā kāyasucaritena samannāgatā vacīsucaritena
 samannāgatā manosucaritena samannāgatā ariyānaṁ anupavādakā sammādiṭṭhikā
 sammādiṭṭhikammasamādānā te kāyassa bhedā parammaraṇā
 sugatiṁ saggaṁ lokaṁ upapannāti iti dibbena cakkhunā visuddhena
 atikkantamānusakena satte passāmi cavamāne upapajjamāne hīne
 paṇīte suvaṇṇe dubbaṇṇe sugate duggate yathākammūpage satte
 pajānāmi ayaṁ kho me brāhmaṇa rattiyā majjhime yāme dutiyā
 vijjā adhigatā avijjā vihatā vijjā uppannā tamo vihato āloko
 uppanno yathātaṁ appamattassa ātāpino pahitattassa viharato ayaṁ
 kho me brāhmaṇa dutiyā abhinibbidhā ahosi kukkuṭacchāpakasseva
 aṇḍakosamhā so evaṁ samāhite citte parisuddhe pariyodāte
-------------------------------------------------
[page 181]
 Anaṅgaṇe vigatūpakkilese mudubhūte kammaniye ṭhite āneñjappatte
 āsavānaṁ khayañāṇāya cittaṁ abhininnāmesiṁ so idaṁ dukkhanti
 yathābhūtaṁ abbhaññāsiṁ ayaṁ dukkhasamudayoti yathābhūtaṁ abbhaññāsiṁ ayaṁ
 dukkhanirodhoti yathābhūtaṁ abbhaññāsiṁ ayaṁ dukkhanirodhagāminī paṭipadāti< PTS. A IV , 179 >
 yathābhūtaṁ abbhaññāsiṁ ime āsavāti yathābhūtaṁ abbhaññāsiṁ ayaṁ
 āsavasamudayoti yathābhūtaṁ abbhaññāsiṁ ayaṁ āsavanirodhoti yathābhūtaṁ
 abbhaññāsiṁ ayaṁ āsavanirodhagāminī paṭipadāti yathābhūtaṁ abbhaññāsiṁ
 tassa me evaṁ jānato evaṁ passato kāmāsavāpi cittaṁ vimuccittha
 bhavāsavāpi cittaṁ vimuccittha avijjāsavāpi cittaṁ vimuccittha vimuttasmiṁ
 vimuttamiti ñāṇaṁ ahosi khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti abbhaññāsiṁ ayaṁ kho me brāhmaṇa
 rattiyā pacchime yāme tatiyā vijjā adhigatā avijjā vihatā vijjā
 uppannā tamo vihato āloko uppanno yathātaṁ appamattassa
 ātāpino pahitattassa viharato ayaṁ kho me brāhmaṇa tatiyā
 abhinibbidhā ahosi kukkuṭacchāpakasseva aṇḍakosamhāti.
      Evaṁ vutte verañjo brāhmaṇo bhagavantaṁ etadavoca jeṭṭho
 bhavaṁ gotamo seṭṭho bhavaṁ gotamo abhikkantaṁ bho gotama abhikkantaṁ
 bho gotama seyyathāpi bho gotama nikkujjitaṁ vā ukkujjeyya paṭicchannaṁ
 vā vivareyya mūḷhassa vā maggaṁ ācikkheyya andhakāre vā
 telapajjotaṁ dhāreyya cakkhumanto rūpāni dakkhantīti evameva bhotā
-------------------------------------------------
[page 182]
 Gotamena anekapariyāyena dhammo pakāsito esāhaṁ bhavantaṁ gotamaṁ
 saraṇaṁ gacchāmi dhammañca bhikkhusaṅghañca upāsakaṁ maṁ bhavaṁ gotamo dhāretu
 ajjatagge pāṇupetaṁ saraṇaṅgatanti.
      [102] 12 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Tena kho pana samayena sambahulā abhiññātā
 abhiññātā licchavī santhāgāre sannisinnā sannipatitā anekapariyāyena
 buddhassa vaṇṇaṁ bhāsanti dhammassa vaṇṇaṁ bhāsanti saṅghassa vaṇṇaṁ
 bhāsanti.
      Tena kho pana samayena sīho senāpati nigaṇṭhasāvako tassaṁ
 parisāyaṁ nisinno hoti athakho sīhassa senāpatissa etadahosi
 nissaṁsayaṁ kho so bhagavā arahaṁ sammāsambuddho bhavissati tathā hime
 sambahulā abhiññātā abhiññātā licchavī santhāgāre sannisinnā
 sannipatitā anekapariyāyena buddhassa vaṇṇaṁ bhāsanti dhammassa vaṇṇaṁ
 bhāsanti saṅghassa vaṇṇaṁ bhāsanti yannūnāhaṁ taṁ bhagavantaṁ dassanāya
 upasaṅkameyyaṁ arahantaṁ sammāsambuddhanti. Athakho sīho senāpati
 yena nigaṇṭho nāṭaputto tenupasaṅkami upasaṅkamitvā nigaṇṭhaṁ
 nāṭaputtaṁ etadavoca icchāmahaṁ bhante samaṇaṁ gotamaṁ dassanāya
 upasaṅkamitunti. Kiṁ pana tvaṁ sīha kiriyavādo samāno akiriyavādaṁ
 samaṇaṁ gotamaṁ dassanāya upasaṅkamissasi samaṇo hi sīha gotamo
 akiriyavādo samāno 1- akiriyāya dhammaṁ deseti tena ca sāvake vinetīti.

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 183]
 Athakho sīhassa senāpatissa yo ahosi gamiyābhisaṅkhāro bhagavantaṁ
 dassanāya so paṭippassambhi.
      Dutiyampi kho sambahulā abhiññātā abhiññātā licchavī
 santhāgāre sannisinnā sannipatitā anekapariyāyena buddhassa vaṇṇaṁ
 bhāsanti dhammassa vaṇṇaṁ bhāsanti saṅghassa vaṇṇaṁ bhāsanti. Dutiyampi
 kho sīhassa senāpatissa etadahosi nissaṁsayaṁ kho so bhagavā
 arahaṁ sammāsambuddho bhavissati tathā hime sambahulā abhiññātā
 abhiññātā licchavī santhāgāre sannisinnā sannipatitā anekapariyāyena
 buddhassa vaṇṇaṁ bhāsanti dhammassa vaṇṇaṁ bhāsanti < PTS. A IV , 181 >saṅghassa vaṇṇaṁ
 bhāsanti yannūnāhaṁ taṁ bhagavantaṁ dassanāya upasaṅkameyyaṁ arahantaṁ
 sammāsambuddhanti. Athakho sīho senāpati yena nigaṇṭho nāṭaputto
 tenupasaṅkami upasaṅkamitvā nigaṇṭhaṁ nāṭaputtaṁ etadavoca icchāmahaṁ
 bhante samaṇaṁ gotamaṁ dassanāya upasaṅkamitunti. Kiṁ pana tvaṁ
 sīha kiriyavādo samāno akiriyavādaṁ samaṇaṁ gotamaṁ dassanāya upasaṅkamissasi
 samaṇo hi sīha gotamo akiriyavādo akiriyāya dhammaṁ
 deseti tena ca sāvake vinetīti. Dutiyampi kho sīhassa senāpatissa
 yo ahosi gamiyābhisaṅkhāro bhagavantaṁ dassanāya so paṭippassambhi.
      Tatiyampi kho sambahulā abhiññātā abhiññātā licchavī santhāgāre
 sannisinnā sannipatitā anekapariyāyena buddhassa vaṇṇaṁ bhāsanti
 dhammassa vaṇṇaṁ bhāsanti saṅghassa vaṇṇaṁ bhāsanti. Tatiyampi kho
-------------------------------------------------
[page 184]
 Sīhassa senāpatissa etadahosi nissaṁsayaṁ kho so bhagavā arahaṁ
 sammāsambuddho bhavissati tathā hime sambahulā abhiññātā abhiññātā
 licchavī santhāgāre sannisinnā sannipatitā anekapariyāyena buddhassa
 vaṇṇaṁ bhāsanti dhammassa vaṇṇaṁ bhāsanti saṅghassa vaṇṇaṁ bhāsanti
 kiṁ hime karissanti nigaṇṭhā apalokitā vā anapalokitā vā
 yannūnāhaṁ anapaloketvāva nigaṇṭhaṁ 1- taṁ bhagavantaṁ dassanāya upasaṅkameyyaṁ
 arahantaṁ sammāsambuddhanti. Athakho sīho senāpati pañcamattehi
 rathasatehi divā divassa vesāliyā niyyāsi bhagavantaṁ dassanāya yāvatikā
 yānassa bhūmi yānena gantvā yānā paccorohitvā pattikova ārāmaṁ 2-
 pāvisi 3-. Athakho sīho senāpati yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno kho
 sīho senāpati bhagavantaṁ etadavoca sutametaṁ bhante akiriyavādo
 samaṇo gotamo akiriyāya dhammaṁ deseti tena ca sāvake < PTS. A IV , 182 >vinetīti
 ye te bhante evamāhaṁsu akiriyavādo samaṇo gotamo akiriyāya dhammaṁ
 deseti tena ca sāvake vinetīti kiñca 4- te bhante bhagavato vuttavādino
 na ca bhagavantaṁ abhūtena abbhācikkhanti dhammassa cānudhammaṁ
 byākaronti na ca koci sahadhammiko vādānupāto 5- gārayhaṭṭhānaṁ
 āgacchati anabbhakkhātukāmā hi mayaṁ bhante bhagavantanti.
      Atthi sīha pariyāyo yena maṁ pariyāyena sammā vadamāno vadeyya
 akiriyavādo samaṇo gotamo akiriyāya dhammaṁ deseti tena ca sāvake

  *  *  *  *  *  *
  Footnote:1 Ma. nigaṇṭhe. 2 Ma. ayaṁ pāṭho natthi. 3 Ma. agamāsi. 4 Ma. kacci.
 5 Ma. vādānuvādo. evamuparipi.
-------------------------------------------------
[page 185]
 Vinetīti atthi sīha pariyāyo yena maṁ pariyāyena sammā vadamāno
 vadeyya kiriyavādo samaṇo gotamo kiriyāya dhammaṁ deseti tena
 ca sāvake vinetīti atthi sīha pariyāyo yena maṁ pariyāyena sammā
 vadamāno vadeyya ucchedavādo samaṇo gotamo ucchedāya dhammaṁ
 deseti tena ca sāvake vinetīti atthi sīha pariyāyo yena maṁ
 pariyāyena sammā vadamāno vadeyya jegucchī samaṇo gotamo
 jigucchitāya 1- dhammaṁ deseti tena ca sāvake vinetīti atthi sīha
 pariyāyo yena maṁ pariyāyena sammā vadamāno vadeyya venayiko
 samaṇo gotamo vinayāya dhammaṁ deseti tena ca sāvake vinetīti
 atthi sīha pariyāyo yena maṁ pariyāyena sammā vadamāno vadeyya
 tapassī samaṇo gotamo tapassitāya dhammaṁ deseti tena ca sāvake
 vinetīti atthi sīha pariyāyo yena maṁ pariyāyena sammā vadamāno
 vadeyya appagabbho samaṇo gotamo appagabbhatāya dhammaṁ deseti
 tena ca sāvake vinetīti atthi sīha pariyāyo yena maṁ pariyāyena
 sammā vadamāno vadeyya assattho 2- samaṇo gotamo assāsāya
 dhammaṁ deseti tena ca sāvake vinetīti.
      Katamo ca sīha pariyāyo < PTS. A IV , 183 >yena maṁ pariyāyena sammā vadamāno
 vadeyya akiriyavādo samaṇo gotamo akiriyāya dhammaṁ deseti tena
 ca sāvake vinetīti ahañhi sīha akiriyaṁ vadāmi kāyaduccaritassa
 vacīduccaritassa manoduccaritassa anekavihitānaṁ pāpakānaṁ akusalānaṁ

  *  *  *  *  *  *
  Footnote:1 Ma. jegucchitāya. 2 Ma. assāsako. evamuparipi.
-------------------------------------------------
[page 186]
 Dhammānaṁ akiriyaṁ vadāmi ayaṁ kho sīha pariyāyo yena maṁ pariyāyena
 sammā vadamāno vadeyya akiriyavādo samaṇo gotamo akiriyāya
 dhammaṁ deseti tena ca sāvake vinetīti.
      Katamo ca sīha pariyāyo yena maṁ pariyāyena sammā vadamāno
 vadeyya kiriyavādo samaṇo gotamo kiriyāya dhammaṁ deseti tena
 ca sāvake vinetīti ahañhi sīha kiriyaṁ vadāmi kāyasucaritassa
 vacīsucaritassa manosucaritassa anekavihitānaṁ kusalānaṁ dhammānaṁ kiriyaṁ vadāmi
 ayaṁ kho sīha pariyāyo yena maṁ pariyāyena sammā vadamāno vadeyya
 kiriyavādo samaṇo gotamo kiriyāya dhammaṁ deseti tena ca sāvake
 vinetīti.
      Katamo ca sīha pariyāyo yena maṁ pariyāyena sammā vadamāno
 vadeyya ucchedavādo samaṇo gotamo ucchedāya dhammaṁ deseti
 tena ca sāvake vinetīti ahañhi saha ucchedaṁ vadāmi rāgassa
 dosassa mohassa anekavihitānaṁ pāpakānaṁ akusalānaṁ dhammānaṁ ucchedaṁ
 vadāmi ayaṁ kho sīha pariyāyo yena maṁ pariyāyena sammā vadamāno
 vadeyya ucchedavādo samaṇo gotamo ucchedāya dhammaṁ deseti tena ca
 sāvake vinetīti.
      Katamo ca sīha pariyāyo yena maṁ pariyāyena sammā vadamāno
 vadeyya jegucchī samaṇo gotamo jegucchitāya dhammaṁ deseti tena
 ca sāvake vinetīti ahañhi sīha jigucchāmi kāyaduccaritena
-------------------------------------------------
[page 187]
 Vacīduccaritena manoduccaritena jigucchāmi anekavihitānaṁ pāpakānaṁ
 akusalānaṁ dhammānaṁ samāpattiyā ayaṁ kho sīha pariyāyo yena maṁ
 pariyāyena sammā vadamāno vadeyya jegacchī samaṇo gotamo
 jegucchitāya dhammaṁ deseti tena ca sāvake vinetīti.
      Katamo ca sīha pariyāyo yena maṁ pariyāyena sammā vadamāno
 vadeyya venayiko samaṇo gotamo vinayāya dhammaṁ deseti tena
 ca sāvake < PTS. A IV , 184 >vinetīti ahañhi sīha vinayāya dhammaṁ desemi rāgassa
 dosassa mohassa anekavihitānaṁ pāpakānaṁ akusalānaṁ dhammānaṁ vinayāya
 dhammaṁ desemi ayaṁ kho sīha pariyāyo yena maṁ pariyāyena sammā
 vadamāno vadeyya venayiko samaṇo gotamo vinayāya dhammaṁ deseti
 tena ca sāvake vinetīti.
      Katamo ca sīha pariyāyo yena maṁ pariyāyena sammā
 vadamāno vadeyya tapassī samaṇo gotamo tapassitāya dhammaṁ deseti
 tena ca sāvake vinetīti tapanīyāhaṁ pāpake akusale dhamme
 vadāmi kāyaduccaritaṁ vacīduccaritaṁ manoduccaritaṁ yassa kho sīha
 tapanīyā pāpakā akusalā dhammā pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā tamahaṁ tapassīti vadāmi tathāgatassa
 kho sīha tapanīyā pāpakā akusalā dhammā pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā ayaṁ kho sīha
 pariyāyo yena maṁ pariyāyena sammā vadamāno vadeyya tapassī
-------------------------------------------------
[page 188]
 Samaṇo gotamo tapassitāya dhammaṁ deseti tena ca sāvake vinetīti.
      Katamo ca sīha pariyāyo yena maṁ pariyāyena sammā
 vadamāno vadeyya appagabbho samaṇo gotamo appagabbhatāya dhammaṁ
 deseti tena ca sāvake vinetīti yassa kho sīha āyatiṁ gabbhaseyyā
 punabbhavābhinibbatti pahīnā ucchinnamūlā tālāvatthukatā
 anabhāvaṅgatā āyatiṁ anuppādadhammā tamahaṁ appagabbhoti vadāmi
 tathāgatassa kho sīha āyatiṁ gabbhaseyyā punabbhavābhinibbatti pahīnā
 ucchinnamūlā tālāvatthukatā anabhāvaṅgatā āyatiṁ anuppādadhammā ayaṁ
 kho sīha pariyāyo yena maṁ pariyāyena sammā vadamāno vadeyya
 appagabbho samaṇo gotamo appagabbhatāya dhammaṁ deseti tena ca
 sāvake vinetīti.
      Katamo ca sīha pariyāyo yena maṁ pariyāyena sammā
 vadamāno vadeyya assattho samaṇo gotamo assāsāya dhammaṁ< PTS. A IV , 185 >
 deseti tena ca sāvake vinetīti ahañhi sīha assattho paramena
 assāsena assāsāya dhammaṁ desemi tena ca sāvake vinemi ayaṁ
 kho sīha pariyāyo yena maṁ pariyāyena sammā vadamāno vadeyya
 assattho samaṇo gotamo assāsāya dhammaṁ deseti tena ca sāvake
 vinetīti.
      Evaṁ vutte sīho senāpati bhagavantaṁ etadavoca abhikkantaṁ
 bhante abhikkantaṁ bhante .pe. Upāsakaṁ maṁ bhante bhagavā dhāretu
-------------------------------------------------
[page 189]
 Ajjatagge pāṇupetaṁ saraṇaṅgatanti. Anuviccakāraṁ kho sīha karohi
 anuviccakāro tumhādisānaṁ ñātamanussānaṁ sādhu hotīti. Imināpāhaṁ
 bhante bhagavato bhiyyoso mattāya attamano abhiraddho yaṁ maṁ bhagavā
 evamāha anuviccakāraṁ kho sīha karohi anuviccakāro tumhādisānaṁ
 ñātamanussānaṁ sādhu hotīti mañhi bhante aññatitthiyā sāvakaṁ
 labhitvā kevalakappaṁ vesāliṁ paṭākaṁ parihareyyuṁ sīho amhākaṁ senāpati
 sāvakattaṁ upagatoti atha ca pana maṁ 1- bhagavā evamāha anuviccakāraṁ
 kho sīha karohi anuviccakāro tumhādisānaṁ ñātamanussānaṁ sādhu
 hotīti esāhaṁ bhante dutiyakampi 2- bhagavantaṁ saraṇaṁ gacchāmi dhammañca
 bhikkhusaṅghañca upāsakaṁ maṁ bhagavā dhāretu ajjatagge pāṇupetaṁ
 saraṇaṅgatanti. Dīgharattaṁ kho te sīha nigaṇṭhānaṁ opānabhūtaṁ kulaṁ
 yena nesaṁ upagatānaṁ piṇḍapātaṁ dātabbaṁ maññeyyāsīti. Imināpāhaṁ
 bhante bhagavato bhiyyoso mattāya attamano abhiraddho yaṁ maṁ bhagavā
 evamāha dīgharattaṁ kho sīha nigaṇṭhānaṁ opānabhūtaṁ kulaṁ yena nesaṁ
 upagatānaṁ piṇḍapātaṁ dātabbaṁ < PTS. A IV , 186 >maññeyyāsīti sutametaṁ bhante
 samaṇo gotamo evamāha mayhameva dānaṁ dātabbaṁ na aññesaṁ dānaṁ
 dātabbaṁ mayhameva sāvakānaṁ dānaṁ dātabbaṁ na aññesaṁ sāvakānaṁ
 dānaṁ dātabbaṁ mayhameva dinnaṁ mahapphalaṁ na aññesaṁ dinnaṁ
 mahapphalaṁ mayhameva sāvakānaṁ dinnaṁ mahapphalaṁ na aññesaṁ
 sāvakānaṁ dinnaṁ mahapphalanti atha ca pana maṁ bhagavā nigaṇṭhesupi

  *  *  *  *  *  *
  Footnote:1 Ma. ayaṁ pāṭho natthi. 2 Ma. dutiyampi.
-------------------------------------------------
[page 190]
 Dāne samādapeti api ca bhante mayamettha kālaṁ jānissāma esāhaṁ
 bhante tatiyakampi 1- bhagavantaṁ saraṇaṁ gacchāmi dhammañca bhikkhusaṅghañca
 upāsakaṁ maṁ bhante bhagavā dhāretu ajjatagge pāṇupetaṁ saraṇaṅgatanti.
      Athakho bhagavā sīhassa senāpatissa anupubbikathaṁ 2- kathesi seyyathīdaṁ
 dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme
 ānisaṁsaṁ pakāsesi yadā bhagavā aññāsi sīhaṁ senāpatiṁ kallacittaṁ
 muducittaṁ vinīvaraṇacittaṁ udaggacittaṁ pasannacittaṁ atha yā buddhānaṁ
 sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ maggaṁ
 seyyathāpi nāma suddhavatthaṁ apagatakāḷakaṁ sammadeva rajanaṁ paṭiggaṇheyya
 evameva sīhassa senāpatissa tasmiṁyeva āsane virajaṁ vītamalaṁ dhammacakkhuṁ
 udapādi yaṅkiñci samudayadhammaṁ sabbantaṁ nirodhadhammanti.
      Athakho sīho senāpati diṭṭhadhammo pattadhammo viditadhammo
 pariyogāḷhadhammo tiṇṇavicikiccho vigatakathaṁkatho vesārajjappatto
 aparappaccayo < PTS. A IV , 187 >satthu sāsane bhagavantaṁ etadavoca adhivāsetu me bhante
 bhagavā svātanāya bhattaṁ saddhiṁ bhikkhusaṅghenāti. Adhivāsesi bhagavā
 tuṇhībhāvena. Athakho sīho senāpati bhagavato adhivāsanaṁ viditvā
 uṭṭhāyāsanā bhagavantaṁ abhivādetvā padakkhiṇaṁ katvā pakkāmi athakho
 sīho senāpati aññataraṁ purisaṁ āmantesi gaccha tvaṁ ambho
 purisa pavattamaṁsaṁ jānāhīti athakho sīho senāpati tassā rattiyā
 accayena sake nivesane paṇītaṁ khādanīyaṁ bhojanīyaṁ paṭiyādetvā

  *  *  *  *  *  *
  Footnote:1 Ma. tatiyampi. 2 Ma. anupubbiṁ kathaṁ. evamuparipi.
-------------------------------------------------
[page 191]
 Bhagavato kālaṁ ārocāpesi kālo bhante sīhassa senāpatissa
 nivesane niṭṭhitaṁ bhattanti.
      Athakho bhagavā pubbaṇhasamayaṁ nivāsetvā pattacīvaramādāya yena
 sīhassa senāpatissa nivesanaṁ tenupasaṅkami upasaṅkamitvā paññatte
 āsane nisīdi saddhiṁ bhikkhusaṅghena. Tena kho pana samayena sambahulā
 nigaṇṭhā vesāliyaṁ rathiyāya rathiyaṁ 1- siṅghāṭakena siṅghāṭakaṁ bāhā
 paggayha kandanti ajja sīhena senāpatinā thūlaṁ pasuṁ vadhitvā samaṇassa
 gotamassa bhattaṁ kataṁ [2]- samaṇo gotamo jānaṁ uddissa kataṁ maṁsaṁ
 paribhuñjati paṭiccakammanti. Athakho aññataro puriso yena sīho
 senāpati tenupasaṅkami upasaṅkamitvā sīhassa senāpatissa upakaṇṇake
 ārocesi yagghe bhante jāneyyāsi ete sambahulā
 nigaṇṭhā vesāliyaṁ rathiyāya rathiyaṁ siṅghāṭakena siṅghāṭakaṁ bāhā paggayha
 kandanti ajja sīhena senāpatinā thūlaṁ pasuṁ vadhitvā samaṇassa
 gotamassa < PTS. A IV , 188 >bhattaṁ kataṁ samaṇo gotamo jānaṁ uddissa kataṁ maṁsaṁ
 paribhuñjati paṭiccakammanti alaṁ ayyā dīgharattañhi te āyasmanto
 avaṇṇakāmā buddhassa avaṇṇakāmā dhammassa avaṇṇakāmā saṅghassa
 na ca panete āyasmanto jīranti 3- [4]- bhagavantaṁ asatā tucchā musā
 abhūtena abbhācikkhanti 5- na ca mayaṁ jīvitahetupi sañcicca pāṇaṁ jīvitā
 voropeyyāmāti. Athakho sīho senāpati buddhappamukhaṁ bhikkhusaṅghaṁ paṇītena
 khādanīyena bhojanīyena satthā santappesi sampavāresi athakho sīho

  *  *  *  *  *  *
  Footnote:1 Ma. rathikāya rathikaṁ. evamuparipi. 2 Ma. taṁ. 3 Ma. jiridanti.
 4 Ma. taṁ. 5 Ma. abbhācikkhituṁ.
-------------------------------------------------
[page 192]
 Senāpati taṁ 1- bhagavantaṁ bhuttāviṁ onītapattapāṇiṁ ekamantaṁ nisīdi.
 Ekamantaṁ nisinnaṁ kho sīhaṁ senāpatiṁ bhagavā dhammiyā kathāya
 sandassetvā samādapetvā samuttejetvā sampahaṁsetvā uṭṭhāyāsanā
 pakkāmīti.
      [103] 13 Aṭṭhahi bhikkhave aṅgehi samannāgato rañño bhadro 2-
 assājāniyo rājāraho hoti rājabhoggo rañño aṅgantve saṅkhyaṁ 3-
 gacchati. Katamehi aṭṭhahi idha bhikkhave rañño bhadro assājāniyo
 ubhato sujāto hoti mātito ca pitito ca yassaṁ disāyaṁ aññepi
 bhadrā assājāniyā jāyanti tassaṁ disāyaṁ jāto hoti yaṁ kho
 panassa bhojanaṁ denti allaṁ vā sukkaṁ vā taṁ sakkaccaṁyeva paribhuñjati
 avikiranto jegucchī hoti uccāraṁ < PTS. A IV , 189 >vā passāvaṁ vā abhinisīdituṁ vā
 abhinipajjituṁ vā so rato hoti sukhasaṁvāso na ca aññe asse
 ubbejetā yāni kho panassa [4]- tāni sāṭheyyāni kūṭeyyāni jimheyyāni
 vaṅkeyyāni tāni yathābhūtaṁ sārathissa āvikattā hoti tesamassa
 sārathi abhinimmadanāya vāyamati vāhī kho pana hoti kāmaññe
 assā vahantu vā mā vā ahamettha vahissāmīti cittaṁ uppādeti
 gacchanto kho pana ujumaggeneva gacchati thāmavā hoti yāva
 jīvitamaraṇapariyādānā thāmaṁ upadhaṁsetā imehi kho bhikkhave aṭṭhahaṅgehi
 samannāgato rañño bhadro assājāniyo rājāraho hoti rājabhoggo
 rañño aṅgantveva saṅkhayaṁ gacchati. Evameva kho bhikkhave aṭṭhahi

  *  *  *  *  *  *
  Footnote:1 Ma. ayaṁ pāṭho natthi. 2 Ma. bhaddo. evamuparipi. 3 Ma. saṅkhaṁ.
 4 Ma. honti.
-------------------------------------------------
[page 193]
 Dhammehi samannāgato bhikkhu āhuneyyo hoti .pe. Anuttaraṁ
 puññakkhettaṁ lokassa. Katamehi aṭṭhahi idha bhikkhave bhikkhu sīlavā
 hoti pātimokkhasaṁvarasaṁvuto viharati ācāragocarasampanno aṇumattesu
 vajjesu bhayadassāvī samādāya sikkhati sikkhāpadesu yaṁ kho panassa
 bhojanaṁ denti lūkhaṁ vā paṇītaṁ vā taṁ sakkaccaṁyeva paribhuñjati
 avihaññamāno jegucchī hoti kāyaduccaritena vacīduccaritena
 manoduccaritena jigucchati 1- pāpakānaṁ akusalānaṁ dhammānaṁ samāpattiyā
 sorato hoti sukhasaṁvāso na < PTS. A IV , 190 >aññe bhikkhū ubbejetā yāni kho
 panassa [2]- tāni sāṭheyyāni kūṭeyyāni jimheyyāni vaṅkeyyāni tāni
 yathābhūtaṁ āvikattā hoti satthari vā viññūsu vā sabrahmacārīsu tesamassa
 satthā vā viññū vā sabrahmacārī abhinimmadanāya vāyamati sikkhitā
 kho pana hoti kāmaññe bhikkhū sikkhantu vā mā vā ahamettha
 sikkhissāmīti cittaṁ uppādeti gacchanto kho pana ujumaggeneva
 gacchati tatrāyaṁ ujumaggo seyyathīdaṁ sammādiṭṭhi .pe.
 Sammāsamādhi āraddhaviriyo viharati kāmaṁ taco ca nhāru ca
 aṭṭhi ca avasissatu sarīre upasussatu maṁsalohitaṁ yantaṁ purisathāmena
 purisaviriyena purisaparakkamena pattabbaṁ na taṁ apāpuṇitvā viriyassa
 saṇṭhānaṁ bhavissatīti imehi kho bhikkhave aṭṭhahi dhammehi
 samannāgato bhikkhu āhuneyyo hoti .pe. Anuttaraṁ puññakkhettaṁ

  *  *  *  *  *  *
  Footnote:1 Ma. jegucchī hoti. 2 Ma. honti.
-------------------------------------------------
[page 194]
 Lokassāti.
      [104] 14 Aṭṭha [1]- bhikkhave assakhaḷuṅke aṭṭha ca assadose
 desessāmi aṭṭha purisakhaḷuṅke aṭṭha ca purisadose taṁ suṇātha .pe.
      Katame ca bhikkhave aṭṭha assakhaḷuṅkā aṭṭha ca assadosā
 idha bhikkhave ekacco assakhaḷuṅko pehīti < PTS. A IV , 191 >vutto viddho samāno
 codito sārathinā pacchato paṭisakkati 2- piṭṭhito rathaṁ pavatteti
 evarūpopi bhikkhave idhekacco assakhaḷuṅko hoti ayaṁ bhikkhave paṭhamo
 assadoso. Puna caparaṁ bhikkhave idhekacco assakhaḷuṅko pehīti vutto
 viddho samāno codito sārathinā pacchā laṅghipati 3- kubbaraṁ paharati 4-
 tidaṇḍaṁ bhañjati evarūpopi bhikkhave idhekacco assakhaḷuṅko hoti
 ayaṁ bhikkhave dutiyo assadoso. Puna caparaṁ bhikkhave idhekacco
 assakhaḷuṅko pehīti vutto viddho samāno codito sārathinā rathīsāya
 satthiṁ ussajjitvā rathīsaṁyeva ajjhomaddati evarūpopi bhikkhave
 idhekacco assakhaḷuṅko hoti ayaṁ bhikkhave tatiyo assadoso.
 Puna caparaṁ bhikkhave idhekacco assakhaḷuṅko pehīti vutto viddho
 samāno codito sārathinā ummaggaṁ gaṇhāti ubbaṭumaṁ rathaṁ karoti
 evarūpopi bhikkhave idhekacco assakhaḷuṅko hoti ayaṁ bhikkhave
 catuttho assadoso. Puna caparaṁ bhikkhave idhekacco assakhaḷuṅko
 pehīti vutto viddho samāno codito sārathinā laṅgheti purimaṁ kāyaṁ
 paggaṇhāti purime pāde evarūpopi bhikkhave idhekacco assakhaḷuṅko

  *  *  *  *  *  *
  Footnote:1 Ma. ca. 2 Ma. paṭikkamati. evamuparipi. 3 Ma. laṅghati. evamuparipi.
 4 Ma. hanati. evamuparipi.
-------------------------------------------------
[page 195]
 Hoti ayaṁ bhikkhave pañcamo assadoso. Puna caparaṁ bhikkhave
 idhekacco assakhaḷuṅko pehīti vutto viddho samāno < PTS. A IV , 192 >codito sārathinā
 anādayitvā [1]- paṭodayaṭṭhiṁ 2- dantehi mukhādhānaṁ viddhaṁsitvā yenakāmaṁ
 pakkamati evarūpopi bhikkhave idhekacco assakhaḷuṅko hoti ayaṁ
 bhikkhave chaṭṭho assadoso. Puna caparaṁ bhikkhave idhekacco assakhaḷuṅko
 pehīti vutto viddho samāno codito sārathinā neva abhikkamati no
 paṭikkamati tattheva khīlaṭṭhāyiṭṭhito hoti evarūpopi bhikkhave
 idhekacco assakhaḷuṅko hoti ayaṁ bhikkhave sattamo assadoso.
 Puna caparaṁ bhikkhave idhekacco assakhaḷuṅko pehīti vutto viddho
 samāno codito sārathinā purimeva 3- pāde saṁharitvā pacchime 4- pāde
 saṁharitvā tattheva cattāro pāde abhinisīdati evarūpopi bhikkhave
 idhekacco assakhaḷuṅko hoti ayaṁ bhikkhave aṭṭhamo assadoso.
 Ime kho bhikkhave aṭṭha assakhaḷuṅkā aṭṭha ca assadosā.
      Katame ca bhikkhave aṭṭha purisakhaḷuṅkā aṭṭha ca purisadosā
 idha bhikkhave bhikkhuṁ bhikkhū āpattiyā codenti so bhikkhu bhikkhūhi
 āpattiyā codiyamāno na sarāmi 5- na sarāmīti āpattiyāva 6- nibbeṭheti
 seyyathāpi so bhikkhave assakhaḷuṅko pehīti vutto viddho samāno
 codito sārathinā pacchato paṭisakkati piṭṭhito rathaṁ pavatteti
 tathūpamāhaṁ bhikkhave imaṁ puggalaṁ vadāmi evarūpopi bhikkhave idhekacco
 purisakhaḷuṅko hoti ayaṁ bhikkhave paṭhamo purisadoso. Puna caparaṁ

  *  *  *  *  *  *
  Footnote:1 Ma. sārathiṁ anādayitvā. 2 Sī. Yu. patodaṁ. Ma. patodalaṭṭhiṁ. 3 Ma. purime ca.
 4 Ma. pacchime ca. 5 Ma. na sarāmīti na āmeṇḍitaṁ. 6 Ma. asatiyā.
-------------------------------------------------
[page 196]
 Bhikkhave < PTS. A IV , 193 >bhikkhuṁ bhikkhū āpattiyā codenti so bhikkhu bhikkhūhi āpattiyā
 codiyamāno codanaṁyeva 1- paṭippharati kiṁ nu kho tuyhaṁ bālassa
 abyattassa bhaṇitena tvaṁpi nāma bhaṇitabbaṁ maññasīti seyyathāpi
 so bhikkhave assakhaḷuṅko pehīti vutto viddho samāno codito sārathinā
 pacchā laṅghipati kubbaraṁ paharati tiḍaṇḍaṁ bhañjati tathūpamāhaṁ bhikkhave
 imaṁ puggalaṁ vadāmi evarūpopi bhikkhave idhekacco purisakhaḷuṅko
 hoti ayaṁ bhikkhave dutiyo purisadoso. Puna caparaṁ bhikkhave bhikkhuṁ
 bhikkhū āpattiyā codenti so bhikkhu bhikkhūhi āpattiyā codiyamāno
 codakasseva paccāropeti tvaṁpi khosi itthannāmaṁ āpattiṁ āpanno
 tvaṁ tāva paṭhamaṁ paṭikarohīti seyyathāpi so bhikkhave assakhaḷuṅko
 pehīti vutto viddho samāno codito sārathinā rathīsāya satthiṁ
 ussajjitvā rathīsaṁyeva ajjhomaddati tathūpamāhaṁ bhikkhave imaṁ puggalaṁ
 vadāmi evarūpopi bhikkhave idhekacco purisakhaḷuṅko hoti ayaṁ bhikkhave
 tatiyo purisadoso. Puna caparaṁ bhikkhave bhikkhuṁ bhikkhū āpattiyā codenti
 so bhikkhu bhikkhūhi āpattiyā codiyamāno aññenāññaṁ paṭicarati
 bahiddhā kathaṁ apanāmeti kopañca dosañca appaccayañca pātukaroti
 seyyathāpi so bhikkhave assakhaḷuṅko pehīti vutto viddho samāno
 codito sārathinā ummaggaṁ gaṇhāti ubbaṭumaṁ rathaṁ karoti tathūpamāhaṁ
 bhikkhave imaṁ puggalaṁ vadāmi evarūpopi bhikkhave idhekacco purisakhaḷuṅko
 hoti ayaṁ bhikkhave catuttho purisadoso. Puna caparaṁ bhikkhave bhikkhuṁ bhikkhū

  *  *  *  *  *  *
  Footnote:1 Ma. codakaṁyeva.
-------------------------------------------------
[page 197]
 Āpattiyā codenti so bhikkhu bhikkhūhi āpattiyā codiyamāno< PTS. A IV , 194 >
 saṅghamajjhe bāhā vikkhepakaṁ bhaṇati 1- seyyathāpi so bhikkhave assakhaḷuṅko
 pehīti vutto viddho samāno codito sārathinā laṅgheti purimaṁ kāyaṁ
 paggaṇhāti purime pāde tathūpamāhaṁ bhikkhave imaṁ puggalaṁ vadāmi
 evarūpopi bhikkhave idhekacco purisakhaḷuṅko hoti ayaṁ bhikkhave pañcamo
 purisadoso. Puna caparaṁ bhikkhave bhikkhuṁ bhikkhū āpattiyā codenti
 so bhikkhu bhikkhūhi āpattiyā codiyamāno anādayitvā saṅghaṁ
 anādayitvā codakaṁ sāpattikova yenakāmaṁ pakkamati seyyathāpi so
 bhikkhave assakhaḷuṅko pehīti vutto viddho samāno codito sārathinā
 anādayitvā [2]- paṭodayaṭṭhiṁ dantehi mukhādhānaṁ viddhaṁsitvā yenakāmaṁ
 pakkamati tathūpamāhaṁ bhikkhave imaṁ puggalaṁ vadāmi evarūpopi bhikkhave
 idhekacco purisakhaḷuṅko hoti ayaṁ bhikkhave chaṭṭho purisadoso. Puna
 caparaṁ bhikkhave bhikkhuṁ bhikkhū āpattiyā codenti so bhikkhu bhikkhūhi
 āpattiyā codiyamāno nevāhaṁ āpannomhi na panāhaṁ āpannomhīti
 so tuṇhībhāvena saṅghaṁ viheṭheti 3- seyyathāpi so bhikkhave assakhaḷuṅko
 pehīti vutto viddho samāno codito sārathinā neva abhikkamati no
 paṭikkamati tattheva khīlaṭṭhāyiṭṭhito hoti tathūpamāhaṁ bhikkhave
 imaṁ puggalaṁ vadāmi evarūpopi bhikkhave idhekacco purisakhaḷuṅko
 hoti ayaṁ bhikkhave sattamo purisadoso. Puna caparaṁ bhikkhave bhikkhuṁ
 bhikkhū āpattiyā codenti so bhikkhu bhikkhūhi āpattiyā codiyamāno

  *  *  *  *  *  *
  Footnote:1 < PTS. A IV , 195 >Ma. bāhavikkhepaṁ karoti. 2 Ma. sārathiṁ anādayitvā. 3 Yu. viheseti.
-------------------------------------------------
[page 198]
 Evamāha kiṁ nu kho tumhe āyasmanto atibāḷhaṁ mayi byāvaṭā
 yāva idānāhaṁ sikkhaṁ paccakkhāya hīnāyāvattissāmīti so sikkhaṁ
 paccakkhāya hīnāyāvattitvā evamāha idāni kho tumhe āyasmanto
 attamanā hothāti seyyathāpi so bhikkhave assakhaḷuṅko pehīti vutto
 viddho samāno codito sārathinā purimeva 1- pāde saṁharitvā pacchime 2-
 pāde saṁharitvā tattheva cattāro pāde abhinisīdati tathūpamāhaṁ
 bhikkhave imaṁ puggalaṁ vadāmi evarūpopi bhikkhave idhekacco
 purisakhaḷuṅko hoti ayaṁ bhikkhave aṭṭhamo purisadoso. Ime kho
 bhikkhave aṭṭha purisakhaḷuṅkā aṭṭha ca purisadosāti.
      [105] 15 Aṭṭhimāni bhikkhave malāni. Katamāni aṭṭha
 asajjhāyamalā bhikkhave mantā anuṭṭhānamalā bhikkhave gharā malaṁ
 bhikkhave vaṇṇassa kosajjaṁ pamādo bhikkhave rakkhato malaṁ malaṁ bhikkhave
 itthiyā duccaritaṁ maccheraṁ bhikkhave dadato malaṁ malā bhikkhave pāpakā
 akusalā dhammā asmiṁ loke paramhi ca tato ca 3- bhikkhave malā malataraṁ
 avijjāparamaṁ malaṁ. Imāni kho bhikkhave aṭṭha malānīti.
        Asajjhāyamalā mantā anuṭṭhānamalā gharā
        malaṁ vaṇṇassa kosajjaṁ pamādo rakkhato malaṁ
        malitthiyā duccaritaṁ maccheraṁ dadato malaṁ
        malā ve pāpakā dhammā asmiṁ loke paramhi ca
        tato malā malataraṁ avijjā paramaṁ malanti.

  *  *  *  *  *  *
  Footnote:1 < PTS. A IV , 196 >Ma. purime ca. 2 Ma. pacchime ca. 3 Ma. casaddo natthi.
-------------------------------------------------
[page 199]
      [106] 16 Aṭṭhahi bhikkhave dhammehi samannāgato bhikkhu dūteyyaṁ
 gantumarahati. Katamehi aṭṭhahi idha bhikkhave bhikkhu sotā ca hoti
 sāvetā ca uggahetā ca dhāretā ca viññātā ca viññāpetā ca
 kusalo ca sahitāsahitassa no ca kalahakārako. Imehi kho bhikkhave
 aṭṭhahi dhammehi samannāgato bhikkhu dūteyyaṁ gantumarahati.
      Aṭṭhahi bhikkhave dhammehi samannāgato sārīputto dūteyyaṁ
 gantumarahati. Katamehi aṭṭhahi idha bhikkhave sārīputto sotā ca
 hoti sāvetā ca uggahetā ca dhāretā ca viññātā ca viññāpetā
 ca kusalo ca sahitāsahitassa no ca kalahakārako. Imehi kho bhikkhave
 aṭṭhahi dhammehi samannāgato sārīputto dūteyyaṁ gantumarahatīti.
        Yo ve na byādhati vatvā 1- parisaṁ uggahavādinaṁ 2-
        na ca hāpeti vacanaṁ na ca hāpeti 3- sāsanaṁ
        asandiṭṭhaṁ te bhaṇati 4- pucchito na ca kuppati
        sa ve tādisako bhikkhu dūteyyaṁ gantumarahatīti.
      [107] 17 Aṭṭhahi bhikkhave ākārehi itthī purisaṁ bandhati.
 Katamehi aṭṭhahi rūpena 5- bhikkhave itthī purisaṁ bandhati hasitena bhikkhave
 itthī purisaṁ bandhati < PTS. A IV , 197 >bhaṇitena bhikkhave itthī purisaṁ bandhati gītena 6-
 bhikkhave itthī purisaṁ bandhati roṇṇena 7- bhikkhave itthī purisaṁ bandhati
 ākappena 8- bhikkhave itthī purisaṁ bandhati vanabhaṅgena 9- bhikkhave itthī purisaṁ
 bandhati phassena bhikkhave itthī purisaṁ bandhati. Imehi kho bhikkhave

  *  *  *  *  *  *
  Footnote:1 Ma. - byathati patvā. 2 Ma. uggavādiniṁ. 3 Ma. chādeti. 4 Ma. asandiddhañca
 bhaṇati. 5 Ma. ruṇṇena. 6 Ma. ākappena. 7 Ma. vanabhaṅgena. 8 Ma. gandhena.
 9 Ma. rasena.
-------------------------------------------------
[page 200]
 Aṭṭhahākārehi itthī purisaṁ bandhati tehi 1- bhikkhave sattā subandhāyeva 2-
 pāsena 3- bandhāti.
      [108] 18 Aṭṭhahi bhikkhave ākārehi puriso itthiṁ bandhati.
 Katamehi aṭṭhahi rūpena 4- bhikkhave puriso itthiṁ bandhati hasitena
 bhikkhave puriso itthiṁ bandhati bhaṇitena bhikkhave puriso itthiṁ bandhati
 gītena 5- bhikkhave puriso itthiṁ bandhati roṇṇena 6- bhikkhave puriso itthiṁ
 bandhati ākappena 7- bhikkhave puriso itthiṁ bandhati vanabhaṅgena 8- bhikkhave
 puriso itthiṁ bandhati phassena bhikkhave puriso itthiṁ bandhati. Imehi
 kho bhikkhave aṭṭhahākārehi puriso itthiṁ bandhati tehi 1- bhikkhave
 sattā subandhāyeva 2- pāsena 3- bandhāti.
      [109] 19 Ekaṁ samayaṁ bhagavā verañjāyaṁ viharati naḷerupucimaṇḍe 9-.
 Athakho pahārādo asurindo yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ aṭṭhāsi. Ekamantaṁ < PTS. A IV , 198 >ṭhitaṁ kho pahārādaṁ
 asurindaṁ bhagavā etadavoca api pana pahārāda asurā mahāsamudde
 abhiramantīti. Abhiramanti bhante asurā mahāsamuddeti. Kati pana
 pahārāda mahāsamudde acchariyā abbhutadhammā 10- ye disvā disvā
 asurā mahāsamudde abhiramantīti. Aṭṭha bhante mahāsamudde acchariyā
 abbhutadhammā ye disvā disvā asurā mahāsamudde abhiramanti
 katame aṭṭha mahāsamuddo bhante anupubbaninno anupubbapoṇo

  *  *  *  *  *  *
  Footnote:1 Ma. te. 2 Ma. subaddhā ye. 3 Ma. phassena baddhāti. 4 Ma. ruṇṇena.
 5 Ma. ākappena. 6 Ma. vanabhaṅgena. 7 Ma. gandhena. 8 Ma. rasena.
 9 Ma. naḷerupucimaṇḍamūle. 10 Ma. abbhutā dhammā. evamuparipi.
-------------------------------------------------
[page 201]
 Anupubbapabbhāro nāyatakeneva papāto yampi bhante mahāsamuddo
 anupubbaninno anupubbapoṇo anupubbapabbhāro nāyatakeneva papāto
 ayaṁ bhante mahāsamudde paṭhamo acchariyo abbhutadhammo yaṁ disvā
 disvā asurā mahāsamudde abhiramanti. Puna caparaṁ bhante mahāsamuddo
 ṭhitadhammo velannātivattati yampi bhante mahāsamuddo ṭhitadhammo
 velannātivattati ayaṁ bhante mahāsamudde dutiyo acchariyo abbhutadhammo
 yaṁ disvā disvā asurā mahāsamudde abhiramanti. Puna caparaṁ
 bhante mahāsamuddo na matena kuṇapena saṁvattati 1- yaṁ hoti mahāsamudde
 mataṁ kuṇapaṁ taṁ khippameva tīraṁ vāheti thalaṁ ussādeti 2- yampi
 bhante mahāsamuddo na matena kuṇapena saṁvattati yaṁ hoti mahāsamudde
 mataṁ kuṇapaṁ taṁ khippameva tīraṁ vāheti thalaṁ ussādeti ayaṁ
 bhante mahāsamudde tatiyo acchariyo abbhutadhammo yaṁ disvā disvā
 asurā mahāsamudde abhiramanti. Puna caparaṁ bhante yā kāci mahānadiyo
 seyyathīdaṁ gaṅgā yamunā aciravatī sarabhū < PTS. A IV , 199 >mahī tā mahāsamuddaṁ
 patvā jahanti purimāni nāmagottāni mahāsamuddotveva saṅkhayaṁ
 gacchanti yampi bhante yā kāci mahānadiyo seyyathīdaṁ gaṅgā
 yamunā aciravatī sarabhū mahī tā mahāsamuddaṁ patvā jahanti purimāni
 nāmagottāni mahāsamuddotveva saṅkhayaṁ gacchanti ayaṁ bhante
 mahāsamudde catuttho acchariyo abbhutadhammo yaṁ disvā disvā asurā
 mahāsamudde abhiramanti. Puna caparaṁ bhante yā kāci 3- loke savantiyo

  *  *  *  *  *  *
  Footnote:1 Ma. saṁvasati. 2 Ma. ussāreti. evamuparipi. 3 Ma. yā ca.
-------------------------------------------------
[page 202]
 Mahāsamuddaṁ appenti yā ca antalikkhā dhārā papatanti na tena
 mahāsamuddassa unnattaṁ 1- vā pūrattaṁ vā paññāyati yampi bhante
 yā kāci loke savantiyo mahāsamuddaṁ appenti yā ca antalikkhā
 dhārā papatanti na tena mahāsamuddassa unnattaṁ 1- vā pūrattaṁ vā
 paññāyati ayaṁ bhante mahāsamudde pañcamo acchariyo abbhutadhammo
 yaṁ disvā disvā asurā mahāsamudde abhiramanti. Puna caparaṁ
 bhante mahāsamuddo ekaraso loṇaraso yampi bhante mahāsamuddo
 ekaraso loṇaraso ayaṁ bhante mahāsamudde chaṭṭho acchariyo
 abbhutadhammo yaṁ disvā disvā asurā mahāsamudde abhiramanti. Puna
 caparaṁ bhante mahāsamuddo bahuratano anekaratano tatrīmāni ratanāni
 seyyathīdaṁ muttā maṇi veḍuriyo saṅkho silā pavāḷaṁ rajataṁ jātarūpaṁ
 lohitaṅgo 2- masāragallaṁ yampi bhante mahāsamuddo bahuratano
 anekaratano tatrīmāni ratanāni seyyathīdaṁ muttā maṇi veḍuriyo
 saṅkho < PTS. A IV , 200 >silā pavāḷaṁ rajataṁ jātarūpaṁ lohitaṅgo 2- masāragallaṁ ayaṁ
 bhante mahāsamudde sattamo acchariyo abbhutadhammo yaṁ disvā disvā
 asurā mahāsamudde abhiramanti. Puna caparaṁ bhante mahāsamuddo mahataṁ
 bhūtānaṁ āvāso tatrīme bhūtā timitimiṅgalā timiramiṅgalā 3- asurā
 nāgā gandhabbā santi mahāsamudde yojanasatikāpi attabhāvā
 dviyojanasatikāpi attabhāvā tiyojanasatikāpi attabhāvā catuyojanasatikāpi
 attabhāvā pañcayojanasatikāpi attabhāvā yampi bhante mahāsamuddo

  *  *  *  *  *  *
  Footnote:1 Ma. ūnattaṁ. 2 Ma. lohitako. 3 Ma. timi timiṅgalo timirapiṅgalo.
 evamuparipi.
-------------------------------------------------
[page 203]
 Mahataṁ bhūtānaṁ āvāso tatrīme bhūtā timitimiṅgalā timiramiṅgalā asurā
 nāgā gandhabbā santi mahāsamudde yojanasatikāpi attabhāvā .pe.
 Tiyojanasatikāpi catuyojanasatikāpi pañcayojanasatikāpi attabhāvā ayaṁ
 bhante mahāsamudde aṭṭhamo acchariyo abbhutadhammo yaṁ disvā disvā
 asurā mahāsamudde abhiramanti. Ime kho bhante mahāsamudde aṭṭha
 acchariyā abbhutadhammā ye disvā disvā asurā mahāsamudde abhiramanti.
      Api pana bhante bhikkhū imasmiṁ dhammavinaye abhiramantīti. Abhiramanti
 pahārāda bhikkhū imasmiṁ dhammavinayeti. Kati pana bhante imasmiṁ
 dhammavinaye acchariyā abbhutadhammā ye disvā disvā bhikkhū imasmiṁ
 dhammavinaye abhiramantīti. Aṭṭha pahārāda imasmiṁ dhammavinaye acchariyā
 abbhutadhammā ye disvā disvā bhikkhū imasmiṁ dhammavinaye
 abhiramanti katame aṭṭha seyyathāpi pahārāda mahāsamuddo
 anupubbaninno anupubbapoṇo anupubbapabbhāro nāyatakeneva papāto
 evameva kho pahārāda imasmiṁ dhammavinaye anupubbasikkhā anupubbakiriyā
 anupubbapaṭipadā nāyatakeneva aññāpaṭivedho yampi pahārāda imasmiṁ
 dhammavinaye anupubbasikkhā anupubbakiriyā anupubbapaṭipadā nāyatakeneva
 aññāpaṭivedho ayaṁ pahārāda imasmiṁ dhammavinaye paṭhamo acchariyo
 abbhutadhammo yaṁ disvā disvā bhikkhū imasmiṁ dhammavinaye abhiramanti.
 Seyyathāpi pahārāda mahāsamuddo ṭhitadhammo velaṁ nātivattati
 evameva kho pahārāda yaṁ mayā sāvakānaṁ sikkhāpadaṁ paññattaṁ taṁ mama
-------------------------------------------------
[page 204]
 Sāvakā jīvitahetupi nātikkamanti yampi pahārāda mayā sāvakānaṁ
 sikkhāpadaṁ paññattaṁ taṁ mama sāvakā jīvitahetupi nātikkamanti ayaṁ
 pahārāda imasmiṁ dhammavinaye dutiyo acchariyo abbhutadhammo yaṁ disvā
 disvā bhikkhū imasmiṁ dhammavinaye abhiramanti. Seyyathāpi pahārāda
 mahāsamuddo na matena kuṇapena saṁvattati 1- yaṁ hoti mahāsamudde
 mataṁ kuṇapaṁ taṁ khippameva tīraṁ vāheti thalaṁ ussādeti evameva kho
 pahārāda yo so puggalo dussīlo pāpadhammo asucisaṅkassarasamācāro
 paṭicchannakammanto assamaṇo samaṇapaṭiñño abrahmacārī brahmacārīpaṭiñño
 antopūti avassuto kasambukajāto 2- na tena saṅgho saṁvasati
 khippameva naṁ sannipatitvā ukkhipati kiñcāpi so hoti majjhe
 bhikkhusaṅghassa nisinno athakho so ārakāva saṅghamhā saṅgho ca tena
 yampi pahārāda yo puggalo dussīlo pāpadhammo asucisaṅkassarasamācāro
 paṭicchannakammanto assamaṇo samaṇapaṭiñño < PTS. A IV , 202 >abrahmacārī brahmacārīpaṭiñño
 antopūti avassuto kasambukajāto na tena saṅgho saṁvasati
 khippaṁyeva naṁ sannipatitvā ukkhipati kiñcāpi so hoti majjhe
 bhikkhusaṅghassa nisinno athakho so ārakāva saṅghamhā saṅgho ca tena
 ayaṁ pahārāda imasmiṁ dhammavinaye tatiyo acchariyo abbhutadhammo yaṁ
 disvā disvā bhikkhū imasmiṁ dhammavinaye abhiramanti. Seyyathāpi
 pahārāda yā kāci mahānadiyo seyyathīdaṁ gaṅgā yamunā aciravatī
 sarabhū mahī tā mahāsamuddaṁ patvā jahanti purimāni nāmagottāni

  *  *  *  *  *  *
  Footnote:1 Ma. saṁvasati. 2 Ma. kasambujāto. evamuparipi.
-------------------------------------------------
[page 205]
 Mahāsamuddotveva saṅkhayaṁ gacchanti evameva kho pahārāda cattārome
 vaṇṇā khattiyā brāhmaṇā vessā suddā te tathāgatappavedite
 dhammavinaye agārasmā anagāriyaṁ pabbajitvā jahanti purimāni nāmagottāni
 samaṇo sakyaputtiyotveva 1- saṅkhayaṁ gacchanti yampi pahārāda
 cattārome vaṇṇā khattiyā brāhmaṇā vessā suddā te
 tathāgatappavedite dhammavinaye agārasmā anagāriyaṁ pabbajitvā jahanti
 purimāni nāmagottāni samaṇo sakyaputtiyotveva 1- saṅkhayaṁ gacchanti
 ayampi pahārāda imasmiṁ dhammavinaye catuttho acchariyo abbhutadhammo
 yaṁ disvā disvā bhikkhū imasmiṁ dhammavinaye abhiramanti. Seyyathāpi
 pahārāda yā kāci loke savantiyo mahāsamuddaṁ appenti yā ca
 antalikkhā dhārā papatanti na tena mahāsamuddassa unnattaṁ vā
 pūrattaṁ vā paññāyati evameva kho pahārāda bahū cepi bhikkhū
 anupādisesāya nibbānadhātuyā parinibbāyanti na tena nibbānadhātuyā
 unnattaṁ vā < PTS. A IV , 203 >pūrattaṁ vā paññāyati yampi pahārāda bahū cepi
 bhikkhū anupādisesāya nibbānadhātuyā parinibbāyanti na tena
 nibbānadhātuyā unnattaṁ vā pūrattaṁ vā paññāyati ayaṁ pahārāda imasmiṁ
 dhammavinaye pañcamo acchariyo abbhutadhammo yaṁ disvā disvā bhikkhū
 imasmiṁ dhammavinaye abhiramanti. Seyyathāpi pahārāda mahāsamuddo
 ekaraso loṇaraso evameva kho pahārāda ayaṁ dhammavinayo
 ekaraso vimuttiraso yampi pahārāda ayaṁ dhammavinayo ekaraso

  *  *  *  *  *  *
  Footnote:1 Ma. samaṇā sakyaputtiyā tveva.
-------------------------------------------------
[page 206]
 Vimuttiraso ayaṁ pahārāda imasmiṁ dhammavinaye chaṭṭho acchariyo
 abbhutadhammo yaṁ disvā disvā bhikkhū imasmiṁ dhammavinaye abhiramanti.
 Seyyathāpi pahārāda mahāsamuddo bahuratano anekaratano tatrīmāni
 ratanāni seyyathīdaṁ muttā maṇi veḍuriyo saṅkho silā pavāḷaṁ
 rajataṁ jātarūpaṁ lohitaṅgo masāragallaṁ evameva kho pahārāda ayaṁ
 dhammavinayo bahuratano anekaratano tatrīmāni ratanāni seyyathīdaṁ
 cattāro satipaṭṭhānā cattāro sammappadhānā cattāro iddhipādā
 pañcindriyāni pañca balāni satta bojjhaṅgā ariyo aṭṭhaṅgiko
 maggo yampi pahārāda ayaṁ dhammavinayo bahuratano anekaratano
 tatrīmāni ratanāni seyyathīdaṁ cattāro satipaṭṭhānā cattāro
 sammappadhānā cattāro iddhipādā pañcindriyāni pañca balāni
 satta bojjhaṅgā ariyo aṭṭhaṅgiko maggo ayaṁ pahārāda
 imasmiṁ dhammavinaye sattamo acchariyo abbhutadhammo yaṁ disvā disvā
 bhikkhū imasmiṁ dhammavinaye abhiramanti. Seyyathāpi pahārāda mahāsamuddo
 mahataṁ bhūtānaṁ āvāso tatrīme bhūtā timitimiṅgalā timiramiṅgalā
 asurā nāgā gandhabbā santi mahāsamudde yojanasatikāpi
 attabhāvā dviyojanasatikāpi attabhāvā tiyojanasatikāpi attabhāvā
 catuyojanasatikāpi attabhāvā pañcayojanasatikāpi attabhāvā evameva
 kho pahārāda ayaṁ dhammavinayo mahataṁ bhūtānaṁ āvāso tatrīme
 bhūtā sotāpanno sotāpattiphalasacchikiriyāya paṭipanno sakadāgāmī
-------------------------------------------------
[page 207]
 Sakadāgāmiphalasacchikiriyāya paṭipanno anāgāmī anāgāmiphalasacchikiriyāya
 paṭipanno arahā arahattāya paṭipanno yampi pahārāda ayaṁ
 dhammavinayo mahataṁ bhūtānaṁ āvāso tatrīme bhūtā sotāpanno
 sotāpattiphalasacchikiriyāya paṭipanno sakadāgāmī sakadāgāmiphalasacchikiriyāya
 paṭipanno anāgāmī anāgāmiphalasacchikiriyāya paṭipanno arahā
 arahattāya paṭipanno ayaṁ pahārāda imasmiṁ dhammavinaye aṭṭhamo
 acchariyo abbhutadhammo yaṁ disvā disvā bhikkhū imasmiṁ dhammavinaye
 abhiramanti. Ime kho pahārāda imasmiṁ dhammavinaye aṭṭha acchariyā
 abbhutadhammā ye disvā disvā bhikkhū imasmiṁ dhammavinaye abhiramantīti.
      [110] 20 Ekaṁ samayaṁ bhagavā sāvatthiyaṁ viharati pubbārāme
 migāramātupāsāde. Tena kho pana samayena bhagavā tadahuposathe
 bhikkhusaṅghaparivuto nisinno hoti. Athakho āyasmā ānando abhikkantāya
 rattiyā nikkhante paṭhame yāme uṭṭhāyāsanā ekaṁsaṁ uttarāsaṅgaṁ
 karitvā yena bhagavā tenañjaliṁ paṇāmetvā bhagavantaṁ etadavoca
 abhikkantā bhante ratti nikkhanto paṭhamo yāmo ciranisinno bhikkhusaṅgho
 uddisatu bhante bhagavā bhikkhūnaṁ pāṭimokkhanti. Evaṁ vutte
 bhagavā tuṇhī ahosi.
      Dutiyampi kho āyasmā ānando abhikkantāya rattiyā nikkhante
 majjhime yāme uṭṭhāyāsanā ekaṁsaṁ uttarāsaṅgaṁ karitvā yena
 bhagavā tenañjaliṁ paṇāmetvā bhagavantaṁ etadavoca abhikkantā
-------------------------------------------------
[page 208]
 Bhante ratti nikkhanto majjhimo yāmo ciranisinno bhikkhusaṅgho uddisatu
 bhante bhagavā bhikkhūnaṁ pātimokkhanti. Dutiyampi kho bhagavā tuṇhī
 ahosi.
      Tatiyampi kho āyasmā ānando abhikkantāya rattiyā nikkhante
 pacchime yāme uddhaste aruṇe nandimukhiyā rattiyā uṭṭhāyāsanā
 ekaṁsaṁ uttarāsaṅgaṁ karitvā yena bhagavā tenañjaliṁ paṇāmetvā
 bhagavantaṁ etadavoca abhikkantā bhante ratti nikkhanto pacchimo
 yāmo uddhastaṁ aruṇaṁ nandimukhī ratti ciranisinno bhikkhusaṅgho uddisatu
 bhante bhagavā bhikkhūnaṁ pātimokkhanti. Aparisuddhā ānanda parisāti.
      Athakho āyasmato mahāmoggallānassa etadahosi kiṁ nu kho
 bhagavā puggalaṁ sandhāya evamāha aparisuddhā ānanda parisāti athakho
 āyasmā mahāmoggallāno sabbāvantaṁ bhikkhusaṅghaṁ cetasā ceto paricca
 manasākāsi addasā kho āyasmā mahāmoggallāno taṁ puggalaṁ
 dussīlaṁ pāpadhammaṁ asucisaṅkassarasamācāraṁ paṭicchannakammantaṁ assamaṇaṁ
 samaṇapaṭiññaṁ abrahmacāriṁ brahmacārīpaṭiññaṁ antopūtiṁ avassutaṁ
 kasambukajātaṁ majjhe bhikkhusaṅghassa nisinnaṁ disvā uṭṭhāyāsanā
 yena so puggalo tenupasaṅkami upasaṅkamitvā taṁ puggalaṁ etadavoca
 uṭṭhehāvuso diṭṭhosi bhagavatā natthi te bhikkhūhi saddhiṁ saṁvāsoti
 evaṁ vutte so < PTS. A IV , 206 >puggalo tuṇhī ahosi dutiyampi kho āyasmā
 mahāmoggallāno taṁ puggalaṁ etadavoca uṭṭhehāvuso diṭṭhosi bhagavatā
-------------------------------------------------
[page 209]
 Natthi te bhikkhūhi saddhiṁ saṁvāsoti dutiyampi kho so puggalo tuṇhī
 ahosi tatiyampi kho āyasmā mahāmoggallāno taṁ puggalaṁ
 etadavoca uṭṭhehāvuso diṭṭhosi bhagavatā natthi te bhikkhūhi saddhiṁ
 saṁvāsoti tatiyampi kho so puggalo tuṇhī ahosi athakho
 āyasmā mahāmoggallāno taṁ puggalaṁ bāhāyaṁ gahetvā bahidvārakoṭṭhakā
 nikkhāmetvā sūcighaṭikaṁ datvā yena bhagavā tenupasaṅkami
 upasaṅkamitvā bhagavantaṁ etadavoca nikkhāmito so bhante puggalo
 mayā parisuddhā parisā uddisatu bhante bhagavā bhikkhūnaṁ pātimokkhanti.
 Acchariyaṁ moggallāna abbhutaṁ moggallāna yāvatā bāhāgahaṇāpi
 nāma so moghapuriso āgamissatīti athakho bhagavā bhikkhū āmantesi
 tumhevadāni bhikkhave uposathaṁ kareyyātha pātimokkhaṁ uddiseyyātha
 na dānāhaṁ bhikkhave ajjatagge [1]- pātimokkhaṁ uddisissāmi aṭṭhānametaṁ
 bhikkhave anavakāso yaṁ tathāgato aparisuddhāya parisāya pātimokkhaṁ
 uddiseyya.
      Aṭṭhime bhikkhave mahāsamudde acchariyā abbhutadhammā ye disvā
 disvā asurā mahāsamudde abhiramanti katame aṭṭha mahāsamuddo
 bhikkhave anupubbaninno anupubbapoṇo anupubbapabbhāro nāyatakeneva
 papāto yampi bhikkhave mahāsamuddo anupubbaninno anupubbapoṇo
 anupubbapabbhāro nāyatakeneva papāto ayaṁ bhikkhave mahāsamudde

  *  *  *  *  *  *
  Footnote:1 Ma. uposathaṁ karissāmi.
-------------------------------------------------
[page 210]
 Paṭhamo acchariyo abbhutadhammo yaṁ disvā disvā asurā mahāsamudde
 abhiramanti. Yathā purimena tathā vitthāro .pe. Puna caparaṁ bhikkhave
 mahāsamuddo mahataṁ bhūtānaṁ āvāso tatrīme bhūtā timitimiṅgalā
 timiramiṅgalā asurā nāgā gandhabbā santi mahāsamudde yojanasatikāpi
 attabhāvā .pe. Pañcayojanasatikāpi attabhāvā yampi bhikkhave
 mahāsamuddo mahataṁ bhūtānaṁ āvāso tatrīme bhūtā timitimiṅgalā
 timiramiṅgalā asurā nāgā gandhabbā santi mahāsamudde yojanasatikāpi
 attabhāvā .pe. Pañcayojanasatikāpi attabhāvā ayaṁ
 bhikkhave mahāsamudde aṭṭhamo acchariyo abbhutadhammo yaṁ disvā
 disvā asurā mahāsamudde abhiramanti. Ime kho bhikkhave mahāsamudde
 aṭṭha acchariyā abbhutadhammā ye disvā disvā asurā mahāsamudde
 abhiramanti.
      Aṭṭhime 1- bhikkhave imasmiṁ dhammavinaye acchariyā abbhutadhammā ye
 disvā disvā bhikkhū imasmiṁ dhammavinaye abhiramanti katame aṭṭha
 seyyathāpi bhikkhave mahāsamuddo anupubbaninno anupubbapoṇo anupubbapabbhāro
 nāyatakeneva papāto evameva kho bhikkhave imasmiṁ
 dhammavinaye anupubbasikkhā anupubbakiriyā anupubbapaṭipadā nāyatakeneva
 aññāpaṭivedho yampi bhikkhave imasmiṁ dhammavinaye anupubbasikkhā
 anupubbakiriyā anupubbapaṭipadā nāyatakeneva aññāpaṭivedho ayaṁ
 bhikkhave imasmiṁ dhammavinaye paṭhamo acchariyo abbhutadhammo yaṁ disvā

  *  *  *  *  *  *
  Footnote:1 Ma. evameva kho bhikkhave aṭṭha.
-------------------------------------------------
[page 211]
 Disvā bhikkhū imasmiṁ dhammavinaye abhiramanti .pe. Seyyathāpi bhikkhave
 mahāsamuddo mahataṁ bhūtānaṁ āvāso tatrīme bhūtā timitimiṅgalā
 timiramiṅgalā asurā nāgā < PTS. A IV , 208 >gandhabbā santi mahāsamudde yojanasatikāpi
 attabhāvā .pe. Pañcayojanasatikāpi attabhāvā evameva
 kho bhikkhave ayaṁ dhammavinayo mahataṁ bhūtānaṁ āvāso tatrīme bhūtā
 sotāpanno sotāpattiphalasacchikiriyāya paṭipanno .pe. Arahā
 arahattāya paṭipanno yampi bhikkhave ayaṁ dhammavinayo mahataṁ bhūtānaṁ
 āvāso tatrīme bhūtā sotāpanno sotāpattiphalasacchikiriyāya
 paṭipanno .pe. Arahā arahattāya paṭipanno ayaṁ bhikkhave
 imasmiṁ dhammavinaye aṭṭhamo acchariyo abbhutadhammo yaṁ disvā disvā
 bhikkhū imasmiṁ dhammavinaye abhiramanti. Ime kho bhikkhave aṭṭha
 acchariyā abbhutadhammā ye disvā disvā bhikkhū imasmiṁ dhammavinaye
 abhiramantīti.
                      Mahāvaggo dutiyo.
                         Tassuddānaṁ
         verañjasīho ājaññā 1- khaḷuṅkena malāni ca
         dūtā dve ca bandhananti 2- pahārāda uposathoti.
                        ---------
                      Gahapativaggo tatiyo
      [111] 21 Ekaṁ samayaṁ bhagavā vesāliyaṁ viharati mahāvane

  *  *  *  *  *  *
  Footnote:1 Ma. verañjo sīho ājaññaṁ. 2 Ma. dūteyyaṁ dve ca bandhanā.
-------------------------------------------------
[page 212]
 Kūṭāgārasālāyaṁ. Tatra kho bhagavā bhikkhū āmantesi .pe. Aṭṭhahi
 bhikkhave < PTS. A IV , 209 >acchariyehi abbhutadhammehi samannāgataṁ uggaṁ gahapatiṁ vesālikaṁ
 dhārethāti. Idamavoca bhagavā idaṁ vatvāna sugato uṭṭhāyāsanā
 vihāraṁ pāvisi. Athakho aññataro bhikkhu pubbaṇhasamayaṁ nivāsetvā
 pattacīvaramādāya yena uggassa gahapatino vesālikassa nivesanaṁ tenupasaṅkami
 upasaṅkamitvā paññatte āsane nisīdi. Athakho uggo
 gahapati vesāliko yena so bhikkhu tenupasaṅkami upasaṅkamitvā
 taṁ bhikkhuṁ abhivādetvā ekamantaṁ nisīdi. Ekamantaṁ nisinnaṁ kho uggaṁ
 gahapatiṁ vesālikaṁ so bhikkhu etadavoca aṭṭhahi kho tvaṁ gahapati
 acchariyehi abbhutadhammehi samannāgato bhagavatā byākato katame
 te gahapati aṭṭha acchariyā abbhutadhammā yehi tvaṁ samannāgato
 bhagavatā byākatoti. Na kho ahaṁ bhante jānāmi katamehi ahaṁ
 aṭṭhahi acchariyehi abbhutadhammehi samannāgato bhagavatā byākato 1-
 api ca bhante yeme aṭṭha acchariyā abbhutadhammā saṁvijjanti te 2-
 suṇāhi sādhukaṁ manasikarohi bhāsissāmīti. Evaṁ gahapatīti kho so
 bhikkhu uggassa gahapatino vesālikassa paccassosi. Uggo gahapati
 vesāliko etadavoca yadāhaṁ bhante bhagavantaṁ paṭhamaṁ dūratova
 addasaṁ saha dassaneneva me bhante bhagavato cittaṁ pasīdi ayaṁ kho
 me bhante paṭhamo acchariyo abbhutadhammo saṁvijjati. So kho ahaṁ
 bhante pasannacitto bhagavantaṁ payirupāsiṁ tassa me bhagavā anupubbīkathaṁ

  *  *  *  *  *  *
  Footnote:1 Ma. bayākatoti. 2 Ma. taṁ.
-------------------------------------------------
[page 213]
 Kathesi seyyathīdaṁ dānakathaṁ sīlakathaṁ saggakathaṁ kāmānaṁ ādīnavaṁ
 okāraṁ saṅkilesaṁ nekkhamme ānisaṁsaṁ pakāsesi yadā maṁ bhagavā
 aññāsi kallacittaṁ < PTS. A IV , 210 >muducittaṁ vinīvaraṇacittaṁ udaggacittaṁ pasannacittaṁ
 atha yā buddhānaṁ sāmukkaṁsikā dhammadesanā taṁ pakāsesi dukkhaṁ samudayaṁ
 nirodhaṁ maggaṁ seyyathāpi nāma suddhavatthaṁ apagatakāḷakaṁ sammadeva
 rajanaṁ paṭiggaṇheyya evameva kho me tasmiṁyeva āsane virajaṁ
 vītamalaṁ dhammacakkhuṁ udapādi yaṅkiñci samudayadhammaṁ sabbantaṁ nirodhadhammanti
 so kho ahaṁ bhante diṭṭhadhammo pattadhammo viditadhammo
 pariyogāḷhadhammo tiṇṇavicikiccho vigatakathaṁkatho vesārajjappatto
 aparappaccayo satthu sāsane tattheva buddhañca dhammañca saṅghañca
 saraṇaṁ agamāsiṁ brahmacariyapañcamāni ca sikkhāpadāni samādayiṁ 1- ayaṁ
 kho me bhante dutiyo acchariyo abbhutadhammo saṁvijjati. Tassa mayhaṁ
 bhante catasso komāriyo pajāpatiyo ahesuṁ athakhvāhaṁ bhante
 yena tā pajāpatiyo tenupasaṅkamiṁ upasaṅkamitvā tā pajāpatiyo
 etadavocaṁ mayā kho bhaginiyo brahmacariyapañcamāni sikkhāpadāni
 samādinnāni yā icchati sā imeva 2- bhoge bhuñjatu puññāni ca
 karotu sakāni vā ñātikulāni gacchatu hoti vā pana purisādhippāyo 3-
 kassa vo dammīti evaṁ vutte sā bhante jeṭṭhā pajāpati maṁ
 etadavoca itthannāmassa maṁ ayyaputta purisassa dehīti athakho
 ahaṁ bhante taṁ purisaṁ pakkosāpetvā vāmena hatthena pajāpatiṁ

  *  *  *  *  *  *
  Footnote:1 Ma. samādiyiṁ. evamuparipi. 2 Ma. idheva. evamuparipi. 3 Ma. purisādhippāyā.
 evamuparipi.
-------------------------------------------------
[page 214]
 Gahetvā dakkhiṇena hatthena bhiṅgāraṁ gahetvā tassa purisassa
 oṇojesiṁ komāriṁ kho panāhaṁ bhante dānaṁ pariccajanto nābhijānāmi
 cittassa aññathattaṁ ayaṁ < PTS. A IV , 211 >kho me bhante tatiyo
 acchariyo abbhutadhammo saṁvijjati. Saṁvijjanti kho pana me bhante kule
 bhogā te ca kho appaṭivibhattā sīlavantehi kalyāṇadhammehi ayaṁ
 kho me bhante catuttho acchariyo abbhutadhammo saṁvijjati. Yaṁ kho
 panāhaṁ bhante bhikkhuṁ payirupāsāmi sakkaccaṁyeva payirupāsāmi no
 asakkaccaṁ ayaṁ kho me bhante pañcamo acchariyo abbhutadhammo
 saṁvijjati. So ce me āyasmā dhammaṁ desesi sakkaccaṁyeva
 suṇāmi no asakkaccaṁ no ce me āyasmā dhammaṁ desesi
 ahamassa dhammaṁ desemi ayaṁ kho me bhante chaṭṭho acchariyo
 abbhutadhammo saṁvijjati. Anacchariyaṁ kho pana maṁ bhante devatā
 upasaṅkamitvā ārocenti svākkhāto gahapati bhagavatā dhammoti evaṁ
 vutte ahaṁ bhante tā devatā evaṁ vadāmi vadeyyātha vā evaṁ
 kho tumhe devate 1- no vā vadeyyātha athakho svākkhāto bhagavatā
 dhammoti na kho panāhaṁ bhante abhijānāmi tatonidānaṁ cittassa
 uṇṇanti 2- maṁ vā devatā upasaṅkamanti ahaṁ vā devatāhi
 saddhiṁ sallapāmi ayaṁ kho me bhante sattamo acchariyo abbhutadhammo
 saṁvijjati. Yānīmāni bhante bhagavatā desitāni pañcorambhāgiyāni
 saññojanāni nāhaṁ tesaṁ kiñci attani appahīnaṁ samanupassāmi

  *  *  *  *  *  *
  Footnote:1 Ma. devatā. 2 Ma. uṇṇatiṁ. Yu. unnatiṁ. < PTS. A IV , 212 >evamuparipi.
-------------------------------------------------
[page 215]
 Ayaṁ kho me bhante aṭṭhamo acchariyo abbhutadhammo saṁvijjati. Ime
 kho bhante aṭṭha acchariyā abbhutadhammā saṁvijjanti na ca kho
 ahaṁ jānāmi katamehi cāhaṁ 1- aṭṭhahi acchariyehi abbhutadhammehi
 samannāgato bhagavatā byākatoti.
      Athakho so bhikkhu uggassa gahapatino vesālikassa nivesane
 piṇḍapātaṁ gahetvā uṭṭhāyāsanā pakkāmi athakho so bhikkhu
 pacchābhattaṁ piṇḍapātapaṭikkanto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ
 nisinno kho so bhikkhu yāvatako ahosi uggena gahapatinā vesālikena
 saddhiṁ kathāsallāpo taṁ sabbaṁ bhagavato ārocesi. Sādhu sādhu bhikkhu
 yathātaṁ uggo gahapati vesāliko sammā byākaramāno byākareyya
 imeheva kho bhikkhu aṭṭhahi acchariyehi abbhutadhammehi samannāgato
 uggo gahapati vesāliko mayā byākato imehi ca pana bhikkhu
 aṭṭhahi acchariyehi abbhutadhammehi samannāgataṁ uggaṁ gahapatiṁ vesālikaṁ
 dhārethāti 2-.
      [112] 22 Ekaṁ samayaṁ bhagavā vajjīsu viharati hatthigāme. Tatra
 kho bhagavā bhikkhū āmantesi aṭṭhahi bhikkhave acchariyehi abbhutadhammehi
 samannāgataṁ uggaṁ gahapatiṁ hatthigāmakaṁ dhārethāti. Idamavoca
 bhagavā idaṁ vatvāna sugato uṭṭhāyāsanā vihāraṁ pāvisi.
      Athakho aññataro bhikkhu pubbaṇhasamayaṁ nivāsetvā pattacīvaramādāya

  *  *  *  *  *  *
  Footnote:1 Sī. katamehipahaṁ. Yu. katamehipāhaṁ. 2 Ma. dhārehīti. evamuparipi.
-------------------------------------------------
[page 216]
 Yena uggassa gahapatino hatthigāmakassa nivesanaṁ tenupasaṅkami
 upasaṅkamitvā paññatte āsane nisīdi. Athakho uggo gahapati
 hatthigāmako yena so bhikkhu tenupasaṅkami upasaṅkamitvā taṁ
 bhikkhuṁ abhivādetvā ekamantaṁ nisīdi. Ekamantaṁ < PTS. A IV , 213 >nisinnaṁ kho uggaṁ
 gahapatiṁ hatthigāmakaṁ so bhikkhu etadavoca aṭṭhahi kho tvaṁ gahapati
 acchariyehi abbhutadhammehi samannāgato bhagavatā byākato katame
 te gahapati aṭṭha acchariyā abbhutadhammā yehi tvaṁ samannāgato
 bhagavatā byākatoti. Na kho ahaṁ bhante jānāmi katamehi
 aṭṭhahi acchariyehi abbhutadhammehi samannāgato bhagavatā byākato
 api ca bhante ye me aṭṭha acchariyā abbhutadhammā saṁvijjanti te
 suṇāhi sādhukaṁ manasikarohi bhāsissāmīti. Evaṁ gahapatīti kho so
 bhikkhu uggassa gahapatino hatthigāmakassa paccassosi. Uggo gahapati
 hatthigāmako etadavoca yadāhaṁ bhante nāgavane paricaranto bhagavantaṁ
 paṭhamaṁ dūratova addasaṁ saha dassaneneva me bhante bhagavato
 cittaṁ pasīdi surāmado ca pahiyyi ayaṁ kho me bhante paṭhamo acchariyo
 abbhutadhammo saṁvijjati. So kho ahaṁ bhante pasannacitto bhagavantaṁ
 payirupāsiṁ tassa me bhagavā anupubbīkathaṁ kathesi seyyathīdaṁ dānakathaṁ
 sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme ānisaṁsaṁ
 pakāsesi yadā maṁ bhagavā aññāsi kallacittaṁ muducittaṁ vinīvaraṇacittaṁ
 udaggacittaṁ pasannacittaṁ atha yā buddhānaṁ sāmukkaṁsikā
-------------------------------------------------
[page 217]
 Dhammadesanā taṁ pakāsesi dukkhaṁ samudayaṁ nirodhaṁ maggaṁ seyyathāpi
 nāma suddhavatthaṁ apagatakāḷakaṁ sammadeva rajanaṁ paṭiggaṇheyya evameva
 kho me tasmiṁyeva āsane virajaṁ vītamalaṁ dhammacakkhuṁ udapādi
 yaṅkiñci samudayadhammaṁ sabbantaṁ nirodhadhammanti so kho ahaṁ bhante
 diṭṭhadhammo pattadhammo viditadhammo pariyogāḷhadhammo tiṇṇavicikiccho
 vigatakathaṁkatho vesārajjappatto aparappaccayo satthu sāsane tattheva
 buddhañca dhammañca saṅghañca saraṇaṁ agamāsiṁ brahmacariyapañcamāni ca
 sikkhāpadāni samādayiṁ ayaṁ kho me bhante dutiyo acchariyo
 abbhutadhammo saṁvijjati. Tassa mayhaṁ bhante catasso komāriyo
 pajāpatiyo ahesuṁ athakhvāhaṁ bhante yena tā pajāpatiyo tenupasaṅkamiṁ
 upasaṅkamitvā tā pajāpatiyo etadavocaṁ mayā kho bhaginiyo
 brahmacariyapañcamāni sikkhāpadāni samādinnāni yā icchati sā imeva
 bhoge bhuñjatu puññāni ca karotu sakāni vā ñātikulāni gacchatu
 hoti vā pana purisādhippāyo kassa vo dammīti evaṁ vutte
 sā bhante jeṭṭhā pajāpati maṁ etadavoca itthannāmassa maṁ
 ayyaputta purisassa dehīti athakho ahaṁ bhante taṁ purisaṁ
 pakkosāpetvā vāmena hatthena pajāpatiṁ gahetvā dakkhiṇena hatthena
 bhiṅgāraṁ gahetvā tassa purisassa oṇojesiṁ komāriṁ kho panāhaṁ
 bhante dānaṁ pariccajanto nābhijānāmi cittassa aññathattaṁ ayaṁ
 kho me bhante tatiyo acchariyo abbhutadhammo saṁvijjati. Saṁvijjanti
-------------------------------------------------
[page 218]
 Kho pana me bhante kule bhogā te ca kho appaṭivibhattā sīlavantehi
 kalyāṇadhammehi ayaṁ < PTS. A IV , 215 >kho me bhante catuttho acchariyo
 abbhutadhammo saṁvijjati. Yaṁ kho panāhaṁ bhante bhikkhuṁ payirupāsāmi
 sakkaccaṁyeva payirupāsāmi no asakkaccaṁ so ce me āyasmā
 dhammaṁ desesi 1- sakkaccaṁyeva suṇāmi no asakkaccaṁ no ce me
 āyasmā dhammaṁ desesi 1- ahamassa dhammaṁ desemi ayaṁ kho me
 bhante pañcamo acchariyo abbhutadhammo saṁvijjati. Anacchariyaṁ kho pana
 me bhante saṅghe nimantite devatā upasaṅkamitvā ārocenti
 asoko gahapati bhikkhu ubhatobhāgavimutto asoko paññāvimutto
 asoko kāyasakkhi asoko diṭṭhippatto asoko saddhāvimutto asoko
 dhammānusārī asoko saddhānusārī asoko sīlavā kalyāṇadhammo asoko
 dussīlo pāpadhammoti saṅghaṁ kho panāhaṁ bhante parivisanto nābhijānāmi
 evaṁ cittaṁ uppādento imassa vā thokaṁ demi imassa
 vā bahukanti athakhvāhaṁ bhante samacittova demi ayaṁ kho me
 bhante chaṭṭho acchariyo abbhutadhammo saṁvijjati. Anacchariyaṁ kho pana
 maṁ bhante devatā upasaṅkamitvā ārocenti svākkhāto gahapati
 bhagavatā dhammoti evaṁ vutte ahaṁ bhante tā devatā evaṁ vadāmi
 vadeyyātha vā evaṁ kho tumhe devate no vā vadeyyātha athakho
 svākkhāto bhagavatā dhammoti na kho panāhaṁ bhante abhijānāmi
 tatonidānaṁ cittassa uṇṇanti maṁ vā devatā upasaṅkamanti ahaṁ

  *  *  *  *  *  *
  Footnote:1 Ma. deseti.
-------------------------------------------------
[page 219]
 Vā devatāhi saddhiṁ < PTS. A IV , 216 >sallapāmi ayaṁ kho me bhante sattamo
 acchariyo abbhutadhammo saṁvijjati. Sace kho panāhaṁ bhante bhagavatā 1-
 paṭhamataraṁ kālaṁ kareyyaṁ anacchariyaṁ kho panetaṁ yammaṁ bhagavā evaṁ
 byākareyya natthi taṁ saṁyojanaṁ yena saṁyojanena saṁyutto uggo
 gahapati hatthigāmako puna imaṁ lokaṁ āgaccheyyāti ayaṁ kho me
 bhante aṭṭhamo acchariyo abbhutadhammo saṁvijjati. Ime kho bhante
 aṭṭha acchariyā abbhutadhammā saṁvijjanti na ca kho ahaṁ jānāmi
 katamehi cāhaṁ aṭṭhahi acchariyehi abbhutadhammehi samannāgato bhagavatā
 byākatoti.
      Athakho so bhikkhu uggassa gahapatino hatthigāmakassa nivesane
 piṇḍapātaṁ gahetvā uṭṭhāyāsanā pakkāmi athakho so bhikkhu
 pacchābhattaṁ piṇḍapātapaṭikkanto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ
 nisinno kho so bhikkhu yāvatako ahosi uggena gahapatinā hatthigāmakena
 saddhiṁ kathāsallāpo taṁ sabbaṁ bhagavato ārocesi. Sādhu sādhu
 bhikkhu yathā taṁ uggo gahapati hatthigāmako sammā byākaramāno
 byākareyya imeheva kho bhikkhu aṭṭhahi acchariyehi abbhutadhammehi
 samannāgato uggo gahapati hatthigāmako mayā byākato imehi
 ca pana bhikkhu aṭṭhahi acchariyehi abbhutadhammehi samannāgataṁ uggaṁ
 gahapatiṁ hatthigāmakaṁ dhārethāti.

  *  *  *  *  *  *
  Footnote:1 Ma. bhagavato.
-------------------------------------------------
[page 220]
      [113] 23 Ekaṁ samayaṁ bhagavā < PTS. A IV , 217 >āḷaviyaṁ viharati aggāḷave cetiye.
 Tatra kho bhagavā bhikkhū āmantesi sattahi bhikkhave acchariyehi
 abbhutadhammehi samannāgataṁ hatthaṁ āḷavakaṁ dhāretha katamehi sattahi
 saddho bhikkhave hatthako āḷavako sīlavā bhikkhave hatthako āḷavako
 hirimā bhikkhave hatthako āḷavako ottappī bhikkhave hatthako āḷavako
 bahussuto bhikkhave hatthako āḷavako cāgavā bhikkhave hatthako āḷavako
 paññavā bhikkhave hatthako āḷavako imehi kho bhikkhave sattahi
 acchariyehi abbhutadhammehi samannāgataṁ hatthakaṁ āḷavakaṁ dhārethāti.
 Idamavoca bhagavā idaṁ vatvāna sugato uṭṭhāyāsanā vihāraṁ pāvisi.
      Athakho aññataro bhikkhu pubbaṇhasamayaṁ nivāsetvā pattacīvaramādāya
 yena hatthakassa āḷavakassa nivesanaṁ tenupasaṅkami upasaṅkamitvā
 paññatte āsane nisīdi. Athakho hatthako āḷavako yena
 so bhikkhu tenupasaṅkami upasaṅkamitvā taṁ bhikkhuṁ abhivādetvā
 ekamantaṁ nisīdi. Ekamantaṁ nisinnaṁ kho hatthakaṁ āḷavakaṁ so bhikkhu
 etadavoca sattahi kho tvaṁ āvuso acchariyehi abbhutadhammehi
 samannāgato bhagavatā byākato katamehi sattahi saddho bhikkhave
 hatthako āḷavako sīlavā hirimā ottappī bahussuto cāgavā
 paññavā bhikkhave hatthako āḷavakoti imehi kho tvaṁ āvuso
 sattahi acchariyehi abbhutadhammehi samannāgato bhagavatā byākatoti.
 Kaccittha bhante na koci gihī ahosi odātavasanoti. Na hettha
-------------------------------------------------
[page 221]
 Āvuso koci gihī ahosi odātavasanoti. Sādhu bhante yadettha
 na koci gihī ahosi odātavasanoti.
      Athakho so bhikkhu hatthakassa āḷavakassa nivesane piṇḍapātaṁ
 gahetvā uṭṭhāyāsanā pakkāmi < PTS. A IV , 218 >athakho so bhikkhu pacchābhattaṁ
 piṇḍapātapaṭikkanto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno kho so
 bhikkhu bhagavantaṁ etadavoca idhāhaṁ bhante pubbaṇhasamayaṁ nivāsetvā
 pattacīvaramādāya yena hatthakassa āḷavakassa nivesanaṁ tenupasaṅkamiṁ
 upasaṅkamitvā paññatte āsane nisīdiṁ athakho bhante hatthako
 āḷavako yenāhaṁ tenupasaṅkami upasaṅkamitvā maṁ abhivādetvā
 ekamantaṁ nisīdi ekamantaṁ nisinnaṁ kho ahaṁ bhante hatthakaṁ āḷavakaṁ
 etadavocaṁ sattahi kho tvaṁ āvuso acchariyehi abbhutadhammehi
 samannāgato bhagavatā byākato katamehi sattahi saddho bhikkhave
 hatthako āḷavako sīlavā hirimā ottappī bahussuto cāgavā
 paññavā bhikkhave hatthako āḷavakoti imehi kho tvaṁ āvuso
 sattahi acchariyehi abbhutadhammehi samannāgato bhagavatā byākatoti
 evaṁ vutte bhante hatthako āḷavako maṁ etadavoca kaccittha
 bhante na koci gihī ahosi odātavasanoti. Na hettha āvuso
 koci gihī ahosi odātavasanoti. Sādhu bhante yadettha na koci
 gihī ahosi odātavasanoti. Sādhu sādhu bhikkhu appiccho so [1]-

  *  *  *  *  *  *
  Footnote:1 Ma. bhikkhu.
-------------------------------------------------
[page 222]
 Kulaputto santeyeva attani kusale dhamme na icchati parehi ñāyamāne
 tenahi tvaṁ bhikkhu iminā 1- acchariyena abbhutadhammena samannāgataṁ hatthakaṁ
 āḷavakaṁ dhārehi yadidaṁ .pe. Appicchatāyāti.
      [114] 24 Ekaṁ samayaṁ bhagavā < PTS. A IV , 219 >āḷaviyaṁ viharati aggāḷave cetiye.
 Athakho hatthako āḷavako pañcamattehi upāsakasatehi parivuto yena
 bhagavā tenupasaṅkami upasaṅkamitvā bhagavantaṁ abhivādetvā ekamantaṁ
 nisīdi. Ekamantaṁ nisinnaṁ kho hatthakaṁ āḷavakaṁ bhagavā etadavoca
 mahatī kho tyāyaṁ hatthaka parisā kathaṁ pana tvaṁ hatthaka imaṁ mahatiṁ
 parisaṁ saṅgaṇhāsīti. Yānīmāni bhante bhagavatā desitāni cattāri
 saṅgahavatthūni tehāhaṁ 2- imaṁ mahatiṁ parisaṁ saṅgaṇhāmi ahaṁ bhante
 yaṁ jānāmi ayaṁ dānena saṅgahetabboti taṁ dānena saṅgaṇhāmi
 yaṁ jānāmi ayaṁ peyyavācena 3- saṅgahetabboti taṁ peyyavācena 3-
 saṅgaṇhāmi yaṁ jānāmi ayaṁ atthacariyāya saṅgahetabboti
 taṁ atthacariyāya saṅgaṇhāmi yaṁ jānāmi ayaṁ samānattatāya
 saṅgahetabboti taṁ samānattatāya saṅgaṇhāmi saṁvijjante kho
 pana me bhante kule bhogā daḷiddassa kho no tathā sotabbaṁ
 maññantīti. Sādhu sādhu hatthaka yoni kho tyāyaṁ hatthaka mahatiṁ
 parisaṁ saṅgahetuṁ yepi 4- hi keci hatthaka atītamaddhānaṁ mahatiṁ parisaṁ
 saṅgahesuṁ sabbe te imeheva catūhi saṅgahavatthūhi mahatiṁ parisaṁ
 saṅgahesuṁ yepi hi keci hatthaka anāgatamaddhānaṁ mahatiṁ parisaṁ

  *  *  *  *  *  *
  Footnote:1 Ma. imināpi aṭṭhamena. 2 Sī. tenāhaṁ. 3 Ma. peyyavajjena. 4 Ma. ye.
-------------------------------------------------
[page 223]
 Saṅgaṇhissanti sabbe te imeheva catūhi saṅgahavatthūhi mahatiṁ parisaṁ
 saṅgaṇhissanti yepi hi keci hatthaka etarahi mahatiṁ parisaṁ
 saṅgaṇhanti sabbe te imeheva catūhi saṅgahavatthūhi mahatiṁ parisaṁ
 saṅgaṇhantīti. Athakho hatthako āḷavako bhagavatā dhammiyā kathāya
 sandassito samādapito samuttejito sampahaṁsito < PTS. A IV , 220 >uṭṭhāyāsanā
 bhagavantaṁ abhivādetvā padakkhiṇaṁ katvā pakkāmi.
      Athakho bhagavā acirapakkante hatthake āḷavake bhikkhū āmantesi
 aṭṭhahi bhikkhave acchariyehi abbhutadhammehi samannāgataṁ hatthakaṁ āḷavakaṁ
 dhāretha katamehi aṭṭhahi saddho bhikkhave hatthako āḷavako sīlavā
 hirimā ottappī bahussuto cāgavā paññavā bhikkhave hatthako āḷavako
 appiccho bhikkhave hatthako āḷavako imehi kho bhikkhave aṭṭhahi
 acchariyehi abbhutadhammehi samannāgataṁ hatthakaṁ āḷavakaṁ dhārethāti.
      [115] 25 Ekaṁ samayaṁ bhagavā sakkesu viharati kapilavatthusmiṁ
 nigrodhārāme. Athakho mahānāmo sakko yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho mahānāmo sakko bhagavantaṁ etadavoca kittāvatā nu
 kho bhante upāsako hotīti. Yato kho mahānāma buddhaṁ saraṇaṁ
 gato hoti dhammaṁ saraṇaṁ gato hoti saṅghaṁ saraṇaṁ gato hoti
 ettāvatā kho mahānāma upāsako hotīti.
      Kittāvatā pana bhante upāsako sīlavā hotīti. Yato kho
-------------------------------------------------
[page 224]
 Mahānāma upāsako pāṇātipātā paṭivirato hoti adinnādānā paṭivirato
 hoti kāmesu micchācārā paṭivirato hoti musāvādā paṭivirato
 hoti surāmerayamajjapamādaṭṭhānā paṭivirato hoti ettāvatā kho
 mahānāma upāsako sīlavā hotīti.
      Kittāvatā pana < PTS. A IV , 221 >bhante upāsako attahitāya paṭipanno hoti
 no parahitāyāti. Yato kho mahānāma upāsako attanā ca
 saddhāsampanno hoti no paraṁ saddhāsampadāya samādapeti attanā ca 1-
 sīlasampanno hoti no paraṁ sīlasampadāya samādapeti attanā ca
 cāgasampanno hoti no paraṁ cāgasampadāya samādapeti attanā ca
 bhikkhūnaṁ dassanakāmo hoti no paraṁ bhikkhūnaṁ dassane samādapeti attanā
 ca saddhammaṁ sotukāmo hoti no paraṁ saddhammassavane samādapeti
 attanā ca sutānaṁ dhammānaṁ dhārakajātiko hoti no paraṁ dhammadhāraṇāya
 samādapeti attanā ca sutānaṁ dhammānaṁ atthūpaparikkhī 2- hoti no
 paraṁ atthūpaparikkhāya samādapeti attanā ca atthamaññāya dhammamaññāya
 dhammānudhammapaṭipanno hoti no paraṁ dhammānudhammapaṭipattiyā
 samādapeti ettāvatā kho mahānāma upāsako attahitāya
 paṭipanno hoti no parahitāyāti.
      Kittāvatā pana bhante upāsako attahitāya ca paṭipanno hoti
 parahitāya cāti. Yato kho mahānāma upāsako attanā ca saddhāsampanno
 hoti parañca saddhāsampadāya samādapeti attanā ca

  *  *  *  *  *  *
  Footnote:1 Ma. attanāva. evamuparipi. 2 Ma. atthūpaparikkhitā. evamuparipi.
-------------------------------------------------
[page 225]
 Sīlasampanno hoti parañca sīlasampadāya samādapeti attanā ca
 cāgasampanno hoti parañca cāgasampadāya samādapeti attanā ca
 bhikkhūnaṁ dassanakāmo hoti parañca bhikkhūnaṁ dassane samādapeti
 attanā ca saddhammaṁ sotukāmo hoti parañca saddhammassavane samādapeti
 attanā ca sutānaṁ dhammānaṁ dhārakajātiko hoti parañca dhammadhāraṇāya
 samādapeti attanā ca sutānaṁ dhammānaṁ < PTS. A IV , 222 >atthūpaparikkhī hoti parañca
 atthūpaparikkhāya samādapeti attanā ca atthamaññāya dhammamaññāya
 dhammānudhammapaṭipanno hoti parañca dhammānudhammapaṭipattiyā samādapeti
 ettāvatā kho mahānāma upāsako attahitāya ca paṭipanno hoti
 parahitāya cāti.
      [116] 26 Ekaṁ samayaṁ bhagavā rājagahe viharati jīvakambavane.
 Athakho jīvako komārabhacco yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno kho
 jīvako komārabhacco bhagavantaṁ etadavoca kittāvatā nu kho bhante
 upāsako hotīti. Yato kho jīvaka buddhaṁ saraṇaṁ gato hoti dhammaṁ
 saraṇaṁ gato hoti saṅghaṁ saraṇaṁ gato hoti ettāvatā kho jīvaka
 upāsako hotīti.
      Kittāvatā pana bhante upāsako sīlavā hotīti. Yato kho
 jīvaka upāsako pāṇātipātā paṭivirato hoti .pe.
-------------------------------------------------
[page 226]
 Surāmerayamajjapamādaṭṭhānā paṭivirato hoti ettāvatā kho jīvaka upāsako
 sīlavā hotīti.
      Kittāvatā pana bhante upāsako attahitāya paṭipanno hoti
 no parahitāyāti. Yato kho jīvaka upāsako attanā ca saddhāsampanno
 hoti no paraṁ saddhāsampadāya samādapeti .pe. Attanā
 ca atthamaññāya dhammamaññāya dhammānudhammapaṭipanno hoti no paraṁ
 dhammānudhammapaṭipattiyā samādapeti ettāvatā kho jīvaka upāsako
 attahitāya paṭipanno hoti no parahitāyāti.
      Kittāvatā pana < PTS. A IV , 223 >bhante upāsako attahitāya ca paṭipanno hoti
 parahitāya cāti. Yato kho jīvaka upāsako attanā ca saddhāsampanno
 hoti parañca saddhāsampadāya samādapeti attanā ca sīlasampanno
 hoti parañca sīlasampadāya samādapeti attanā ca cāgasampanno
 hoti parañca cāgasampadāya samādapeti attanā ca bhikkhūnaṁ dassanakāmo
 hoti parañca bhikkhūnaṁ dassane samādapeti attanā ca
 saddhammaṁ sotukāmo hoti parañca saddhammassavane samādapeti attanā
 ca sutānaṁ dhammānaṁ dhārakajātiko hoti parañca dhammadhāraṇāya samādapeti
 attanā ca sutānaṁ dhammānaṁ atthūpaparikkhī hoti parañca atthūpaparikkhāya
 samādapeti attanā ca atthamaññāya dhammamaññāya dhammānudhammapaṭipanno
 hoti parañca dhammānudhammapaṭipattiyā samādapeti
 ettāvatā kho jīvaka upāsako attahitāya ca paṭipanno hoti
-------------------------------------------------
[page 227]
 Parahitāya cāti.
      [117] 27 Aṭṭhimāni bhikkhave balāni. Katamāni aṭṭha
 roṇṇabalā 1- bhikkhave dārakā kodhabalā mātugāmā āvudhabalā corā
 issariyabalā rājāno ujjhattibalā bālā nijjhattibalā paṇḍitā
 paṭisaṅkhānabalā bahussutā khantibalā samaṇabrāhmaṇā. Imāni kho
 bhikkhave aṭṭha balānīti.
      [118] 28 Athakho āyasmā sārīputto yena bhagavā tenupasaṅkami
 upasaṅkamitvā bhagavantaṁ < PTS. A IV , 224 >abhivādetvā ekamantaṁ nisīdi. Ekamantaṁ nisinnaṁ
 kho āyasmantaṁ sārīputtaṁ bhagavā etadavoca kati nu kho sārīputta
 khīṇāsavassa bhikkhuno balāni yehi balehi samannāgato khīṇāsavo
 bhikkhu āsavānaṁ khayaṁ paṭijānāti khīṇā me āsavāti. Aṭṭha bhante
 khīṇāsavassa bhikkhuno balāni yehi balehi samannāgato khīṇāsavo bhikkhu
 āsavānaṁ khayaṁ paṭijānāti khīṇā me āsavāti katamāni aṭṭha
 idha bhante khīṇāsavassa bhikkhuno aniccato sabbe saṅkhārā yathābhūtaṁ
 sammappaññāya sudiṭṭhā honti yampi bhante khīṇāsavassa bhikkhuno
 aniccato sabbe saṅkhārā yathābhūtaṁ sammappaññāya sudiṭṭhā honti
 idampi bhante khīṇāsavassa bhikkhuno balaṁ hoti yaṁ balaṁ āgamma
 khīṇāsavo bhikkhu āsavānaṁ khayaṁ paṭijānāti khīṇā me āsavāti. Puna caparaṁ
 bhante khīṇāsavassa bhikkhuno aṅgārakāsūpamā kāmā yathābhūtaṁ sammappaññāya
 sudiṭṭhā honti yampi bhante khīṇāsavassa bhikkhuno

  *  *  *  *  *  *
  Footnote:1 Ma. ruṇṇabalā.
-------------------------------------------------
[page 228]
 Aṅgārakāsūpamā kāmā yathābhūtaṁ sammappaññāya sudiṭṭhā honti idampi
 bhante khīṇāsavassa bhikkhuno balaṁ hoti yaṁ balaṁ āgamma khīṇāsavo
 bhikkhu āsavānaṁ khayaṁ paṭijānāti khīṇā me āsavāti. Puna caparaṁ
 bhante khīṇāsavassa bhikkhuno vivekaninnaṁ cittaṁ hoti vivekapoṇaṁ
 vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso āsavaṭṭhāniyehi
 dhammehi yampi bhante khīṇāsavassa bhikkhuno vivekaninnaṁ
 cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ
 byantībhūtaṁ sabbaso āsavaṭṭhāniyehi dhammehi idampi bhante
 khīṇāsavassa bhikkhuno balaṁ hoti yaṁ balaṁ āgamma khīṇāsavo
 bhikkhu āsavānaṁ khayaṁ paṭijānāti khīṇā me āsavāti. Puna caparaṁ bhante
 khīṇāsavassa bhikkhuno < PTS. A IV , 225 >cattāro satipaṭṭhānā bhāvitā honti subhāvitā
 yampi bhante khīṇāsavassa bhikkhuno cattāro satipaṭṭhānā bhāvitā honti
 subhāvitā idampi bhante khīṇāsavassa bhikkhuno balaṁ hoti yaṁ balaṁ
 āgamma khīṇāsavo bhikkhu āsavānaṁ khayaṁ paṭijānāti khīṇā me āsavāti.
 Puna caparaṁ bhante khīṇāsavassa bhikkhuno cattāro iddhipādā bhāvitā
 honti subhāvitā .pe. Pañcindriyāni bhāvitāni honti subhāvitāni
 satta bojjhaṅgā bhāvitā honti subhāvitā ariyo aṭṭhaṅgiko
 maggo bhāvito hoti subhāvito yampi bhante khīṇāsavassa bhikkhuno
 ariyo aṭṭhaṅgiko maggo bhāvito hoti subhāvito idampi bhante
 khīṇāsavassa bhikkhuno balaṁ hoti yaṁ balaṁ āgamma khīṇāsavo bhikkhu
-------------------------------------------------
[page 229]
 Āsavānaṁ khayaṁ paṭijānāti khīṇā me āsavāti. Imāni kho bhante
 aṭṭha khīṇāsavassa bhikkhuno balāni yehi balehi samannāgato khīṇāsavo
 bhikkhu āsavānaṁ khayaṁ paṭijānāti khīṇā me āsavāti.
      [119] 29 Khaṇakicco loko khaṇakicco lokoti bhikkhave
 assutavā puthujjano bhāsati no ca kho so jānāti khaṇaṁ vā akkhaṇaṁ
 vā aṭṭhime bhikkhave akkhaṇā asamayā brahmacariyavāsāya katame
 aṭṭha idha bhikkhave tathāgato ca loke uppanno hoti arahaṁ
 sammāsambuddho vijjā caraṇasampanno sugato lokavidū anuttaro purisadammasārathi
 satthā devamanussānaṁ buddho bhagavā dhammo ca desiyati
 upasamiko 1- parinibbāniko sambodhagāmī sugatappavedito ayañca puggalo
 nirayaṁ < PTS. A IV , 226 >upapanno hoti ayaṁ bhikkhave paṭhamo akkhaṇo asamayo
 brahmacariyavāsāya. Puna caparaṁ bhikkhave tathāgato ca loke uppanno
 hoti .pe. Satthā devamanussānaṁ buddho bhagavā dhammo ca desiyati
 upasamiko parinibbāniko sambodhagāmī sugatappavedito ayañca puggalo
 tiracchānayoniṁ upapanno hoti .pe. Ayañca puggalo pittivisayaṁ
 upapanno hoti .pe. Ayañca puggalo aññataraṁ dīghāyukaṁ
 devanikāyaṁ upapanno hoti .pe. Ayañca puggalo paccantimesu
 janapadesu paccājāto hoti so ca hoti aviññātāresu milakkhūsu 2-
 yattha natthi gati bhikkhūnaṁ bhikkhunīnaṁ upāsakānaṁ upāsikānaṁ .pe.
 Ayañca puggalo majjhimesu janapadesu paccājāto hoti so ca hoti

  *  *  *  *  *  *
  Footnote:1 Ma. opasamiko. evamuparipi. 2 Ma. milakkhesu.
-------------------------------------------------
[page 230]
 Micchādiṭṭhiko viparītadassano natthi dinnaṁ natthi yiṭṭhaṁ natthi hutaṁ natthi
 sukatadukkaṭānaṁ kammānaṁ phalaṁ vipāko natthi ayaṁ loko natthi paro
 loko natthi mātā natthi pitā natthi sattā opapātikā natthi
 loke samaṇabrāhmaṇā sammaggatā sammāpaṭipannā ye imañca lokaṁ
 parañca lokaṁ sayaṁ abhiññā sacchikatvā pavedentīti .pe. Ayañca
 puggalo majjhimesu janapadesu paccājāto hoti so ca hoti
 duppañño jaḷo eḷamūgo na paṭibalo subhāsitadubbhāsitassa atthamaññātuṁ
 ayaṁ bhikkhave sattamo akkhaṇo asamayo brahmacariyavāsāya. Puna
 caparaṁ bhikkhave tathāgato ca loke anuppanno hoti arahaṁ < PTS. A IV , 227 >sammāsambuddho
 .pe. Satthā devamanussānaṁ buddho bhagavā dhammo ca na desiyati
 upasamiko parinibbāniko sambodhagāmī sugatappavedito ayañca puggalo
 majjhimesu janapadesu paccājāto hoti so ca hoti paññavā ajaḷo
 aneḷamūgo paṭibalo subhāsitadubbhāsitassa atthamaññātuṁ ayaṁ bhikkhave
 aṭṭhamo akkhaṇo asamayo brahmacariyavāsāya. Ime kho bhikkhave
 aṭṭha akkhaṇā asamayā brahmacariyavāsāya.
      Eko 1- ca kho bhikkhave khaṇo ca samayo ca brahmacariyavāsāya
 katamo eko idha bhikkhave tathāgato loke uppanno hoti arahaṁ
 sammāsambuddho vijjācaraṇasampanno sugato lokavidū anuttaro purisadammasārathi
 satthā devamanussānaṁ buddho bhagavā dhammo ca desiyati
 upasamiko parinibbāniko sambodhagāmī sugatappavedito ayañca puggalo

  *  *  *  *  *  *
  Footnote:1 ekova.
-------------------------------------------------
[page 231]
 Majjhimesu janapadesu paccājāto hoti so ca hoti paññavā ajaḷo
 aneḷamūgo paṭibalo subhāsitadubbhāsitassa atthamaññātuṁ ayaṁ bhikkhave
 eko 1- khaṇo ca samayo ca brahmacariyavāsāyāti.
          Manussalokaṁ 2- laddhāna saddhamme suppavedite
          ye khaṇaṁ nādhigacchanti atināmenti te khaṇaṁ
          bahūhi akkhaṇā vuttā puggalassantarāyikā 3-
          kadāci karahaci loke uppajjanti tathāgatā
          tayidaṁ sammukhībhūtaṁ yaṁ lokasmiṁ sudullabhaṁ
          manussapaṭilābho ca saddhammassa ca desanā
          alaṁ vāyamituṁ tattha atthakāmena 4- jantunā
          kathaṁ vijaññā saddhammaṁ khaṇo vo 5- mā upajjhagā
          khaṇātītā hi socanti nirayamhi samappitā
          idha ce na virādheti saddhammassa niyāmataṁ
          vāṇijova atītattho cirattanutapissati
          avijjānivuto poso saddhammaṁ aparādhiko
          jātimaraṇasaṁsāraṁ ciraṁ paccānubhossati
          ye ca laddhā manussattaṁ saddhamme suppavedite
          akaṁsu satthu vacanaṁ karissanti karonti vā
          khaṇaṁ paccaviduṁ loke brahmacariyaṁ anuttaraṁ
          ye maggaṁ paṭipajjiṁsu tathāgatappaveditaṁ

  *  *  *  *  *  *
  Footnote:1 Ma. ekova. 2 Ma. manussalābhaṁ. 3 Ma. maggassa antarāyikā. 4 Ma. attakāmena.
 5 Ma. ve.
-------------------------------------------------
[page 232]
          Ye saṁvarā cakkhumatā desitādiccabandhunā
          tesu gutto sadā sato viharetha 1- anavassuto
          sabbe anusaye chetvā māradheyyasarānuge 2-
          te ve pāragatā 3- loke ye pattā āsavakkhayanti.
      [120] 30 Ekaṁ samayaṁ bhagavā bhaggesu viharati suṁsumāragire 4-
 bhesakaḷāvane migadāye.
      Tena kho pana samayena āyasmā anuruddho cetīsu viharati pācīnavaṁsadāye
 athakho āyasmato anuruddhassa rahogatassa paṭisallīnassa
 evaṁ cetaso < PTS. A IV , 229 >parivitakko udapādi appicchassāyaṁ dhammo nāyaṁ dhammo
 mahicchassa santuṭṭhassāyaṁ dhammo nāyaṁ dhammo asantuṭṭhassa pavivittassāyaṁ
 dhammo nāyaṁ dhammo saṅgaṇikārāmassa āraddhaviriyassāyaṁ
 dhammo nāyaṁ dhammo kusītassa upaṭṭhitassatissāyaṁ dhammo nāyaṁ dhammo
 muṭṭhassatissa samāhitassāyaṁ dhammo nāyaṁ dhammo asamāhitassa
 paññavato ayaṁ dhammo nāyaṁ dhammo duppaññassāti.
      Athakho bhagavā āyasmato anuruddhassa cetasā cetoparivitakkamaññāya
 seyyathāpi nāma balavā puriso sammiñjitaṁ vā bāhaṁ
 pasāreyya pasāritaṁ vā bāhaṁ sammiñjeyya evameva bhaggesu suṁsumāragire
 bhesakaḷāvane migadāye antarahito cetīsu pācīnavaṁsadāye āyasmato
 anuruddhassa sammukhe pāturahosi nisīdi bhagavā paññatte āsane.
 Āyasmāpi kho anuruddho bhagavantaṁ abhivādetvā ekamantaṁ nisīdi.

  *  *  *  *  *  *
  Footnote:1 Ma. vihāre. 2 Ma. māradheyyaparānuge. 3 Ma. pāraṅgatā.
 4 Ma. sabbattha susmāragire.
-------------------------------------------------
[page 233]
 Ekamantaṁ nisinnaṁ kho āyasmantaṁ anuruddhaṁ bhagavā etadavoca sādhu
 sādhu anuruddha sādhu kho tvaṁ anuruddha yantaṁ mahāpurisavitakkaṁ vitakkesi
 appicchassāyaṁ dhammo nāyaṁ dhammo mahicchassa santuṭṭhassāyaṁ dhammo
 nāyaṁ dhammo asantuṭṭhassa pavivittassāyaṁ dhammo nāyaṁ dhammo
 saṅgaṇikārāmassa āraddhaviriyassāyaṁ dhammo nāyaṁ dhammo kusītassa
 upaṭṭhitassatissāyaṁ dhammo nāyaṁ dhammo muṭṭhassatissa samāhitassāyaṁ
 dhammo nāyaṁ dhammo asamāhitassa paññavato ayaṁ dhammo nāyaṁ
 dhammo duppaññassāti tenahi tvaṁ anuruddha imaṁ aṭṭhamaṁ mahāpurisavitakkaṁ
 vitakkehi nippapañcārāmassāyaṁ dhammo nippapañcaratino
 nāyaṁ dhammo papañcārāmassa papañcaratinoti. Yato kho tvaṁ anuruddha
 ime aṭṭha mahāpurisavitakke 1- vitakkessasi tato < PTS. A IV , 230 >tvaṁ anuruddha yāvadeva
 ākaṅkhissasi vivicceva kāmehi vivicca akusalehi dhammehi savitakkaṁ
 savicāraṁ vivekajaṁ pītisukhaṁ paṭhamajjhānaṁ upasampajja viharissasi. Yato
 kho tvaṁ anuruddha ime aṭṭha mahāpurisavitakke vitakkessasi tato
 tvaṁ anuruddha yāvadeva ākaṅkhissasi vitakkavicārānaṁ vūpasamā ajjhattaṁ
 sampasādanaṁ cetaso ekodibhāvaṁ avitakkaṁ avicāraṁ samādhijaṁ pītisukhaṁ
 dutiyajjhānaṁ upasampajja viharissasi. Yato kho tvaṁ anuruddha ime
 aṭṭha mahāpurisavitakke vitakkessasi tato tvaṁ anuruddha yāvadeva
 ākaṅkhissasi pītiyā ca virāgā upekkhako ca viharissasi sato ca
 sampajāno sukhañca kāyena paṭisaṁvedessasi 2- yantaṁ ariyā ācikkhanti

  *  *  *  *  *  *
  Footnote:1 Sī. Yu. satta mahāpurisavitakke. 2 Ma. paṭisaṁvedissasi.
-------------------------------------------------
[page 234]
 Upekkhako satimā sukhavihārīti tatiyajjhānaṁ upasampajja viharissasi.
 Yato kho tvaṁ anuruddha ime aṭṭha mahāpurisavitakke vitakkessasi
 tato tvaṁ anuruddha yāvadeva ākaṅkhissasi sukhassa ca pahānā dukkhassa
 ca pahānā pubbeva somanassadomanassānaṁ atthaṅgamā adukkhamasukhaṁ
 upekkhāsatipārisuddhiṁ catutthajjhānaṁ upasampajja viharissasi. Yato kho tvaṁ
 anuruddha ime ca aṭṭha mahāpurisavitakke vitakkessasi imesañca catunnaṁ
 jhānānaṁ ābhicetasikānaṁ diṭṭhadhammasukhavihārānaṁ nikāmalābhī bhavissasi
 akicchalābhī akasiralābhī tato tuyhaṁ anuruddha seyyathāpi nāma gahapatissa vā
 gahapatiputtassa vā nānārattānaṁ dussānaṁ dussakaraṇḍako pūro evameva
 te paṁsukūlacīvaraṁ khāyissati < PTS. A IV , 231 >santuṭṭhassa viharato ratiyā aparitassāya
 phāsuvihārāya okkamanāya nibbānassa. Yato kho tvaṁ anuruddha ime
 ca aṭṭha mahāpurisavitakke vitakkessasi imesañca catunnaṁ jhānānaṁ
 ābhicetasikānaṁ diṭṭhadhammasukhavihārānaṁ nikāmalābhī bhavissasi akicchalābhī
 akasiralābhī tato tuyhaṁ anuruddha seyyathāpi nāma gahapatissa vā
 gahapatiputtassa vā sālīnaṁ odano vicitakāḷako anekasūpo anekabyañjano
 evameva te piṇḍiyālopabhojanaṁ khāyissati santuṭṭhassa
 viharato ratiyā aparitassāya phāsuvihārāya okkamanāya nibbānassa.
 Yato kho tvaṁ anuruddha ime ca aṭṭha mahāpurisavitakke vitakkessasi
 imesañca catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī bhavissasi akicchalābhī akasiralābhī tato tuyhaṁ anuruddha
-------------------------------------------------
[page 235]
 Seyyathāpi nāma gahapatissa vā gahapatiputtassa vā kūṭāgāraṁ ullittāvalittaṁ
 nivātaṁ phusitaggaḷaṁ pihitavātapānaṁ evameva te rukkhamūlasenāsanaṁ
 khāyissati santuṭṭhassa viharato ratiyā aparitassāya phāsuvihārāya
 okkamanāya nibbānassa. Yato kho tvaṁ anuruddha ime ca aṭṭha
 mahāpurisavitakke vitakkessasi imesañca catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī bhavissasi akicchalābhī akasiralābhī tato
 tuyhaṁ anuruddha seyyathāpi nāma gahapatissa vā gahapatiputtassa vā
 pallaṅko goṇakatthato paṭikatthato paṭalikatthato kadalimigapavarapaccattharaṇo
 sauttaracchado ubhatolohitakūpadhāno evameva te tiṇasantharakasayanāsanaṁ
 khāyissati santuṭṭhassa < PTS. A IV , 232 >viharato ratiyā aparitassāya phāsuvihārāya
 okkamanāya nibbānassa. Yato kho tvaṁ anuruddha ime ca aṭṭha
 mahāpurisavitakke vitakkessasi imesañca catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī bhavissasi akicchalābhī akasiralābhī tato
 tuyhaṁ anuruddha seyyathāpi nāma gahapatissa vā gahapatiputtassa vā
 nānābhesajjāni seyyathīdaṁ sappi navanītaṁ telaṁ madhu phāṇitaṁ evameva
 te pūtimuttabhesajjaṁ khāyissati santuṭṭhassa viharato ratiyā aparitassāya
 phāsuvihārāya okkamanāya nibbānassa. Tenahi tvaṁ anuruddha āyatikampi
 vassāvāsaṁ idheva cetīsu pācīnavaṁsadāye vihareyyāsīti. Evaṁ
 bhanteti kho āyasmā anuruddho bhagavato paccassosi. Athakho bhagavā
 āyasmantaṁ anuruddhaṁ iminā ovādena ovaditvā seyyathāpi nāma
-------------------------------------------------
[page 236]
 Balavā puriso sammiñjitaṁ vā bāhaṁ pasāreyya pasāritaṁ vā bāhaṁ
 sammiñjeyya evameva cetīsu pācīnavaṁsadāye antarahito bhaggesu
 suṁsumāragire bhesakaḷāvane migadāye pāturahosi nisīdi bhagavā paññatte
 āsane nisajja kho bhagavā bhikkhū āmantesi aṭṭha vo bhikkhave
 mahāpurisavitakke desissāmi taṁ suṇātha .pe. Katame ca bhikkhave
 aṭṭha mahāpurisavitakkā appicchassāyaṁ bhikkhave dhammo nāyaṁ dhammo
 mahicchassa santuṭṭhassa bhikkhave dhammo nāyaṁ dhammo asantuṭṭhassa
 pavivittassāyaṁ bhikkhave dhammo nāyaṁ dhammo saṅgaṇikārāmassa āraddhaviriyassāyaṁ
 bhikkhave dhammo nāyaṁ dhammo kusītassa upaṭṭhitassatissāyaṁ
 bhikkhave dhammo nāyaṁ dhammo muṭṭhassatissa samāhitassāyaṁ
 bhikkhave < PTS. A IV , 233 >dhammo nāyaṁ dhammo asamāhitassa paññavato ayaṁ bhikkhave
 dhammo nāyaṁ dhammo duppaññassa nippapañcārāmassāyaṁ bhikkhave
 dhammo nippapañcaratino nāyaṁ dhammo papañcārāmassa papañcaratino.
      Appicchassāyaṁ bhikkhave dhammo nāyaṁ dhammo mahicchassāti iti
 kho panetaṁ vuttaṁ kiñcetaṁ paṭicca vuttaṁ idha bhikkhave bhikkhu
 appiccho samāno appicchoti maṁ jāneyyunti na icchati santuṭṭho
 samāno santuṭṭhoti maṁ jāneyyunti na icchati pavivitto samāno
 pavivittoti maṁ jāneyyunti na icchati āraddhaviriyo samāno
 āraddhaviriyoti maṁ jāneyyunti na icchati upaṭṭhitassati samāno
 upaṭṭhitassatīti maṁ jāneyyunti na icchati samāhito samāno
-------------------------------------------------
[page 237]
 Samāhitoti maṁ jāneyyunti na icchati paññavā samāno paññavāti
 maṁ jāneyyunti na icchati nippapañcārāmo samāno nippapañcārāmoti
 maṁ jāneyyunti na icchati appicchassāyaṁ bhikkhave dhammo nāyaṁ dhammo
 mahicchassāti iti yantaṁ vuttaṁ idametaṁ paṭicca vuttaṁ.
      Santuṭṭhassāyaṁ bhikkhave dhammo nāyaṁ dhammo asantuṭṭhassāti iti
 kho panetaṁ vuttaṁ kiñcetaṁ paṭicca vuttaṁ idha bhikkhave bhikkhu
 santuṭṭho hoti itarītaracīvarapiṇḍapātasenāsanagilānapaccayabhesajjaparikkhārena
 santuṭṭhassāyaṁ bhikkhave dhammo nāyaṁ dhammo asantuṭṭhassāti
 iti yantaṁ vuttaṁ idametaṁ paṭicca vuttaṁ.
      Pavivittassāyaṁ bhikkhave dhammo nāyaṁ dhammo saṅgaṇikārāmassāti
 iti kho panetaṁ vuttaṁ kiñcetaṁ paṭicca vuttaṁ idha bhikkhave
 bhikkhuno pavivittassa viharato bhavanti upasaṅkamitāro bhikkhū bhikkhuniyo
 upāsakā upāsikāyo rājāno rājamahāmattā titthiyā titthiyasāvakā
 tatra bhikkhu vivekaninnena cittena vivekapoṇena vivekapabbhārena
 vivekaṭṭhena nekkhammābhiratena aññadatthu < PTS. A IV , 234 >uyyojanikapaṭisaṁyuttaṁyeva kathaṁ
 kattā hoti pavivittassāyaṁ bhikkhave dhammo nāyaṁ dhammo saṅgaṇikārāmassāti
 iti yantaṁ vuttaṁ idametaṁ paṭicca vuttaṁ.
      Āraddhaviriyassāyaṁ bhikkhave dhammo nāyaṁ dhammo kusītassāti iti
 kho panetaṁ vuttaṁ kiñcetaṁ paṭicca vuttaṁ idha bhikkhave bhikkhu
 āraddhaviriyo viharati akusalānaṁ dhammānaṁ pahānāya kusalānaṁ dhammānaṁ
-------------------------------------------------
[page 238]
 Upasampadāya thāmavā daḷhaparakkamo anikkhittadhuro kusalesu dhammesu
 āraddhaviriyassāyaṁ bhikkhave dhammo nāyaṁ dhammo kusītassāti iti yantaṁ
 vuttaṁ idametaṁ paṭicca vuttaṁ.
      Upaṭṭhitassatissāyaṁ bhikkhave dhammo nāyaṁ dhammo muṭṭhassatissāti
 iti kho panetaṁ vuttaṁ kiñcetaṁ paṭicca vuttaṁ idha bhikkhave
 bhikkhu satimā hoti paramena satinepakkena samannāgato cirakatampi
 cirabhāsitampi saritā anussaritā upaṭṭhitassatissāyaṁ bhikkhave dhammo
 nāyaṁ dhammo muṭṭhassatissāti iti yantaṁ vuttaṁ idametaṁ paṭicca vuttaṁ.
      Samāhitassāyaṁ bhikkhave dhammo nāyaṁ dhammo asamāhitassāti iti
 kho panetaṁ vuttaṁ kiñcetaṁ paṭicca vuttaṁ idha bhikkhave bhikkhu
 vivicceva kāmehi .pe. Catutthajjhānaṁ upasampajja viharati
 samāhitassāyaṁ bhikkhave dhammo nāyaṁ dhammo asamāhitassāti iti
 yantaṁ vuttaṁ idametaṁ paṭicca vuttaṁ.
      Paññavato ayaṁ bhikkhave dhammo nāyaṁ dhammo duppaññassāti
 iti kho panetaṁ vuttaṁ kiñcetaṁ paṭicca vuttaṁ idha bhikkhave
 bhikkhu paññavā hoti udayatthagāminiyā paññāya samannāgato ariyāya
 nibbedhikāya sammādukkhakkhayagāminiyā paññavato ayaṁ bhikkhave dhammo
 nāyaṁ dhammo duppaññassāti iti yantaṁ vuttaṁ idametaṁ paṭicca vuttaṁ.
      Nippapañcārāmassāyaṁ bhikkhave dhammo nippapañcaratino nāyaṁ
 dhammo papañcārāmassa papañcaratinoti iti kho panetaṁ vuttaṁ
-------------------------------------------------
[page 239]
 Kiñcetaṁ paṭicca vuttaṁ idha bhikkhave bhikkhuno papañcanirodhe cittaṁ
 pakkhandati pasīdati santiṭṭhati vimuccati nippapañcārāmassāyaṁ bhikkhave
 dhammo nippapañcaratino nāyaṁ dhammo papañcārāmassa papañcaratinoti
 iti yantaṁ vuttaṁ idametaṁ paṭicca vuttanti.
      Athakho āyasmā anuruddho āyatikampi vassāvāsaṁ tattheva cetīsu
 pācīnavaṁsadāye vihāsi athakho āyasmā anuruddho eko vūpakaṭṭho
 appamatto ātāpī pahitatto viharanto na cirasseva yassatthāya kulaputtā
 sammadeva agārasmā anagāriyaṁ pabbajanti tadanuttaraṁ
 brahmacariyapariyosānaṁ diṭṭheva dhamme sayaṁ abhiññā sacchikatvā upasampajja
 vihāsi khīṇā jāti vusitaṁ brahmacariyaṁ kataṁ karaṇīyaṁ nāparaṁ
 itthattāyāti abbhaññāsi aññataro ca panāyasmā anuruddho
 arahataṁ ahosi 1- athakho āyasmā anuruddho arahattappatto tāyaṁ
 velāyaṁ imā gāthāyo abhāsi.
        Mama saṅkappamaññāya satthā loke anuttaro
        manomayena kāyena iddhiyā upasaṅkami
        yathā me ahu saṅkappo tato uttari desayi
        nippapañcarato buddho nippapañcaṁ adesayi
        tassāhaṁ dhammamaññāya vihāsiṁ sāsane rato
        tisso vijjā anuppattā kataṁ buddhassa sāsananti.
                     Gahapativaggo tatiyo.

  *  *  *  *  *  *
  Footnote:1 Ma. ahosīti.
-------------------------------------------------
[page 240]
                     Tassuddānaṁ bhavati 1-
        dve uggā dve ca hatthakā mahānāmena jīvako
        dve balā akkhaṇā vuttā anuruddhena te dasāti.
                     -------------
                     Dānavaggo catuttho< PTS. A IV , 236 >
      [121] 31 Aṭṭhimāni bhikkhave dānāni. Katamāni aṭṭha āsajja
 dānaṁ deti bhayā dānaṁ deti adāsi meti dānaṁ deti dassati
 meti dānaṁ deti sāhu dānanti dānaṁ deti ahaṁ pacāmi ime na
 pacanti nārahāmi pacanto apacantānaṁ dānaṁ na dātunti dānaṁ deti imaṁ
 me dānaṁ dadato kalyāṇo kittisaddo abbhuggacchatīti dānaṁ deti
 cittālaṅkāracittaparikkhāratthaṁ dānaṁ deti. Imāni kho bhikkhave aṭṭha
 dānānīti.
       [122] 32 Saddhā hiriyaṁ kusalañca dānaṁ
                dhammā ete sappurisānuyātā
                etañhi maggaṁ diviyaṁ vadanti
                etena hi gacchati devalokanti.
      [123] 33 Aṭṭhimāni bhikkhave dānavatthūni. Katamāni aṭṭha
 chandā dānaṁ deti dosā dānaṁ deti mohā dānaṁ deti bhayā dānaṁ
 deti dinnapubbaṁ katapubbaṁ pitupitāmahehi nārahāsiṁ 2- porāṇaṁ kulavaṁsaṁ
 hāpetunti dānaṁ deti imāhaṁ dānaṁ datvā kāyassa bhedā parammaraṇā

  *  *  *  *  *  *
  Footnote:1 Ma. ayaṁ pāṭho natthi. 2 Ma. nārahāmi.
-------------------------------------------------
[page 241]
 Sugatiṁ saggaṁ < PTS. A IV , 237 >lokaṁ upapajjissāmīti dānaṁ deti imaṁ me dānaṁ dadato
 cittaṁ pasīdati attamanatā somanassaṁ upajāyatīti dānaṁ deti
 cittālaṅkāracittaparikkhāratthaṁ dānaṁ deti. Imāni kho bhikkhave aṭṭha
 dānavatthūnīti.
      [124] 34 Aṭṭhaṅgasamannāgate bhikkhave khette bījaṁ vuttaṁ
 namahapphalaṁ hoti namahassādaṁ naphātiseyyanti 1-. Kathaṁ aṭṭhaṅgasamannāgataṁ 2-
 idha bhikkhave khettaṁ unnamininnāmi 3- ca hoti pāsāṇasakkharillañca 4-
 hoti ūsarañca hoti na ca gambhīrasitaṁ hoti na āyasampannaṁ
 hoti na apāyasampannaṁ hoti na mātikāsampannaṁ hoti na
 mariyādasampannaṁ hoti evaṁ aṭṭhaṅgasamannāgate bhikkhave khette bījaṁ
 vuttaṁ namahapphalaṁ hoti namahassādaṁ naphātiseyyanti. Evameva kho
 bhikkhave aṭṭhaṅgasamannāgatesu samaṇabrāhmaṇesu dānaṁ dinnaṁ namahapphalaṁ
 hoti namahānisaṁsaṁ namahājutikaṁ namahāvipphāraṁ. Kathaṁ aṭṭhaṅgasamannāgatā
 idha bhikkhave samaṇabrāhmaṇā micchādiṭṭhikā honti micchāsaṅkappā
 micchāvācā micchākammantā micchāājīvā micchāvāyāmā
 micchāsatino micchāsamādhino evaṁ aṭṭhaṅgasamannāgatesu bhikkhave
 samaṇabrāhmaṇesu dānaṁ dinnaṁ namahapphalaṁ hoti namahānisaṁsaṁ namahājutikaṁ
 namahāvipphāraṁ.
      Aṭṭhaṅgasamannāgate ca bhikkhave khette bījaṁ vuttaṁ mahapphalaṁ hoti

  *  *  *  *  *  *
  Footnote:1-5 Ma. itisaddo natthi. 2 Ma. -samannāgate. 3 Ma. unnāmaninnāmi.
 4 Ma. pāsāṇasakkharikañca.
-------------------------------------------------
[page 242]
 Mahassādaṁ phātiseyyanti 1-. Kathaṁ aṭṭhaṅgasamannāgataṁ 2- idha bhikkhave khettaṁ
 anunnamininnāmi 3- < PTS. A IV , 238 >ca hoti apāsāṇasakkharillañca 4- hoti anūsarañca
 hoti gambhīrasitaṁ hoti āyasampannaṁ hoti apāyasampannaṁ hoti
 mātikāsampannaṁ hoti mariyādasampannaṁ hoti evaṁ aṭṭhaṅgasamannāgate
 bhikkhave khette bījaṁ vuttaṁ mahapphalaṁ hoti mahassādaṁ phātiseyyanti 5-.
 Evameva kho bhikkhave aṭṭhaṅgasamannāgatesu samaṇabrāhmaṇesu
 dānaṁ dinnaṁ mahapphalaṁ hoti mahānisaṁsaṁ mahājutikaṁ mahāvipphāraṁ.
 Kathaṁ aṭṭhaṅgasamannāgatā 6- idha bhikkhave samaṇabrāhmaṇā sammādiṭṭhikā
 honti sammāsaṅkappā sammāvācā sammākammantā sammāājīvā
 sammāvāyāmā sammāsatino sammāsamādhino evaṁ aṭṭhaṅgasamannāgatesu
 bhikkhave samaṇabrāhmaṇesu dānaṁ dinnaṁ mahapphalaṁ hoti
 mahānisaṁsaṁ mahājutikaṁ mahāvipphāranti.
          Yathāpi khette sampanne pavuttā bījasampadā
          deve sampādayantamhi hoti dhaññāya sampadā
          anītisampadā hoti virūḷhi bhavati sampadā
          vepullaṁ sampadā hoti phalaṁ ve hoti sampadā
          evaṁ sampannasīlesu dinnā bhojanasampadā
          sampadānaṁ upaneti sampannaṁ hissa taṁ kataṁ
          tasmā sampadamākaṅkhī sampannatthūdha puggalo

  *  *  *  *  *  *
  Footnote:1-5 Ma. itisaddo natthi. 2 Ma. -samannāgate. 3 Ma. anunnāmāninnāmi.
 4 Ma. apāsāṇasakkharikañca. 6 Ma. -samannāgatesu.
-------------------------------------------------
[page 243]
          Sampannapaññe sevetha evaṁ ijjhanti sampadā
          vijjācaraṇasampanno laddhā cittassa sampadaṁ
          karoti kammasampadaṁ labhati catthasampadaṁ
          lokaṁ ñatvā yathābhūtaṁ pappuyya diṭṭhisampadaṁ
          maggasampadamāgamma yāti sampannamānaso
          odhunitvā malaṁ sabbaṁ patvā nibbānasampadaṁ
          muccati sabbadukkhehi sā hoti sabbasampadāti.
      [125] 35 Aṭṭhimā bhikkhave dānūpapattiyo. Katamā aṭṭha idha
 bhikkhave ekacco dānaṁ deti samaṇassa vā brāhmaṇassa vā annaṁ pānaṁ
 vatthaṁ yānaṁ mālāgandhavilepanaṁ seyyāvasathaṁ padīpeyyaṁ so yaṁ deti taṁ
 paccāsiṁsati so passati khattiyamahāsāle vā brāhmaṇamahāsāle
 vā gahapatimahāsāle vā pañcahi kāmaguṇehi samappite samaṅgibhūte
 paricārayamāne tassa evaṁ hoti aho vatāhaṁ kāyassa bhedā
 parammaraṇā khattiyamahāsālānaṁ vā brāhmaṇamahāsālānaṁ vā
 gahapatimahāsālānaṁ vā sahabyataṁ upapajjeyyanti so taṁ cittaṁ padahati
 taṁ cittaṁ adhiṭṭhāti taṁ cittaṁ bhāveti tassa taṁ cittaṁ
 hīnedhimuttaṁ uttariṁ abhāvitaṁ [1]- kāyassa bhedā parammaraṇā khattiyamahāsālānaṁ
 vā brāhmaṇamahāsālānaṁ vā gahapatimahāsālānaṁ vā sahabyataṁ
 upapajjati tañca kho sīlavato vadāmi no dussīlassa ijjhati
 bhikkhave sīlavato cetopaṇidhi suddhattā 2-. Idha pana bhikkhave ekacco

  *  *  *  *  *  *
  Footnote:1 Ma. tatrūpapattiyā saṁvattati. evamīdisesu ṭhānesupi. 2 Ma. visuddhattā.
 evamuparipi.
-------------------------------------------------
[page 244]
 Dānaṁ deti samaṇassa vā brāhmaṇassa vā annaṁ pānaṁ vatthaṁ yānaṁ
 mālāgandhavilepanaṁ seyyāvasathaṁ padīpeyyaṁ so < PTS. A IV , 240 >yaṁ deti taṁ paccāsiṁsati
 tassa sutaṁ hoti cātummahārājikā devā dīghāyukā vaṇṇavanto
 sukhabahulāti tassa evaṁ hoti aho vatāhaṁ kāyassa bhedā
 parammaraṇā cātummahārājikānaṁ devānaṁ sahabyataṁ upapajjeyyanti so
 taṁ cittaṁ padahati taṁ cittaṁ adhiṭṭhāti taṁ cittaṁ bhāveti tassa
 taṁ cittaṁ hīnedhimuttaṁ uttariṁ abhāvitaṁ kāyassa bhedā parammaraṇā
 cātummahārājikānaṁ devānaṁ sahabyataṁ upapajjati tañca kho sīlavato
 vadāmi no dussīlassa ijjhati bhikkhave sīlavato cetopaṇidhi
 suddhattā. Idha pana bhikkhave ekacco dānaṁ deti samaṇassa vā
 brāhmaṇassa vā annaṁ pānaṁ vatthaṁ yānaṁ mālāgandhavilepanaṁ seyyāvasathaṁ
 padīpeyyaṁ so yaṁ deti taṁ paccāsiṁsati tassa sutaṁ hoti
 tāvatiṁsā devā .pe. Yāmā devā tusitā devā nimmānaratī devā
 paranimmitavasavattī devā dīghāyukā vaṇṇavanto sukhabahulāti tassa
 evaṁ hoti aho vatāhaṁ kāyassa bhedā parammaraṇā paranimmitavasavattīnaṁ
 devānaṁ sahabyataṁ upapajjeyyanti so taṁ cittaṁ padahati taṁ
 cittaṁ adhiṭṭhāti taṁ cittaṁ bhāveti tassa taṁ cittaṁ hīnedhimuttaṁ
 uttariṁ abhāvitaṁ kāyassa bhedā parammaraṇā paranimmitavasavattīnaṁ devānaṁ
 sahabyataṁ upapajjati tañca kho sīlavato vadāmi no dussīlassa
 ijjhati bhikkhave sīlavato cetopaṇidhi suddhattā. Idha pana bhikkhave
-------------------------------------------------
[page 245]
 Ekacco dānaṁ deti samaṇassa vā brāhmaṇassa vā annaṁ pānaṁ
 vatthaṁ yānaṁ mālāgandhavilepanaṁ seyyāvasathaṁ padīpeyyaṁ so < PTS. A IV , 241 >yaṁ deti taṁ
 paccāsiṁsati tassa sutaṁ hoti brahmakāyikā devā dīghāyukā
 vaṇṇavanto sukhabahulāti tassa evaṁ hoti aho vatāhaṁ kāyassa
 bhedā parammaraṇā brahmakāyikānaṁ devānaṁ sahabyataṁ upapajjeyyanti
 so taṁ cittaṁ padahati taṁ cittaṁ adhiṭṭhāti taṁ cittaṁ bhāveti tassa
 taṁ cittaṁ hīnedhimuttaṁ uttariṁ abhāvitaṁ kāyassa bhedā parammaraṇā
 brahmakāyikānaṁ devānaṁ sahabyataṁ upapajjati tañca kho sīlavato
 vadāmi no dussīlassa vītarāgassa no sarāgassa ijjhati bhikkhave
 sīlavato cetopaṇidhi vītarāgattā. Imā kho bhikkhave aṭṭha
 dānūpapattiyoti
      [126] 36 Tīṇīmāni bhikkhave puññakiriyāvatthūni. Katamāni tīṇi dānamayaṁ
 puññakiriyāvatthu 1- sīlamayaṁ puññakiriyāvatthu bhāvanāmayaṁ puññakiriyāvatthu.
 Idha bhikkhave ekaccassa dānamayaṁ puññakiriyāvatthu parittaṁ
 kataṁ hoti sīlamayaṁ puññakiriyāvatthu parittaṁ kataṁ hoti bhāvanāmayaṁ
 puññakiriyāvatthu nābhisambhoti so kāyassa bhedā parammaraṇā
 manussadobhagyaṁ upapajjati. Idha pana bhikkhave ekaccassa dānamayaṁ
 puññakiriyāvatthu mattaso kataṁ hoti sīlamayaṁ puññakiriyāvatthu
 mattaso kataṁ hoti bhāvanāmayaṁ puññakiriyāvatthu nābhisambhoti so
 kāyassa bhedā parammaraṇā manussasobhagyaṁ upapajjati. Idha pana

  *  *  *  *  *  *
  Footnote:1 Sī. Yu. puññakiriyāvatthuṁ. evamuparipi.
-------------------------------------------------
[page 246]
 Bhikkhave ekaccassa < PTS. A IV , 242 >dānamayaṁ puññakiriyāvatthu adhimattaṁ kataṁ hoti
 sīlamayaṁ puññakiriyāvatthu adhimattaṁ kataṁ hoti bhāvanāmayaṁ puññakiriyāvatthu
 nābhisambhoti so kāyassa bhedā parammaraṇā catummahārājikānaṁ
 devānaṁ sahabyataṁ upapajjati tatra bhikkhave cattāro
 mahārājāno dānamayaṁ puññakiriyāvatthuṁ atirekaṁ karitvā sīlamayaṁ puññakiriyāvatthu
 atirekaṁ karitvā cātummahārājike deve dasahi ṭhānehi
 adhiggaṇhanti dibbena āyunā dibbena vaṇṇena dibbena sukhena
 dibbena yasena dibbena ādhipateyyena dibbehi rūpehi dibbehi saddehi
 dibbehi gandhehi dibbehi rasehi dibbehi phoṭṭhabbehi. Idha pana
 bhikkhave ekaccassa dānamayaṁ puññakiriyāvatthu adhimattaṁ kataṁ hoti
 sīlamayaṁ puññakiriyāvatthu adhimattaṁ kataṁ hoti bhāvanāmayaṁ puññakiriyāvatthu
 nābhisambhoti so kāyassa bhedā parammaraṇā tāvatiṁsānaṁ devānaṁ
 sahabyataṁ upapajjati tatra bhikkhave sakko devānamindo dānamayaṁ
 puññakiriyāvatthuṁ atirekaṁ karitvā sīlamayaṁ puññakiriyāvatthuṁ atirekaṁ
 karitvā tāvatiṁse deve dasahi ṭhānehi adhiggaṇhāti dibbena
 āyunā .pe. Dibbehi phoṭṭhabbehi. Idha pana bhikkhave ekaccassa
 dānamayaṁ puññakiriyāvatthu adhimattaṁ kataṁ hoti sīlamayaṁ puññakiriyāvatthu
 adhimattaṁ kataṁ hoti bhāvanāmayaṁ puññakiriyāvatthu nābhisambhoti so
 kāyassa bhedā parammaraṇā yāmānaṁ devānaṁ sahabyataṁ upapajjati
 tatra bhikkhave suyāmo devaputto dānamayaṁ puññakiriyāvatthuṁ atirekaṁ
-------------------------------------------------
[page 247]
 Karitvā sīlamayaṁ puññakiriyāvatthuṁ atirekaṁ karitvā yāme deve dasahi
 ṭhānehi adhiggaṇhāti dibbena āyunā .pe. Dibbehi phoṭṭhabbehi.
 Idha pana bhikkhave ekaccassa dānamayaṁ puññakiriyāvatthu adhimattaṁ
 kataṁ hoti sīlamayaṁ puññakiriyāvatthu adhimattaṁ kataṁ hoti bhāvanāmayaṁ
 puññakiriyāvatthu nābhisambhoti so kāyassa < PTS. A IV , 243 >bhedā parammaraṇā
 tusitānaṁ devānaṁ sahabyataṁ upapajjati tatra bhikkhave santusito
 devaputto dānamayaṁ puññakiriyāvatthuṁ atirekaṁ karitvā sīlamayaṁ puññakiriyāvatthuṁ
 atirekaṁ karitvā tusite deve dasahi ṭhānehi adhiggaṇhāti
 dibbena āyunā .pe. Dibbehi phoṭṭhabbehi. Idha pana bhikkhave
 ekaccassa dānamayaṁ puññakiriyāvatthu adhimattaṁ kataṁ hoti sīlamayaṁ
 puññakiriyāvatthu adhimattaṁ kataṁ hoti bhāvanāmayaṁ puññakiriyāvatthu
 nābhisambhoti so kāyassa bhedā parammaraṇā nimmānaratīnaṁ devānaṁ
 sahabyataṁ upapajjati tatra bhikkhave sunimmito devaputto dānamayaṁ
 puññakiriyāvatthuṁ atirekaṁ karitvā sīlamayaṁ puññakiriyāvatthuṁ atirekaṁ karitvā
 nimmānaratī deve dasahi ṭhānehi adhiggaṇhāti dibbena āyunā
 .pe. Dibbehi phoṭṭhabbehi. Idha pana bhikkhave ekaccassa dānamayaṁ
 puññakiriyāvatthu adhimattaṁ kataṁ hoti sīlamayaṁ puññakirayāvatthu
 adhimattaṁ kataṁ hoti bhāvanāmayaṁ puññakiriyāvatthu nābhisambhoti so
 kāyassa bhedā parammaraṇā paranimmitavasavattīnaṁ devānaṁ sahabyataṁ upapajjati
 tatra bhikkhave paranimmitavasavattī devaputto dānamayaṁ puññakiriyāvatthuṁ
-------------------------------------------------
[page 248]
 Atirekaṁ karitvā sīlamayaṁ puññakiriyāvatthuṁ atirekaṁ karitvā paranimmitavasavattī
 deve dasahi ṭhānehi adhiggaṇhāti dibbena āyunā dibbena
 vaṇṇena dibbena sukhena dibbena yasena dibbena ādhipateyyena
 dibbehi rūpehi dibbehi saddehi dibbehi gandhehi dibbehi rasehi
 dibbehi phoṭṭhabbehi. Imāni kho bhikkhave tīṇi puññakiriyāvatthūnīti.
      [127] 37 Aṭṭhimāni bhikkhave sappurisadānāni. Katamāni aṭṭha
 suciṁ deti paṇītaṁ deti kālena deti kappiyaṁ deti viceyya deti
 abhiṇhaṁ deti dadaṁ cittaṁ pasādeti datvā attamano hoti. Imāni
 kho bhikkhave aṭṭha sappurisadānānīti.
          Suciṁ paṇītaṁ kālena kappiyaṁ pānabhojanaṁ
          abhiṇhaṁ dadāti dānāni 1- sukhettesu 2- brahmacārisu
          neva 3- vippaṭisāriyaṁ 4- cajitvā āmisaṁ bahuṁ
          evaṁ dinnāni dānāni vaṇṇayanti vipassino
          evaṁ yajitvā medhāvī saddho muttena cetasā
          abyāpajjhaṁ sukhaṁ lokaṁ paṇḍito upapajjatīti.
      [128] 38 Sappuriso bhikkhave kule jāyamāno bahuno janassa
 atthāya hitāya sukhāya hoti mātāpitūnaṁ atthāya hitāya sukhāya
 hoti puttadārassa atthāya hitāya sukhāya hoti dāsakammakaraporisassa
 atthāya hitāya sukhāya hoti mittāmaccānaṁ atthāya
 hitāya sukhāya hoti pubbapetānaṁ atthāya hitāya sukhāya hoti

  *  *  *  *  *  *
  Footnote:1 Ma. dānaṁ. 2 Sī. Yu. sukhette. 3 Sī. Yu. na ca. 4 Ma. vippaṭisārassa.
-------------------------------------------------
[page 249]
 Rañño atthāya hitāya sukhāya hoti devatānaṁ atthāya hitāya
 sukhāya hoti samaṇabrāhmaṇānaṁ atthāya hitāya sukhāya hoti.
 Seyyathāpi bhikkhave mahāmegho sabbasassāni sampādento bahuno janassa
 atthāya hitāya .pe. Hoti evameva kho bhikkhave sappuriso
 kule jāyamāno bahuno janassa atthāya hitāya sukhāya hoti mātāpitūnaṁ
 atthāya hitāya sukhāya hoti puttadārassa atthāya hitāya
 sukhāya hoti dāsakammakaraporisassa atthāya hitāya sukhāya hoti
 mittāmaccānaṁ atthāya hitāya sukhāya hoti pubbapetānaṁ atthāya
 hitāya sukhāya hoti rañño < PTS. A IV , 245 >atthāya hitāya sukhāya hoti
 devatānaṁ atthāya hitāya sukhāya hoti samaṇabrāhmaṇānaṁ atthāya
 hitāya sukhāya hotīti.
          Bahūnaṁ 1- vata atthāya sappañño gharamāvasaṁ
          mātaraṁ pitaraṁ pubbe rattindivamatandito
          pūjeti sahadhammena pubbe katamanussaraṁ
          anāgāre pabbajite apāpe brahmacārino 2-
          niviṭṭhasaddho pūjeti ñatvā dhamme ca pesalo
          rañño hito devahito ñātīnaṁ sakhīnaṁ hito
          sabbesaṁ sa 3- hito hoti saddhamme supatiṭṭhito
          vineyya maccheramalaṁ sa lokaṁ bhajate sivanti.
      [129] 39 Aṭṭhime bhikkhave puññābhisandā kusalābhisandā

  *  *  *  *  *  *
  Footnote:1 Sī. Yu. bahunnaṁ. 2 Ma. apace brahmacāriyo. 3 Ma. so.
-------------------------------------------------
[page 250]
 Sukhassāhārā sovaggikā sukhavipākā saggasaṁvattanikā iṭṭhāya kantāya
 manāpāya hitāya sukhāya saṁvattanti. Katame aṭṭha idha bhikkhave
 ariyasāvako buddhaṁ saraṇaṁ gato hoti ayaṁ bhikkhave paṭhamo puññābhisando
 kusalābhisando sukhassāhāro sovaggiko sukhavipāko saggasaṁvattaniko
 iṭṭhāya kantāya manāpāya hitāya sukhāya saṁvattati.
 Puna caparaṁ bhikkhave ariyasāvako dhammaṁ saraṇaṁ gato hoti ayaṁ
 bhikkhave dutiyo puññābhisando .pe. Saṁvattati. Puna caparaṁ bhikkhave
 ariyasāvako saṅghaṁ saraṇaṁ gato hoti ayaṁ bhikkhave tatiyo puññābhisando
 kusalābhisando sukhassāhāro sovaggiko sukhavipāko saggasaṁvattaniko
 iṭṭhāya kantāya manāpāya hitāya sukhāya saṁvattati.
 Pañcimāni bhikkhave dānāni mahādānāni aggaññāni rattaññāni
 vaṁsaññāni porāṇāni asaṅkiṇṇāni asaṅkiṇṇapubbāni na saṅkiyanti
 na saṅkiyissanti appaṭikuṭṭhāni samaṇehi brāhmaṇehi viññūhi katamāni
 pañca idha bhikkhave ariyasāvako pāṇātipātaṁ pahāya pāṇātipātā
 paṭivirato hoti pāṇātipātā paṭivirato bhikkhave ariyasāvako
 aparimāṇānaṁ sattānaṁ abhayaṁ deti averaṁ deti abyāpajjhaṁ deti
 aparimāṇānaṁ sattānaṁ abhayaṁ datvā averaṁ datvā abyāpajjhaṁ datvā
 aparimāṇassa abhayassa averassa abyāpajjhassa bhāgī hoti idaṁ
 bhikkhave paṭhamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ
 asaṅkiṇṇaṁ asaṅkiṇṇapubbaṁ na saṅkiyati na saṅkiyissati appaṭikuṭṭhaṁ
-------------------------------------------------
[page 251]
 Samaṇehi brāhmaṇehi viññūhi ayaṁ bhikkhave catuttho puññābhisando
 kusalābhisando sukhassāhāro sovaggiko sukhavipāko saggasaṁvattaniko
 iṭṭhāya kantāya manāpāya hitāya sukhāya saṁvattati. Puna
 caparaṁ bhikkhave ariyasāvako adinnādānaṁ pahāya adinnādānā paṭivirato
 hoti .pe. Kāmesu micchācāraṁ pahāya kāmesu micchācārā paṭivirato
 hoti .pe. Musāvādaṁ pahāya musāvādā paṭivirato hoti .pe.
 Surāmerayamajjapamādaṭṭhānaṁ pahāya surāmerayamajjapamādaṭṭhānā paṭivirato
 hoti surāmerayamajjapamādaṭṭhānā paṭivirato bhikkhave ariyasāvako
 aparimāṇānaṁ sattānaṁ abhayaṁ deti averaṁ deti abyāpajjhaṁ deti
 aparimāṇānaṁ sattānaṁ abhayaṁ datvā averaṁ datvā abyāpajjhaṁ datvā
 aparimāṇassa abhayassa averassa abyāpajjhassa bhāgī hoti idaṁ
 bhikkhave pañcamaṁ dānaṁ mahādānaṁ aggaññaṁ rattaññaṁ vaṁsaññaṁ porāṇaṁ
 asaṅkiṇṇaṁ asaṅkiṇṇapubbaṁ na saṅkiyati na saṅkiyissati appaṭikuṭṭhaṁ
 samaṇehi < PTS. A IV , 247 >brāhmaṇehi viññūhi ayaṁ [1]- bhikkhave aṭṭhamo puññābhisando
 kusalābhisando sukhassāhāro sovaggiko sukhavipāko saggasaṁvattaniko
 iṭṭhāya kantāya manāpāya hitāya sukhāya saṁvattati. Ime
 kho bhikkhave aṭṭha puññābhisandā kusalābhisandā sukhassāhārā sovaggikā
 sukhavipākā saggasaṁvattanikā iṭṭhāya kantāya manāpāya hitāya sukhāya
 saṁvattantīti.
      [130] 40 Pāṇātipāto bhikkhave āsevito bhāvito bahulīkato

  *  *  *  *  *  *
  Footnote:1 Ma. kho.
-------------------------------------------------
[page 252]
 Nirayasaṁvattaniko tiracchānayonisaṁvattaniko pittivisayasaṁvattaniko 1- yo
 sabbalahuso pāṇātipātassa vipāko manussabhūtassa appāyukasaṁvattaniko
 hoti. Adinnādānaṁ bhikkhave āsevitaṁ bhāvitaṁ bahulīkataṁ nirayasaṁvattanikaṁ
 tiracchānayonisaṁvattanikaṁ pittivisayasaṁvattanikaṁ yo sabbalahuso adinnādānassa
 vipāko manussabhūtassa bhogabyasanasaṁvattaniko hoti. Kāmesu
 micchācāro bhikkhave āsevito bhāvito bahulīkato nirayasaṁvattaniko
 tiracchānayonisaṁvattaniko pittivisayasaṁvattaniko yo sabbalahuso kāmesu
 micchācārassa vipāko manussabhūtassa sapattaverasaṁvattaniko hoti.
 Musāvādo bhikkhave āsevito bhāvito bahulīkato nirayasaṁvattaniko
 tiracchānayonisaṁvattaniko pittivisayasaṁvattaniko yo sabbalahuso musāvādassa
 vipāko manussabhūtassa abhūtabbhakkhānasaṁvattaniko hoti. Pisuṇā
 bhikkhave vācā āsevitā bhāvitā bahulīkatā nirayasaṁvattanikā
 tiracchānayonisaṁvattanikā pittivisayasaṁvattanikā yo sabbalahuso pisuṇāya < PTS. A IV , 248 >vācāya
 vipāko manussabhūtassa mittehi bhedanasaṁvattaniko hoti. Pharusā bhikkhave
 vācā āsevitā bhāvitā bahulīkatā nirayasaṁvattanikā tiracchānayonisaṁvattanikā
 pittivisayasaṁvattanikā yo sabbalahuso pharusāya vācāya
 vipāko manussabhūtassa amanāpasaddasaṁvattaniko hoti. Samphappalāpo
 bhikkhave āsevito bhāvito bahulīkato nirayasaṁvattaniko tiracchānayonisaṁvattaniko
 pittivisayasaṁvattaniko yo sabbalahuso samphappalāpassa
 vipāko manussabhūtassa anādeyyavācāsaṁvattaniko hoti. Surāmerayapānaṁ

  *  *  *  *  *  *
  Footnote:1 Ma. pettisaṁvattaniko. evamuparipi.
-------------------------------------------------
[page 253]
 Bhikkhave āsevitaṁ bhāvitaṁ bahulīkataṁ nirayasaṁvattanikaṁ tiracchānayonisaṁvattanikaṁ
 pittivisayasaṁvattanikaṁ yo sabbalahuso surāmerayapānassa vipāko manussabhūtassa
 ummattakasaṁvattaniko hotīti.
                      Dānavaggo catuttho.
                         Tassuddānaṁ
          dve dānāni vatthuñca khettaṁ dānūpapatti 1- kiriyaṁ
          dve sappurisā sabbalahuso abhisando ca vattatīti 2-.
                      -------------
                     Uposathavaggo pañcamo
      [131] 41 Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū
 āmantesi bhikkhavoti. Bhadanteti te bhikkhū bhagavato paccassosuṁ.
 Bhagavā etadavoca aṭṭhaṅgasamannāgato bhikkhave uposatho upavuttho
 mahapphalo hoti mahānisaṁso mahājutiko mahāvipphāro. Kathaṁ upavuttho ca
 bhikkhave aṭṭhaṅgasamannāgato < PTS. A IV , 249 >uposatho mahapphalo hoti mahānisaṁso
 mahājutiko mahāvipphāro idha bhikkhave ariyasāvako iti paṭisañcikkhati
 yāvajīvaṁ arahanto pāṇātipātaṁ pahāya pāṇātipātā paṭiviratā
 nihitadaṇḍā nihitasatthā lajjī dayāpannā sabbapāṇabhūtahitānukampino
 viharanti ahaṁpajja imañca rattiṁ imañca divasaṁ pāṇātipātaṁ pahāya
 pāṇātipātā paṭivirato nihitadaṇḍo nihitasattho lajjī dayāpanno

  *  *  *  *  *  *
  Footnote:1 Ma. nānūpapattiyo. 2 Ma. kiriyaṁ dve sappurisā abhisando vipāko cāti.
-------------------------------------------------
[page 254]
 Sabbapāṇabhūtahitānukampī viharāmi imināpaṅgena 1- arahataṁ anukaromi
 uposatho ca me upavuttho bhavissatīti iminā paṭhamena aṅgena
 samannāgato hoti .pe. Yāvajīvaṁ arahanto adinnādānaṁ pahāya
 adinnādānā paṭiviratā dinnādāyī dinnapāṭikaṅkhī athenena sucibhūtena
 attanā viharanti ahaṁpajja imañca rattiṁ imañca divasaṁ adinnādānaṁ
 pahāya adinnādānā paṭivirato dinnādāyī dinnapāṭikaṅkhī athenena
 sucibhūtena attanā viharāmi imināpaṅgena arahataṁ anukaromi uposatho
 ca me upavuttho bhavissatīti iminā dutiyena aṅgena samannāgato
 hoti .pe. Yāvajīvaṁ arahanto abrahmacariyaṁ pahāya brahmacārino
 ārācārino viratā methunā gāmadhammā ahaṁpajja imañca rattiṁ
 imañca divasaṁ abrahmacariyaṁ pahāya brahmacārī ārācārī virato methunā
 gāmadhammā imināpaṅgena arahataṁ anukaromi uposatho ca me upavuttho
 bhavissatīti iminā tatiyena aṅgena samannāgato hoti .pe.
 Yāvajīvaṁ arahanto musāvādaṁ pahāya musāvādā paṭiviratā saccavādino
 saccasandhā ṭhetā paccayikā avisaṁvādakā lokassa ahaṁpajja imañca< PTS. A IV , 250 >
 rattiṁ imañca divasaṁ musāvādaṁ pahāya musāvādā paṭivirato saccavādī
 saccasandho ṭheto paccayiko avisaṁvādako lokassa imināpaṅgena arahataṁ
 anukaromi uposatho ca me upavuttho bhavissatīti iminā catutthena
 aṅgena samannāgato hoti .pe. Yāvajīvaṁ arahanto surāmerayamajjapamādaṭṭhānaṁ
 pahāya surāmerayamajjapamādaṭṭhānā paṭiviratā

  *  *  *  *  *  *
  Footnote:1 Sī. Yu. imināpi aṅgena. evamuparipi.
-------------------------------------------------
[page 255]
 Ahaṁpajja imañca rattiṁ imañca divasaṁ surāmerayamajjapamādaṭṭhānaṁ pahāya
 surāmerayamajjapamādaṭṭhānā paṭivirato imināpaṅgena arahataṁ anukaromi
 uposatho ca me upavuttho bhavissatīti iminā pañcamena aṅgena
 samannāgato hoti .pe. Yāvajīvaṁ arahanto ekabhattikā rattūparatā
 viratā vikālabhojanā ahaṁpajja imañca rattiṁ imañca divasaṁ
 ekabhattiko rattūparato virato vikālabhojanā imināpaṅgena arahataṁ
 anukaromi uposatho ca me upavuttho bhavissatīti iminā chaṭṭhena
 aṅgena samannāgato hoti .pe. Yāvajīvaṁ arahanto
 naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānaṁ 1- pahāya
 naccagītavāditavisūkadassanamālāgandhavilepanadhāraṇamaṇḍanavibhūsanaṭṭhānā paṭiviratā
 ahaṁpajja imañca rattiṁ imañca divasaṁ naccagītavāditavisūkadassanamālāgandha-
 vilepanadhāraṇamaṇḍanavibhūsanaṭṭhānaṁ pahāya naccagītavāditavisūkadassana-
 mālāgandhavilepanadhāraṇamaṇḍanavibhūsanaṭṭhānā paṭivirato imināpaṅgena
 arahataṁ anukaromi uposatho ca me upavuttho bhavissatīti iminā sattamena
 aṅgena samannāgato hoti .pe. Yāvajīvaṁ arahanto uccāsayanamahāsayanaṁ
 pahāya uccāsayanamahāsayanā paṭiviratā nīcaseyyaṁ kappenti
 mañcake vā tiṇasantharake vā ahaṁpajja imañca rattiṁ imañca
 divasaṁ uccāsayanamahāsayanaṁ pahāya uccāsayanamahāsayanā paṭivirato nīcaseyyaṁ
 kappemi mañcake vā tiṇasantharake vā imināpaṅgena arahataṁ
 anukaromi uposatho ca me upavuttho bhavissatīti iminā aṭṭhamena
 aṅgena samannāgato hoti. Evaṁ upavuttho kho bhikkhave aṭṭhaṅgasamannāgato
 uposatho mahapphalo hoti mahānisaṁso mahājutiko mahāvipphāroti.

  *  *  *  *  *  *
  Footnote:1 aṅ. tika. 20/272 nacca... dassanā mālā....
-------------------------------------------------
[page 256]
      [132] 42 Aṭṭhaṅgasamannāgato bhikkhave uposatho upavuttho
 mahapphalo hoti mahānisaṁso mahājutiko mahāvipphāro. Kathaṁ upavuttho
 ca bhikkhave aṭṭhaṅgasamannāgato uposatho mahapphalo hoti mahānisaṁso
 mahājutiko mahāvipphāro idha bhikkhave ariyasāvako iti paṭisañcikkhati
 yāvajīvaṁ arahanto pāṇātipātaṁ pahāya pāṇātipātā paṭiviratā
 nihitadaṇḍā nihitasatthā lajjī dayāpannā sabbapāṇabhūtahitānukampino
 viharanti ahaṁpajja imañca rattiṁ imañca divasaṁ pāṇātipātaṁ pahāya
 pāṇātipātā paṭivirato nihitadaṇḍo nihitasattho lajjī dayāpanno
 sabbapāṇabhūtahitānukampī viharāmi imināpaṅgena arahataṁ anukaromi
 upasatho ca me upavuttho bhavissatīti iminā paṭhamena aṅgena samannāgato
 hoti .pe. Yāvajīvaṁ arahanto uccāsayanamahāsayanaṁ pahāya uccāsayanamahāsayanā
 paṭiviratā nīcaseyyaṁ kappenti mañcake vā tiṇasantharake
 vā ahaṁpajja imañca rattiṁ imañca divasaṁ uccāsayanamahāsayanaṁ pahāya
 uccāsayanamahāsayanā paṭivirato nīcaseyyaṁ kappemi mañcake vā tiṇasantharake
 vā imināpaṅgena arahataṁ anukaromi uposatho ca me
 upavuttho bhavissatīti iminā aṭṭhamena aṅgena samannāgato hoti.
 Evaṁ upavuttho kho bhikkhave aṭṭhaṅgasamannāgato uposatho mahapphalo
 hoti mahānisaṁso mahājutiko mahāvipphāro.
      Kīvamahapphalo hoti kīvamahānisaṁso kīvamahājutiko kīvamahāvipphāro
 seyyathāpi bhikkhave yo imesaṁ soḷasannaṁ mahājanapadānaṁ pahūtasattanānaṁ 1-

  *  *  *  *  *  *
  Footnote:1 Ma. pahūtarattaratanānaṁ. evamuparipi.
-------------------------------------------------
[page 257]
 Issarādhipaccaṁ rajjaṁ kāreyya seyyathīdaṁ aṅgānaṁ magadhānaṁ
 kāsīnaṁ kosalānaṁ vajjīnaṁ mallānaṁ cetīnaṁ vaṁsānaṁ kurūnaṁ pañcālānaṁ macchānaṁ
 sūrasenānaṁ assakānaṁ avantīnaṁ gandhārānaṁ kambojānaṁ aṭṭhaṅgasamannāgatassa
 uposathassa etaṁ kalaṁ nāgghati soḷasiṁ taṁ kissa hetu
 kapaṇaṁ bhikkhave mānusakaṁ rajjaṁ dibbaṁ sukhaṁ upanidhāya. Yāni bhikkhave
 mānusakāni paññāsaṁ vassāni cātummahārājikānaṁ devānaṁ eso eko
 rattindivo tāya rattiyā tiṁsarattiyo māso tena māsena dvādasamāsiyo
 saṁvaccharo tena saṁvaccharena dibbāni pañca vassasatāni cātummahārājikānaṁ
 devānaṁ āyuppamāṇaṁ ṭhānaṁ kho panetaṁ bhikkhave vijjati
 yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā cātummahārājikānaṁ devānaṁ sahabyataṁ
 upapajjeyya idaṁ kho pana metaṁ 1- bhikkhave sandhāya bhāsitaṁ kapaṇaṁ
 mānusakaṁ rajjaṁ dibbaṁ sukhaṁ upanidhāya. Yaṁ bhikkhave mānusakaṁ vassasataṁ 2-
 tāvatiṁsānaṁ devānaṁ eso eko rattindivo tāya rattiyā tiṁsarattiyo
 māso tena māsena < PTS. A IV , 253 >dvādasamāsiyo saṁvaccharo tena saṁvaccharena dibbaṁ
 vassasahassaṁ tāvatiṁsānaṁ devānaṁ āyuppamāṇaṁ ṭhānaṁ kho panetaṁ
 bhikkhave vijjati yaṁ idhekacco itthī vā puriso vā aṭṭhaṅgasamannāgataṁ
 uposathaṁ upavasitvā kāyassa bhedā parammaraṇā tāvatiṁsānaṁ devānaṁ
 sahabyataṁ upapajjeyya idaṁ kho pana metaṁ bhikkhave sandhāya bhāsitaṁ

  *  *  *  *  *  *
  Footnote:1 Ma. panetaṁ. evamuparipi. 2 Ma. yāni bhikkhave mānusakāni vassasatāni.
-------------------------------------------------
[page 258]
 Kapaṇaṁ mānusakaṁ rajjaṁ dibbaṁ sukhaṁ upanidhāya. Yāni bhikkhave mānusakāni
 dve vassasatāni yāmānaṁ devānaṁ eso eko rattindivo tāya rattiyā
 tiṁsarattiyo māso tena māsena dvādasamāsiyo saṁvaccharo tena
 saṁvaccharena dibbāni dve vassasahassāni yāmānaṁ devānaṁ āyuppamāṇaṁ
 ṭhānaṁ kho panetaṁ bhikkhave vijjati yaṁ idhekacco itthī vā puriso vā
 aṭṭhaṅgasamannāgataṁ uposathaṁ upavasitvā kāyassa bhedā parammaraṇā yāmānaṁ
 devānaṁ sahabyataṁ upapajjeyya idaṁ kho pana metaṁ bhikkhave sandhāya
 bhāsitaṁ kapaṇaṁ mānusakaṁ rajjaṁ dibbaṁ sukhaṁ upanidhāya. Yāni bhikkhave
 mānusakāni cattāri vassasatāni tusitānaṁ devānaṁ eso eko rattindivo
 tāya rattiyā tiṁsarattiyo māso tena māsena dvādasamāsiyo saṁvaccharo
 tena saṁvaccharena dibbāni cattāri vassasahassāni tusitānaṁ devānaṁ
 āyuppamāṇaṁ ṭhānaṁ kho panetaṁ bhikkhave vijjati yaṁ idhekacco itthī
 vā puriso vā aṭṭhaṅgasamannāgataṁ uposathaṁ upavasitvā kāyassa
 bhedā parammaraṇā tusitānaṁ devānaṁ sahabyataṁ upapajjeyya idaṁ kho
 pana metaṁ bhikkhave sandhāya bhāsitaṁ kapaṇaṁ mānusakaṁ rajjaṁ dibbaṁ sukhaṁ
 upanidhāya. Yāni bhikkhave mānusakāni aṭṭha vassasatāni nimmānaratīnaṁ
 devānaṁ eso eko rattindivo tāya rattiyā tiṁsarattiyo māso tena
 māsena dvādasamāsiyo saṁvaccharo tena saṁvaccharena dibbāni aṭṭha vassasahassāni
 nimmānaratīnaṁ devānaṁ āyuppamāṇaṁ ṭhānaṁ kho panetaṁ bhikkhave< PTS. A IV , 254 >
 vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ
-------------------------------------------------
[page 259]
 Upavasitvā kāyassa bhedā parammaraṇā nimmānaratīnaṁ devānaṁ sahabyataṁ
 upapajjeyya idaṁ kho pana metaṁ bhikkhave sandhāya bhāsitaṁ kapaṇaṁ
 mānusakaṁ rajjaṁ dibbaṁ sukhaṁ upanidhāya. Yāni bhikkhave mānusakāni soḷasa
 vassasatāni paranimmitavasavattīnaṁ devānaṁ eso eko rattindivo tāya
 rattiyā tiṁsarattiyo māso tena māsena dvādasamāsiyo saṁvaccharo tena
 saṁvaccharena dibbāni soḷasa vassasahassāni paranimmitavasavattīnaṁ devānaṁ
 āyuppamāṇaṁ ṭhānaṁ kho panetaṁ bhikkhave vijjati yaṁ idhekacco itthī
 vā puriso vā aṭṭhaṅgasamannāgataṁ uposathaṁ upavasitvā kāyassa bhedā
 parammaraṇā paranimmitavasavattīnaṁ devānaṁ sahabyataṁ upapajjeyya idaṁ
 kho pana metaṁ bhikkhave sandhāya bhāsitaṁ kapaṇaṁ mānusakaṁ rajjaṁ dibbaṁ
 sukhaṁ upanidhāyāti.
                Pāṇaṁ na haññe na cādinnamādiye
                musā na bhāse na ca majjapo siyā
                abrahmacariyā virameyya methunā
                rattiṁ na bhuñjeyya vikālabhojanaṁ
                mālaṁ na dhāraye na ca gandhamācare
                mañce chamāyaṁva sayetha santhate
                etañhi aṭṭhaṅgikamāhuposathaṁ
                buddhena dukkhantagunā pakāsitaṁ
                cando ca sūro 1- ca ubho sudassanā

  *  *  *  *  *  *
  Footnote:1 Ma. suriyo. evamuparipi.
-------------------------------------------------
[page 260]
                Obhāsayantā anuyanti 1- yāvatā
                tamonudā te pana antalikkhagā
                nabhe pabhāsanti disā virocanā
                etamhi yaṁ vijjati antare dhanaṁ
                muttā maṇī veḷuriyañca bhaddakaṁ
                siṅgī suvaṇṇaṁ athavāpi kāñcanaṁ
                yaṁ jātarūpaṁ haṭakanti vuccati
                aṭṭhaṅgupetassa uposathassa
                kalampi te nānubhavanti soḷasiṁ
                candappabhā tāragaṇāva 2- sabbe
                tasmā hi nārī ca naro ca sīlavā
                aṭṭhaṅgupetaṁ upavassuposathaṁ
                puññāni katvāna sukhudrayāni
                aninditā saggamupenti ṭhānanti.
      [133] 43 Ekaṁ samayaṁ bhagavā sāvatthiyaṁ viharati pubbārāme
 migāramātupāsāde. Athakho visākhā migāramātā yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinnaṁ kho visākhaṁ migāramātaraṁ bhagavā etadavoca aṭṭhaṅgasamannāgato
 visākhe [2]- uposatho upavuttho mahapphalo hoti mahānisaṁso mahājutiko
 mahāvipphāro. Kathaṁ upavuttho ca visākhe aṭṭhaṅgasamannāgato

  *  *  *  *  *  *
  Footnote:1 Ma. obhāsayaṁ anupariyanti. evamuparipi. 2 Ma. - ca. evamuparipi.
-------------------------------------------------
[page 261]
 Uposatho mahapphalo hoti mahānisaṁso mahājutiko mahāvipphāro idha
 visākhe ariyasāvako iti paṭisañcikkhati yāvajīvaṁ arahanto
 pāṇātipātaṁ pahāya pāṇātipātā paṭiviratā nihitadaṇḍā nihitasatthā
 lajjī dayāpannā sabbapāṇabhūtahitānukampino viharanti ahaṁpajja
 imañca rattiṁ imañca divasaṁ pāṇātipātaṁ pahāya pāṇātipātā paṭivirato
 nihitadaṇḍo nihitasattho lajjī dayāpanno < PTS. A IV , 256 >sabbapāṇabhūtahitānukampī
 viharāmi imināpaṅgena arahataṁ anukaromi uposatho ca me upavuttho
 bhavissatīti iminā paṭhamena aṅgena samannāgato hoti .pe. Yāvajīvaṁ
 arahanto uccāsayanamahāsayanaṁ pahāya uccāsayanamahāsayanā paṭiviratā
 nīcaseyyaṁ kappenti mañcake vā tiṇasantharake vā ahaṁpajja imañca
 rattiṁ imañca divasaṁ uccāsayanamahāsayanaṁ pahāya uccāsayanamahāsayanā
 paṭivirato nīcaseyyaṁ kappemi mañcake vā tiṇasantharake vā imināpaṅgena
 arahataṁ anukaromi uposatho ca me upavuttho bhavissatīti iminā
 aṭṭhamena aṅgena samannāgato hoti. Evaṁ upavuttho kho visākhe
 aṭṭhaṅgasamannāgato uposatho mahapphalo hoti mahānisaṁso mahājutiko
 mahāvipphāro.
      Kīvamahapphalo hoti kīvamahānisaṁso kīvamahājutiko kīvamahāvipphāro
 seyyathāpi visākhe yo imesaṁ soḷasannaṁ mahājanapadānaṁ pahūtasattaratanānaṁ
 issarādhipaccaṁ rajjaṁ kāreyya seyyathīdaṁ aṅgānaṁ magadhānaṁ kāsīnaṁ
 kosalānaṁ vajjīnaṁ mallānaṁ cetīnaṁ vaṁsānaṁ kurūnaṁ pañcālānaṁ macchānaṁ
-------------------------------------------------
[page 262]
 Sūrasenānaṁ assakānaṁ avantīnaṁ gandhārānaṁ kambojānaṁ aṭṭhaṅgasamannāgatassa
 uposathassa etaṁ kalaṁ nāgghati soḷasiṁ taṁ kissa hetu
 kapaṇaṁ visākhe mānusakaṁ rajjaṁ dibbaṁ sukhaṁ upanidhāya. Yāni visākhe
 mānusakāni paññāsa vassāni cātummahārājikānaṁ devānaṁ eso eko
 rattindivo tāya rattiyā tiṁsarattiyo māso tena māsena
 dvādasamāsiyo saṁvaccharo tena saṁvaccharena dibbāni pañca vassasatāni
 cātummahārājikānaṁ devānaṁ āyuppamāṇaṁ ṭhānaṁ kho panetaṁ visākhe
 vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā < PTS. A IV , 257 >kāyassa bhedā parammaraṇā cātummahārājikānaṁ devānaṁ
 sahabyataṁ upapajjeyya idaṁ kho pana metaṁ visākhe sandhāya bhāsitaṁ
 kapaṇaṁ mānusakaṁ rajjaṁ dibbaṁ sukhaṁ upanidhāya. Yaṁ visākhe mānusakaṁ
 vassasataṁ tāvatiṁsānaṁ devānaṁ eso eko rattindivo tāya rattiyā
 tiṁsarattiyo māso tena māsena dvādasamāsiyo saṁvaccharo tena saṁvaccharena
 dibbaṁ vassasahassaṁ tāvatiṁsānaṁ devānaṁ āyuppamāṇaṁ ṭhānaṁ kho panetaṁ
 visākhe vijjati yaṁ idhekacco itthī vā puriso vā aṭṭhaṅgasamannāgataṁ
 uposathaṁ upavasitvā kāyassa bhedā parammaraṇā tāvatiṁsānaṁ devānaṁ
 sahabyataṁ upapajjeyya idaṁ kho pana metaṁ visākhe sandhāya bhāsitaṁ
 kapaṇaṁ mānusakaṁ rajjaṁ dibbaṁ sukhaṁ upanidhāya. Yāni visākhe mānusakāni
 dve vassasatāni .pe. Cattāri vassasatāni .pe. Aṭṭha vassasatāni
 .pe. Soḷasa vassasatāni paranimmitavasavattīnaṁ devānaṁ eso eko
-------------------------------------------------
[page 263]
 Rattindivo tāya rattiyā tiṁsarattiyo māso tena māsena dvādasamāsiyo
 saṁvaccharo tena saṁvaccharena dibbāni soḷasa vassasahassāni
 paranimmitavasavattīnaṁ devānaṁ āyuppamāṇaṁ ṭhānaṁ kho panetaṁ visākhe
 vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā paranimmitavasavattīnaṁ devānaṁ
 sahabyataṁ upapajjeyya idaṁ kho pana metaṁ visākhe sandhāya bhāsitaṁ
 kapaṇaṁ mānusakaṁ rajjaṁ dibbaṁ sukhaṁ upanidhāyāti.
                Pāṇaṁ na haññe na cādinnamādiye
                musā na bhāse na ca majjapo siyā
                abrahmacariyā virameyya methunā
                rattiṁ na bhuñjeyya vikālabhojanaṁ
                mālaṁ na dhāraye na ca gandhamācare
                mañce chamāyaṁva sayetha santhate
                etañhi aṭṭhaṅgikamāhuposathaṁ
                buddhena dukkhantagunā pakāsitaṁ
                cando ca sūro ca ubho sudassanā
                obhāsayantā anuyanti yāvatā
                tamonudā te pana antalikkhagā
                nabhe pabhāsanti disā virocanā
                etamhi yaṁ vijjati antare dhanaṁ
-------------------------------------------------
[page 264]
                Muttā maṇī veḷuriyañca bhaddakaṁ
                siṅgī suvaṇṇaṁ athavāpi kāñcanaṁ
                yaṁ jātarūpaṁ haṭakanti vuccati
                aṭṭhaṅgupetassa uposathassa
                kalampi te nānubhavanti soḷasiṁ
                candappabhā tāragaṇāva sabbe
                tasmā hi nārī ca naro ca sīlavā
                aṭṭhaṅgupetaṁ upavassuposathaṁ
                puññāni katvāna sukhudrayāni
                aninditā saggamupenti ṭhānanti.
      [134] 44 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Athakho vāseṭṭho upāsako yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinnaṁ kho vāseṭṭhaṁ upāsakaṁ bhagavā etadavoca aṭṭhaṅgasamannāgato
 vāseṭṭha uposatho upavuttho mahapphalo hoti .pe. Aninditā
 saggamupenti ṭhānanti.
      Evaṁ vutte vāseṭṭho upāsako bhagavantaṁ etadavoca piyā
 me bhante ñātisālohitā aṭṭhaṅgasamannāgataṁ uposathaṁ upavaseyyuṁ
 piyānampi me assa ñātisālohitānaṁ dīgharattaṁ hitāya sukhāya sabbe
 cepi bhante khattiyā aṭṭhaṅgasamannāgataṁ uposathaṁ upavaseyyuṁ
-------------------------------------------------
[page 265]
 Sabbesampassa khattiyānaṁ dīgharattaṁ hitāya sukhāya sabbe cepi bhante
 brāhmaṇā .pe. Vessā suddā aṭṭhaṅgasamannāgataṁ uposathaṁ upavaseyyuṁ
 sabbesampassa suddānaṁ dīgharattaṁ hitāya sukhāyāti. [1]- Sabbe cepi
 vāseṭṭha khattiyā aṭṭhaṅgasamannāgataṁ uposathaṁ upavaseyyuṁ sabbesampassa
 khattiyānaṁ dīgharattaṁ hitāya sukhāya sabbe cepi vāseṭṭha
 brāhmaṇā .pe. Vessā suddā aṭṭhaṅgasamannāgataṁ uposathaṁ
 upavaseyyuṁ sabbesampassa suddānaṁ dīgharattaṁ hitāya sukhāya sadevako
 cepi vāseṭṭha loko samārako sabrahmako sassamaṇabrāhmaṇī pajā
 sadevamanussā aṭṭhaṅgasamannāgataṁ uposathaṁ upavaseyyuṁ sadevakassa 2-
 lokassa samārakassa sabrahmakassa sassamaṇabrāhmaṇiyā pajāya sadevamanussāya
 dīgharattaṁ hitāya sukhāya ime cepi vāseṭṭha mahāsālā
 aṭṭhaṅgasamannāgataṁ uposathaṁ upavaseyyuṁ imesampassa mahāsālānaṁ dīgharattaṁ
 hitāya sukhāya sace ceteyyuṁ ko pana vādo manussabhūtassāti.
      [135] 45 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho bojjhā upāsikā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinnaṁ kho bojjhaṁ upāsikaṁ bhagavā etadavoca aṭṭhaṅgasamannāgato
 bojjhe uposatho < PTS. A IV , 260 >upavuttho mahapphalo hoti mahānisaṁso
 mahājutiko mahāvipphāro. Kathaṁ upavuttho ca bojjhe aṭṭhaṅgasamannāgato
 uposatho mahapphalo hoti mahānisaṁso mahājutiko mahāvipphāro

  *  *  *  *  *  *
  Footnote:1 Ma. evametaṁ evametaṁ. 2 Ma. sadevakassapissa.
-------------------------------------------------
[page 266]
 Idha bojjhe ariyasāvako iti paṭisañcikkhati yāvajīvaṁ arahanto
 pāṇātipātaṁ pahāya pāṇātipātā paṭiviratā nihitadaṇḍā nihitasatthā
 lajjī dayāpannā sabbapāṇabhūtahitānukampino viharanti ahaṁpajja imañca
 rattiṁ imañca divasaṁ pāṇātipātaṁ pahāya pāṇātipātā paṭivirato
 nihitadaṇḍo nihitasattho lajjī dayāpanno sabbapāṇabhūtahitānukampī viharāmi
 imināpaṅgena arahataṁ anukaromi uposatho ca me upavuttho bhavissatīti
 iminā paṭhamena aṅgena samannāgato hoti .pe. Yāvajīvaṁ arahanto
 uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ
 kappenti mañcake vā tiṇasantharake vā ahaṁpajja imañca rattiṁ
 imañca divasaṁ uccāsayanamahāsayanaṁ pahāya uccāsayanamahāsayanā paṭivirato
 nīcaseyyaṁ kappemi mañcake vā tiṇasantharake vā imināpaṅgena
 arahataṁ anukaromi uposatho ca me upavuttho bhavissatīti iminā
 aṭṭhamena aṅgena samannāgato hoti. Evaṁ upavuttho kho bojjhe
 aṭṭhaṅgasamannāgato uposatho mahapphalo hoti mahānisaṁso mahājutiko
 mahāvipphāro.
      Kīvamahapphalo hoti kīvamahānisaṁso kīvamahājutiko kīvamahāvipphāro
 seyyathāpi bojjhe yo imesaṁ soḷasannaṁ mahājanapadānaṁ pahūtasattaratanānaṁ
 issarādhipaccaṁ rajjaṁ kāreyya seyyathīdaṁ aṅgānaṁ magadhānaṁ
 kāsīnaṁ kosalānaṁ vajjīnaṁ < PTS. A IV , 261 >mallānaṁ cetīnaṁ vaṁsānaṁ kurūnaṁ pañcālānaṁ
 macchānaṁ sūrasenānaṁ assakānaṁ avantīnaṁ gandhārānaṁ kambojānaṁ
-------------------------------------------------
[page 267]
 Aṭṭhaṅgasamannāgatassa uposathassa etaṁ kalaṁ nāgghati soḷasiṁ taṁ
 kissa hetu kapaṇaṁ bojjhe mānusakaṁ rajjaṁ dibbaṁ sukhaṁ upanidhāya
 yāni bojjhe mānusakāni paññāsaṁ vassāni cātummahārājikānaṁ devānaṁ
 eso eko rattindivo tāya rattiyā tiṁsarattiyo māso tena māsena
 dvādasamāsiyo saṁvaccharo tena saṁvaccharena dibbāni pañca vassasatāni
 cātummahārājikānaṁ devānaṁ āyuppamāṇaṁ ṭhānaṁ kho panetaṁ bojjhe
 vijjati yaṁ idhekacco itthī vā puriso vā aṭṭhaṅgasamannāgataṁ uposathaṁ
 upavasitvā kāyassa bhedā parammaraṇā cātummahārājikānaṁ devānaṁ
 sahabyataṁ upapajjeyya idaṁ kho pana metaṁ bojjhe sandhāya bhāsitaṁ
 kapaṇaṁ mānusakaṁ rajjaṁ dibbaṁ sukhaṁ upanidhāya. Yaṁ bojjhe mānusakaṁ
 vassasataṁ .pe. Yāni bojjhe mānusakāni dve vassasatāni .pe.
 Cattāri vassasatāni .pe. Aṭṭha vassasatāni .pe. Soḷasa vassasatāni
 paranimmitavasavattīnaṁ devānaṁ eso eko rattindivo tāya rattiyā
 tiṁsarattiyo māso tena māsena dvādasamāsiyo saṁvaccharo tena
 saṁvaccharena dibbāni soḷasa vassasahassāni paranimmitavasavattīnaṁ devānaṁ
 āyuppamāṇaṁ ṭhānaṁ kho panetaṁ bojjhe vijjati yaṁ idhekacco itthī
 vā puriso vā aṭṭhaṅgasamannāgataṁ uposathaṁ upavasitvā kāyassa bhedā
 parammaraṇā paranimmitavasavattīnaṁ devānaṁ sahabyataṁ upapajjeyya idaṁ
 kho pana metaṁ bojjhe sandhāya bhāsitaṁ kapaṇaṁ mānusakaṁ rajjaṁ dibbaṁ
 sukhaṁ upanidhāyāti.
-------------------------------------------------
[page 268]
                Pāṇaṁ na haññe na cādinnamādiye
                musā na bhāse na ca majjapo siyā
                abrahmacariyā virameyya methunā
                rattiṁ na bhuñjeyya vikālabhojanaṁ
                mālaṁ na dhāraye na ca gandhamācare
                mañce chamāyaṁva sayetha santhate
                etañhi aṭṭhaṅgikamāhuposathaṁ
                buddhena dukkhantagunā pakāsitaṁ
                cando ca sūro ca ubho sudassanā
                obhāsayantā anuyanti yāvatā
                tamonudā te pana antalikkhagā
                nabhe pabhāsanti disā virocanā
                etamhi yaṁ vijjati antare dhanaṁ
                muttā maṇī veḷuriyañca bhaddakaṁ
                siṅgī suvaṇṇaṁ athavāpi kāñcanaṁ
                yaṁ jātarūpaṁ haṭakanti vuccati
                aṭṭhaṅgupetassa uposathassa
                kalampi te nānubhavanti soḷasiṁ
                candappabhā tāragaṇāva sabbe
                tasmā hi nārī ca naro ca sīlavā
-------------------------------------------------
[page 269]
                Aṭṭhaṅgupetaṁ upavassuposathaṁ
                puññāni katvāna sukhudrayāni
                aninditā saggamupenti ṭhānanti.
      [136] 46 Ekaṁ samayaṁ bhagavā kosambiyaṁ viharati ghositārāme.
 Tena kho pana samayena āyasmā anuruddho divāvihāraṁ gato hoti
 paṭisallīno. Athakho sambahulā manāpakāyikā devatā yenāyasmā
 anuruddho tenupasaṅkamiṁsu upasaṅkamitvā āyasmantaṁ anuruddhaṁ
 abhivādetvā ekamantaṁ aṭṭhaṁsu ekamantaṁ < PTS. A IV , 263 >ṭhitā kho tā devatā
 āyasmantaṁ anuruddhaṁ etadavocuṁ mayaṁ bhante anuruddha manāpakāyikā
 nāma devatā tīsu ṭhānesu issariyaṁ kārema vasaṁ vattema mayaṁ
 bhante anuruddha yādisakaṁ vaṇṇaṁ ākaṅkhāma tādisakaṁ vaṇṇaṁ ṭhānaso
 paṭilabhāma yādisakaṁ saddaṁ 1- ākaṅkhāma tādisakaṁ saddaṁ 1- ṭhānaso
 paṭilabhāma yādisakaṁ sukhaṁ ākaṅkhāma tādisakaṁ sukhaṁ ṭhānaso paṭilabhāma
 mayaṁ bhante anuruddha manāpakāyikā nāma devatā imesu tīsu ṭhānesu
 issariyaṁ kārema vasaṁ vattemāti. Athakho āyasamto anuruddhassa
 etadahosi aho vatimā devatā sabbāva nīlā assu nīlavaṇṇā
 nīlavatthā nīlālaṅkārāti. Athakho tā devatā āyasmato anuruddhassa
 cittamaññāya sabbāva nīlā ahesuṁ nīlavaṇṇā nīlavatthā nīlālaṅkārā.
 Athakho āyasmato anuruddhassa etadahosi aho vatimā devatā
 sabbāva pītā assu .pe. Sabbāva lohitakā assu sabbāva

  *  *  *  *  *  *
  Footnote:1 Ma. saraṁ. evamuparipi.
-------------------------------------------------
[page 270]
 Odātā assu odātavaṇṇā odātavatthā odātālaṅkārāti.
 Athakho tā devatā āyasamto anuruddhassa cittamaññāya sabbāva
 odātā ahesuṁ odātavaṇṇā odātavatthā odātālaṅkārā athakho tā
 devatā ekāva 1- gāyi ekāva 1- nacci ekāva 1- accharikaṁ 2- vādesi
 seyyathāpi nāma pañcaṅgikassa turiyassa 3- suvinītassa suppaṭippatāḷitassa
 kusalehi susamannāhatassa saddo hoti vaggū < PTS. A IV , 264 >ca rajaniyo ca kamaniyo
 ca pemaniyo ca ramaṇiyo ca evameva tāsaṁ devatānaṁ alaṅkārānaṁ
 saddo hoti vaggū ca rajaniyo ca kamaniyo ca pemaniyo ca ramaṇiyo
 ca. Athakho āyasmā anuruddho indriyāni okkhipi. Athakho tā devatā
 na khvayyo anuruddho sādiyatīti tattheva antaradhāyiṁsu.
      Athakho āyasmā anuruddho sāyaṇhasamayaṁ paṭisallānā vuṭṭhito
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi ekamantaṁ nisinno kho āyasmā anuruddho
 bhagavantaṁ etadavoca idhāhaṁ bhante divāvihāraṁ gato homi paṭisallīno
 athakho bhante sambahulā manāpakāyikā devatā yenāhaṁ tenupasaṅkamiṁsu
 upasaṅkamitvā maṁ abhivādetvā ekamantaṁ aṭṭhaṁsu ekamantaṁ
 ṭhitā kho bhante tā devatā maṁ etadavocuṁ mayaṁ bhante anuruddha
 manāpakāyikā nāma devatā tīsu ṭhānesu issariyaṁ kārema vasaṁ vattema
 mayaṁ bhante anuruddha yādisakaṁ vaṇṇaṁ ākaṅkhāma tādisakaṁ vaṇṇaṁ
 ṭhānaso paṭilabhāma yādisakaṁ saddaṁ ākaṅkhāma tādisakaṁ saddaṁ

  *  *  *  *  *  *
  Footnote:1 Ma. ekā ca. 2 Ma. accharaṁ. evamuparipi. 3 Ma. tūriyassa. evamuparipi.
-------------------------------------------------
[page 271]
 Ṭhānaso paṭilabhāma yādisakaṁ sukhaṁ ākaṅkhāma tādisakaṁ sukhaṁ ṭhānaso
 paṭilabhāma mayaṁ bhante anuruddha manāpakāyikā nāma devatā imesu
 tīsu ṭhānesu issariyaṁ kārema vasaṁ vattemāti tassa mayhaṁ bhante
 etadahosi aho vatimā devatā sabbāva nīlā assu nīlavaṇṇā
 nīlavatthā nīlālaṅkārāti athakho bhante tā devatā mama cittamaññāya
 sabbāva nīlā ahesuṁ nīlavaṇṇā nīlavatthā nīlālaṅkārā
 tassa mayhaṁ bhante etadahosi aho vatimā devatā sabbāva pītā
 assu .pe. Sabbāva lohitakā < PTS. A IV , 265 >assu .pe. Sabbāva odātā
 assu odātavaṇṇā odātavatthā odātālaṅkārāti athakho bhante
 tā devatā mama cittamaññāya sabbāva odātā ahesuṁ odātavaṇṇā
 odātavatthā odātālaṅkārā athakho bhante tā devatā ekāva
 gāyi ekāva nacci ekāva accharikaṁ vādesi seyyathāpi nāma
 pañcaṅgikassa turiyassa suvinītassa suppaṭippatāḷitassa kusalehi susamannāhatassa
 saddo hoti vaggū ca rajaniyo ca kamaniyo ca pemaniyo
 ca ramaṇiyo ca evameva tāsaṁ devatānaṁ alaṅkārānaṁ saddo hoti
 vaggū ca rajaniyo ca kamaniyo ca pemaniyo ca ramaṇiyo ca athakhohaṁ
 bhante indriyāni okkhipiṁ athakho bhante tā devatā na khvayyo
 anuruddho sādiyatīti tattheva antaradhāyiṁsu katīhi nu kho bhante
 dhammehi samannāgato mātugāmo kāyassa bhedā parammaraṇā
 manāpakāyikānaṁ devānaṁ sahabyataṁ upapajjatīti.
-------------------------------------------------
[page 272]
      Aṭṭhahi kho anuruddha dhammehi samannāgato mātugāmo kāyassa
 bhedā parammaraṇā manāpakāyikānaṁ devānaṁ sahabyataṁ upapajjati.
 Katamehi aṭṭhahi idha anuruddha mātugāmo yassa mātāpitaro bhattuno
 denti atthakāmā hitesino anukampakā anukampaṁ upādāya tassa
 hoti pubbuṭṭhāyinī pacchānipātinī kiṁkārapaṭissāvinī manāpacārinī piyavādinī
 ye te bhattu garuno honti mātāti vā pitāti vā samaṇabrāhmaṇāti
 vā te sakkaroti garukaroti māneti pūjeti abbhāgate ca āsanodakena
 paṭipūjeti ye te bhattu abbhantarā kammantā uṇṇāti vā
 kappāsāti vā tattha dakkhā hoti analasā tatrupāyāya vīmaṁsāya
 samannāgatā alaṁ < PTS. A IV , 266 >kātuṁ alaṁ saṁvidhātuṁ ye te bhattu abbhantarā
 antojanā 1- dāsāti vā pessāti vā kammakarāti vā tesaṁ katañca
 katato jānāti akatañca akatato jānāti gilānakānañca balābalaṁ
 jānāti khādanīyabhojanīyañcassa paccayaṁsena 2- saṁvibhajati yaṁ bhattā āharati
 dhanaṁ vā dhaññaṁ vā rajataṁ vā jātarūpaṁ vā taṁ ārakkhena guttiyā
 sampādeti tattha ca hoti adhuttī athenī asoṇḍī avināsikā
 upāsikā kho pana hoti buddhaṁ saraṇaṁ gatā dhammaṁ saraṇaṁ gatā saṅghaṁ
 saraṇaṁ gatā sīlavatī kho pana hoti pāṇātipātā paṭiviratā
 adinnādānā paṭiviratā kāmesu micchācārā paṭiviratā musāvādā
 paṭiviratā surāmerayamajjapamādaṭṭhānā paṭiviratā cāgavatī kho pana
 hoti vigatamalamaccherena cetasā agāraṁ ajjhāvasati muttacāgī 3- payatapāṇī

  *  *  *  *  *  *
  Footnote:1 Ma. yo so bhattu abbhantaro antojano. evamuparipi. 2 Ma. paccaṁsena.
 3 Ma. muttacāgā payatapāṇinī. evamuparipi.
-------------------------------------------------
[page 273]
 Vossaggaratā yācayogā dānasaṁvibhāgaratā. Imehi kho anuruddha
 aṭṭhahi dhammehi samannāgato mātugāmo kāyassa bhedā parammaraṇā
 manāpakāyikānaṁ devānaṁ sahabyataṁ upapajjatīti.
          Yo naṁ bharati sabbadā niccaṁ ātāpi ussuko
          taṁ sabbakāmaharaṁ posaṁ bhattāraṁ nātimaññati
          na cāpi sotthi bhattāraṁ issāvādena 1- rosaye
          bhattu ca garuno sabbe paṭipūjeti paṇḍitā
          uṭṭhāhikā analasā saṅgahitaparijjanā
          bhattu manāpañcarati sambhataṁ anurakkhati
          yā evaṁ vattati nārī bhattu chandavasānugā
          manāpā nāma < PTS. A IV , 267 >te devā yattha sā upapajjatīti.
      [137] 47 Ekaṁ samayaṁ bhagavā sāvatthiyaṁ viharati pubbārāme
 migāramātupāsāde. Athakho visākhā migāramātā .pe. Ekamantaṁ nisīdi.
 Ekamantaṁ nisinnaṁ kho visākhaṁ migāramātaraṁ bhagavā etadavoca aṭṭhahi
 kho visākhe dhammehi samannāgato mātugāmo kāyassa bhedā parammaraṇā
 manāpakāyikānaṁ devānaṁ sahabyataṁ upapajjati. Katamehi aṭṭhahi idha
 visākhe mātugāmo yassa mātāpitaro bhattuno denti atthakāmā
 hitesino anukampakā anukampaṁ upādāya tassa hoti pubbuṭṭhāyinī
 pacchānipātinī kiṁkārapaṭissāvinī manāpacārinī piyavādinī .pe. Cāgavatī

  *  *  *  *  *  *
  Footnote:1 Ma. issācārenātipi.
-------------------------------------------------
[page 274]
 Kho pana hoti vigatamalamaccherena cetasā agāraṁ ajjhāvasati muttacāgī
 payatapāṇī vossaggaratā yācayogā dānasaṁvibhāgaratā. Imehi kho visākhe
 aṭṭhahi dhammehi samannāgato mātugāmo kāyassa bhedā parammaraṇā
 manāpakāyikānaṁ devānaṁ sahabyataṁ upapajjatīti.
          Yo naṁ bharati sabbadā niccaṁ ātāpi ussuko
          taṁ sabbakāmaharaṁ posaṁ bhattāraṁ nātimaññati
          na cāpi sotthi bhattāraṁ issāvādena rosaye
          bhattu ca garuno sabbe paṭipūjeti paṇḍitā
          uṭṭhāhikā analasā saṅgahitaparijjanā
          bhattu manāpañcarati sambhataṁ anurakkhati
          yā evaṁ vattati nārī bhattu chandavasānugā
          manāpā nāma < PTS. A IV , 268 >te devā yattha sā upapajjatīti.
      [138] 48 Ekaṁ samayaṁ bhagavā bhaggesu viharati suṁsumāragire
 bhesakaḷāvane migadāye. Athakho nakulamātā gahapatānī yena bhagavā
 tenupasaṅkami upasaṅkamitvā .pe. Nisīdi. Ekamantaṁ nisinnaṁ kho
 nakulamātaraṁ gahapatāniṁ bhagavā etadavoca aṭṭhahi kho nakulamāte
 dhammehi samannāgato mātugāmo kāyassa bhedā parammaraṇā manāpakāyikānaṁ
 devānaṁ sahabyataṁ upapajjati. Katamehi aṭṭhahi idha nakulamāte
 mātugāmo yassa mātāpitaro bhattuno denti atthakāmā hitesino
 anukampakā anukampaṁ upādāya tassa hoti pubbuṭṭhāyinī pacchānipātinī
-------------------------------------------------
[page 275]
 Kiṁkārapaṭissāvinī manāpacārinī < PTS. A IV , 269 >piyavādinī .pe. Cāgavatī kho pana
 hoti vigatamalamaccherena cetasā agāraṁ ajjhāvasati muttacāgī payatapāṇī
 vossaggaratā yācayogā dānasaṁvibhāgaratā. Imehi kho nakulamāte
 aṭṭhahi dhammehi samannāgato mātugāmo kāyassa bhedā parammaraṇā
 manāpakāyikānaṁ devānaṁ sahabyataṁ upapajjatīti.
          Yo naṁ bharati sabbadā niccaṁ ātāpi ussuko
          taṁ sabbakāmaharaṁ posaṁ bhattāraṁ nātimaññati
          na cāpi sotthi bhattāraṁ issāvādena rosaye
          bhattu ca garuno sabbe paṭipūjeti paṇḍitā
          uṭṭhāhikā analasā saṅgahitaparijjanā
          bhattu manāpañcarati sambhataṁ anurakkhati
          yā evaṁ vattati nārī bhattu chandavasānugā
          manāpā nāma te devā yattha sā upapajjatīti.
      [139] 49 Ekaṁ samayaṁ bhagavā sāvatthiyaṁ viharati pubbārāme
 migāramātupāsāde. Athakho visākhā migāramātā yena bhagavā tenupasaṅkami
 upasaṅkamitvā .pe. Nisīdi. Ekamantaṁ nisinnaṁ kho visākhaṁ migāramātaraṁ
 bhagavā etadavoca catūhi kho visākhe dhammehi samannāgato
 mātugāmo idhalokavijayāya paṭipanno hoti ayaṁsa loko āraddho
 hoti. Katamehi catūhi idha visākhe mātugāmo susaṁvihitakammanto
 hoti saṅgahitaparijano bhattu manāpaṁ carati sambhataṁ anurakkhati.
-------------------------------------------------
[page 276]
      Kathañca visākhe mātugāmo susaṁvihitakammanto hoti idha visākhe
 mātugāmo ye te bhattu abbhantarā kammantā uṇṇāti vā
 kappāsāti vā tattha dakkhā hoti analasā tatrupāyāya vīmaṁsāya
 samannāgatā < PTS. A IV , 270 >alaṁ kātuṁ alaṁ saṁvidhātuṁ evaṁ kho visākhe mātugāmo
 susaṁvihitakammanto hoti.
      Kathañca visākhe mātugāmo saṅgahitaparijano hoti idha
 visākhe mātugāmo ye te bhattu abbhantarā antojanā dāsāti vā
 pessāti vā kammakarāti vā tesaṁ katañca katato jānāti akatañca
 akatato jānāti gilānakānañca balābalaṁ jānāti khādanīyabhojanīyañcassa
 paccayena saṁvibhajati evaṁ kho visākhe mātugāmo
 saṅgahitaparijano hoti.
      Kathañca visākhe mātugāmo bhattu manāpaṁ carati idha visākhe
 mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati
 evaṁ kho visākhe mātugāmo bhattu manāpaṁ carati.
      Kathañca visākhe mātugāmo sambhataṁ anurakkhati idha visākhe
 mātugāmo yaṁ bhattā āharati dhanaṁ vā dhaññaṁ vā rajataṁ vā jātarūpaṁ
 vā taṁ ārakkhena guttiyā sampādeti tattha ca hoti adhuttī
 athenī asoṇḍī avināsikā evaṁ kho visākhe mātugāmo sambhataṁ
 anurakkhati. Imehi kho visākhe catūhi dhammehi samannāgato mātugāmo
 idhalokavijayāya paṭipanno hoti ayaṁsa loko āraddho hoti.
-------------------------------------------------
[page 277]
      Catūhi kho visākhe dhammehi samannāgato mātugāmo paralokavijayāya
 paṭipanno hoti parassa loko āraddho hoti. Katamehi catūhi idha
 visākhe mātugāmo saddhāsampanno hoti sīlasampanno hoti cāgasampanno
 hoti paññāsampanno hoti.
      Kathañca visākhe mātugāmo saddhāsampanno hoti idha
 visākhe mātugāmo saddho hoti saddahati tathāgatassa bodhiṁ itipi so
 bhagavā arahaṁ sammāsambuddho vijjācaraṇasampanno sugato lokavidū
 anuttaro purisadammasārathi satthā devamanussānaṁ buddho bhagavāti evaṁ
 kho visākhe mātugāmo saddhāsampanno hoti.< PTS. A IV , 271 >
      Kathañca visākhe mātugāmo sīlasampanno hoti idha visākhe mātugāmo
 pāṇātipātā paṭivirato hoti .pe. Surāmerayamajjapamādaṭṭhānā
 paṭivirato hoti evaṁ kho visākhe mātugāmo sīlasampanno hoti.
      Kathañca visākhe mātugāmo cāgasampanno hoti idha visākhe
 mātugāmo vigatamalamaccherena cetasā agāraṁ ajjhāvasati muttacāgī
 payatapāṇī vossaggaratā yācayogā dānasaṁvibhāgaratā evaṁ kho
 visākhe mātugāmo cāgasampanno hoti.
      Kathañca visākhe mātugāmo paññāsampanno hoti idha
 visākhe mātutāmo paññavā hoti udayatthagāminiyā paññāya
 samannāgato ariyāya nibbedhikāya sammādukkhakkhayagāminiyā evaṁ kho
 visākhe mātugāmo paññāsampanno hoti. Imehi kho visākhe
-------------------------------------------------
[page 278]
 Catūhi dhammehi samannāgato mātugāmo paralokavijayāya paṭipanno hoti
 parassa loko āraddho hotīti.
          Susaṁvihitakammanto saṅgahitaparijjano
          bhattu manāpaṁ carati sambhataṁ anurakkhati
          saddhāsīlena sampanno vadaññū vītamaccharo
          niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca yassā vijjanti nāriyā
          tampi sīlavatiṁ āhu dhammaṭṭhaṁ saccavādiniṁ
          soḷasākārasampannā aṭṭhaṅgasusamāgatā
          tādisī sīlavatī upāsikā upapajjati devalokaṁ manāpanti.
      [140] 50 Catūhi bhikkhave dhammehi samannāgato mātugāmo
 idhalokavijayāya < PTS. A IV , 272 >paṭipanno hoti ayaṁsa loko āraddho hoti. Katamehi
 catūhi idha bhikkhave mātugāmo susaṁvihitakammanto hoti saṅgahitaparijano
 bhattu manāpaṁ carati sambhataṁ anurakkhati.
      Kathañca bhikkhave mātugāmo susaṁvihitakammanto hoti idha bhikkhave
 mātugāmo ye te bhattu abbhantarā kammantā .pe. Evaṁ kho
 bhikkhave mātugāmo susaṁvihitakammanto hoti.
      Kathañca bhikkhave mātugāmo saṅgahitaparijano hoti idha
 bhikkhave mātugāmo ye te bhattu abbhantarā antojanā .pe. Evaṁ
 kho bhikkhave mātugāmo saṅgahitaparijano hoti.
-------------------------------------------------
[page 279]
      Kathañca bhikkhave mātugāmo bhattu manāpaṁ carati idha bhikkhave
 mātugāmo yaṁ bhattu amanāpasaṅkhātaṁ taṁ jīvitahetupi na ajjhācarati
 evaṁ kho bhikkhave mātugāmo bhattu manāpaṁ carati.
      Kathañca bhikkhave mātugāmo sambhataṁ anurakkhati idha bhikkhave
 mātugāmo yaṁ bhattā āharati .pe. Evaṁ kho bhikkhave mātugāmo
 sambhataṁ anurakkhati. Imehi kho bhikkhave catūhi dhammehi samannāgato
 mātugāmo idhalokavijayāya paṭipanno hoti ayaṁsa loko āraddho hoti.
      Catūhi bhikkhave dhammehi samannāgato mātugāmo paralokavijayāya
 paṭipanno hoti parassa loko āraddho hoti. Katamehi catūhi idha
 bhikkhave mātugāmo saddhāsampanno hoti sīlasampanno hoti
 cāgasampanno hoti paññāsampanno hoti.
      Kathañca bhikkhave mātugāmo saddhāsampanno < PTS. A IV , 273 >hoti idha bhikkhave
 mātugāmo saddho hoti .pe. Evaṁ kho bhikkhave mātugāmo
 saddhāsampanno hoti.
      Kathañca bhikkhave mātugāmo sīlasampanno hoti idha bhikkhave
 mātugāmo pāṇātipātāpaṭivirato hoti .pe. Surāmerayamajjapamādaṭṭhānā
 paṭivirato hoti evaṁ kho bhikkhave mātugāmo
 sīlasampanno hoti.
      Kathañca bhikkhave mātugāmo cāgasampanno hoti idha bhikkhave
 mātugāmo vigatamalamaccherena cetasā agāraṁ ajjhāvasati .pe. Evaṁ
-------------------------------------------------
[page 280]
 Kho bhikkhave mātugāmo cāgasampanno hoti.
      Kathañca bhikkhave mātugāmo paññāsampanno hoti idha bhikkhave
 mātugāmo paññavā hoti .pe. Evaṁ kho bhikkhave mātugāmo
 paññāsampanno hoti. Imehi kho bhikkhave catūhi dhammehi samannāgato
 mātugāmo paralokavijayāya paṭipanno hoti parassa loko āraddho
 hotīti.
          Susaṁvihitakammanto saṅgahitaparijjano
          bhattu manāpaṁ carati sambhataṁ anurakkhati
          saddhāsīlena sampanno vadaññū vītamaccharo
          niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca yassā vijjanti nāriyā
          tampi sīlavatiṁ āhu dhammaṭṭhaṁ saccavādiniṁ
          soḷasākārasampannā aṭṭhaṅgasusamāgatā
          tādisī sīlavatī upāsikā upapajjati devalokaṁ manāpanti.
                     Uposathavaggo pañcamo.
                         Tassuddānaṁ
          saṅkhitte vitthate visākhe vāseṭṭho bojjhāya pañcamaṁ
          anuruddhaṁ pana 1- visākhe nakulā idhalokikā dveti.
                      Paṇṇāsako samatto.
                      -------------

  *  *  *  *  *  *
  Footnote:1 Ma. puna.
-------------------------------------------------
[page 281]
                   Paṇṇāsakāsaṅgahitā vaggā
                     sandhānavaggo < PTS. A IV , 274 >paṭhamo
      [141] 51 Ekaṁ samayaṁ bhagavā sakkesu viharati kapilavatthusmiṁ
 nigrodhārāme. Athakho mahāpajāpati 1- gotamī yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ aṭṭhāsi ekamantaṁ
 ṭhitā kho mahāpajāpati gotamī bhagavantaṁ etadavoca sādhu bhante
 labheyya mātugāmo tathāgatappavedite dhammavinaye agārasmā anagāriyaṁ
 pabbajjanti. Alaṁ gotami mā te rucci mātugāmassa tathāgatappavedite
 dhammavinaye agārasmā anagāriyaṁ pabbajjāti.
      Dutiyampi kho mahāpajāpati gotamī bhagavantaṁ etadavoca sādhu
 bhante labheyya mātugāmo tathāgatappavedite dhammavinaye agārasmā
 anagāriyaṁ pabbajjanti. Alaṁ gotami mā te rucci mātugāmassa
 tathāgatappavedite dhammavinaye agārasmā anagāriyaṁ pabbajjāti.
      Tatiyampi kho mahāpajāpati gotamī bhagavantaṁ etadavoca sādhu
 bhante labheyya mātugāmo tathāgatappavedite dhammavinaye agārasmā
 anagāriyaṁ pabbajjanti. Alaṁ gotami mā te rucci mātugāmassa
 tathāgatappavedite dhammavinaye agārasmā anagāriyaṁ pabbajjāti.
 Athakho mahāpajāpati gotamī na bhagavā anujānāti mātugāmassa

  *  *  *  *  *  *
  Footnote:1 Ma. mahāpajāpatī. evamuparipi.
-------------------------------------------------
[page 282]
 Tathāgatappavedite dhammavinaye agārasmā anagāriyaṁ pabbajjanti dukkhī
 dummanā assumukhī rudamānā bhagavantaṁ abhivādetvā padakkhiṇaṁ katvā
 pakkāmi.
      Athakho bhagavā kapilavatthusmiṁ yathābhirantaṁ viharitvā yena vesālī
 tena cārikaṁ pakkāmi anupubbena cārikaṁ caramāno yena vesālī
 tadavasari tatra suradaṁ bhagavā vesāliyaṁ viharati mahāvane kūṭāgārasālāyaṁ.
 Athakho mahāpajāpati gotamī kese chedāpetvā kāsāyāni
 vatthāni acchādetvā sambahulāhi sākiyāhi 1- saddhiṁ yena vesālī tena
 pakkāmi anupubbena yena vesālī mahāvanaṁ kūṭāgārasālā tenupasaṅkami
 athakho mahāpajāpati gotamī sūnehi pādehi rajokiṇṇena
 gattena dukkhī dummanā assumukhī rudamānā bahidvārakoṭṭhake aṭṭhāsi.
 Addasā kho āyasmā ānando mahāpajāpatiṁ gotamiṁ sūnehi pādehi
 rajokiṇṇena gattena dukkhiṁ dummanaṁ assumukhiṁ rudamānaṁ bahidvārakoṭṭhake
 ṭhitaṁ disvāna mahāpajāpatiṁ gotamiṁ etadavoca kiṁ nu
 tvaṁ gotami sūnehi pādehi rajokiṇṇena gattena dukkhī dummanā
 assumukhī rudamānā bahidvārakoṭṭhake ṭhitāti. Tathā hi pana bhante
 ānanda na bhagavā anujānāti mātugāmassa tathāgatappavedite dhammavinaye
 agārasmā anagāriyaṁ pabbajjanti. Tenahi gotami idheva tāva
 hohi yāvāhaṁ bhagavantaṁ yācāmi mātugāmassa tathāgatappavedite
 dhammavinaye agārasmā anagāriyaṁ pabbajjanti.

  *  *  *  *  *  *
  Footnote:1 Ma. sākiyānīhi.
-------------------------------------------------
[page 283]
      Athakho āyasmā ānando yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā ānando bhagavantaṁ etadavoca esā bhante mahāpajāpati
 gotamī sūnehi pādehi rajokiṇṇena gattena dukkhī dummanā assumukhī
 rudamānā bahidvārakoṭṭhake ṭhitā na bhagavā anujānāti mātugāmassa
 tathāgatappavedite dhammavinaye agārasmā anagāriyaṁ pabbajjanti sādhu
 bhante labheyya mātugāmo tathāgatappavedite dhammavinaye agārasmā
 anagāriyaṁ pabbajjanti. Alaṁ ānanda mā te rucci mātugāmassa
 tathāgatappavedite dhammavinaye agārasmā anagāriyaṁ pabbajjāti. Dutiyampi
 kho .pe.
      Tatiyampi kho āyasmā ānando bhagavantaṁ etadavoca sādhu
 bhante labheyya mātugāmo tathāgatappavedite dhammavinaye agārasmā
 anagāriyaṁ pabbajjanti. Alaṁ ānanda mā < PTS. A IV , 276 >te rucci mātugāmassa
 tathāgatappavedite dhammavinaye agārasmā anagāriyaṁ pabbajjāti. Athakho
 āyasmato ānandassa etadahosi na bhagavā anujānāti mātugāmassa
 tathāgatappavedite dhammavinaye agārasmā anagāriyaṁ pabbajjaṁ yannūnāhaṁ
 aññenapi pariyāyena bhagavantaṁ yāceyyaṁ mātugāmassa tathāgatappavedite
 dhammavinaye agārasmā anagāriyaṁ pabbajjanti athakho āyasmā ānando
 bhagavantaṁ etadavoca bhabbo nu kho bhante mātugāmo tathāgatappavedite
 dhammavinaye agārasmā anagāriyaṁ pabbajitvā sotāpattiphalaṁ
-------------------------------------------------
[page 284]
 Vā sakadāgāmiphalaṁ vā anāgāmiphalaṁ vā arahattaphalaṁ vā sacchikātunti.
 Bhabbo ānanda mātugāmo tathāgatappavedite dhammavinaye agārasmā
 anagāriyaṁ pabbajitvā sotāpattiphalampi sakadāgāmiphalampi anāgāmiphalampi
 arahattaphalampi sacchikātunti. Sace bhante bhabbo mātugāmo tathāgatappavedite
 dhammavinaye agārasmā anagāriyaṁ pabbajitvā sotāpattiphalampi
 .pe. Arahattaphalampi sacchikātuṁ bahukārā bhante mahāpajāpati
 gotamī bhagavato mātucchā āpādikā posikā khīrassa dāyikā bhagavantaṁ
 janettiyā kālakatāya thaññaṁ pāyesi sādhu bhante labheyya mātugāmo
 tathāgatappavedite dhammavinaye agārasmā anagāriyaṁ pabbajjanti. Sace
 ānanda mahāpajāpati gotamī aṭṭha garudhamme paṭiggaṇhāti sāvassā
 hotu upasampadā. Vassasatūpasampannāya bhikkhuniyā tadahupasampannassa
 bhikkhuno abhivādanaṁ paccuṭṭhānaṁ añjalikammaṁ sāmīcikammaṁ kattabbaṁ
 ayampi dhammo sakkatvā garukatvā mānetvā pūjetvā yāvajīvaṁ
 anatikkamanīyo. Na bhikkhuniyā abhikkhuke āvāse vassaṁ upagantabbaṁ
 ayampi dhammo sakkatvā garukatvā mānetvā pūjetvā yāvajīvaṁ
 anatikkamanīyo. Anvaḍḍhamāsaṁ bhikkhuniyā < PTS. A IV , 277 >bhikkhusaṅghato dve dhammā
 paccāsiṁsitabbā uposathapucchakañca ovādūpasaṅkamanañca ayampi dhammo
 sakkatvā garukatvā mānetvā pūjetvā yāvajīvaṁ anatikkamanīyo. Vassaṁ
 vutthāya bhikkhuniyā ubhatosaṅghe tīhi ṭhānehi pavāretabbaṁ diṭṭhena vā
 sutena vā parisaṅkāya vā ayampi dhammo sakkatvā garukatvā mānetvā
-------------------------------------------------
[page 285]
 Pūjetvā yāvajīvaṁ anatikkamanīyo. Garudhammaṁ ajjhāpannāya bhikkhuniyā
 ubhatosaṅghe pakkhamānattaṁ caritabbaṁ ayampi dhammo sakkatvā garukatvā
 mānetvā pūjetvā yāvajīvaṁ anatikkamanīyo. Dve vassāni chasu
 dhammesu sikkhitasikkhāya sikkhamānāya ubhatosaṅghe upasampadā pariyesitabbā
 ayampi dhammo sakkatvā garukatvā mānetvā pūjetvā yāvajīvaṁ
 anatikkamanīyo. Na bhikkhuniyā kenaci pariyāyena bhikkhu akkositabbo
 paribhāsitabbo ayampi dhammo sakkatvā garukatvā mānetvā pūjetvā
 yāvajīvaṁ anatikkamanīyo. Ajjatagge ovaṭo bhikkhunīnaṁ bhikkhūsu vacanapatho
 anovaṭo bhikkhūnaṁ bhikkhunīsu vacanapatho ayampi dhammo sakkatvā garukatvā
 mānetvā pūjetvā yāvajīvaṁ anatikkamanīyo. Sace ānanda mahāpajāpati
 gotamī ime aṭṭha garudhamme paṭiggaṇhāti sāvassā hotu
 upasampadāti.
      Athakho āyasmā ānando bhagavato santike ime aṭṭha garudhamme
 uggahetvā yena mahāpajāpati gotamī tenupasaṅkami upasaṅkamitvā
 mahāpajāpatiṁ gotamiṁ etadavoca sace kho tvaṁ gotami aṭṭha garudhamme
 paṭiggaṇheyyāsi sāva te bhavissati upasampadā vassasatūpasampannāya
 bhikkhuniyā tadahupasampannassa bhikkhuno abhivādanaṁ paccuṭṭhānaṁ
 añjalikammaṁ sāmīcikammaṁ kattabbaṁ ayampi dhammo sakkatvā garukatvā
 mānetvā pūjetvā yāvajīvaṁ < PTS. A IV , 278 >anatikkamanīyo .pe. Ajjatagge ovaṭo
 bhikkhunīnaṁ bhikkhūsu vacanapatho anovaṭo bhikkhūnaṁ bhikkhunīsu vacanapatho ayampi
-------------------------------------------------
[page 286]
 Dhammo sakkatvā garukatvā mānetvā pūjetvā yāvajīvaṁ anatikkamanīyo.
 Sace kho tvaṁ gotami ime aṭṭha garudhamme paṭiggaṇheyyāsi sāva te
 bhavissati upasampadāti. Seyyathāpi bhante ānanda itthī vā puriso
 vā daharo yuvā maṇḍanakajātiko sīsanhāto 1- uppalamālaṁ vā vassikamālaṁ
 vā adhimuttakamālaṁ vā labhitvā ubhohi hatthehi paṭiggahetvā
 uttamaṅge sirasmiṁ patiṭṭhāpeyya evameva kho ahaṁ bhante [ānanda]
 ime aṭṭha garudhamme paṭiggaṇhāmi yāvajīvaṁ anatikkamanīyeti.
      Athakho āyasmā ānando yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā ānando bhagavantaṁ etadavoca paṭiggahitā bhante
 mahāpajāpatiyā gotamiyā aṭṭha garudhammā yāvajīvaṁ anatikkamanīyāti 2-.
 Sace ānanda nālabhissa mātugāmo tathāgatappavedite dhammavinaye
 agārasmā anagāriyaṁ pabbajjaṁ ciraṭṭhitikaṁ ānanda brahmacariyaṁ abhavissa
 vassasahassameva saddhammo tiṭṭheyya yato ca kho ānanda mātugāmo
 tathāgatappavedite dhammavinaye agārasmā anagāriyaṁ pabbajito nadāni
 ānanda brahmacariyaṁ ciraṭṭhitikaṁ bhavissati pañcevadāni ānanda vassasatāni
 saddhammo ṭhassati seyyathāpi ānanda yāni kānici kulāni bahuitthikāni 3-
 appapurisakāni tāni suppadhaṁsiyāni honti corehi kumbhatthenakehi
 evameva kho ānanda yasmiṁ dhammavinaye labhati mātugāmo
 agārasmā anagāriyaṁ pabbajjaṁ na taṁ brahmacariyaṁ ciraṭṭhitikaṁ *- hoti

  *  *  *  *  *  *
  Footnote:1 sīsaṁnhātotipi. 2 aññattha ime dve pāṭhā natthi. upasampannā bhagavato
 mātucchāti dissati. 3 Ma. < PTS. A IV , 279 >bahutthikāni.
 * mīkārkkhag cariṭṭhitikaṁ peḌna ciraṭṭhitikaṁ
-------------------------------------------------
[page 287]
 Seyyathāpi ānanda sampanne sālikkhette setaṭṭhikā nāma rogajāti
 nipatati evaṁ taṁ sālikkhettaṁ na ciraṭṭhitikaṁ hoti evameva kho ānanda
 yasmiṁ dhammavinaye labhati mātugāmo agārasmā anagāriyaṁ pabbajjaṁ na
 taṁ brahmacariyaṁ ciraṭṭhitikaṁ hoti seyyathāpi ānanda sampanne
 ucchukkhette mañjeṭṭhikā 1- nāma rogajāti nipatati evaṁ taṁ ucchukkhettaṁ
 na ciraṭṭhitikaṁ hoti evameva kho ānanda yasmiṁ dhammavinaye labhati
 mātugāmo agārasmā anagāriyaṁ pabbajjaṁ na taṁ brahmacariyaṁ ciraṭṭhitikaṁ
 hoti seyyathāpi ānanda puriso mahato taḷākassa paṭikacceva
 pāḷiṁ bandheyya yāvadeva udakassa anatikkamanāya evameva kho
 ānanda mayā paṭikacceva bhikkhunīnaṁ aṭṭha garudhammā paññattā yāvajīvaṁ
 anatikkamanīyāti.
      [142] 52 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā ānando bhagavantaṁ etadavoca katīhi nu kho
 bhante dhammehi samannāgato bhikkhu bhikkhunovādako sammannitabboti.
 Aṭṭhahi kho ānanda dhammehi samannāgato bhikkhu bhikkhunovādako
 sammannitabbo katamehi aṭṭhahi idhānanda bhikkhu sīlavā hoti
 .pe. Samādāya sikkhati sikkhāpadesu bahussuto hoti .pe. Diṭṭhiyā
 suppaṭividdhā ubhayāni kho panassa pātimokkhāni vitthārena svāgatāni

  *  *  *  *  *  *
  Footnote:1 Ma. mañjiṭṭhikā.
-------------------------------------------------
[page 288]
 Honti suvibhattāni suppavattitāni 1- suvinicchitāni < PTS. A IV , 280 >suttaso anubyañjanaso
 kalyāṇavāco hoti kalyāṇavākkaraṇo poriyā vācāya samannāgato
 vissaṭṭhāya anelagaḷāya atthassa viññāpaniyā paṭibalo hoti bhikkhunīsaṅghassa
 dhammiyā kathāya sandassetuṁ samādapetuṁ samuttejetuṁ sampahaṁsetuṁ
 yebhuyyena bhikkhunīnaṁ piyo hoti manāpo na kho panetaṁ bhagavantaṁ
 uddissa pabbajitāya kāsāyavatthanivasanāya garudhammamajjhāpannapubbo hoti
 vīsativasso vā hoti atirekavīsativasso vā. Imehi kho ānanda
 aṭṭhahi dhammehi samannāgato bhikkhu bhikkhunovādako sammannitabboti.
      [143] 53 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Athakho mahāpajāpati gotamī yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ aṭṭhāsi ekamantaṁ
 ṭhitā kho [2]- mahāpajāpati gotamī bhagavantaṁ etadavoca sādhu me bhante
 bhagavā saṅkhittena dhammaṁ desetu yamahaṁ bhagavato dhammaṁ sutvā ekā
 vūpakaṭṭhā appamattā ātāpinī pahitattā vihareyyanti. Ye kho tvaṁ
 gotami dhamme jāneyyāsi ime dhammā sarāgāya saṁvattanti no
 virāgāya saṁyogāya saṁvattanti no visaṁyogāya ācayāya saṁvattanti no
 apacayāya mahicchatāya saṁvattanti no appicchatāya asantuṭṭhiyā
 saṁvattanti no santuṭṭhiyā saṅgaṇikāya saṁvattanti no pavivekāya kosajjāya
 saṁvattanti no viriyārambhāya dubbharatāya saṁvattanti no subharatāyāti ekaṁsena
 gotami dhāreyyāsi neso dhammo neso vinayo netaṁ satthusāsananti.

  *  *  *  *  *  *
  Footnote:1 Ma. suppavattīni. 2 Ma. sā.
-------------------------------------------------
[page 289]
      Ye ca kho tvaṁ gotami dhamme jāneyyāsi ime dhammā
 virāgāya saṁvattanti no sarāgāya visaṁyogāya saṁvattanti no saṁyogāya
 apacayāya saṁvattanti < PTS. A IV , 281 >no ācayāya appicchatāya saṁvattanti no
 mahicchatāya santuṭṭhiyā saṁvattanti no asantuṭṭhiyā pavivekāya
 saṁvattanti no saṅgaṇikāya viriyārambhāya saṁvattanti no kosajjāya
 subharatāya saṁvattanti no dubbharatāyāti ekaṁsena gotami dhāreyyāsi
 eso dhammo eso vinayo etaṁ satthusāsananti.
      [144] 54 Ekaṁ samayaṁ bhagavā koḷiyesu viharati kakkarapattaṁ nāma
 koḷiyānaṁ nigamo. Athakho dīghajāṇu koḷiyaputto yena bhagavā tenupasaṅkami
 upasaṅkamatvā bhagavantaṁ abhivādetvā ekamantaṁ nisīdi ekamantaṁ
 nisinno kho dīghajāṇu koḷiyaputto bhagavantaṁ etadavoca mayaṁ bhante
 gihī kāmabhogī 1- puttasambādhasayanaṁ ajjhāvasāma kāsikacandanaṁ paccanubhoma
 mālāgandhavilepanaṁ dhārayāma jātarūparajataṁ sādiyāma tesaṁ no bhante
 bhagavā amhākaṁ tathā dhammaṁ desetu ye amhākaṁ assu dhammā
 diṭṭhadhammahitāya diṭṭhadhammasukhāya samparāyahitāya samparāyasukhāyāti.
      Cattārome byagghapajja dhammā kulaputtassa diṭṭhadhammahitāya
 saṁvattanti diṭṭhadhammasukhāya. Katame cattāro uṭṭhānasampadā
 ārakkhasampadā kalyāṇamittatā samajīvitā.

  *  *  *  *  *  *
  Footnote:1 Ma. kāmabhogino.
-------------------------------------------------
[page 290]
      Katamā ca byagghapajja uṭṭhānasampadā idha byagghapajja
 kulaputto yena kammuṭṭhānena 1- jīvikaṁ kappeti yadi kasiyā yadi vaṇijjāya
 yadi gorakkhena yadi issatthena yadi rājaporisena yadi sippaññatarena
 tattha dakkho hoti analaso tatrupāyāya vīmaṁsāya samannāgato
 alaṁ kātuṁ alaṁ < PTS. A IV , 282 >saṁvidhātuṁ ayaṁ vuccati byagghapajja uṭṭhānasampadā.
      Katamā ca byagghapajja ārakkhasampadā idha byagghapajja
 kulaputtassa bhogā honti uṭṭhānaviriyādhigatā bāhābalaparicitā
 sedāvakkhittā dhammikā dhammaladdhā te ārakkhena guttiyā sampādeti
 kinti me ime bhoge neva rājāno hareyyuṁ na corā hareyyuṁ na aggi
 ḍaheyya na udakaṁ vaheyya na appiyā dāyādā hareyyunti ayaṁ
 vuccati byagghapajja ārakkhasampadā.
      Katamā ca byagghapajja kalyāṇamittatā idha byagghapajja
 kulaputto yasmiṁ gāme vā nigame vā paṭivasati tatra ye te
 honti gahapati vā gahapatiputtā vā daharā vā vuḍḍhasīlino vuḍḍhā
 vā vuḍḍhasīlino saddhāsampannā sīlasampannā cāgasampannā paññāsampannā
 tehi saddhiṁ santiṭṭhati sallapati sākacchaṁ samāpajjati
 yathārūpānaṁ saddhāsampannānaṁ saddhāsampadaṁ anusikkhati yathārūpānaṁ sīlasampannānaṁ
 sīlasampadaṁ anusikkhati yathārūpānaṁ cāgasampannānaṁ cāgasampadaṁ
 anusikkhati yathārūpānaṁ paññāsampannānaṁ paññāsampadaṁ anusikkhati
 ayaṁ vuccati byagghapajja kalyāṇamittatā.

  *  *  *  *  *  *
  Footnote:1 Ma. ammaṭṭhānena. evamuparipi.
-------------------------------------------------
[page 291]
      Katamā ca byagghapajja samajīvitā idha byagghapajja kulaputto
 āyañca bhogānaṁ viditvā vayañca bhogānaṁ viditvā samajīvikaṁ kappeti
 nāccogāḷhaṁ nātihīnaṁ evaṁ me āyo vayaṁ pariyādāya ṭhassati na
 ca me vayo āyaṁ pariyādāya ṭhassatīti seyyathāpi byagghapajja
 tulādhāro vā tulādhārantevāsī vā tulaṁ paggahetvā jānāti
 ettakena vā onataṁ ettakena vā unnatanti evameva kho byagghapajja
 kulaputto < PTS. A IV , 283 >āyañca bhogānaṁ viditvā vayañca bhogānaṁ viditvā
 samajīvikaṁ kappeti nāccogāḷhaṁ nātihīnaṁ evaṁ me āyo vayaṁ
 pariyādāya ṭhassati na ca me vayo āyaṁ pariyādāya ṭhassatīti sacāyaṁ
 byagghapajja kulaputto appāyo samāno uḷāraṁ jīvikaṁ kappeti tassa
 bhavanti vattāro udumbarakhādīvāyaṁ 1- kulaputto bhoge khādatīti
 sace panāyaṁ byagghapajja kulaputto mahāyo samāno kasiraṁ jīvikaṁ kappeti
 tassa bhavanti vattāro addhamārakañcāyaṁ 2- kulaputto marissatīti
 yato ca khoyaṁ byagghapajja kulaputto āyañca bhogānaṁ viditvā
 vayañca bhogānaṁ viditvā samajīvikaṁ kappeti nāccogāḷhaṁ nātihīnaṁ
 evaṁ me āyo vayaṁ pariyādāya ṭhassati na ca me vayo āyaṁ
 pariyādāya ṭhassatīti ayaṁ vuccati byagghapajja samajīvitā.
      Evaṁ samuppannānaṁ byagghapajja bhogānaṁ cattāri apāyamukhāni
 honti itthīdhutto surādhutto akkhadhutto pāpamitto pāpasahāyo
 pāpasampavaṅko seyyathāpi byagghapajja mahato taḷākassa cattāri

  *  *  *  *  *  *
  Footnote:1 Ma. udumbarakhādikañcāyantaṁpi pāṭho. evamuparipi. 2 Sī. Yu. ajaddhumārikaṁ
 vāyaṁ. Ma. ajeṭṭhamaraṇaṁvāyaṁ.
-------------------------------------------------
[page 292]
 Ceva āyamukhāni cattāri ca apāyamukhāni tassa puriso yāni ceva
 āyamukhāni tāni pidaheyya yāni ca apāyamukhāni tāni vivareyya devo ca
 na sammā dhāraṁ anuppaveccheyya evañhi tassa byagghapajja mahato
 taḷākassa parihāniyeva pāṭikaṅkhā no vuḍḍhi evameva kho
 byagghapajja evaṁ samuppannānaṁ bhogānaṁ cattāri apāyamukhāni honti
 itthīdhutto surādhutto akkhadhutto < PTS. A IV , 284 >pāpamitto pāpasahāyo pāpasampavaṅko.
      Evaṁ samuppannānaṁ byagghapajja bhogānaṁ cattāri āyamukhāni honti
 naitthīdhutto nasurādhutto nākkhadhutto kalyāṇamitto kalyāṇasahāyo
 kalyāṇasampavaṅko seyyathāpi byagghapajja mahato taḷākassa cattāri
 ceva āyamukhāni cattāri ca apāyamukhāni tassa puriso yāni ceva
 āyamukhāni tāni vivareyya yāni ca apāyamukhāni tāni pidaheyya devo
 ca sammā dhāraṁ anuppaveccheyya evañhi tassa byagghapajja mahato
 taḷākassa vuḍḍhiyeva pāṭikaṅkhā no parihāni evameva kho
 byagghapajja evaṁ samuppannānaṁ bhogānaṁ cattāri āyamukhāni honti
 naitthīdhutto nasurādhutto nākkhadhutto kalyāṇamitto kalyāṇasahāyo
 kalyāṇasampavaṅko. Ime kho byagghapajja cattāro dhammā kulaputtassa
 diṭṭhadhammahitāya saṁvattanti diṭṭhadhammasukhāya.
      Cattārome byagghapajja dhammā kulaputtassa samparāyahitāya
 saṁvattanti samparāyasukhāya. Katame cattāro saddhāsampadā
-------------------------------------------------
[page 293]
 Sīlasampadā cāgasampadā paññāsampadā.
      Katamā ca byagghapajja saddhāsampadā idha byagghapajja kulaputto
 saddho hoti saddahati tathāgatassa bodhiṁ itipi so bhagavā .pe.
 Satthā devamanussānaṁ buddho bhagavāti ayaṁ vuccati byagghapajja
 saddhāsampadā.
      Katamā ca byagghapajja sīlasampadā idha byagghapajja kulaputto
 pāṇātipātā paṭivirato hoti .pe. Surāmerayamajjapamādaṭṭhānā
 paṭivirato hoti ayaṁ vuccati byagghapajja sīlasampadā.
      Katamā ca byagghapajja cāgasampadā idha byagghapajja kulaputto
 vigatamalamaccherena cetasā agāraṁ ajjhāvasati muttacāgo payatapāṇi
 vossaggarato yācayogo dānasaṁvibhāgarato ayaṁ < PTS. A IV , 285 >vuccati byagghapajja
 cāgasampadā.
      Katamā ca byagghapajja paññāsampadā idha byagghapajja
 kulaputto paññavā hoti udayatthagāminiyā paññāya samannāgato
 ariyāya nibbedhikāya sammādukkhakkhayagāminiyā ayaṁ vuccati byagghapajja
 paññāsampadā. Ime kho byagghapajja cattāro dhammā
 kulaputtassa samparāyahitāya saṁvattanti samparāyasukhāyāti.
          Uṭṭhātā kammadheyyesu appamatto vidhānavā
          samaṁ kappeti jīvitaṁ 1- sambhataṁ anurakkhati
          saddho sīlena sampanno vadaññū vītamaccharo

  *  *  *  *  *  *
  Footnote:1 Ma. jīvikaṁ.
-------------------------------------------------
[page 294]
          Niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca saddhassa gharamesino
          akkhātā saccanāmena ubhayattha sukhāvahā
          diṭṭhadhammahitatthāya samparāyasukhāya ca
          evametaṁ gahaṭṭhānaṁ cāgo puññaṁ pavaḍḍhatīti.
      [145] 55 Athakho ujjayo brāhmaṇo yena bhagavā tenupasaṅkami
 upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
 vītisāretvā ekamantaṁ nisīdi ekamantaṁ nisinno kho ujjayo brāhmaṇo
 bhagavantaṁ etadavoca mayaṁ bho gotama pavāsaṁ gantukāmā tesanno
 bhavaṁ gotamo amhākaṁ tathā dhammaṁ desetu ye amhākaṁ assu dhammā
 diṭṭhadhammahitāya diṭṭhadhammasukhāya samparāyahitāya samparāyasukhāyāti.< PTS. A IV , 286 >
      Cattārome brāhmaṇa dhammā kulaputtassa diṭṭhadhammahitāya
 saṁvattanti diṭṭhadhammasukhāya. Katame cattāro uṭṭhānasampadā
 ārakkhasampadā kalyāṇamittatā samajīvitā.
      Katamā ca brāhmaṇa uṭṭhānasampadā idha brāhmaṇa kulaputto
 yena kammuṭṭhānena jīvikaṁ kappeti yadi kasiyā yadi vaṇijjāya yadi
 gorakkhena yadi issatthena yadi rājaporisena yadi sippaññatarena tattha
 dakkho hoti analaso tatrupāyāya vīmaṁsāya samannāgato alaṁ kātuṁ alaṁ
 saṁvidhātuṁ ayaṁ vuccati brāhmaṇa uṭṭhānasampadā.
      Katamā ca brāhmaṇa ārakkhasampadā idha brāhmaṇa
-------------------------------------------------
[page 295]
 Kulaputtassa bhogā honti uṭṭhānaviriyādhigatā bāhābalaparicitā
 sedāvakkhittā dhammikā dhammaladdhā te ārakkhena guttiyā sampādeti
 kinti me ime bhoge neva rājāno hareyyuṁ na corā hareyyuṁ
 na aggi ḍaheyya na udakaṁ vaheyya na appiyā dāyādā hareyyunti
 ayaṁ vuccati brāhmaṇa ārakkhasampadā.
      Katamā ca brāhmaṇa kalyāṇamittatā idha brāhmaṇa kulaputto
 yasmiṁ gāme vā nigame vā paṭivasati tatra ye te honti gahapati
 vā gahapatiputtā vā daharā vā vuḍḍhasīlino vuḍḍhā vā vuḍḍhasīlino
 saddhāsampannā sīlasampannā cāgasampannā paññāsampannā tehi
 saddhiṁ santiṭṭhati sallapati sākacchaṁ samāpajjati yathārūpānaṁ saddhāsampannānaṁ
 saddhāsampadaṁ anusikkhati yathārūpānaṁ sīlasampannānaṁ sīlasampadaṁ
 anusikkhati yathārūpānaṁ cāgasampannānaṁ cāgasampadaṁ anusikkhati
 yathārūpānaṁ paññāsampannānaṁ paññāsampadaṁ anusikkhati ayaṁ vuccati
 brāhmaṇa kalyāṇamittatā.
      Katamā ca brāhmaṇa samajīvitā idha brāhmaṇa kulaputto
 āyañca bhogānaṁ viditvā vayañca bhogānaṁ viditvā samajīvikaṁ kappeti
 nāccogāḷhaṁ nātihīnaṁ evaṁ me āyo vayaṁ pariyādāya ṭhassati na
 ca me vayo āyaṁ pariyādāya ṭhassatīti seyyathāpi brāhmaṇa tulādhāro
 vā tulādhārantevāsī vā tulaṁ paggahetvā jānāti ettakena vā
 onataṁ ettakena vā unnatanti evameva kho brāhmaṇa kulaputto
-------------------------------------------------
[page 296]
 Āyañca bhogānaṁ viditvā vayañca bhogānaṁ viditvā samajīvikaṁ kappeti
 nāccogāḷhaṁ nātihīnaṁ evaṁ me āyo vayaṁ pariyādāya ṭhassati na
 ca me vayo āyaṁ pariyādāya ṭhassatīti sacāyaṁ brāhmaṇa kulaputto
 appāyo samāno uḷāraṁ jīvikaṁ kappeti tassa bhavanti vattāro
 udumbarakhādīvāyaṁ kulaputto bhoge khādatīti sace panāyaṁ brāhmaṇa
 kulaputto mahāyo samāno kasiraṁ jīvikaṁ kappeti tassa bhavanti vattāro
 addhamārakañcāyaṁ kulaputto marissatīti yato ca khoyaṁ brāhmaṇa
 kulaputto āyañca bhogānaṁ viditvā vayañca bhogānaṁ viditvā samajīvikaṁ
 kappeti nāccogāḷhaṁ nātihīnaṁ evaṁ me āyo vayaṁ pariyādāya
 ṭhassati na ca me vayo āyaṁ pariyādāya ṭhassatīti ayaṁ vuccati
 brāhmaṇa samajīvitā.
      Evaṁ samuppannānaṁ brāhmaṇa bhogānaṁ cattāri apāyamukhāni
 honti itthīdhutto surādhutto akkhadhutto pāpamitto pāpasahāyo
 pāpasampavaṅko seyyathāpi brāhmaṇa mahato taḷākassa cattāri
 ceva āyamukhāni cattāri ca < PTS. A IV , 288 >apāyamukhāni tassa puriso yāni ceva āyamukhāni
 tāni pidaheyya yāni ca apāyamukhāni tāni vivareyya devo ca na sammā
 dhāraṁ anuppaveccheyya evañhi tassa brāhmaṇa mahato taḷākassa
 parihāniyeva pāṭikaṅkhā no vuḍḍhi evameva kho brāhmaṇa evaṁ
 samuppannānaṁ bhogānaṁ cattāri apāyamukhāni honti itthīdhutto
 surādhutto akkhadhutto pāpamitto pāpasahāyo pāpasampavaṅko.
-------------------------------------------------
[page 297]
      Evaṁ samuppannānaṁ brāhmaṇa bhogānaṁ cattāri āyamukhāni honti
 naitthīdhutto nasurādhutto nākkhadhutto kalyāṇamitto kalyāṇasahāyo
 kalyāṇasampavaṅko seyyathāpi brāhmaṇa mahato taḷākassa cattāri ceva
 āyamukhāni cattāri ca apāyamukhāni tassa puriso yāni ceva āyamukhāni
 tāni vivareyya yāni ca apāyamukhāni tāni pidaheyya devo ca sammā
 dhāraṁ anuppaveccheyya evañhi tassa brāhmaṇa mahato taḷākassa
 vuḍḍhiyeva pāṭikaṅkhā no parihāni evameva kho brāhmaṇa
 evaṁ samuppannānaṁ bhogānaṁ cattāri āyamukhāni honti naitthīdhutto
 .pe. Kalyāṇasampavaṅko. Ime kho brāhmaṇa cattāro dhammā
 kulaputtassa diṭṭhadhammahitāya saṁvattanti diṭṭhadhammasukhāya.
      Cattārome brāhmaṇa dhammā kulaputtassa samparāyahitāya
 saṁvattanti samparāyasukhāya. Katame cattāro saddhāsampadā sīlasampadā
 cāgasampadā paññāsampadā.
      Katamā ca brāhmaṇa saddhāsampadā idha brāhmaṇa kulaputto
 saddho hoti saddahati tathāgatassa bodhiṁ itipi so bhagavā .pe.
 Satthā devamanussānaṁ buddho bhagavāti ayaṁ vuccati brāhmaṇa
 saddhāsampadā.
      Katamā ca brāhmaṇa sīlasampadā idha brāhmaṇa kulaputto
 pāṇātipātā paṭivirato hoti .pe. < PTS. A IV , 289 >Surāmerayamajjapamādaṭṭhānā
 paṭivirato hoti ayaṁ vuccati brāhmaṇa sīlasampadā.
-------------------------------------------------
[page 298]
      Katamā ca brāhmaṇa cāgasampadā idha brāhmaṇa kulaputto
 vigatamalamaccherena cetasā agāraṁ ajjhāvasati muttacāgo payatapāṇi
 vossaggarato yācayogo dānasaṁvibhāgarato ayaṁ vuccati brāhmaṇa
 cāgasampadā.
      Katamā ca brāhmaṇa paññāsampadā idha brāhmaṇa kulaputto
 paññavā hoti .pe. Sammādukkhakkhayagāminiyā ayaṁ vuccati brāhmaṇa
 paññāsampadā. Ime kho brāhmaṇa cattāro dhammā kulaputtassa
 samparāyahitāya saṁvattanti samparāyasukhāyāti.
          Uṭṭhātā kammadheyyesu appamatto vidhānavā
          samaṁ kappeti jīvitaṁ sambhataṁ anurakkhati
          saddho sīlena sampanno vadaññū vītamaccharo
          niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca saddhassa gharamesino
          akkhātā saccanāmena ubhayattha sukhāvahā
          diṭṭhadhammahitatthāya samparāyasukhāya ca
          evametaṁ gahaṭṭhānaṁ cāgo puññaṁ pavaḍḍhatīti.
      [146] 56 Bhayanti bhikkhave kāmānametaṁ adhivacanaṁ dukkhanti bhikkhave
 kāmānametaṁ adhivacanaṁ rogoti bhikkhave kāmānametaṁ adhivacanaṁ gaṇḍoti
 bhikkhave kāmānametaṁ adhivacanaṁ sallanti bhikkhave kāmānametaṁ adhivacanaṁ
 saṅgoti bhikkhave kāmānametaṁ adhivacanaṁ paṅkoti bhikkhave kāmānametaṁ
-------------------------------------------------
[page 299]
 Adhivacanaṁ gabbhoti bhikkhave kāmānametaṁ adhivacanaṁ.
      Kasmā < PTS. A IV , 290 >ca bhikkhave bhayanti kāmānametaṁ adhivacanaṁ yasmā ca
 kāmarāgarattāyaṁ bhikkhave chandarāgavinibaddho diṭṭhadhammikāpi bhayā na
 parimuccati samparāyikāpi bhayā na parimuccati tasmā bhayanti
 kāmānametaṁ adhivacanaṁ kasmā ca bhikkhave dukkhanti .pe. Rogoti
 gaṇḍoti sallanti saṅgoti paṅkoti.
      Kasmā ca bhikkhave gabbhoti kāmānametaṁ adhivacanaṁ yasmā ca
 kāmarāgarattāyaṁ bhikkhave chandarāgavinibaddho diṭṭhadhammikāpi gabbhā na
 parimuccati samparāyikāpi gabbhā na parimuccati tasmā gabbhoti
 kāmānametaṁ adhivacananti 1-.
          Bhayaṁ dukkhañca rogo ca gaṇḍo sallañca saṅgo ca
          paṅko gabbho ca ubhayaṁ
          ete kāmā pavuccanti yattha satto puthujjano
          otiṇṇo sātarūpena puna gabbhāya gacchati
          yato ca bhikkhu ātāpī sampajaññaṁ na riñcati
          so imaṁ palipathaṁ duggaṁ atikkamma tathāvidho
          pajaṁ jātijarūpetaṁ phandamānaṁ avekkhatīti.
      [147] 57 Aṭṭhahi bhikkhave dhammehi samannāgato bhikkhu
 āhuneyyo hoti pāhuneyyo dakkhiṇeyyo añjalikaraṇīyo anuttaraṁ
 puññakkhettaṁ lokassa. Katamehi aṭṭhahi idha bhikkhave bhikkhu sīlavā

  *  *  *  *  *  *
  Footnote:1 Ma. itisaddo natthi.
-------------------------------------------------
[page 300]
 Hoti .pe. Samādāya < PTS. A IV , 291 >sikkhati sikkhāpadesu bahussuto hoti .pe.
 Diṭṭhiyā suppaṭividdhā kalyāṇamitto hoti kalyāṇasahāyo kalyāṇasampavaṅko
 sammādiṭṭhiko hoti sammādassanena samannāgato catunnaṁ
 jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti akicchalābhī
 akasiralābhī anekavihitaṁ pubbenivāsaṁ anussarati seyyathīdaṁ ekampi
 jātiṁ dvepi jātiyo .pe. Iti sākāraṁ sauddesaṁ anekavihitaṁ
 pubbenivāsaṁ anussarati dibbena cakkhunā visuddhena atikkantamānusakena
 .pe. Yathākammūpage satte pajānāti āsavānaṁ khayā .pe.
 Sacchikatvā upasampajja viharati. Imehi kho bhikkhave aṭṭhahi dhammehi
 samannāgato bhikkhu āhuneyyo hoti .pe. Anuttaraṁ puññakkhettaṁ
 lokassāti.
      [148] 58 Aṭṭhahi bhikkhave dhammehi samannāgato bhikkhu
 āhuneyyo hoti .pe. Anuttaraṁ puññakkhettaṁ lokassa. Katamehi
 aṭṭhahi idha bhikkhave bhikkhu sīlavā hoti .pe. Samādāya sikkhati
 sikkhāpadesu bahussuto hoti .pe. Diṭṭhiyā suppaṭividdhā āraddhaviriyo
 hoti thāmavā daḷhaparakkamo anikkhittadhuro kusalesu dhammesu
 āraññako hoti < PTS. A IV , 292 >pantasenāsano aratiratisaho hoti uppannaṁ
 aratiṁ abhibhuyya 1- viharati bhayabheravasaho hoti uppannaṁ bhayabheravaṁ
 abhibhuyya viharati catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānaṁ khayā .pe.

  *  *  *  *  *  *
  Footnote:1 Ma. āmeṇḍitaṁ.
-------------------------------------------------
[page 301]
 Sacchikatvā upasampajja viharati. Imehi kho bhikkhave aṭṭhahi dhammehi
 samannāgato bhikkhu āhuneyyo hoti .pe. Anuttaraṁ puññakkhettaṁ
 lokassāti.
      [149] 59 Aṭṭhime bhikkhave puggalā āhuneyyā pāhuneyyā
 dakkhiṇeyyā añjalikaraṇīyā anuttaraṁ puññakkhettaṁ lokassa. Katame
 aṭṭha sotāpanno sotāpattiphalasacchikiriyāya paṭipanno sakadāgāmī
 sakadāgāmiphalasacchikiriyāya paṭipanno anāgāmī anāgāmiphalasacchikiriyāya
 paṭipanno arahā arahattāya paṭipanno. Ime kho bhikkhave aṭṭha
 puggalā āhuneyyā .pe. Anuttaraṁ puññakkhettaṁ lokassāti.
          Cattāro ca paṭipannā cattāro ca phale ṭhitā
          esa saṅgho ujubhūto paññāsīlasamāhito
          yajamānānaṁ manussānaṁ puññapekkhānapāṇinaṁ
          karotaṁ opadhikaṁ puññaṁ saṅghe < PTS. A IV , 293 >dinnaṁ mahapphalanti.
      [150] 60 Aṭṭhime bhikkhave puggalā āhuneyyā .pe. Anuttaraṁ
 puññakkhettaṁ lokassa. Katame aṭṭha sotāpanno sotāpattiphalasacchikiriyāya
 paṭipanno sakadāgāmī sakadāgāmiphalasacchikiriyāya
 paṭipanno anāgāmī anāgāmiphalasacchikiriyāya paṭipanno arahā
 arahattāya paṭipanno. Ime kho bhikkhave aṭṭha puggalā āhuneyyā .pe.
 Anuttaraṁ puññakkhettaṁ lokassāti.
          Cattāro ca paṭipannā cattāro ca phale ṭhitā
-------------------------------------------------
[page 302]
          Esa saṅgho samukkaṭṭho sattānaṁ aṭṭha puggalā
          yajamānānaṁ manussānaṁ puññapekkhānapāṇinaṁ
          karotaṁ opadhikaṁ puññaṁ ettha dinnaṁ mahapphalanti.
                     Sandhānavaggo paṭhamo.
                         Tassuddānaṁ
          gotamī ovādaṁ saṅkhittaṁ dīghajāṇuñca 1- ujjayo
          bhayā dve āhuneyyā [ca] dve ca aṭṭhapuggalāti.
                       -----------
                      Cālavaggo dutiyo
      [151] 61 Aṭṭhime bhikkhave puggalā santo saṁvijjamānā lokasmiṁ.
 Katame aṭṭha idha bhikkhave bhikkhuno pavivittassa viharato nirāyattavuttino
 icchā uppajjati lābhāya so uṭṭhahati ghaṭati vāyamati
 lābhāya tassa uṭṭhahato ghaṭato vāyamato lābhāya lābho nuppajjati
 so tena alābhena socati kilamati paridevati urattāḷī 2- kandati sammohaṁ
 āpajjati ayaṁ vuccati bhikkhave bhikkhu iccho viharati lābhāya
 uṭṭhahati ghaṭati vāyamati lābhāya na ca lābhī soci ca paridevi 3- ca
 cuto ca saddhammā. Idha pana bhikkhave bhikkhuno pavivittassa viharato
 nirāyattavuttino icchā uppajjati lābhāya so uṭṭhahati ghaṭati
 vāyamati lābhāya tassa uṭṭhahato ghaṭato vāyamato lābhāya lābho
 uppajjati so tena lābhena majjati pamajjati pamādamāpajjati

  *  *  *  *  *  *
  Footnote:1 Ma. ḍīghajāṇu. 2 Ma. urattāḷiṁ. evamuparipi. 3 Ma. socī ca paridevī ca.
 evamuparipi.
-------------------------------------------------
[page 303]
 Ayaṁ vuccati bhikkhave bhikkhu iccho viharati lābhāya uṭṭhahati ghaṭati
 vāyamati lābhāya lābhī ca madī pamādī ca cuto ca saddhammā.
 Idha pana bhikkhave bhikkhuno pavivittassa viharato nirāyattavuttino
 icchā uppajjati lābhāya so na uṭṭhahati na ghaṭati na vāyamati
 lābhāya tassa anuṭṭhahato aghaṭato avāyamato lābhāya lābho nuppajjati
 so tena alābhena socati kilamati paridevati urattāḷī kandati sammohaṁ
 āpajjati ayaṁ vuccati bhikkhave bhikkhu iccho viharati lābhāya na
 uṭṭhahati na ghaṭati na vāyamati lābhāya na ca lābhī soci ca paridevi
 ca cuto ca saddhammā. Idha pana bhikkhave bhikkhuno pavivittassa viharato
 nirāyattavuttino icchā uppajjati lābhāya so na uṭṭhahati na
 ghaṭati na vāyamati lābhāya tassa anuṭṭhahato aghaṭato avāyamato
 lābhāya lābho uppajjati so tena lābhena majjati pamajjati
 pamādamāpajjati ayaṁ vuccati bhikkhave bhikkhu iccho viharati lābhāya
 na uṭṭhahati na ghaṭati na vāyamati lābhāya lābhī ca madī ca pamādī
 ca cuto ca saddhammā. Idha pana bhikkhave < PTS. A IV , 295 >bhikkhuno pavivittassa
 viharato nirāyattavuttino icchā uppajjati lābhāya so uṭṭhahati
 ghaṭati vāyamati lābhāya tassa uṭṭhahato ghaṭato vāyamato lābhāya
 lābho nuppajjati so tena alābhena na socati na kilamati na
 paridevati na urattāḷī kandati na sammohaṁ āpajjati ayaṁ vuccati
 bhikkhave bhikkhu iccho viharati lābhāya uṭṭhahati ghaṭati vāyamati lābhāya
-------------------------------------------------
[page 304]
 Na ca lābhī na ca soci na ca paridevi accuto ca saddhammā.
 Idha pana bhikkhave bhikkhuno pavivittassa viharato nirāyattavuttino
 icchā uppajjati lābhāya so uṭṭhahati ghaṭati vāyamati lābhāya tassa
 uṭṭhahato ghaṭato vāyamato lābhāya lābho uppajjati so tena
 lābhena na majjati na pamajjati na pamādamāpajjati ayaṁ vuccati
 bhikkhave bhikkhu iccho viharati lābhāya uṭṭhahati ghaṭati vāyati lābhāya
 lābhī ca na ca madī na ca pamādī accuto ca saddhammā. Idha pana
 bhikkhave bhikkhuno pavivittassa viharato nirāyattavuttino icchā uppajjati
 lābhāya so na uṭṭhahati na ghaṭati na vāyamati lābhāya tassa
 anuṭṭhahato aghaṭato avāyamato lābhāya lābho nuppajjati so tena
 alābhena na socati na kilamati na paridevati na urattāḷī kandati na
 sammohaṁ āpajjati ayaṁ vuccati bhikkhave bhikkhu iccho viharati
 lābhāya na uṭṭhahati na ghaṭati na vāyamati lābhāya na ca lābhī na
 ca soci na ca paridevi accuto ca saddhammā. Idha pana bhikkhave
 bhikkhuno pavivittassa viharato nirāyattavuttino icchā uppajjati
 lābhāya so na uṭṭhahati na ghaṭati na vāyamati lābhāya tassa
 anuṭṭhahato aghaṭato avāyamato lābhāya lābho uppajjati so tena
 lābhena na majjati na pamajjati na pamādamāpajjati ayaṁ vuccati
 bhikkhave bhikkhu iccho viharati lābhāya na uṭṭhahati na ghaṭati na
 vāyamati lābhāya lābhī ca na ca madī na ca pamādī accuto ca
-------------------------------------------------
[page 305]
 Saddhammā. < PTS. A IV , 296 >Ime kho bhikkhave aṭṭha puggalā santo saṁvijjamānā
 lokasminti.
      [152] 62 Chahi bhikkhave dhammehi samannāgato bhikkhu alaṁ attano
 alaṁ paresaṁ. Katamehi chahi idha bhikkhave bhikkhu khippanisanti
 ca hoti kusalesu dhammesu sutānañca dhammānaṁ dhārakajātiko 1- hoti
 dhatānañca dhammānaṁ atthupaparikkhī hoti atthamaññāya dhammamaññāya
 dhammānudhammapaṭipanno ca hoti kalyāṇavāco ca hoti kalyāṇavākkaraṇo
 poriyā vācāya samannāgato vissaṭṭhāya anelagaḷāya
 atthassa viññāpaniyā sandassako ca hoti samādapako samuttejako
 sampahaṁsako sabrahmacārīnaṁ. Imehi kho bhikkhave chahi dhammehi samannāgato
 bhikkhu alaṁ attano alaṁ paresaṁ.
      [153] 63 Pañcahi bhikkhave dhammehi samannāgato bhikkhu alaṁ attano
 alaṁ paresaṁ. Katamehi pañcahi idha bhikkhave bhikkhu na heva kho
 khippanisanti ca hoti kusalesu dhammesu sutānañca dhammānaṁ dhārakajātiko
 hoti dhatānañca dhammānaṁ atthupaparikkhī hoti atthamaññāya
 dhammamaññāya dhammānudhammapaṭipanno ca hoti kalyāṇavāco ca
 hoti .pe. Atthassa viññāpaniyā sandassako ca hoti
 samādapako samuttejako sampahaṁsako sabrahmacārīnaṁ. Imehi kho bhikkhave
 pañcahi dhammehi samannāgato bhikkhu alaṁ attano alaṁ paresaṁ.

  *  *  *  *  *  *
  Footnote:1 Ma. dhāraṇajātiko. evamuparipi.
-------------------------------------------------
[page 306]
      [154] 64 Catūhi bhikkhave dhammehi < PTS. A IV , 297 >samannāgato bhikkhu alaṁ attano
 no 1- paresaṁ. Katamehi catūhi idha bhikkhave bhikkhu khippanisanti ca hoti
 kusalesu dhammesu sutānañca dhammānaṁ dhārakajātiko hoti dhatānañca
 dhammānaṁ atthupaparikkhī hoti atthamaññāya dhammamaññāya dhammānudhammapaṭipanno
 ca hoti no ca kalyāṇavāco hoti kalyāṇavākkaraṇo
 poriyā vācāya samannāgato vissaṭṭhāya anelagaḷāya
 atthassa viññāpaniyā no ca sandassako hoti samādapako
 samuttejako sampahaṁsako sabrahmacārīnaṁ. Imehi kho bhikkhave catūhi
 dhammehi samannāgato bhikkhu alaṁ attano no 1- paresaṁ.
      [155] 65 Catūhi bhikkhave dhammehi samannāgato bhikkhu alaṁ paresaṁ no
 attano. Katamehi catūhi idha bhikkhave bhikkhu khippanisanti ca hoti
 kusalesu dhammesu sutānañca dhammānaṁ dhārakajātiko hoti no ca
 dhatānaṁ dhammānaṁ atthupaparikkhī hoti no ca atthamaññāya dhammamaññāya
 dhammānudhammapaṭipanno hoti kalyāṇavāco ca hoti
 kalyāṇavākkaraṇo .pe. Atthassa viññāpaniyā sandassako ca
 hoti .pe. Sabrahmacārīnaṁ. Imehi kho bhikkhave catūhi dhammehi
 samannāgato bhikkhu alaṁ paresaṁ no attano.
      [156] 66 Tīhi bhikkhave dhammehi samannāgato bhikkhu alaṁ attano no
 paresaṁ. Katamehi tīhi idha bhikkhave bhikkhu na heva kho khippanisanti
 ca hoti kusalesu dhammesu sutānañca dhammānaṁ dhārakajātiko hoti

  *  *  *  *  *  *
  Footnote:1 Ma. nālaṁ. evamīdisesu ṭhānesupi.
-------------------------------------------------
[page 307]
 Dhatānañca dhammānaṁ atthupaparikkhī hoti < PTS. A IV , 298 >atthamaññāya dhammamaññāya
 dhammānudhammapaṭipanno ca hoti no ca kalyāṇavāco hoti kalyāṇavākkaraṇo
 poriyā vācāya samannāgato vissaṭṭhāya anelagaḷāya
 atthassa viññāpaniyā no ca sandassako hoti samādapako
 samuttejako sampahaṁsako sabrahmacārīnaṁ. Imehi kho bhikkhave tīhi
 dhammehi samannāgato bhikkhu alaṁ attano no paresaṁ.
      [157] 67 Tīhi bhikkhave dhammehi samannāgato bhikkhu alaṁ paresaṁ no
 attano. Katamehi tīhi idha bhikkhave bhikkhu na heva kho khippanisanti ca
 hoti kusalesu dhammesu sutānañca dhammānaṁ dhārakajātiko hoti
 no ca dhatānaṁ dhammānaṁ atthupaparikkhī hoti no ca atthamaññāya
 dhammamaññāya dhammānudhammapaṭipanno hoti kalyāṇavāco ca hoti
 .pe. Atthassa viññāpaniyā sandassako ca hoti samādapako
 samuttejako sampahaṁsako sabrahmacārīnaṁ. Imehi kho bhikkhave tīhi dhammehi
 samannāgato bhikkhu alaṁ paresaṁ no attano.
      [158] 68 Dvīhi bhikkhave dhammehi samannāgato bhikkhu alaṁ attano no
 paresaṁ. Katamehi dvīhi idha bhikkhave bhikkhu na heva kho khippanisanti ca
 hoti kusalesu dhammesu no ca sutānaṁ dhammānaṁ dhārakajātiko hoti
 dhatānañca dhammānaṁ atthupaparikkhī hoti atthamaññāya dhammamaññāya
 dhammānudhammapaṭipanno ca hoti no ca kalyāṇavāco hoti .pe.
 Atthassa viññāpaniyā no ca sandassako hoti .pe. Sabrahmacārīnaṁ.
-------------------------------------------------
[page 308]
 Imehi kho bhikkhave dvīhi dhammehi samannāgato bhikkhu alaṁ
 attano no paresaṁ.
      [159] 69 Dvīhi bhikkhave dhammehi samannāgato bhikkhu alaṁ paresaṁ no
 attano. Katamehi dvīhi idha bhikkhave bhikkhu na < PTS. A IV , 299 >heva kho
 khippanisanti ca hoti kusalesu dhammesu no ca sutānaṁ dhammānaṁ
 dhārakajātiko hoti no ca dhatānaṁ dhammānaṁ atthupaparikkhī hoti
 no ca atthamaññāya dhammamaññāya dhammānudhammapaṭipanno hoti
 kalyāṇavāco ca hoti kalyāṇavākkaraṇo poriyā vācāya samannāgato
 vissaṭṭhāya anelagaḷāya atthassa viññāpaniyā sandassako ca
 hoti samādapako samuttejako sampahaṁsako sabrahmacārīnaṁ. Imehi
 kho bhikkhave dvīhi dhammehi samannāgato bhikkhu alaṁ paresaṁ no
 attanoti.
      [160] 70 Athakho aññataro bhikkhu yena bhagavā tenupasaṅkami .pe.
 Ekamantaṁ nisinno kho so bhikkhu bhagavantaṁ etadavoca sādhu me bhante
 bhagavā saṅkhittena dhammaṁ desetu yamahaṁ bhagavato dhammaṁ sutvā eko
 vūpakaṭṭho appamatto ātāpī pahitatto vihareyyanti. Evameva panidhekacce
 moghapurisā maññeva ajjhesanti dhamme ca bhāsite mamaññeva
 anubandhitabbaṁ maññantīti desetu me bhante bhagavā saṅkhittena dhammaṁ
 desetu sugato saṅkhittena dhammaṁ appevanāmāhaṁ bhagavato bhāsitassa
 atthaṁ ājāneyyaṁ appevanāmāhaṁ bhagavato bhāsitassa dāyādo assanti
-------------------------------------------------
[page 309]
 Tasmātiha te bhikkhu evaṁ sikkhitabbaṁ ajjhattaṁ me cittaṁ ṭhitaṁ
 bhavissati susaṇṭhitaṁ na cuppannā pāpakā akusalā dhammā cittaṁ
 pariyādāya ṭhassantīti evañhi te bhikkhu sikkhitabbaṁ yato kho te
 bhikkhu < PTS. A IV , 300 >ajjhattaṁ cittaṁ ṭhitaṁ hoti susaṇṭhitaṁ na cuppannā pāpakā
 akusalā dhammā cittaṁ pariyādāya tiṭṭhanti tato te bhikkhu evaṁ
 sikkhitabbaṁ mettā me cetovimutti bhāvitā bhavissati bahulīkatā
 yānīkatā vatthukatā anuṭṭhitā paricitā susamāraddhāti evañhi te
 bhikkhu sikkhitabbaṁ yato kho te bhikkhu ayaṁ samādhi evaṁ bhāvito
 hoti bahulīkato tato tvaṁ bhikkhu imaṁ samādhiṁ savitakkampi savicāraṁ 1-
 bhāveyyāsi avitakkampi vicāramattaṁ 2- bhāveyyāsi avitakkampi avicāraṁ 3-
 bhāveyyāsi sappītikampi bhāveyyāsi nippītikampi bhāveyyāsi
 sātasahagatampi bhāveyyāsi upekkhāsahagatampi bhāveyyāsi yato kho
 te bhikkhu ayaṁ samādhi evaṁ bhāvito hoti subhāvito tato te bhikkhu evaṁ
 sikkhitabbaṁ karuṇā me cetovimutti .pe. Muditā me cetovimutti .pe.
 Upekkhā me cetovimutti bhāvitā bhavissati bahulīkatā yānīkatā vatthukatā
 anuṭṭhitā paricitā susamāraddhāti evañhi te bhikkhu sikkhitabbaṁ
 yato kho te bhikkhu ayaṁ samādhi evaṁ bhāvito hoti bahulīkato
 tato tvaṁ bhikkhu imaṁ samādhiṁ savitakkampi savicāraṁ bhāveyyāsi
 avitakkampi vicāramattaṁ bhāveyyāsi avitakkampi avicāraṁ bhāveyyāsi
 sappītikampi bhāveyyāsi nippītikampi bhāveyyāsi sātasahagatampi

  *  *  *  *  *  *
  Footnote:1 Ma. savitakkasavicārampi. evamuparipi. 2 Ma. avitakkavicāramattampi.
 evamuparipi. 3 Ma. avitakkāvicārampi. evamuparipi.
-------------------------------------------------
[page 310]
 Bhāveyyāsi upekkhāsahagatampi bhāveyyāsi yato kho te bhikkhu ayaṁ samādhi
 evaṁ bhāvito hoti subhāvito tato te bhikkhu evaṁ sikkhitabbaṁ kāye
 kāyānupassī viharissāmi ātāpī sampajāno satimā vineyya loke
 abhijjhādomanassanti evañhi te bhikkhu sikkhitabbaṁ yato kho te
 bhikkhu ayaṁ samādhi evaṁ bhāvito hoti bahulīkato tato tvaṁ bhikkhu
 imaṁ samādhiṁ savitakkampi savicāraṁ bhāveyyāsi avitakkampi vicāramattaṁ
 bhāveyyāsi avitakkampi avicāraṁ bhāveyyāsi sappītikampi bhāveyyāsi
 nippītikampi bhāveyyāsi sātasahagatampi bhāveyyāsi upekkhāsahagatampi
 bhāveyyāsi yato kho te bhikkhu ayaṁ samādhi evaṁ bhāvito hoti
 subhāvito tato te bhikkhu evaṁ sikkhitabbaṁ vedanāsu .pe. Citte
 .pe. Dhammesu dhammānupassī viharissāmi ātāpī sampajāno satimā
 vineyya loke abhijjhādomanassanti evañhi te bhikkhu sikkhitabbaṁ
 yato kho te bhikkhu ayaṁ samādhi evaṁ bhāvito hoti bahulīkato tato
 tvaṁ bhikkhu imaṁ samādhiṁ savitakkampi savicāraṁ bhāveyyāsi avitakkampi
 vicāramattaṁ bhāveyyāsi avitakkampi avicāraṁ bhāveyyāsi sappītikampi
 bhāveyyāsi nippītikampi bhāveyyāsi sātasahagatampi bhāveyyāsi
 upekkhāsahagatampi bhāveyyāsi. Yato kho te bhikkhu ayaṁ samādhi evaṁ
 bhāvito hoti subhāvito tato tvaṁ bhikkhu yena yeneva tagghasi 1- phāsu 2-
 yeva tagghasi 3- yattha yattha ṭhassasi phāsuyeva ṭhassasi yattha
 yattha nisīdissasi phāsuyeva nisīdissasi yattha yattha seyyaṁ

  *  *  *  *  *  *
  Footnote:1-3 Ma. gagghasi. 2 Ma. phāsuṁyeva. evamuparipi.
-------------------------------------------------
[page 311]
 Kappissasi 1- phāsuyeva seyyaṁ kappissasīti 1-.
      Athakho so bhikkhu bhagavatā iminā ovādena ovadito
 uṭṭhāyāsanā bhagavantaṁ abhivādetvā padakkhiṇaṁ katvā pakkāmi athakho
 so bhikkhu eko vūpakaṭṭho appamatto ātāpī pahitatto viharanto
 nacirasseva yassatthāya kulaputtā < PTS. A IV , 302 >samma dve agārasmā anagāriyaṁ
 pabbajanti tadanuttaraṁ brahmacariyapariyosānaṁ diṭṭheva dhamme sayaṁ abhiññā
 sacchikatvā upasampajja vihāsi khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti abbhaññāsi aññataro ca pana so
 bhikkhu arahataṁ ahosīti.
      [161] 71 Ekaṁ samayaṁ bhagavā gayāyaṁ viharati gayāsīse. Tatra
 kho bhagavā bhikkhū āmantesi bhikkhavoti .pe. Bhagavā etadavoca
 pubbāhaṁ bhikkhave sambodhā anabhisambuddho bodhisattova samāno
 obhāsaṁpi 2- kho sañjānāmi no ca rūpāni passāmi tassa mayhaṁ bhikkhave
 etadahosi sace kho ahaṁ obhāsañceva sañjāneyyaṁ rūpāni ca
 passeyyaṁ evamme idaṁ ñāṇadassanaṁ parisuddhataraṁ assāti so kho
 ahaṁ bhikkhave aparena samayena appamatto ātāpī pahitatto viharanto
 obhāsañceva sañjānāmi rūpāni ca passāmi no ca kho tāhi
 devatāhi saddhiṁ santiṭṭhāmi sallapāmi sākacchaṁ samāpajjāmi tassa
 mayhaṁ bhikkhave etadahosi sace kho ahaṁ obhāsañceva sañjāneyyaṁ
 rūpāni ca passeyyaṁ tāhi ca devatāhi saddhiṁ santiṭṭheyyaṁ

  *  *  *  *  *  *
  Footnote:1 Ma. kappessasi. 2 Ma. obhāsaññeva.
-------------------------------------------------
[page 312]
 Sallapeyyaṁ sākacchaṁ samāpajjeyyaṁ evamme idaṁ ñāṇadassanaṁ parisuddhataraṁ
 assāti so kho ahaṁ bhikkhave aparena samayena appamatto ātāpī
 pahitatto viharanto obhāsañceva sañjānāmi rūpāni ca passāmi
 tāhi ca < PTS. A IV , 303 >devatāhi saddhiṁ santiṭṭhāmi sallapāmi sākacchaṁ samāpajjāmi
 no ca kho tā devatā jānāmi imā devatā amukamhā vā amukamhā
 vā devanikāyāti tassa mayhaṁ bhikkhave etadahosi sace kho ahaṁ
 obhāsañceva sañjāneyyaṁ rūpāni ca passeyyaṁ tāhi ca devatāhi saddhiṁ
 santiṭṭheyyaṁ sallapeyyaṁ sākacchaṁ samāpajjeyyaṁ tā ca devatā jāneyyaṁ
 imā devatā amukamhā vā amukamhā vā devanikāyāti evamme
 idaṁ ñāṇadassanaṁ parisuddhataraṁ assāti so kho ahaṁ bhikkhave aparena
 samayena appamatto ātāpī pahitatto viharanto obhāsañceva
 sañjānāmi rūpāni ca passāmi tāhi ca devatāhi saddhiṁ santiṭṭhāmi
 sallapāmi sākacchaṁ samāpajjāmi tā ca devatā jānāmi imā devatā
 amukamhā vā amukamhā vā devanikāyāti no ca kho tā devatā
 jānāmi imā devatā imassa kammassa vipākena ito cutā tattha
 upapannāti tā ca devatā jānāmi imā devatā imassa
 kammassa vipākena ito cutā tattha upapannāti no ca kho tā
 devatā jānāmi imā devatā [1]- evamāhārā evaṁsukhadukkhapaṭisaṁvediniyoti
 tā ca devatā jānāmi imā devatā 1- evamāhārā
 evaṁsukhadukkhapaṭisaṁvediniyoti no ca kho tā devatā jānāmi imā devatā

  *  *  *  *  *  *
  Footnote:1 Ma. imassa kammassa vipākena.
-------------------------------------------------
[page 313]
 Evaṁdīghāyukā evaṁciraṭṭhitikāti tā ca devatā jānāmi imā
 devatā evaṁdīghāyukā evaṁciraṭṭhitikāti no ca kho tā devatā
 jānāmi yadi vā me imāhi devatāhi saddhiṁ sannivutthapubbaṁ yadi
 vā na sannivutthapubbanti tassa mayhaṁ < PTS. A IV , 304 >bhikkhave etadahosi sace
 kho ahaṁ obhāsañceva sañjāneyyaṁ rūpāni ca passeyyaṁ tāhi ca
 devatāhi saddhiṁ santiṭṭheyyaṁ sallapeyyaṁ sākacchaṁ samāpajjeyyaṁ tā ca
 devatā jāneyyaṁ imā devatā amukamhā vā amukamhā vā
 devanikāyāti tā ca devatā jāneyyaṁ imā devatā imassa kammassa
 vipākena ito cutā tattha upapannāti tā ca devatā jāneyyaṁ
 imā devatā evamāhārā evaṁsukhadukkhapaṭisaṁvediniyoti tā ca devatā
 jāneyyaṁ imā devatā evaṁdīghāyukā evaṁciraṭṭhitikāti tā ca
 devatā jāneyyaṁ yadi vā me imāhi devatāhi saddhiṁ sannivutthapubbaṁ
 yadi vā na sannivutthapubbanti evamme idaṁ ñāṇadassanaṁ
 parisuddhataraṁ assāti so kho ahaṁ bhikkhave aparena samayena
 appamatto ātāpī pahitatto viharanto obhāsañceva sañjānāmi rūpāni
 ca passāmi tāhi ca devatāhi saddhiṁ santiṭṭhāmi sallapāmi sākacchaṁ
 samāpajjāmi tā ca devatā jānāmi imā devatā amukamhā vā
 amukamhā vā devanikāyāti tā ca devatā jānāmi imā
 devatā imassa kammassa vipākena ito cutā tattha upapannāti tā
 ca devatā jānāmi imā devatā evamāhārā evaṁsukhadukkhapaṭisaṁvediniyoti
-------------------------------------------------
[page 314]
 Tā ca devatā jānāmi imā devatā evaṁdīghāyukā
 evaṁciraṭṭhitikāti tā ca devatā jānāmi yadi vā me tāhi
 devatāhi saddhiṁ sannivutthapubbaṁ yadi vā na sannivutthapubbanti
 yāvakīvañca me bhikkhave evaṁ aṭṭhaparivaṭṭaṁ adhidevañāṇadassanaṁ na
 suvisuddhaṁ ahosi neva tāvāhaṁ bhikkhave sadevake loke samārake
 sabrahmake sassamaṇabrāhmaṇiyā pajāya sadevamanussāya anuttaraṁ sammāsambodhiṁ
 abhisambuddho 1- paccaññāsiṁ yato ca kho me bhikkhave evaṁ
 aṭṭhaparivaṭṭaṁ adhidevañāṇadassanaṁ suvisuddhaṁ ahosi athāhaṁ bhikkhave
 sadevake loke samārake sabrahmake sassamaṇabrāhmaṇiyā pajāya
 sadevamanussāya anuttaraṁ sammāsambodhiṁ abhisambuddho 1- paccaññāsiṁ ñāṇañca
 pana me dassanaṁ udapādi akuppā me cetovimutti ayamantimā
 jāti natthidāni punabbhavoti.
      [162] 72 Aṭṭhimāni bhikkhave abhibhāyatanāni. Katamāni aṭṭha
 ajjhattaṁ rūpasaññī eko bahiddhā rūpāni passati parittāni suvaṇṇadubbaṇṇāni
 tāni abhibhuyya jānāmi passāmīti evaṁsaññī hoti
 idaṁ paṭhamaṁ abhibhāyatanaṁ. Ajjhattaṁ rūpasaññī eko bahiddhā rūpāni
 passati appamāṇāni suvaṇṇadubbaṇṇāni tāni abhibhuyya jānāmi
 passāmīti evaṁsaññī hoti idaṁ dutiyaṁ abhibhāyatanaṁ. Ajjhattaṁ
 arūpasaññī eko bahiddhā rūpāni passati parittāni suvaṇṇadubbaṇṇāni
 tāni abhibhuyya jānāmi passāmīti evaṁsaññī hoti idaṁ

  *  *  *  *  *  *
  Footnote:1 Ma. abhisambuddhoti. evamuparipi.
-------------------------------------------------
[page 315]
 Tatiyaṁ abhibhāyatanaṁ. Ajjhattaṁ arūpasaññī eko bahiddhā rūpāni
 passati appamāṇāni suvaṇṇadubbaṇṇāni tāni abhibhuyya jānāmi
 passāmīti evaṁsaññī hoti idaṁ catutthaṁ abhibhāyatanaṁ. Ajjhattaṁ
 arūpasaññī eko bahiddhā rūpāni passati nīlāni nīlavaṇṇāni nīlanidassanāni
 nīlanibhāsāni tāni abhikuyya jānāmi passāmīti evaṁsaññī
 hoti idaṁ pañcamaṁ abhibhāyatanaṁ. Ajjhattaṁ arūpasaññī eko bahiddhā
 rūpāni passati pītāni pītavaṇṇāni pītanidassanāni pītanibhāsāni tāni
 abhibhuyya jānāmi passāmīti evaṁsaññī hoti idaṁ chaṭṭhaṁ abhibhāyatanaṁ.
 Ajjhattaṁ arūpasaññī eko bahiddhā rūpāni passati lohitakāni lohitakavaṇṇāni
 lohitakanidassanāni lohitakanibhāsāni tāni abhibhuyya
 jānāmi passāmīti evaṁsaññī hoti idaṁ sattamaṁ abhibhāyatanaṁ.
 Ajjhattaṁ arūpasaññī eko bahiddhā rūpāni passati odātāni odātavaṇṇāni
 odātanidassanāni odātanibhāsāni tāni abhibhuyya jānāmi
 passāmīti evaṁsaññī hoti idaṁ aṭṭhamaṁ abhibhāyatanaṁ. Imāni kho
 bhikkhave aṭṭha abhibhāyatanānīti.
      [163] 73 Aṭṭhime bhikkhave vimokkhā. Katame aṭṭha rūpī
 rūpāni passati ayaṁ paṭhamo vimokkho. Ajjhattaṁ arūpasaññī
 bahiddhā rūpāni passati ayaṁ dutiyo vimokkho. Subhanteva
 adhimutto hoti ayaṁ tatiyo vimokkho. Sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ amanasikārā
-------------------------------------------------
[page 316]
 Ananto ākāsoti ākāsānañcāyatanaṁ upasampajja viharati ayaṁ
 catuttho vimokkho. Sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati ayaṁ pañcamo
 vimokkho. Sabbaso viññāṇañcāyatanaṁ samatikkamma natthi kiñcīti
 ākiñcaññāyatanaṁ upasampajja viharati ayaṁ chaṭṭho vimokkho.
 Sabbaso ākiñcaññāyatanaṁ samatikkamma nevasaññānāsaññāyatanaṁ upasampajja
 viharati ayaṁ sattamo vimokkho. Sabbaso nevasaññānāsaññāyatanaṁ
 samatikkamma saññāvedayitanirodhaṁ < PTS. A IV , 307 >upasampajja viharati
 ayaṁ aṭṭhamo vimokkho. Ime kho bhikkhave aṭṭha vimokkhāti.
      [164] 74 Aṭṭhime bhikkhave anariyavohārā. Katame aṭṭha
 adiṭṭhe diṭṭhavāditā assute sutavāditā amute mutavāditā aviññāte
 viññātavāditā diṭṭhe adiṭṭhavāditā sute assutavāditā mute
 amutavāditā viññāte aviññātavāditā. Ime kho bhikkhave aṭṭha
 anariyavohārāti.
      [165] 75 Aṭṭhime bhikkhave ariyavohārā. Katame aṭṭha
 adiṭṭhe adiṭṭhavāditā assute assutavāditā amute amutavāditā
 aviññāte aviññātavāditā diṭṭhe diṭṭhavāditā sute sutavāditā
 mute mutavāditā viññāte viññātavāditā. Ime kho bhikkhave aṭṭha
 ariyavohārāti.
      [166] 76 Aṭṭhimā bhikkhave parisā. Katamā aṭṭha khattiyaparisā
-------------------------------------------------
[page 317]
 Brāhmaṇaparisā gahapatiparisā samaṇaparisā cātummahārājikaparisā
 tāvatiṁsaparisā māraparisā brahmaparisā. Abhijānāmi kho panāhaṁ bhikkhave
 anekasataṁ khattiyaparisaṁ upasaṅkamitvā tatrapi mayā sannisinnapubbañceva
 sallapitapubbañca sākacchā ca samāpannapubbā tattha yādisako
 tesaṁ vaṇṇo hoti tādisako mayhaṁ vaṇṇo hoti yādisako
 tesaṁ saro hoti tādisako mayhaṁ saro hoti dhammiyā ca kathāya
 sandassemi samādapemi samuttejemi sampahaṁsemi bhāsamānañca maṁ na
 jānanti ko nu kho ayaṁ bhāsati devo vā manusso vāti dhammiyā
 ca kathāya sandassetvā samādapetvā < PTS. A IV , 308 >samuttejetvā sampahaṁsetvā
 antaradhāyāmi antarahitañca maṁ na jānanti ko nu kho ayaṁ antarahito
 devo vā manusso vāti abhijānāmi kho panāhaṁ bhikkhave anekasataṁ
 brāhmaṇaparisaṁ .pe. Gahapatiparisaṁ samaṇaparisaṁ cātummahārājikaparisaṁ
 tāvatiṁsaparisaṁ māraparisaṁ brahmaparisaṁ upasaṅkamitvā tatrapi mayā
 sannisinnapubbañceva sallapitapubbañca sākacchā ca samāpannapubbā tattha
 yādisako tesaṁ vaṇṇo hoti tādisako mayhaṁ vaṇṇo hoti
 yādisako tesaṁ saro hoti tādisako mayhaṁ saro hoti dhammiyā ca
 kathāya sandassemi samādapemi samuttejemi sampahaṁsemi bhāsamānañca maṁ
 na jānanti ko nu kho ayaṁ bhāsati devo vā manusso vāti
 dhammiyā ca kathāya sandassetvā samādapetvā samuttejetvā
 sampahaṁsetvā antaradhāyāmi antarahitañca maṁ na jānanti ko
-------------------------------------------------
[page 318]
 Nu kho ayaṁ antarahito devo vā manusso vāti. Imā kho
 bhikkhave aṭṭha parisāti.
      [167] 77 Ekaṁ samayaṁ bhagavā vesāliyaṁ viharati mahāvane
 kūṭāgārasālāyaṁ. Athakho bhagavā pubbaṇhasamayaṁ nivāsetvā pattacīvaramādāya
 vesāliṁ piṇḍāya pāvisi vesāliyaṁ piṇḍāya caritvā pacchābhattaṁ
 piṇḍapātapaṭikkanto āyasmantaṁ ānandaṁ āmantesi gaṇhāhi
 ānanda nisīdanaṁ yena pāvālacetiyaṁ 1- tenupasaṅkamissāma divāvihārāyāti.
 Evaṁ bhanteti kho āyasmā ānando bhagavato paṭissuṇitvā nisīdanaṁ
 ādāya bhagavantaṁ piṭṭhito piṭṭhito anubandhi.
      Athakho < PTS. A IV , 309 >bhagavā yena pāvālacetiyaṁ tenupasaṅkami upasaṅkamitvā
 paññatte āsane nisīdi nisajja kho bhagavā āyasmantaṁ ānandaṁ
 āmantesi ramaṇīyā ānanda vesālī ramaṇīyaṁ udenacetiyaṁ ramaṇīyaṁ
 gotamakacetiyaṁ ramaṇīyaṁ bahuputtakacetiyaṁ ramaṇīyaṁ sattambacetiyaṁ
 ramaṇīyaṁ sārandadacetiyaṁ ramaṇīyaṁ pāvālacetiyaṁ yassa kassaci ānanda
 cattāro iddhipādā bhāvitā bahulīkatā yānīkatā vatthukatā anuṭṭhitā
 paricitā susamāraddhā ākaṅkhamāno so ānanda kappaṁ vā tiṭṭheyya
 kappāvasesaṁ vā tathāgatassa kho ānanda cattāro iddhipādā bhāvitā
 bahulīkatā yānīkatā vatthukatā anuṭṭhitā paricitā susamāraddhā
 ākaṅkhamāno ānanda tathāgato kappaṁ vā tiṭṭheyya kappāvasesaṁ vāti.
 Evampi kho āyasmā ānando bhagavatā oḷārike nimitte kariyamāne

  *  *  *  *  *  *
  Footnote:1 Ma. cāpālaṁ cetiyaṁ. Yu. cāpālacetiyaṁ. evamuparipi.
-------------------------------------------------
[page 319]
 Oḷārike obhāse kariyamāne nāsakkhi paṭivijjhituṁ na bhagavantaṁ yāci
 tiṭṭhatu bhante bhagavā kappaṁ tiṭṭhatu bhante sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti yathātaṁ mārena pariyuṭṭhitacitto. Dutiyampi
 kho bhagavā. Tatiyampi kho bhagavā āyasmantaṁ ānandaṁ āmantesi
 ramaṇīyā ānanda vesālī ramaṇīyaṁ udenacetiyaṁ ramaṇīyaṁ gotamakacetiyaṁ
 ramaṇīyaṁ bahuputtakacetiyaṁ ramaṇīyaṁ sattambacetiyaṁ ramaṇīyaṁ sārandadacetiyaṁ
 ramaṇīyaṁ pāvālacetiyaṁ yassa kassaci ānanda cattāro iddhipādā
 bhāvitā bahulīkatā yānīkatā vatthukatā anuṭṭhitā paricitā < PTS. A IV , 310 >susamāraddhā
 .pe. Ākaṅkhamāno ānanda tathāgato kappaṁ vā tiṭṭheyya kappāvasesaṁ
 vāti evampi kho āyasmā ānando bhagavatā oḷārike
 nimitte kariyamāne oḷārike obhāse kariyamāne nāsakkhi paṭivijjhituṁ
 na bhagavantaṁ yāci tiṭṭhatu bhante bhagavā kappaṁ tiṭṭhatu bhante
 sugato kappaṁ bahujanahitāya bahujanasukhāya lokānukampāya atthāya hitāya
 sukhāya devamanussānanti yathātaṁ mārena pariyuṭṭhitacitto. Athakho
 bhagavā āyasmantaṁ ānandaṁ āmantesi gaccha tvaṁ ānanda yassa
 dāni kālaṁ maññasīti. Evaṁ bhanteti kho āyasmā ānando bhagavato
 paṭissuṇitvā uṭṭhāyāsanā bhagavantaṁ abhivādetvā padakkhiṇaṁ katvā
 bhagavato avidūre aññatarasmiṁ rukkhamūle nisīdi.
      Athakho māro pāpimā acirapakkante āyasmante ānande
-------------------------------------------------
[page 320]
 Bhagavantaṁ etadavoca parinibbātudāni bhante bhagavā parinibbātu
 sugato parinibbānakālodāni bhante bhagavato bhāsitā kho panesā
 bhante bhagavatā vācā na tāvāhaṁ pāpima parinibbāyissāmi yāva
 me bhikkhū na sāvakā bhavissanti viyattā vinītā visāradā pattayogakkhemā
 bahussutā dhammadharā dhammānudhammapaṭipannā sāmīcipaṭipannā anudhammacārino
 sakaṁ ācariyakaṁ uggahetvā ācikkhissanti desissanti 1- paññapessanti
 paṭṭhapessanti vivarissanti vibhajissanti uttānīkarissanti uppannaṁ
 parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
 desissantīti etarahi bhante bhikkhū bhagavato sāvakā viyattā vinītā
 visāradā pattayogakkhemā bahussutā dhammadharā dhammānudhammapaṭipannā
 sāmīcipaṭipannā anudhammacārino sakaṁ ācariyakaṁ uggahetvā ācikkhanti
 desenti paññapenti paṭṭhapenti vivaranti vibhajanti uttānīkaronti
 uppannaṁ parappavādaṁ sahadhammena suniggahitaṁ niggahetvā sappāṭihāriyaṁ
 dhammaṁ desenti parinibbātudāni bhante bhagavā parinibbātu sugato
 parinibbānakālodāni bhante bhagavato bhāsitā kho panesā bhante
 bhagavatā vācā na tāvāhaṁ pāpima parinibbāyissāmi yāva me
 bhikkhuniyo na sāvikā bhavissanti .pe. Yāva me upāsakā na
 sāvakā bhavissanti .pe. Yāva me upāsikā na sāvikā bhavissanti
 viyattā vinītā visāradā pattayogakkhemā bahussutā dhammadharā
 dhammānudhammapaṭipannā sāmīcipaṭipannā anudhammacāriniyo sakaṁ ācariyakaṁ

  *  *  *  *  *  *
  Footnote:1 Ma. desessanti. evamuparipi.
-------------------------------------------------
[page 321]
 Uggahetvā ācikkhissanti desissanti paññapessanti paṭṭhapessanti
 vivarissanti vibhajissanti uttānīkarissanti uppannaṁ parappavādaṁ
 sahadhammena suniggahitaṁ niggahetvā sappāṭihāriyaṁ dhammaṁ desissantīti
 etarahi bhante upāsikā bhagavato sāvikā viyattā vinītā visāradā
 pattayogakkhemā bahussutā dhammadharā dhammānudhammapaṭipannā sāmīcipaṭipannā
 anudhammacāriniyo sakaṁ ācariyakaṁ uggahetvā ācikkhanti desenti
 paññapenti paṭṭhapenti vivaranti vibhajanti uttānīkaronti uppannaṁ
 parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
 desenti parinibbātudāni bhante bhagavā parinibbātu sugato
 parinibbānakālodāni bhante bhagavato bhāsitā kho panesā bhante
 bhagavatā vācā na tāvāhaṁ pāpima parinibbāyissāmi yāva me
 idaṁ brahmacariyaṁ na iddhañceva bhavissati phītañca vitthārikaṁ bāhujaññaṁ
 puthubhūtaṁ yāva devamanussehi suppakāsitanti etarahi bhante bhagavato
 brahmacariyaṁ iddhañceva phītañca vitthārikaṁ bāhujaññaṁ puthubhūtaṁ yāva
 devamanussehi suppakāsitaṁ parinibbātudāni bhante bhagavā parinibbātu
 sugato parinibbānakālodāni bhante bhagavatoti. Appossuko tvaṁ
 pāpima hohi naciraṁ tathāgatassa parinibbānaṁ bhavissati ito tiṇṇaṁ
 māsānaṁ accayena tathāgato parinibbāyissatīti athakho bhagavā
 pāvālacetiye sato sampajāno āyusaṅkhāraṁ ossajji ossajjite
-------------------------------------------------
[page 322]
 Bhagavatā āyusaṅkhāre mahā bhūmicālo ahosi bhiṁsanako salomahaṁso
 devadundubhiyo ca phaliṁsu athakho bhagavā etamatthaṁ viditvā tāyaṁ
 velāyaṁ imaṁ udānaṁ udānesi
          tulamatulañca sambhavaṁ bhavasaṅkhāramavassajji muni
          ajjhattarato samāhito abhindi kavacamivattasambhavanti.
      Athakho āyasmato ānandassa etadahosi mahā vatāyaṁ
 bhūmicālo sumahā vatāyaṁ bhūmicālo bhiṁsanako salomahaṁso devadundubhiyo
 ca phaliṁsu ko nu kho hetu ko paccayo mahato bhūmicālassa
 pātubhāvāyāti athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā ānando bhagavantaṁ etadavoca mahā vatāyaṁ
 bhante bhūmicālo sumahā vatāyaṁ bhante bhūmicālo bhiṁsanako salomahaṁso
 devadundubhiyo ca phaliṁsu ko nu kho bhante hetu ko paccayo
 mahato bhūmicālassa pātubhāvāyāti.
      Aṭṭhime ānanda hetū aṭṭha paccayā mahato bhūmicālassa
 pātubhāvāya katame aṭṭha yaṁ ānanda mahāpaṭhavī udake patiṭṭhitā
 udakaṁ vāte patiṭṭhitaṁ vāto ākāsaṭṭho hoti so ānanda
 samayo yaṁ mahāvātā vāyanti mahāvātā vāyantā udakaṁ kampenti
 udakaṁ kampitaṁ paṭhaviṁ kampeti ayaṁ ānanda paṭhamo hetu paṭhamo paccayo
 mahato bhūmicālassa pātubhāvāya. Puna caparaṁ ānanda samaṇo vā
-------------------------------------------------
[page 323]
 Brāhmaṇo vā iddhimā cetovasippatto devatā vā mahiddhikā mahānubhāvā
 tassa parittā paṭhavīsaññā bhāvitā hoti appamāṇā āposaññā
 so imaṁ paṭhaviṁ kampeti saṁkampeti sampakampeti [1]- ayaṁ ānanda
 dutiyo hetu dutiyo paccayo mahato < PTS. A IV , 313 >bhūmicālassa pātubhāvāya. Puna
 caparaṁ ānanda yadā bodhisatto tusitā kāyā cavitvā sato
 sampajāno mātu kucchiṁ okkamati tadāyaṁ paṭhavī kampati saṁkampati
 sampakampati ayaṁ ānanda tatiyo hetu tatiyo paccayo mahato
 bhūmicālassa pātubhāvāya. Puna caparaṁ ānanda yadā bodhisatto sato
 sampajāno mātu kucchismā nikkhamati tadāyaṁ paṭhavī kampati saṁkampati
 sampakampati ayaṁ ānanda catuttho hetu catuttho paccayo mahato
 bhūmicālassa pātubhāvāya. Puna caparaṁ ānanda yadā tathāgato anuttaraṁ
 sammāsambodhiṁ abhisambujjhati tadāyaṁ paṭhavī kampati saṁkampati
 sampakampati ayaṁ ānanda pañcamo hetu pañcamo paccayo mahato
 bhūmicālassa pātubhāvāya. Puna caparaṁ ānanda yadā tathāgato anuttaraṁ
 dhammacakkaṁ pavatteti tadāyaṁ paṭhavī kampati saṁkampati sampakampati
 ayaṁ ānanda chaṭṭho hetu chaṭṭho paccayo mahato bhūmicālassa
 pātubhāvāya. Puna caparaṁ ānanda yadā tathāgato sato sampajāno
 āyusaṅkhāraṁ ossajjati tadāyaṁ paṭhavī kampati saṁkampati sampakampati
 ayaṁ ānanda sattamo hetu sattamo paccayo mahato bhūmicālassa
 pātubhāvāya. Puna caparaṁ ānanda yadā tathāgato anupādisesāya

  *  *  *  *  *  *
  Footnote:1 Ma. sampavedeti. evamīdisesu ṭhānesupi.
-------------------------------------------------
[page 324]
 Nibbānadhātuyā parinibbāyati tadāyaṁ paṭhavī kampati saṁkampati
 sampakampati ayaṁ ānanda aṭṭhamo hetu aṭṭhamo paccayo mahato
 bhūmicālassa pātubhāvāya. Ime kho ānanda aṭṭha hetū aṭṭha
 paccayā mahato bhūmicālassa pātubhāvāyāti.
                       Cālavaggo dutiyo
                         tassuddānaṁ
          icchā alañca saṅkhittaṁ bhayā abhibhunā te 1- saha
          vimokkho dve ca vohārā parisā bhūmicālena cāti.
                       ----------
                      Yamakavaggo tatiyo
      [168] 78 Saddho [2]- bhikkhave bhikkhu hoti no [2]- sīlavā evaṁ
 so tena aṅgena aparipūro hoti tena taṁ aṅgaṁ paripūretabbaṁ
 kinnāhaṁ saddho ca assaṁ sīlavā cāti yato ca kho bhikkhave
 bhikkhu saddho ca hoti sīlavā ca evaṁ so tena aṅgena
 paripūro hoti. Saddho ca bhikkhave bhikkhu hoti sīlavā ca no
 bahussuto evaṁ so tena aṅgena aparipūro hoti tena taṁ aṅgaṁ
 paripūretabbaṁ kinnāhaṁ saddho ca assaṁ sīlavā ca bahussuto cāti
 yato ca kho bhikkhave bhikkhu saddho ca hoti sīlavā ca bahussuto ca
 evaṁ so tena aṅgena paripūro hoti. Saddho ca bhikkhave bhikkhu
 hoti sīlavā ca bahussuto ca no dhammakathiko .pe. Dhammakathiko
 ca no parisāvacaro .pe. Parisāvacaro ca no visārado parisāya

  *  *  *  *  *  *
  Footnote:1 Ma. tesaddo natthi. 2 Ma. ca. evamīdisesu ṭhānesupi.
-------------------------------------------------
[page 325]
 Dhammaṁ deseti .pe. Visārado ca parisāya dhammaṁ deseti no
 catunnaṁ jhānānaṁ ābhicetasikānaṁ diṭṭhadhammasukhavihārānaṁ nikāmalābhī hoti
 akicchalābhī akasiralābhī .pe. Catunnaṁ jhānānaṁ ābhicetasikānaṁ
 diṭṭhadhammasukhavihārānaṁ nikāmalābhī hoti akicchalābhī akasiralābhī no āsavānaṁ
 khayā anāsavaṁ cetovimuttiṁ paññāvimuttiṁ < PTS. A IV , 315 >diṭṭheva dhamme ayaṁ abhiññā
 sacchikatvā upasampajja viharati evaṁ so tena aṅgena aparipūro
 hoti tena taṁ aṅgaṁ paripūretabbaṁ kinnāhaṁ saddho ca assaṁ sīlavā
 ca bahussuto ca dhammakathiko ca parisāvacaro ca visārado ca parisāya
 dhammaṁ deseyyaṁ catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī assaṁ akicchalābhī akasiralābhī āsavānaṁ khayā anāsavaṁ
 cetovimuttiṁ paññāvimuttiṁ diṭṭheva dhamme sayaṁ abhiññā sacchikatvā
 upasampajja vihareyyanti yato ca kho bhikkhave bhikkhu saddho ca
 hoti sīlavā ca bahussuto ca dhammakathiko ca parisāvacaro ca visārado
 ca parisāya dhammaṁ deseti catunnaṁ jhānānaṁ ābhicetasikānaṁ diṭṭhadhammasukhavihārānaṁ
 nikāmalābhī hoti akicchalābhī akasiralābhī āsavānaṁ 1-
 khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
 abhiññā sacchikatvā upasampajja viharati evaṁ so tena aṅgena
 paripūro hoti. Imehi kho bhikkhave aṭṭhahi dhammehi samannāgato
 bhikkhu samantapāsādiko ca hoti sabbākāraparipūro cāti.
      [169] 79 Saddho bhikkhave bhikkhu hoti no sīlavā evaṁ so tena

  *  *  *  *  *  *
  Footnote:1 Ma. āsavānañca. evamuparipi.
-------------------------------------------------
[page 326]
 Aṅgena aparipūro hoti tena taṁ aṅgaṁ paripūretabbaṁ kinnāhaṁ
 saddho ca assaṁ sīlavā cāti yato ca kho bhikkhave bhikkhu saddho
 ca hoti sīlavā ca evaṁ so tena aṅgena paripūro hoti. Saddho ca
 bhikkhave bhikkhu hoti sīlavā ca no < PTS. A IV , 316 >bahussuto .pe. Bahussuto ca no
 dhammakathiko .pe. Dhammakathiko ca no parisāvacaro .pe. Parisāvacaro ca
 no visārado parisāya dhammaṁ deseti .pe. Visārado ca parisāya dhammaṁ
 deseti [1]- ye ca te santā vimokkhā atikkamma rūpe arūpā te kāyena
 phusitvā viharati no 2- āsavānaṁ khayā anāsavaṁ cetovimuttiṁ paññāvimuttiṁ
 diṭṭheva dhamme sayaṁ abhiññā sacchikatvā upasampajja viharati evaṁ
 so tena aṅgena aparipūro hoti tena taṁ aṅgaṁ paripūretabbaṁ kinnāhaṁ
 saddho ca assaṁ sīlavā ca bahussuto ca dhammakathiko ca parisāvacaro
 ca visārado ca parisāya dhammaṁ deseyyaṁ ye ca 3- te santā vimokkhā
 atikkamma rūpe arūpā te kāyena phusitvā vihareyyaṁ āsavānaṁ khayā
 anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
 sacchikatvā upasampajja vihareyyanti yato ca kho bhikkhave bhikkhu
 saddho ca hoti sīlavā ca bahussuto ca dhammakathiko ca parisāvacaro
 ca visārado ca parisāya dhammaṁ deseti ye ca 3- te santā vimokkhā
 atikkamma rūpe arūpā te [4]- kāyena phusitvā viharati āsavānaṁ
 khayā .pe. Sacchikatvā upasampajja viharati evaṁ so tena aṅgena
 paripūro hoti. Imehi kho bhikkhave aṭṭhahi dhammehi samannāgato

  *  *  *  *  *  *
  Footnote:1-2 Ma. no ca. evamuparipi. 3 Ma. casaddo natthi. 4 Ma. ca.
-------------------------------------------------
[page 327]
 Bhikkhu samantapāsādiko ca hoti sabbākāraparipūro < PTS. A IV , 317 >cāti.
      [170] 80 Ekaṁ samayaṁ bhagavā nādike 1- viharati giñjakāvasathe.
 Tatra kho bhagavā bhikkhū āmantesi bhikkhavoti. Bhadanteti te bhikkhū
 bhagavato paccassosuṁ. Bhagavā etadavoca maraṇassati bhikkhave bhāvitā
 bahulīkatā mahapphalā hoti mahānisaṁsā amatogadhā amatapariyosānā
 bhāvetha no tumhe bhikkhave maraṇassatinti.
      Evaṁ vutte aññataro bhikkhu bhagavantaṁ etadavoca ahaṁ kho
 bhante bhāvemi maraṇassatinti. Yathākathaṁ pana tvaṁ bhikkhu bhāvesi
 maraṇassatinti. Idha mayhaṁ bhante evaṁ hoti aho vatāhaṁ
 rattindivaṁ jīveyyaṁ bhagavato sāsanaṁ manasi kareyyaṁ bahu 2- vata me
 katamassāti evaṁ kho ahaṁ bhante bhāvemi maraṇassatinti.
      Aññataropi kho bhikkhu bhagavantaṁ etadavoca ahaṁpi kho
 bhante bhāvemi maraṇassatinti. Yathākathaṁ pana tvaṁ bhikkhu bhāvesi
 maraṇassatinti. Idha mayhaṁ bhante evaṁ hoti aho vatāhaṁ divasaṁ
 jīveyyaṁ bhagavato sāsanaṁ manasi kareyyaṁ bahu vata me katamassāti
 evaṁ kho ahaṁ bhante bhāvemi maraṇassatinti.
      Aññataropi kho bhikkhu bhagavantaṁ etadavoca ahaṁpi kho bhante
 bhāvemi maraṇassatinti. Yathākathaṁ pana tvaṁ bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ upaḍḍhadivasaṁ jīveyyaṁ

  *  *  *  *  *  *
  Footnote:1 Ma. Yu. nātike. evamuparipi. 2 Sī. Yu. bahuṁ. evamuparipi.
-------------------------------------------------
[page 328]
 Bhagavato sāsanaṁ manasi kareyyaṁ bahu vata me katamassāti evaṁ
 kho ahaṁ bhante bhāvemi maraṇassatinti.
      Aññataropi kho bhikkhu bhagavantaṁ etadavoca ahaṁpi kho bhante
 bhāvemi maraṇassatinti. Yathākathaṁ pana tvaṁ bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ tadantaraṁ jīveyyaṁ yadantaraṁ
 ekaṁ piṇḍapātaṁ bhuñjāmi bhagavato sāsanaṁ manasi kareyyaṁ bahu vata
 me katamassāti evaṁ kho ahaṁ bhante bhāvemi maraṇassatinti.
      Aññataropi < PTS. A IV , 318 >kho bhikkhu bhagavantaṁ etadavoca ahaṁpi kho bhante
 bhāvemi maraṇassatinti. Yathākathaṁ pana tvaṁ *- bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ tadantaraṁ jīveyyaṁ
 yadantaraṁ upaḍḍhapiṇḍapātaṁ bhuñjāmi bhagavato sāsanaṁ manasi kareyyaṁ
 bahu vata me katamassāti evaṁ kho ahaṁ bhante bhāvemi
 maraṇassatinti.
      Aññataropi kho bhikkhu bhagavantaṁ etadavoca ahaṁpi kho bhante
 bhāvemi maraṇassatinti. Yathākathaṁ pana tvaṁ bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ tadantaraṁ jīveyyaṁ yadantaraṁ
 cattāro pañca ālope saṅkhāditvā ajjhoharāmi bhagavato sāsanaṁ
 manasi kareyyaṁ bahu vata me katamassāti evaṁ kho ahaṁ bhante
 bhāvemi maraṇassatinti.
      Aññataropi kho bhikkhu bhagavantaṁ etadavoca ahaṁpi kho bhante

  *  *  *  *  *  *
  Footnote:* mīkārkkhag tavaṁ peḌna tvaṁ
-------------------------------------------------
[page 329]
 Bhāvemi maraṇassatinti. Yathākathaṁ pana tvaṁ bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ tadantaraṁ jīveyyaṁ
 yadantaraṁ ekaṁ ālopaṁ saṅkhāditvā ajjhoharāmi bhagavato sāsanaṁ manasi
 kareyyaṁ bahu vata me katamassāti evaṁ kho ahaṁ bhante bhāvemi
 maraṇassatinti.
      Aññataropi kho bhikkhu bhagavantaṁ etadavoca ahaṁpi kho bhante
 bhāvemi maraṇassatinti. Yathākathaṁ pana tvaṁ bhikkhu bhāvesi maraṇassatinti.
 Idha mayhaṁ bhante evaṁ hoti aho vatāhaṁ tadantaraṁ jīveyyaṁ
 yadantaraṁ assasitvā vā passasāmi passasitvā vā assasāmi bhagavato
 sāsanaṁ manasi kareyyaṁ bahu vata me katamassāti evaṁ kho ahaṁ
 bhante bhāvemi maraṇassatinti.
      Evaṁ vutte bhagavā te bhikkhū etadavoca < PTS. A IV , 319 >yvāyaṁ bhikkhave bhikkhu
 evaṁ maraṇassatiṁ bhāveti aho vatāhaṁ rattindivaṁ jīveyyaṁ bhagavato
 sāsanaṁ manasi kareyyaṁ bahu vata me katamassāti yo cāyaṁ 1-
 bhikkhave bhikkhu evaṁ maraṇassatiṁ bhāveti aho vatāhaṁ divasaṁ jīveyyaṁ
 bhagavato sāsanaṁ manasi kareyyaṁ bahu vata me katamassāti yo
 cāyaṁ bhikkhave bhikkhu evaṁ maraṇassatiṁ bhāveti aho vatāhaṁ
 upaḍḍhadivasaṁ jīveyyaṁ bhagavato sāsanaṁ manasi kareyyaṁ bahu vata me
 katamassāti yo cāyaṁ bhikkhave bhikkhu evaṁ maraṇassatiṁ bhāveti
 aho vatāhaṁ tadantaraṁ jīveyyaṁ yadantaraṁ ekaṁ piṇḍapātaṁ bhuñjāmi

  *  *  *  *  *  *
  Footnote:1 Ma. yopāyaṁ. evamuparipi.
-------------------------------------------------
[page 330]
 Bhagavato sāsanaṁ manasi kareyyaṁ bahu vata me katamassāti yo
 cāyaṁ bhikkhave bhikkhu evaṁ maraṇassatiṁ bhāveti aho vatāhaṁ tadantaraṁ
 jīveyyaṁ yadantaraṁ upaḍḍhapiṇḍapātaṁ bhuñjāmi bhagavato sāsanaṁ manasi
 kareyyaṁ bahu vata me katamassāti yo cāyaṁ bhikkhave bhikkhu evaṁ
 maraṇassatiṁ bhāveti aho vatāhaṁ tadantaraṁ jīveyyaṁ yadantaraṁ cattāro
 pañca ālope saṅkhāditvā ajjhoharāmi bhagavato sāsanaṁ manasi kareyyaṁ
 bahu vata me katamassāti ime vuccanti bhikkhave bhikkhū pamattā
 viharanti dandhaṁ maraṇassatiṁ bhāventi āsavānaṁ khayāya.
      Yo cāyaṁ 1- bhikkhave bhikkhu evaṁ maraṇassatiṁ bhāveti aho vatāhaṁ
 tadantaraṁ jīveyyaṁ yadantaraṁ ekaṁ ālopaṁ saṅkhāditvā ajjhoharāmi bhagavato
 sāsanaṁ manasi kareyyaṁ bahu vata me katamassāti yo cāyaṁ bhikkhave
 bhikkhu evaṁ maraṇassatiṁ bhāveti aho vatāhaṁ tadantaraṁ jīveyyaṁ yadantaraṁ
 assasitvā vā passasāmi passasitvā vā assasāmi bhagavato sāsanaṁ
 manasi kareyyaṁ bahu vata me katamassāti ime vuccanti bhikkhave
 bhikkhū appamattā viharanti maraṇassatiṁ bhāventi āsavānaṁ khayāya
 tasmā < PTS. A IV , 320 >tiha bhikkhave evaṁ sikkhitabbaṁ appamattā viharissāma [2]-
 maraṇassatiṁ bhāvessāma āsavānaṁ khayāyāti evañhi vo bhikkhave
 sikkhitabbanti.
      [171] 81 Ekaṁ samayaṁ bhagavā nādike viharati giñjakāvasathe.

  *  *  *  *  *  *
  Footnote:1 Ma. yo ca khvāyaṁ. 2 Ma. tikkhaṁ.
-------------------------------------------------
[page 331]
 Tatra kho bhagavā bhikkhū āmantesi .pe. Maraṇassati bhikkhave bhāvitā
 bahulīkatā mahapphalā hoti mahānisaṁsā amatogadhā amatapariyosānā
 kathaṁ bhāvitā ca bhikkhave maraṇassati kathaṁ bahulīkatā mahapphalā hoti
 mahānisaṁsā amatogadhā amatapariyosānā idha bhikkhave bhikkhu divase
 nikkhante rattiyā paṭihitāya iti paṭisañcikkhati bahukā kho me
 paccayā maraṇassa ahi vā maṁ ḍaṁseyya vicchikā vā maṁ ḍaṁseyya
 satapadī vā maṁ ḍaṁseyya tena me assa kālakiriyā so mamassantarāyo
 upakkhalitvā vā papateyyaṁ bhattaṁ vā me bhuttaṁ byāpajjeyya pittaṁ
 vā me kuppeyya semhaṁ vā me kuppeyya satthakā vā me vātā
 kuppeyyuṁ manussā vā maṁ upakkameyyuṁ amanussā vā maṁ upakkameyyuṁ
 tena me assa kālakiriyā so mamassantarāyoti tena bhikkhave bhikkhunā
 iti paṭisañcikkhitabbaṁ atthi nu kho me pāpakā akusalā dhammā
 appahīnā ye me assu rattiṁ kālaṁ karontassa antarāyāyāti sace
 bhikkhave bhikkhu paccavekkhamāno evaṁ jānāti atthi me pāpakā
 akusalā dhammā appahīnā ye me assu rattiṁ kālaṁ karontassa
 antarāyāyāti tena bhikkhave bhikkhunā tesaññeva pāpakānaṁ akusalānaṁ
 dhammānaṁ pahānāya adhimatto chando ca vāyāmo ca ussāho ca
 ussoḷhī ca appaṭivānī ca sati ca sampajaññañca karaṇīyaṁ seyyathāpi
 bhikkhave ādittacelo vā ādittasīso vā tasseva < PTS. A IV , 321 >celassa vā
 sīsassa vā nibbāpanāya adhimattaṁ chandañca vāyāmañca ussāhañca
-------------------------------------------------
[page 332]
 Ussoḷhiñca appaṭivāniñca satiñca sampajaññañca kareyya evameva
 kho bhikkhave tena bhikkhunā tesaññeva pāpakānaṁ akusalānaṁ dhammānaṁ
 pahānāya adhimatto chando ca vāyāmo ca ussāho ca ussoḷhī
 ca appaṭivānī ca sati ca sampajaññañca karaṇīyaṁ sace pana
 bhikkhave bhikkhu paccavekkhamāno evaṁ jānāti natthi me pāpakā
 akusalā dhammā appahīnā ye me assu rattiṁ kālaṁ karontassa
 antarāyāyāti tena bhikkhave bhikkhunā teneva pītipāmojjena vihātabbaṁ
 ahorattānusikkhinā kusalesu dhammesu.
      Idha pana bhikkhave bhikkhu rattiyā nikkhantāya divase paṭihite
 iti paṭisañcikkhati bahukā kho me paccayā maraṇassa ahi
 vā maṁ ḍaṁseyya vicchikā vā maṁ ḍaṁseyya satapadī vā maṁ ḍaṁseyya
 tena me assa kālakiriyā so mamassantarāyo upakkhalitvā vā
 papateyyaṁ bhattaṁ vā me bhuttaṁ byāpajjeyya pittaṁ vā me
 kuppeyya semhaṁ vā me kuppeyya satthakā vā me vātā
 kuppeyyuṁ manussā vā maṁ upakkameyyuṁ amanussā vā maṁ upakkameyyuṁ
 tena me assa kālakiriyā so mamassantarāyoti tena bhikkhave
 bhikkhunā iti paṭisañcikkhitabbaṁ atthi nu kho me pāpakā akusalā
 dhammā appahīnā ye me assu divā kālaṁ karontassa antarāyāyāti
 sace bhikkhave bhikkhu paccavekkhamāno evaṁ jānāti atthi me pāpakā
 akusalā dhammā appahīnā ye me assu divā kālaṁ karontassa
-------------------------------------------------
[page 333]
 Antarāyāyāti tena bhikkhave bhikkhunā tesaññeva pāpakānaṁ akusalānaṁ
 dhammānaṁ pahānāya adhimatto chando ca vāyāmo ca ussāho ca
 ussoḷhī ca appaṭivānī ca sati ca sampajaññañca karaṇīyaṁ seyyathāpi
 bhikkhave ādittacelo vā ādittasīso vā tasseva celassa vā sīsassa
 vā nibbāpanāya adhimattaṁ chandañca vāyāmañca ussāhañca ussoḷhiñca
 appaṭivāniñca satiñca sampajaññañca kareyya evameva kho bhikkhave
 tena bhikkhunā tesaññeva pāpakānaṁ akusalānaṁ dhammānaṁ pahānāya adhimatto
 chando ca vāyāmo ca ussāho ca ussoḷhī ca appaṭivānī ca
 sati ca sampajaññañca karaṇīyaṁ sace pana bhikkhave bhikkhu
 paccavekkhamāno evaṁ jānāti natthi me pāpakā akusalā dhammā
 appahīnā ye me assu divā kālaṁ karontassa antarāyāyāti tena
 bhikkhave bhikkhunā teneva pītipāmujjena vihātabbaṁ ahorattānusikkhinā
 kusalesu dhammesu evaṁ bhāvitā kho bhikkhave maraṇassati evaṁ bahulīkatā
 mahapphalā hoti mahānisaṁsā amatogadhā amatapariyosānāti.
      [172] 82 Aṭṭhimā bhikkhave sampadā. Katamā aṭṭha uṭṭhānasampadā
 ārakkhasampadā kalyāṇamittatā samajīvitā saddhāsampadā
 sīlasampadā cāgasampadā paññāsampadā. Imā kho bhikkhave aṭṭha
 sampadāti.
          Uṭṭhātā kammadheyyesu appamatto vidhānavā
          samaṁ kappeti jīvitaṁ sambhataṁ anurakkhati
-------------------------------------------------
[page 334]
          Saddho sīlena sampanno vadaññū vītamaccharo
          niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca saddhassa gharamesino
          akkhātā saccanāmena ubhayattha sukhāvahā
          diṭṭhadhammahitatthāya samparāya sukhāya ca
          evametaṁ gahaṭṭhānaṁ cāgo puññaṁ pavaḍḍhatīti.
      [173] 83 Aṭṭhimā bhikkhave sampadā. Katamā aṭṭha uṭṭhānasampadā
 ārakkhasampadā kalyāṇamittatā samajīvitā saddhāsampadā
 sīlasampadā cāgasampadā paññāsampadā.
      Katamā ca bhikkhave uṭṭhānasampadā idha bhikkhave kulaputto
 yena kammuṭṭhānena jīvikaṁ kappeti yadi kasiyā yadi vaṇijjāya yadi
 gorakkhena yadi issatthena yadi rājaporisena yadi sippaññatarena tattha
 dakkho hoti analaso tatrupāyāya vīmaṁsāya samannāgato alaṁ kātuṁ
 alaṁ saṁvidhātuṁ ayaṁ vuccati bhikkhave uṭṭhānasampadā.
      Katamā ca bhikkhave ārakkhasampadā idha bhikkhave kulaputtassa
 bhogā honti uṭṭhānaviriyādhigatā bāhābalaparicitā sedāvakkhittā
 dhammikā dhammaladdhā te ārakkhena guttiyā sampādeti kinti me
 ime 1- bhoge neva rājāno hareyyuṁ na corā hareyyuṁ na aggi
 ḍaheyya na udakaṁ vaheyya na appiyā dāyādā hareyyunti ayaṁ
 vuccati bhikkhave ārakkhasampadā.

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 335]
      Katamā ca bhikkhave kalyāṇamittatā idha bhikkhave kulaputto
 yasmiṁ gāme vā nigame vā paṭivasati tatra ye te honti
 gahapati vā gahapatiputtā vā daharā vā vuḍḍhasīlino vuḍḍhā vā
 vuḍḍhasīlino saddhāsampannā sīlasampannā cāgasampannā paññāsampannā
 tehi saddhiṁ santiṭṭhati sallapati sākacchaṁ samāpajjati
 yathārūpānaṁ saddhāsampannānaṁ saddhāsampadaṁ anusikkhati yathārūpānaṁ
 sīlasampannānaṁ sīlasampadaṁ anusikkhati yathārūpānaṁ cāgasampannānaṁ
 cāgasampadaṁ anusikkhati yathārūpānaṁ paññāsampannānaṁ paññāsampadaṁ
 anusikkhati ayaṁ vuccati bhikkhave kalyāṇamittatā.
      Katamā ca bhikkhave samajīvitā idha bhikkhave kulaputto āyañca
 bhogānaṁ viditvā vayañca bhogānaṁ viditvā samajīvikaṁ kappeti nāccogāḷhaṁ
 nātihīnaṁ < PTS. A IV , 324 >evaṁ me āyo vayaṁ pariyādāya ṭhassati na ca me vayo
 āyaṁ pariyādāya ṭhassatīti seyyathāpi bhikkhave tulādhāro vā
 tulādhārantevāsī vā tūlaṁ paggahetvā jānāti ettakena vā onataṁ
 ettakena vā unnatanti evameva kho bhikkhave kulaputto
 āyañca bhogānaṁ viditvā vayañca bhogānaṁ viditvā samajīvikaṁ kappeti
 nāccogāḷhaṁ nātihīnaṁ evaṁ me āyo vayaṁ pariyādāya ṭhassati
 na ca me vayo āyaṁ pariyādāya ṭhassatīti sacāyaṁ bhikkhave kulaputto
 appāyo samāno uḷāraṁ jīvikaṁ kappeti tassa bhavanti vattāro
 udumbarakhādikañcāyaṁ 1- kulaputto bhoge khādatīti sace panāyaṁ bhikkhave

  *  *  *  *  *  *
  Footnote:1 Ma. udumbarakhādīvāyaṁ.
-------------------------------------------------
[page 336]
 Kulaputto mahāyo samāno kasiraṁ jīvikaṁ kappeti tassa bhavanti vattāro
 addhamārikañcāyaṁ 1- kulaputto marissatīti yato ca khoyaṁ bhikkhave
 kulaputto āyañca bhogānaṁ viditvā vayañca bhogānaṁ viditvā
 samajīvikaṁ kappeti nāccogāḷhaṁ nātihīnaṁ evaṁ me āyo vayaṁ
 pariyādāya ṭhassati na ca me vayo āyaṁ pariyādāya ṭhassatīti ayaṁ
 vuccati bhikkhave samajīvitā.
      Katamā ca bhikkhave saddhāsampadā idha bhikkhave kulaputto saddho
 hoti saddahati tathāgatassa bodhiṁ itipi so bhagavā .pe. Satthā
 devamanussānaṁ buddho bhagavāti ayaṁ vuccati bhikkhave saddhāsampadā.
      Katamā ca bhikkhave sīlasampadā idha bhikkhave kulaputto
 pāṇātipātā paṭivirato hoti .pe. Surāmerayamajjapamādaṭṭhānā
 paṭivirato hoti ayaṁ vuccati bhikkhave sīlasampadā.
      Katamā ca bhikkhave cāgasampadā < PTS. A IV , 325 >idha bhikkhave kulaputto
 vigatamalamaccherena cetasā agāraṁ ajjhāvasati .pe. Yācayogo
 dānasaṁvibhāgarato ayaṁ vuccati bhikkhave cāgasampadā.
      Katamā ca bhikkhave paññāsampadā idha bhikkhave kulaputto
 paññavā hoti .pe. Sammādukkhakkhayagāminiyā ayaṁ vuccati bhikkhave
 paññāsampadā. Imā kho bhikkhave aṭṭha sampadāti.
          Uṭṭhātā kammadheyyesu appamatto vidhānavā
          samaṁ kappeti jīvitaṁ sambhataṁ anurakkhati

  *  *  *  *  *  *
  Footnote:1 Ma. ajeḷamaraṇaṁvāyaṁ.
-------------------------------------------------
[page 337]
          Saddho sīlena sampanno vadaññū vītamaccharo
          niccaṁ maggaṁ visodheti sotthānaṁ samparāyikaṁ
          iccete aṭṭha dhammā ca saddhassa gharamesino
          akkhātā saccanāmena ubhayattha sukhāvahā
          diṭṭhadhammahitatthāya samparāyasukhāya ca
          evametaṁ gahaṭṭhānaṁ cāgo puññaṁ pavaḍḍhatīti.
      [174] 84 Tatra kho āyasmā sārīputto bhikkhū āmantesi
 āvuso bhikkhaveti. Āvusoti kho te bhikkhū āyasmato sārīputtassa
 paccassosuṁ. Āyasmā sārīputto etadavoca aṭṭhime āvuso puggalā
 santo saṁvijjamānā lokasmiṁ. Katame aṭṭha.
      Idhāvuso bhikkhuno pavivittassa viharato nirāyattavuttino icchā
 uppajjati lābhāya so uṭṭhahati ghaṭati vāyamati < PTS. A IV , 326 >lābhāya tassa
 uṭṭhahato ghaṭato vāyamato lābhāya lābho nuppajjati so tena alābhena
 socati kilamati paridevati urattāḷī kandati sammohaṁ āpajjati ayaṁ
 vuccatāvuso bhikkhu iccho viharati lābhāya uṭṭhahati ghaṭati vāyamati
 lābhāya na ca lābhī soci ca paridevi ca cuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so uṭṭhahati ghaṭati vāyamati lābhāya
 tassa uṭṭhahato ghaṭato vāyamato lābhāya lābho uppajjati so
-------------------------------------------------
[page 338]
 Tena lābhena majjati pamajjati pamādamāpajjati ayaṁ vuccatāvuso
 bhikkhu iccho viharati lābhāya uṭṭhahati ghaṭati vāyamati lābhāya
 lābhī ca madī ca pamādī ca cuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so na uṭṭhahati na ghaṭati na vāyamati
 lābhāya tassa anuṭṭhahato aghaṭato avāyamato lābhāya lābho nuppajjati
 so tena alābhena socati kilamati paridevati urattāḷī kandati sammohaṁ
 āpajjati ayaṁ vuccatāvuso bhikkhu iccho viharati lābhāya na
 uṭṭhahati na ghaṭati na vāyamati lābhāya na ca lābhī soci ca
 paridevi ca cuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so na uṭṭhahati na ghaṭati na vāyamati
 lābhāya tassa anuṭṭhahato aghaṭato avāyamato lābhāya lābho uppajjati
 so tena lābhena majjati pamajjati pamādamāpajjati ayaṁ vuccatāvuso
 bhikkhu iccho viharati lābhāya na uṭṭhahati na ghaṭati na vāyamati
 lābhāya lābhī ca madī ca pamādī ca cuto ca saddhammā.
      Idha panāvuso bhikkhuno pavivittassa < PTS. A IV , 327 >viharato nirāyattavuttino
 icchā uppajjati lābhāya so uṭṭhahati ghaṭati vāyamati lābhāya tassa
 uṭṭhahato ghaṭato vāyamato lābhāya lābho nuppajjati so tena
 alābhena na socati na kilamati na paridevati na urattāḷī kandati na
-------------------------------------------------
[page 339]
 Sammohaṁ āpajjati ayaṁ vuccatāvuso bhikkhu iccho viharati lābhāya
 uṭṭhahati ghaṭati vāyamati lābhāya na ca lābhī na ca soci na ca
 paridevi accuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so uṭṭhahati ghaṭati vāyamati lābhāya tassa
 uṭṭhahato ghaṭato vāyamato lābhāya lābho uppajjati so tena
 lābhena na majjati na pamajjati na pamādamāpajjati ayaṁ vuccatāvuso
 bhikkhu iccho viharati lābhāya uṭṭhahati ghaṭati vāyamati lābhāya lābhī
 ca na ca madī na ca pamādī accuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so na uṭṭhahati na ghaṭati na vāyamati
 lābhāya tassa anuṭṭhahato aghaṭato avāyamato lābhāya lābho nuppajjati
 so tena alābhena na socati na kilamati na paridevati na urattāḷī
 kandati na sammohaṁ āpajjati ayaṁ vuccatāvuso bhikkhu iccho viharati
 lābhāya na uṭṭhahati na ghaṭati na vāyamati lābhāya na ca lābhī
 na ca soci na ca paridevi accuto ca saddhammā.
      Idha panāvuso bhikkhuno pavivittassa viharato nirāyattavuttino
 icchā uppajjati lābhāya so na uṭṭhahati na < PTS. A IV , 328 >ghaṭati na vāyamati
 lābhāya tassa anuṭṭhahato aghaṭato avāyamato lābhāya lābho uppajjati
 so tena lābhena na majjati na pamajjati na pamādamāpajjati ayaṁ
-------------------------------------------------
[page 340]
 Vuccatāvuso bhikkhu iccho viharati lābhāya na uṭṭhahati na ghaṭati na vāyamati
 lābhāya lābhī ca na ca madī na ca pamādī accuto ca saddhammā.
 Ime kho āvuso aṭṭha puggalā santo saṁvijjamānā lokasminti.
      [175] 85 Tatra kho āyasmā sārīputto bhikkhū āmantesi .pe.
 Chahāvuso dhammehi samannāgato bhikkhu alaṁ attano alaṁ paresaṁ.
 Katamehi chahi. Idhāvuso bhikkhu khippanisanti ca hoti kusalesu dhammesu
 sutānañca dhammānaṁ dhārakajātiko hoti dhatānañca dhammānaṁ atthūpaparikkhī 1-
 hoti atthamaññāya dhammamaññāya dhammānudhammapaṭipanno ca
 hoti kalyāṇavāco ca hoti kalyāṇavākkaraṇo poriyā vācāya
 samannāgato vissaṭṭhāya anelagaḷāya atthassa viññāpaniyā sandassako
 ca hoti samādapako samuttejako sampahaṁsako sabrahmacārīnaṁ. Imehi kho
 āvuso chahi dhammehi samannāgato bhikkhu alaṁ attano alaṁ paresaṁ.
      [176] 86 Pañcahāvuso dhammehi samannāgato bhikkhu alaṁ attano alaṁ
 paresaṁ. Katamehi pañcahi. Idhāvuso bhikkhu na heva kho khippanisanti
 ca hoti kusalesu dhammesu sutānañca < PTS. A IV , 329 >dhammānaṁ dhārakajātiko hoti
 dhatānañca dhammānaṁ atthūpaparikkhī hoti atthamaññāya dhammamaññāya
 dhammānudhammapaṭipanno ca hoti kalyāṇavāco ca hoti .pe.
 Sandassako ca hoti .pe. Sabrahmacārīnaṁ. Imehi kho āvuso
 pañcahi dhammehi samannāgato bhikkhu alaṁ attano alaṁ paresaṁ.
      [177] 87 Catūhāvuso dhammehi samannāgato bhikkhu alaṁ attano no

  *  *  *  *  *  *
  Footnote:1 Ma. atthūpaparikkhitā. evamuparipi.
-------------------------------------------------
[page 341]
 Paresaṁ. Katamehi catūhi. Idhāvuso bhikkhu khippanisanti ca hoti kusalesu
 dhammesu sutānañca dhammānaṁ dhārakajātiko hoti dhatānañca dhammānaṁ
 atthūpaparikkhī hoti atthamaññāya dhammamaññāya dhammānudhammapaṭipanno
 ca hoti no ca kalyāṇavāco hoti .pe. No ca sandassako
 hoti .pe. Sabrahmacārīnaṁ. Imehi kho āvuso catūhi dhammehi
 samannāgato bhikkhu alaṁ attano no paresaṁ.
      [178] 88 Catūhāvuso dhammehi samannāgato bhikkhu alaṁ paresaṁ no
 attano. Katamehi catūhi. Idhāvuso bhikkhu khippanisanti ca hoti kusalesu
 dhammesu sutānañca dhammānaṁ dhārakajātiko hoti no ca dhatānaṁ dhammānaṁ
 atthūpaparikkhī hoti no ca atthamaññāya dhammamaññāya dhammānudhammapaṭipanno
 hoti kalyāṇavāco ca hoti .pe. Sandassako ca hoti
 .pe. Sabrahmacārīnaṁ. Imehi kho āvuso catūhi dhammehi samannāgato
 bhikkhu alaṁ paresaṁ no attano.< PTS. A IV , 330 >
      [179] 89 Tīhāvuso dhammehi samannāgato bhikkhu alaṁ attano no
 paresaṁ. Katamehi tīhi. Idhāvuso bhikkhu na heva kho khippanisanti ca hoti
 kusalesu dhammesu sutānañca dhammānaṁ dhārakajātiko hoti dhatānañca
 dhammānaṁ atthūpaparikkhī hoti atthamaññāya dhammamaññāya dhammānudhammapaṭipanno
 ca hoti no ca kalyāṇavāco hoti .pe. No ca
 sandassako hoti .pe. Sabrahmacārīnaṁ. Imehi kho āvuso tīhi dhammehi
 samannāgato bhikkhu alaṁ attano no paresaṁ.
-------------------------------------------------
[page 342]
      [180] 90 Tīhāvuso dhammehi samannāgato bhikkhu alaṁ paresaṁ no
 attano. Katamehi tīhi. Idhāvuso bhikkhu na heva kho khippanisanti ca hoti
 kusalesu dhammesu sutānañca dhammānaṁ dhārakajātiko hoti no ca dhatānaṁ
 dhammānaṁ atthūpaparikkhī hoti no ca atthamaññāya dhammamaññāya
 dhammānudhammapaṭipanno hoti kalyāṇavāco ca hoti .pe. Atthassa
 viññāpaniyā sandassako ca hoti .pe. Sabrahmacārīnaṁ. Imehi kho
 āvuso tīhi dhammehi samannāgato bhikkhu alaṁ paresaṁ no attano.
      [181] 91 Dvīhāvuso dhammehi samannāgato bhikkhu alaṁ attano no
 paresaṁ. Katamehi dvīhi. Idhāvuso bhikkhu na heva kho khippanisanti ca hoti
 kusalesu dhammesu sutānañca dhammānaṁ dhārakajātiko hoti dhatānañca
 dhammānaṁ atthūpaparikkhī hoti atthamaññāya dhammamaññāya dhammānudhammapaṭipanno
 ca < PTS. A IV , 331 >hoti no ca kalyāṇavāco hoti .pe. No ca
 sandassako hoti .pe. Sabrahmacārīnaṁ. Imehi kho āvuso dvīhi
 dhammehi samannāgato bhikkhu alaṁ attano no paresaṁ.
      [182] 92 Dvīhāvuso dhammehi samannāgato bhikkhu alaṁ paresaṁ no
 attano. Katamehi dvīhi. Idhāvuso bhikkhu na heva kho khippanisanti ca hoti
 kusalesu dhammesu no ca sutānaṁ dhammānaṁ dhārakajātiko hoti no ca
 dhatānaṁ dhammānaṁ atthūpaparikkhī hoti no ca atthamaññāya dhammamaññāya
 dhammānudhammapaṭipanno hoti kalyāṇavāco ca hoti kalyāṇavākkaraṇo
 poriyā vācāya samannāgato vissaṭṭhāya anelagaḷāya
-------------------------------------------------
[page 343]
 Atthassa viññāpaniyā sandassako ca hoti samādapako samuttejako
 sampahaṁsako sabrahmacārīnaṁ. Imehi kho āvuso dvīhi dhammehi
 samannāgato bhikkhu alaṁ paresaṁ no attanoti.
      [183] 93 Aṭṭhime bhikkhave dhammā sekkhassa 1- bhikkhuno parihānāya
 saṁvattanti. Katame aṭṭha. Kammārāmatā bhassārāmatā niddārāmatā
 saṅgaṇikārāmatā indriyesu aguttadvāratā bhojane amattaññutā
 saṁsaggārāmatā papañcārāmatā. Ime kho bhikkhave aṭṭha dhammā
 sekkhassa bhikkhuno parihānāya saṁvattanti.
      [184] 94 Aṭṭhime bhikkhave dhammā sekkhassa bhikkhuno aparihānāya
 saṁvattanti. Katame aṭṭha. Nakammārāmatā nabhassārāmatā naniddārāmatā
 nasaṅgaṇikārāmatā indriyesu < PTS. A IV , 332 >guttadvāratā bhojane mattaññutā
 asaṁsaggārāmatā nippapañcārāmatā. Ime kho bhikkhave aṭṭha dhammā
 sekkhassa bhikkhuno aparihānāya saṁvattantīti.
      [185] 95 Aṭṭhimāni bhikkhave kusītavatthūni. Katamāni aṭṭha.
      Idha bhikkhave bhikkhunā kammaṁ kattabbaṁ hoti tassa evaṁ hoti
 kammaṁ kho me kattabbaṁ bhavissati kammaṁ kho pana me karontassa kāyo
 kilamissati handāhaṁ nipajjāmīti so nipajjati na viriyaṁ ārabhati
 appattassa pattiyā anadhigatassa adhigamāya asacchikatassa sacchikiriyāya
 idaṁ bhikkhave paṭhamaṁ kusītavatthu.
      Puna caparaṁ bhikkhave bhikkhunā kammaṁ kataṁ hoti tassa evaṁ hoti

  *  *  *  *  *  *
  Footnote:1 Ma. sekhassa. evamuparipi.
-------------------------------------------------
[page 344]
 Ahaṁ kho kammaṁ akāsiṁ kammaṁ kho pana me karontassa kāyo kilanto
 handāhaṁ nipajjāmīti so nipajjati na viriyaṁ ārabhati appattassa
 pattiyā anadhigatassa adhigamāya asacchikatassa sacchikiriyāya idaṁ
 bhikkhave dutiyaṁ kusītavatthu.
      Puna caparaṁ bhikkhave bhikkhunā maggo gantabbo hoti tassa evaṁ
 hoti maggo kho me gantabbo bhavissati maggaṁ kho pana me
 gacchantassa kāyo kilamissati handāhaṁ nipajjāmīti so nipajjati
 na viriyaṁ ārabhati appattassa pattiyā anadhigatassa adhigamāya asacchikatassa
 sacchikiriyāya idaṁ bhikkhave tatiyaṁ kusītavatthu.
      Puna caparaṁ bhikkhave bhikkhunā maggo gato hoti tassa evaṁ
 hoti ahaṁ kho maggaṁ agamāsiṁ maggaṁ kho pana me gacchato kāyo
 kilanto handāhaṁ nipajjāmīti so nipajjati na viriyaṁ ārabhati
 appattassa pattiyā anadhigatassa adhigamāya asacchikatassa sacchikiriyāya
 idaṁ bhikkhave < PTS. A IV , 333 >catutthaṁ kusītavatthu.
      Puna caparaṁ bhikkhave bhikkhu gāmaṁ vā nigamaṁ vā piṇḍāya caranto
 na labhati lūkhassa vā paṇītassa vā bhojanassa yāvadatthaṁ pāripūriṁ
 tassa evaṁ hoti ahaṁ kho gāmaṁ vā nigamaṁ vā piṇḍāya caranto
 nālatthaṁ lūkhassa vā paṇītassa vā bhojanassa yāvadatthaṁ pāripūriṁ tassa
 me kāyo kilanto akammañño handāhaṁ nipajjāmīti so nipajjati
 na viriyaṁ ārabhati .pe. Idaṁ bhikkhave pañcamaṁ kusītavatthu.
-------------------------------------------------
[page 345]
      Puna caparaṁ bhikkhave bhikkhu gāmaṁ vā nigamaṁ vā piṇḍāya caranto
 labhati lūkhassa vā paṇītassa vā bhojanassa yāvadatthaṁ pāripūriṁ tassa
 evaṁ hoti ahaṁ kho gāmaṁ vā nigamaṁ vā piṇḍāya caranto alatthaṁ
 lūkhassa vā paṇītassa vā bhojanassa yāvadatthaṁ pāripūriṁ tassa me
 kāyo garuko akammañño māsācitaṁ maññe handāhaṁ nipajjāmīti
 so nipajjati na viriyaṁ ārabhati .pe. Idaṁ bhikkhave chaṭṭhaṁ kusītavatthu
      puna caparaṁ bhikkhave bhikkhuno uppanno hoti appamattako ābādho
 tassa evaṁ hoti uppanno kho me ayaṁ appamattako ābādho atthi
 kappo nipajjituṁ handāhaṁ nipajjāmīti so nipajjati na viriyaṁ
 ārabhati .pe. Idaṁ bhikkhave sattamaṁ kusītavatthu.
      Puna caparaṁ bhikkhave bhikkhu gilānā vuṭṭhito hoti aciravuṭṭhito
 gelaññā tassa evaṁ hoti ahaṁ kho gilānā vuṭṭhito aciravuṭṭhito
 gelaññā tassa me kāyo dubbalo akammañño handāhaṁ nipajjāmīti
 so nipajjati < PTS. A IV , 334 >na viriyaṁ ārabhati appattassa pattiyā anadhigatassa
 adhigamāya asacchikatassa sacchikiriyāya idaṁ bhikkhave aṭṭhamaṁ
 kusītavatthu. Imāni kho bhikkhave aṭṭha kusītavatthūnīti.
      [186] 96 Aṭṭhimāni bhikkhave ārabbhavatthūni. Katamāni aṭṭha.
      Idha bhikkhave bhikkhunā kammaṁ kattabbaṁ hoti tassa evaṁ hoti
 kammaṁ kho me kattabbaṁ bhavissati kammaṁ kho pana me karontena 1- na
 sukaraṁ buddhānaṁ sāsanaṁ manasikātuṁ handāhaṁ paṭikacceva viriyaṁ ārabhāmi

  *  *  *  *  *  *
  Footnote:1 Ma. kammaṁ kho mayā karontena.
-------------------------------------------------
[page 346]
 Appattassa pattiyā anadhigatassa adhigamāya asacchikatassa sacchikiriyāyāti
 so viriyaṁ ārabhati appattassa pattiyā anadhigatassa adhigamāya
 asacchikatassa sacchikiriyāya idaṁ bhikkhave paṭhamaṁ ārabbhavatthu.
      Puna caparaṁ bhikkhave bhikkhunā kammaṁ kataṁ hoti tassa evaṁ hoti
 ahaṁ kho kammaṁ akāsiṁ kammaṁ kho panāhaṁ karonto nāsakkhiṁ buddhānaṁ
 sāsanaṁ manasikātuṁ handāhaṁ viriyaṁ ārabhāmi appattassa pattiyā
 anadhigatassa adhigamāya asacchikatassa sacchikiriyāyāti so viriyaṁ ārabhati
 .pe. Idaṁ bhikkhave dutiyaṁ ārabbhavatthu.
      Puna caparaṁ bhikkhave bhikkhunā maggo gantabbo hoti tassa evaṁ
 hoti maggo kho me gantabbo bhavissati maggaṁ kho pana me
 gacchantena na sukaraṁ buddhānaṁ sāsanaṁ manasikātuṁ handāhaṁ viriyaṁ ārabhāmi
 .pe. Idaṁ bhikkhave tatiyaṁ ārabbhavatthu.
      Puna caparaṁ bhikkhave bhikkhunā maggo gato hoti tassa evaṁ
 hoti ahaṁ kho maggaṁ agamāsiṁ maggaṁ kho panāhaṁ gacchanto nāsakkhiṁ
 buddhānaṁ sāsanaṁ manasikātuṁ handāhaṁ viriyaṁ ārabhāmi .pe. Idaṁ bhikkhave
 catutthaṁ ārabbhavatthu.
      Puna caparaṁ bhikkhave bhikkhu gāmaṁ vā nigamaṁ vā piṇḍāya caranto
 na labhati lūkhassa vā paṇītassa vā bhojanassa yāvadatthaṁ pāripūriṁ
 tassa evaṁ hoti ahaṁ kho gāmaṁ vā nigamaṁ vā piṇḍāya caranto
 nālatthaṁ lūkhassa vā paṇītassa vā bhojanassa yāvadatthaṁ pāripūriṁ tassa
-------------------------------------------------
[page 347]
 Me kāyo lahuko kammañño handāhaṁ viriyaṁ ārabhāmi .pe. Idaṁ
 bhikkhave pañcamaṁ ārabbhavatthu.
      Puna caparaṁ bhikkhave bhikkhu gāmaṁ vā nigamaṁ vā piṇḍāya caranto
 labhati lūkhassa vā paṇītassa vā bhojanassa yāvadatthaṁ pāripūriṁ tassa
 evaṁ hoti ahaṁ kho gāmaṁ vā nigamaṁ vā piṇḍāya caranto alatthaṁ
 lūkhassa vā paṇītassa vā bhojanassa yāvadatthaṁ pāripūriṁ tassa me
 kāyo lahuko kammañño handāhaṁ viriyaṁ ārabhāmi .pe. Idaṁ
 bhikkhave chaṭṭhaṁ ārabbhavatthu.
      Puna caparaṁ bhikkhave bhikkhuno uppanno hoti appamattako
 ābādho tassa evaṁ hoti uppanno kho me ayaṁ appamattako
 ābādho ṭhānaṁ kho panetaṁ vijjati yaṁ me ābādho pavaḍḍheyya handāhaṁ
 paṭikacceva viriyaṁ ārabhāmi .pe. Idaṁ bhikkhave sattamaṁ ārabbhavatthu.
      Puna caparaṁ bhikkhave bhikkhu gilānā vuṭṭhito hoti aciravuṭṭhito
 gelaññā tassa evaṁ hoti ahaṁ kho gilānā vuṭṭhito aciravuṭṭhito
 gelaññā ṭhānaṁ kho panetaṁ vijjati yaṁ me ābādho paccudāvatteyya
 handāhaṁ paṭikacceva viriyaṁ ārabhāmi appattassa pattiyā
 anadhigatassa adhigamāya asacchikatassa sacchikiriyāyāti so viriyaṁ ārabhati
 appattassa pattiyā anadhigatassa adhigamāya asacchikatassa sacchikiriyāya
 idaṁ bhikkhave aṭṭhamaṁ ārabbhavatthu. Imāni kho bhikkhave aṭṭha
 ārabbhavatthūnīti.
                     Yamakavaggo tatiyo.
-------------------------------------------------
[page 348]
                        Tassuddānaṁ
        deva 1- paṭipadā apare acchā lacchā parihānaṁ
        kusītaṁ ārabbhavatthūnīti.
                    ---------------
                     Sativaggo catuttho
      [187] 97 Satisampajaññe bhikkhave asati satisampajaññavipannassa
 hatūpanisaṁ hoti hirottappaṁ hirottappe asati hirottappavipannassa
 hatūpaniso hoti indriyasaṁvaro indriyasaṁvare asati indriyasaṁvaravipannassa
 hatūpanisaṁ hoti sīlaṁ sīle asati sīlavipannassa hatūpaniso
 hoti sammāsamādhi sammāsamādhimhi asati sammāsamādhivipannassa hatūpanisaṁ
 hoti yathābhūtañāṇadassanaṁ yathābhūtañāṇadassane asati yathābhūtañāṇadassanavipannassa
 hatūpaniso hoti nibbidāvirāgo nibbidāvirāge asati
 nibbidāvirāgavipannassa hatūpanisaṁ hoti vimuttiñāṇadassanaṁ seyyathāpi
 bhikkhave rukkho sākhāpalāsavipanno tassa papaṭikāpi na pāripūriṁ gacchati
 tacopi pheggupi sāropi na pāripūriṁ gacchati evameva kho bhikkhave
 satisampajaññe asati satisampajaññavipannassa hatūpanisaṁ hoti hirottappaṁ
 hirottappe asati hirottappavipannassa hatūpanisaṁ hoti .pe. Vimuttiñāṇadassanaṁ.
 Satisampajaññe bhikkhave sati satisampajaññasampannassa
 upanisasampannaṁ hoti hirottappaṁ hirottappe sati hirottappasampannassa
 upanisasampanno hoti indriyasaṁvaro indriyasaṁvare sati indriyasaṁvarasampannassa

  *  *  *  *  *  *
  Footnote:1 Ma. dve saddhā dve maraṇassatī dve sampadā athāpare
  icchā alaṁ parihānaṁ kusītārabbhavatthūnīti.
-------------------------------------------------
[page 349]
 Upanisasampannaṁ hoti sīlaṁ sīle sati sīlasampannassa
 upanisasampanno hoti sammāsamādhi sammāsamādhimhi sati sammāsamādhisampannassa
 upanisasampannaṁ hoti yathābhūtañāṇadassanaṁ yathābhūtañāṇadassane
 sati yathābhūtañāṇadassanasampannassa upanisasampanno hoti
 nibbidāvirāgo nibbidāvirāge sati nibbidāvirāgasampannassa upanisasampannaṁ
 hota vimuttiñāṇadassanaṁ seyyathāpi bhikkhave rukkho sākhāpalāsasampanno
 tassa papaṭikāpi pāripūriṁ gacchati tacopi pheggupi
 sāropi pāripūriṁ gacchati evameva kho bhikkhave satisampajaññe sati
 satisampajaññasampannassa upanisasampannaṁ hoti hirottappaṁ hirottappe
 sati hirottappasampannassa upanisasampannaṁ hoti .pe. Vimuttiñāṇadassananti.
      [188] 98 Athakho āyasmā puṇṇiyo yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā puṇṇiyo bhagavantaṁ etadavoca ko nu kho
 bhante hetu ko paccayo yena appekadā tathāgataṁ dhammadesanā
 paṭibhāti appekadā na paṭibhātīti. Saddho [1]- puṇṇiya bhikkhu hoti
 no upasaṅkamitā 2- neva tāva 3- tathāgataṁ dhammadesanā paṭibhāti yato ca
 kho puṇṇiya bhikkhu saddho ca hoti upasaṅkamitā ca evaṁ tathāgataṁ
 dhammadesanā paṭibhāti saddho ca puṇṇiya bhikkhu hoti upasaṅkamitā
 ca no payirupāsitā .pe. Payirupāsitā ca no paripucchitā

  *  *  *  *  *  *
  Footnote:1 Ma. ca. 2 Ma. cupasaṅkamitā. 3 Ma. tāvasaddo natthi.
-------------------------------------------------
[page 350]
 Paripucchitā ca no ohitasoto dhammaṁ suṇāti ohitasoto ca dhammaṁ
 suṇāti no sutvā dhāreti sutvā ca dhammaṁ dhāreti no dhatānañca
 dhammānaṁ < PTS. A IV , 338 >atthaṁ upaparikkhati dhatānañca dhammānaṁ atthaṁ upaparikkhati
 no atthamaññāya dhammamaññāya dhammānudhammapaṭipanno hoti
 neva tāva tathāgataṁ dhammadesanā paṭibhāti yato ca kho puṇṇiya bhikkhu
 saddho ca hoti upasaṅkamitā ca payirupāsitā ca paripucchitā ca ohitasoto
 ca dhammaṁ suṇāti sutvā ca dhammaṁ dhāreti dhatānañca dhammānaṁ
 atthaṁ upaparikkhati atthamaññāya dhammamaññāya dhammānudhammapaṭipanno
 ca hoti evaṁ tathāgataṁ dhammadesanā paṭibhāti. Imehi kho
 puṇṇiya dhammehi samannāgato ekantapaṭibhāṇaṁ 1- tathāgataṁ dhammadesanā
 hotīti.
      [189] 99 Sace bhikkhave aññatitthiyā paribbājakā evaṁ
 puccheyyuṁ kiṁmūlakā āvuso sabbe dhammā kiṁsambhavā sabbe dhammā
 kiṁsamudayā sabbe dhammā kiṁsamosaraṇā sabbe dhammā kiṁpamukhā
 sabbe dhammā kiṁādhipateyyā sabbe dhammā kiṁuttarā sabbe
 dhammā kiṁsārā sabbe dhammāti evaṁ puṭṭhā tumhe bhikkhave
 tesaṁ aññatitthiyānaṁ paribbājakānaṁ kinti byākareyyāthāti. Bhagavaṁmūlakā
 no bhante dhammā bhagavaṁnettikā bhagavaṁpaṭisaraṇā sādhu bhante
 bhagavantaṁyeva paṭibhātu etassa bhāsitassa attho bhagavato sutvā bhikkhū
 dhāressantīti. Tenahi bhikkhave [2]- suṇātha sādhukaṁ manasikarotha

  *  *  *  *  *  *
  Footnote:1 Ma. samannāgatā ekantapaṭikānā. 2 Ma. desessāmi taṁ.
-------------------------------------------------
[page 351]
 Bhāsissāmīti. Evaṁ bhanteti kho te bhikkhū bhagavato paccassosuṁ.
 Bhagavā etadavoca < PTS. A IV , 339 >sace bhikkhave aññatitthiyā paribbājakā evaṁ
 puccheyyuṁ kiṁmūlakā āvuso sabbe dhammā kiṁsambhavā sabbe dhammā
 kiṁsamudayā sabbe dhammā kiṁsamosaraṇā sabbe dhammā kiṁpamukhā sabbe
 dhammā kiṁādhipateyyā sabbe dhammā kiṁuttarā sabbe dhammā
 kiṁsārā sabbe dhammāti evaṁ puṭṭhā tumhe bhikkhave tesaṁ
 aññatitthiyānaṁ paribbājakānaṁ evaṁ byākareyyātha chandamūlakā āvuso
 sabbe dhammā manasikārasambhavā sabbe dhammā phassasamudayā sabbe
 dhammā vedanāsamosaraṇā sabbe dhammā samādhippamukhā sabbe dhammā
 satādhipateyyā sabbe dhammā paññuttarā sabbe dhammā vimuttisārā
 sabbe dhammāti evaṁ puṭṭhā tumhe bhikkhave tesaṁ aññatitthiyānaṁ
 paribbājakānaṁ evaṁ byākareyyāthāti.
      [190] 100 Aṭṭhahi bhikkhave aṅgehi samannāgato mahācoro khippaṁ
 pariyāpajjati na ciraṭṭhitiko hoti. Katamehi aṭṭhahi. Appaharantassa
 paharati anavasesaṁ ādiyati itthiṁ harati kumāriṁ dūseti pabbajitaṁ
 vilumpati rājakosaṁ vilumpati accāsanne kammaṁ karoti na ca
 nidhānakusalo hoti. Imehi kho bhikkhave aṭṭhahaṅgehi samannāgato
 mahācoro khippaṁ pariyāpajjati na ciraṭṭhitiko hoti.
      [191] 101 Aṭṭhahi bhikkhave aṅgehi samannāgato mahācoro na khippaṁ
 pariyāpajjati ciraṭṭhitiko hoti. Katamehi aṭṭhahi. Na appaharantassa
-------------------------------------------------
[page 352]
 Paharati na anavasesaṁ ādiyati na itthiṁ harati na kumāriṁ dūseti na
 pabbajitaṁ < PTS. A IV , 340 >vilumpati na rājakosaṁ vilumpati na accāsanne kammaṁ karoti
 nidhānakusalo ca hoti. Imehi kho bhikkhave aṭṭhahaṅgehi samannāgato
 mahācoro na khippaṁ pariyāpajjati ciraṭṭhitiko hotīti.
      [192] 102 Samaṇoti bhikkhave tathāgatassetaṁ adhivacanaṁ arahato
 sammāsambuddhassa brāhmaṇoti bhikkhave tathāgatassetaṁ adhivacanaṁ arahato
 sammāsambuddhassa vedagūti bhikkhave tathāgatassetaṁ adhivacanaṁ arahato
 sammāsambuddhassa bhisakkoti bhikkhave tathāgatassetaṁ adhivacanaṁ arahato
 sammāsambuddhassa nimmaloti bhikkhave tathāgatassetaṁ adhivacanaṁ arahato
 sammāsambuddhassa vimaloti bhikkhave tathāgatassetaṁ adhivacanaṁ arahato
 sammāsambuddhassa ñāṇīti bhikkhave tathāgatassetaṁ adhivacanaṁ arahato
 sammāsambuddhassa vimuttoti bhikkhave tathāgatassetaṁ adhivacanaṁ arahato
 sammāsambuddhassāti.
          Yaṁ samaṇena kattabbaṁ brāhmaṇena vusīmatā
          yaṁ vedagunā pattabbaṁ bhisakkena anuttaraṁ
          yaṁ nimmalena pattabbaṁ vimalena vusīmatā 1-
          yaṁ ñāṇinā ca pattabbaṁ vimuttena anuttaraṁ
          sohaṁ vijitasaṅgāmo mutto mocemi bandhanā
          nāgomhi paramaddanto asekkho parinibbutoti.
      [193] 103 Ekaṁ samayaṁ bhagavā kosambīsu 2- cārikaṁ caramāno mahatā

  *  *  *  *  *  *
  Footnote:1 Ma. sucīmatā. 2 Ma. Yu. kosalesu.
-------------------------------------------------
[page 353]
 Bhikkhusaṅghena saddhiṁ yena icchānaṅgalaṁ nāma kosalānaṁ brāhmaṇagāmo
 tadavasari tatra sudaṁ < PTS. A IV , 341 >bhagavā icchānaṅgale viharati icchānaṅgalavanasaṇḍe.
      Assosuṁ kho icchānaṅgalakā brāhmaṇagahapatikā samaṇo
 khalu bho gotamo sakyaputto sakyakulā pabbajito icchānaṅgalaṁ anuppatto
 icchānaṅgale viharati icchānaṅgalavanasaṇḍe taṁ kho pana bhavantaṁ
 gotamaṁ evaṁkalyāṇo kittisaddo abbhuggato itipi so bhagavā arahaṁ
 sammāsambuddho .pe. Sādhu kho pana tathārūpānaṁ arahataṁ dassanaṁ
 hotīti athakho icchānaṅgalakā brāhmaṇagahapatikā tassā rattiyā
 accayena pahūtaṁ khādanīyaṁ bhojanīyaṁ ādāya yena icchānaṅgalavanasaṇḍo
 tenupasaṅkamiṁsu upasaṅkamitvā bahidvārakoṭṭhake aṭṭhaṁsu uccāsaddā
 mahāsaddā.
      Tena kho pana samayena āyasmā nāgito bhagavato upaṭṭhāko
 hoti. Athakho bhagavā āyasmantaṁ nāgitaṁ āmantesi ke pana te
 nāgita uccāsaddā mahāsaddā kevaṭṭā maññe macchaṁ vilopentīti 1-.
 Ete bhante icchānaṅgalakā brāhmaṇagahapatikā pahūtaṁ khādanīyaṁ
 bhojanīyaṁ ādāya bahidvārakoṭṭhake ṭhitā bhagavantañceva uddissa
 bhikkhusaṅghañcāti. Mā 2- tvaṁ nāgita yasena samāgama 3- mā ca mayā
 yaso yo kho nāgita na yimassa nekkhammasukhassa pavivekasukhassa upasamasukhassa
 sambodhasukhassa nikāmalābhī assa akicchalābhī akasiralābhī yassāhaṁ
 nekkhammasukhassa .pe. Nikāmalābhī assaṁ 4- akicchalābhī akasiralābhī

  *  *  *  *  *  *
  Footnote:1 Ma. macchavilopeti. 2 Ma. māhaṁ. 3 Ma. samāgamaṁ. 4 Ma. ayaṁ pāṭho natthi.
 evamuparipi.
-------------------------------------------------
[page 354]
 So taṁ miḷhasukhaṁ middhasukhaṁ lābhasakkārasilokasukhaṁ sādiyeyyāti.
 Adhivāsetu dāni bhante bhagavā adhivāsetu sugato adhivāsanakālodāni
 bhante bhagavato yena yenapi dāni bhante bhagavā gamissati tanninnā ca 1-
 bhavissanti brāhmaṇagahapatikā negamā ceva jānapadā ca seyyathāpi
 bhante thullaphusitake deve vassante yathāninnaṁ udakāni pavattanti
 evameva kho bhante yena yenapi dāni bhagavā gamissati tanninnā ca 1-
 bhavissanti brāhmaṇagahapatikā negamā ceva jānapadā ca taṁ kissa
 hetu tathā hi bhante bhagavato sīlapaññāṇanti mā 2- tvaṁ nāgita
 yasena samāgama 3- mā ca mayā yaso yo kho nāgita na yimassa nekkhammasukhassa
 .pe. Nikāmalābhī assa .pe. Yassāhaṁ nekkhammasukhassa
 .pe. Sambodhasukhassa nikāmalābhī assaṁ .pe. So taṁ miḷhasukhaṁ
 middhasukhaṁ lābhasakkārasilokasukhaṁ sādiyeyya. Devatāpi kho nāgita
 ekaccā nayimassa nekkhammasukhassa .pe. Nikāmalābhiniyo assu
 akicchalābhiniyo akasiralābhiniyo yassāhaṁ nekkhammasukhassa .pe.
 Nikāmalābhī assaṁ akicchalābhī akasiralābhī tumhākampi kho nāgita saṁgamma
 samāgamma saṅgaṇikavihāraṁ anuyuttānaṁ viharataṁ evaṁ hoti naha < PTS. A IV , 343 >nūname
 āyasmanto imassa nekkhammasukhassa .pe. Nikāmalābhino assu
 akicchalābhino akasiralābhino yassāhaṁ nekkhammasukhassa .pe.
 Nikāmalābhī assaṁ akicchalābhī akasiralābhī tathā hi paname āyasmanto
 saṁgamma samāgamma saṅgaṇikavihāraṁ anuyuttā viharanti.

  *  *  *  *  *  *
  Footnote:1 Ma. - va. 2 Ma. māhaṁ. 3 Ma. samāgamaṁ.
-------------------------------------------------
[page 355]
      Idhāhaṁ nāgita bhikkhū passāmi aññamaññaṁ aṅgulipaṭodakena 1-
 sañjagghante saṁkīḷante tassa mayhaṁ nāgita evaṁ hoti naha nūname
 āyasmanto imassa nekkhammasukhassa .pe. Nikāmalābhino assu
 akicchalābhino akasiralābhino yassāhaṁ nekkhammasukhassa .pe.
 Nikāmalābhī assaṁ .pe. Tathā hi paname āyasmanto aññamaññaṁ
 aṅgulipaṭodakena 1- sañjagghanti saṁkīḷanti.
      Idha panāhaṁ nāgita bhikkhū passāmi yāvadatthaṁ udarāvadehakaṁ
 bhuñjitvā seyyasukhaṁ passasukhaṁ middhasukhaṁ anuyutte viharante tassa mayhaṁ nāgita
 evaṁ hoti naha nūname āyasmanto imassa nekkhammasukhassa .pe.
 Nikāmalābhino assu akicchalābhino akasiralābhino yassāhaṁ
 nekkhammasukhassa .pe. Nikāmalābhī assaṁ .pe. Tathā hi
 paname āyasmanto yāvadatthaṁ udarāvadehakaṁ bhuñjitvā seyyasukhaṁ passasukhaṁ
 middhasukhaṁ anuyuttā viharanti.
      Idhāhaṁ < PTS. A IV , 344 >nāgita bhikkhuṁ passāmi gāmantavihāre 2- samāhitaṁ nisinnaṁ
 tassa mayhaṁ nāgita evaṁ hoti idāni imaṁ āyasmantaṁ ārāmiko
 vā upaṭṭhahissati samaṇuddeso vā taṁ tamhā samādhimhā
 gamissatīti tenāhaṁ nāgita tassa bhikkhuno na attamano homi
 gāmantavihārena.
      Idha panāhaṁ nāgita bhikkhuṁ passāmi araññe capalāyamānaṁ
 nisinnaṁ tassa mayhaṁ nāgita evaṁ hoti idāni ayamāyasmā
 imaṁ niddākilamathaṁ paṭivinodetvā araññasaññaṁyeva manasikarissati

  *  *  *  *  *  *
  Footnote:1 Sī. Yu. aṅgulipaṭodakehi. 2 Ma. gāmantaravihāriṁ.
-------------------------------------------------
[page 356]
 Ettakanti tenāhaṁ nāgita tassa bhikkhuno attamano homi
 araññavihārena.
      Idha panāhaṁ nāgita bhikkhuṁ passāmi āraññakaṁ araññe
 asamāhitaṁ nisinnaṁ tassa mayhaṁ nāgita evaṁ hoti idāni
 ayamāyasmā asamāhitaṁ vā cittaṁ samādahissati samāhitaṁ vā cittaṁ
 anurakkhissatīti tenāhaṁ nāgita tassa bhikkhuno attamano homi araññavihārena.
      Idha panāhaṁ nāgita bhikkhuṁ passāmi āraññakaṁ araññe samāhitaṁ
 nisinnaṁ tassa mayhaṁ nāgita evaṁ hoti idāni ayamāyasmā
 avimuttaṁ vā cittaṁ vimuñcissati vimuttaṁ vā cittaṁ anurakkhissatīti tenāhaṁ
 nāgita tassa bhikkhuno attamano homi araññavihārena.
      Idha panāhaṁ nāgita bhikkhuṁ passāmi gāmantavihāriṁ lābhiṁ
 cīvarapiṇḍapātasenāsanagilānapaccayabhesajjaparikkhārānaṁ. So taṁ
 lābhasakkārasilokaṁ nikkāmayamāno riñcati paṭisallānaṁ riñcati
 araññavanapatthāni pantāni senāsanāni gāmanigamarājadhāniṁ osaritvā
 vāsaṁ kappeti. Tenāhaṁ nāgita tassa bhikkhuno na attamano homi
 gāmantavihārena.
      Idha panāhaṁ nāgita bhikkhuṁ passāmi āraññakaṁ lābhiṁ
 cīvarapiṇḍapātasenāsanagilānapaccayabhesajjaparikkhārānaṁ. So taṁ
 lābhasakkārasilokaṁ paṭipaṇāmetvā na riñcati paṭisallānaṁ
 na riñcati araññavanapatthāni pantāni senāsanāni. Tenāhaṁ
 nāgita tassa bhikkhuno attamano homi araññavihārena.
-------------------------------------------------
[page 357]
      Yasmāhaṁ nāgita samaye addhānamaggapaṭipanno na kiñci
 passāmi purato vā pacchato vā phāsu < PTS. A IV , 345 >me nāgita tasmiṁ samaye
 hoti antamaso uccārapassāvakammassāti.
      [194] 104 Aṭṭhahi bhikkhave aṅgehi samannāgatassa upāsakassa
 ākaṅkhamāno saṅgho pattaṁ nikkujjeyya. Katamehi aṭṭhahi. Bhikkhūnaṁ
 alābhāya parisakkati bhikkhūnaṁ anatthāya parisakkati bhikkhūnaṁ anāvāsāya
 parisakkati bhikkhū akkosati paribhāsati bhikkhū bhikkhūhi vibhedeti 1- buddhassa
 avaṇṇaṁ bhāsati dhammassa avaṇṇaṁ bhāsati saṅghassa avaṇṇaṁ bhāsati.
 Imehi kho bhikkhave aṭṭhahaṅgehi samannāgatassa upāsakassa ākaṅkhamāno
 saṅgho pattaṁ nikkujjeyya.
      [195] 105 Aṭṭhahi bhikkhave aṅgehi samannāgatassa upāsakassa
 ākaṅkhamāno saṅgho pattaṁ ukkujjeyya. Katamehi aṭṭhahi. Na bhikkhūnaṁ
 alābhāya parisakkati na bhikkhūnaṁ anatthāya parisakkati na bhikkhūnaṁ anāvāsāya 2-
 parisakkati na bhikkhū akkosati paribhāsati na bhikkhū bhikkhūhi vibhedeti 3-
 buddhassa vaṇṇaṁ bhāsati dhammassa vaṇṇaṁ bhāsati saṅghassa vaṇṇaṁ
 bhāsati. Imehi kho bhikkhave aṭṭhahaṅgehi samannāgatassa upāsakassa
 ākaṅkhamāno saṅgho pattaṁ ukkujjeyyāti.
      [196] 106 Aṭṭhahi bhikkhave dhammehi samannāgatassa bhikkhuno
 ākaṅkhamānā upāsakā appasādaṁ pavedeyyuṁ. Katamehi aṭṭhahi.
 Gihīnaṁ alābhāya parisakkati gihīnaṁ anatthāya parisakkati gihī akkosati
 paribhāsati gihī gihīhi vibhedeti buddhassa avaṇṇaṁ bhāsati dhammassa
 avaṇṇaṁ bhāsati saṅghassa avaṇṇaṁ bhāsati agocare ca naṁ 4- passanti.

  *  *  *  *  *  *
  Footnote:1-3 < PTS. A IV , 346 >Ma. bhedeti. evamuparipi. 2 Ma. avāsāya. 4 Po. tato ca devā naṁ.
-------------------------------------------------
[page 358]
 Imehi kho bhikkhave aṭṭhahi dhammehi samannāgatassa bhikkhuno ākaṅkhamānā
 upāsakā appasādaṁ pavedeyyuṁ.
      [197] 107 Aṭṭhahi bhikkhave dhammehi samannāgatassa bhikkhuno
 ākaṅkhamānā upāsakā pasādaṁ pavedeyyuṁ. Katamehi aṭṭhahi. Na gihīnaṁ
 alābhāya parisakkati na gihīnaṁ anatthāya parisakkati na gihī akkosati paribhāsati
 na gihī gihīhi vibhedeti buddhassa vaṇṇaṁ bhāsati dhammassa vaṇṇaṁ
 bhāsati saṅghassa vaṇṇaṁ bhāsati gocare ca naṁ 1- passanti. Imehi
 kho bhikkhave aṭṭhahi dhammehi samannāgatassa bhikkhuno ākaṅkhamānā
 upāsakā pasādaṁ pavedeyyunti.
      [198] 108 Aṭṭhahi bhikkhave dhammehi samannāgatassa bhikkhuno
 ākaṅkhamāno saṅgho paṭisāraṇīyakammaṁ kareyya. Katamehi aṭṭhahi.
 Gihīnaṁ alābhāya parisakkati gihīnaṁ anatthāya parisakkati gihī akkosati
 paribhāsati gihī gihīhi vibhedeti buddhassa avaṇṇaṁ bhāsati dhammassa
 avaṇṇaṁ bhāsati saṅghassa avaṇṇaṁ bhāsati dhammikañca gihipaṭissavaṁ na
 saccāpeti. Imehi kho bhikkhave aṭṭhahi dhammehi samannāgatassa
 bhikkhuno ākaṅkhamāno saṅgho paṭisāraṇīyakammaṁ kareyya.
      [199] 109 Aṭṭhahi bhikkhave dhammehi samannāgatassa bhikkhuno
 ākaṅkhamāno < PTS. A IV , 347 >saṅgho paṭisāraṇīyakammaṁ paṭippassambheyya. Katamehi aṭṭhahi.
 Na gihīnaṁ alābhāya parisakkati na gihīnaṁ anatthāya parisakkati na gihī
 akkosati paribhāsati na gihī gihīhi vibhedeti buddhassa vaṇṇaṁ bhāsati
 dhammassa vaṇṇaṁ bhāsati saṅghassa vaṇṇaṁ bhāsati dhammikañca gihipaṭissavaṁ

  *  *  *  *  *  *
  Footnote:1 Po. tato ca devā naṁ.
-------------------------------------------------
[page 359]
 Saccāpeti. Imehi kho bhikkhave aṭṭhahi dhammehi samannāgatassa
 bhikkhuno ākaṅkhamāno saṅgho paṭisāraṇīyakammaṁ paṭippassambheyyāti.
      [200] 110 Tassapāpiyyasikākammakatena 1- bhikkhave bhikkhunā aṭṭhasu
 dhammesu sammāvattitabbaṁ na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā na kāci saṅghasammati sāditabbā
 na kismiñci paccekaṭṭhāne niyametabbā 2- na ca tena mūlena
 vuṭṭhāpetabbaṁ. Tassapāpiyyasikākammakatena bhikkhave bhikkhunā imesu
 aṭṭhasu dhammesu sammāvattitabbanti.
                      Sativaggo samatto.
                         Tassuddānaṁ
            sati puṇṇiyamūlena corasamaṇena pañcamaṁ
            yaso pattāpasādena paṭisāraṇīyañca vattatīti 3-.
                       -----------
                        Sāmaññavaggo
      bojjhā sirimā padumā sudhammā 4- maṇujā uttarā muttā khemā
 rucī 5- cundī bimbī sumanā mallikā tissamātā 6- soṇamātā 7- kāṇamātā
 uttaramātā 8- visākhā migāramātā khujjuttarā upāsikā sāmāvatī 9-
 upāsikā suppavāsā koḷiyadhītā suppiyā upāsikā nakulamātā
 gahapatānīti.
                     Sāmaññavaggo pañcamo
                      -------------

  *  *  *  *  *  *
  Footnote:1 Ma. tassapāpiyasikakammakatena. evamuparipi. 2 Ma. ṭhapetabbo. 3 Ma. vattananti.
 4 Ma. sutanā. Yu. sudhanā. 5 Yu. rūpī. 6 Yu. tissāya mātā. 7 Yu. soṇāya
 mātā. 8 Ma. uttarā nandamātā. Yu. uttarā. 9 Yu. sāmavatī.
-------------------------------------------------
[page 360]
      [201] 111 Rāgassa bhikkhave abhiññāya aṭṭha dhammā bhāvetabbā.
 Katame aṭṭha. Sammādiṭṭhi sammāsaṅkappo sammāvācā sammākammanto
 sammāājīvo sammāvāyāmo sammāsati sammāsamādhi.
 Rāgassa bhikkhave abhiññāya ime aṭṭha dhammā bhāvetabbā.
      [202] 112 Rāgassa bhikkhave abhiññāya aṭṭha dhammā bhāvetabbā.
 Katame aṭṭha. Ajjhattaṁ rūpasaññī bahiddhā rūpāni passati parittāni
 suvaṇṇadubbaṇṇāni tāni abhibhuyya jānāmi passāmīti evaṁsaññī
 hoti ajjhattaṁ rūpasaññī bahiddhā rūpāni passati appamāṇāni
 suvaṇṇadubbaṇṇāni tāni abhibhuyya jānāmi passāmīti evaṁsaññī
 hoti ajjhattaṁ arūpasaññī bahiddhā rūpāni passati parittāni
 suvaṇṇadubbaṇṇāni < PTS. A IV , 349 >tāni abhibhuyya jānāmi passāmīti evaṁsaññī
 hoti ajjhattaṁ arūpasaññī bahiddhā rūpāni passati appamāṇāni
 suvaṇṇadubbaṇṇāni tāni abhibhuyya jānāmi passāmīti evaṁsaññī
 hoti ajjhattaṁ arūpasaññī vā bahiddhā rūpāni passati nīlāni
 nīlavaṇṇāni nīlanidassanāni nīlanibhāsāni .pe. Pītāni pītavaṇṇāni
 pītanidassanāni pītanibhāsāni .pe. Lohitakāni lohitakavaṇṇāni
 lohitakanidassanāni lohitakanibhāsāni .pe. Odātāni odātavaṇṇāni
 odātanidassanāni odātanibhāsāni tāni abhibhuyya jānāmi
 passāmīti evaṁsaññī hoti. Rāgassa bhikkhave abhiññāya ime aṭṭha
 dhammā bhāvetabbā.
      [203] 113 Rāgassa bhikkhave abhiññāya aṭṭha dhammā bhāvetabbā.
-------------------------------------------------
[page 361]
 Katame aṭṭha. Rūpī rūpāni passati ajjhattaṁ arūpasaññī bahiddhā rūpāni
 passati subhanteva adhimutto hoti sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja viharati sabbaso ākāsānañcāyatanaṁ
 samatikkamma anantaṁ viññāṇanti viññāṇañcāyatanaṁ
 upasampajja viharati sabbaso viññāṇañcāyatanaṁ samatikkamma natthi
 kiñcīti ākiñcaññāyatanaṁ upasampajja viharati sabbaso ākiñcaññāyatanaṁ
 samatikkamma nevasaññānā saññāyatanaṁ upasampajja viharati sabbaso
 nevasaññānāsaññāyatanaṁ samatikkamma saññāvedayitanirodhaṁ upasampajja
 viharati. Rāgassa bhikkhave abhiññāya ime aṭṭha dhammā bhāvetabbā.
      [204] 114 < PTS. A IV , 350 >Rāgassa bhikkhave pariññāya parikkhayāya pahānāya khayāya
 vayāya virāgāya nirodhāya cāgāya paṭinissaggāya ime aṭṭha dhammā
 bhāvetabbāti. Dosassa mohassa kodhassa upanāhassa makkhassa palāsassa
 issāya macchariyassa māyāya sātheyyassa thambhassa sārambhassa mānassa
 atimānassa madassa pamādassa abhiññāya pariññāya parikkhayāya pahānāya
 khayāya vayāya virāgāya nirodhāya cāgāya paṭinissaggāya ime aṭṭha
 dhammā bhāvetabbāti.
                           [1]-
                     Aṭṭhakanipāto samatto
                      -------------

  *  *  *  *  *  *
  Footnote:1 Ma. rāgapeyyālaṁ niṭṭhitaṁ.
-------------------------------------------------
[page 362]

  *  *  *  *  *  *
  Footnote: ******************************
  * hanā 362 nīmmīkhamūla *
  ******************************
-------------------------------------------------
[page 363]
                 Suttantapiṭake aṅguttaranikāyassa
                        navakanipāto
                        --------
             namo tassa bhagavato arahato sammāsambuddhassa.
                         Paṇṇāsako
                     sambodhavaggo paṭhamo
      [205] 1 Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Tatra kho bhagavā bhikkhū āmantesi
 bhikkhavoti. Bhadanteti te bhikkhū bhagavato paccassosuṁ. Bhagavā
 etadavoca sace bhikkhave aññatitthiyā paribbājakā evaṁ puccheyyuṁ
 sambodhapakkhikānaṁ 1- āvuso dhammānaṁ kā upanisā bhāvanāyāti evaṁ
 puṭṭhā tumhe bhikkhave tesaṁ aññatitthiyānaṁ paribbājakānaṁ kinti
 byākareyyāthāti. Bhagavaṁmūlakā no bhante dhammā .pe. Bhagavato
 sutvā bhikkhū dhāressantīti. Tenahi bhikkhave suṇātha sādhukaṁ manasi karotha
 bhāsissāmīti. Evambhanteti kho te bhikkhū bhagavato paccassosuṁ. Bhagavā
 etadavoca sace bhikkhave aññatitthiyā paribbājakā evaṁ puccheyyuṁ
 sambodhapakkhikānaṁ āvuso dhammānaṁ kā upanisā bhāvanāyāti evaṁ
 puṭṭhā tumhe bhikkhave tesaṁ aññatitthiyānaṁ paribbājakānaṁ evaṁ

  *  *  *  *  *  *
  Footnote:1 Ma. sambodhipakkhikānaṁ. evamuparipi.
-------------------------------------------------
[page 364]
 Byākareyyātha idhāvuso bhikkhu kalyāṇamitto hoti kalyāṇasahāyo
 kalyāṇasampavaṅko sambodhapakkhikānaṁ āvuso dhammānaṁ ayaṁ paṭhamā
 upanisā bhāvanāya.
      Puna caparaṁ āvuso bhikkhu sīlavā hoti pātimokkhasaṁvarasaṁvuto
 viharati ācāragocarasampanno aṇumattesu vajjesu bhayadassāvī samādāya
 sikkhati sikkhāpadesu sambodhapakkhikānaṁ āvuso dhammānaṁ ayaṁ dutiyā
 upanisā bhāvanāya.
      Puna caparaṁ āvuso bhikkhu yāyaṁ kathā abhisallekhikā cetovivaraṇasappāyā
 seyyathīdaṁ appicchakathā santuṭṭhikathā pavivekathā
 asaṁsaggakathā viriyārambhakathā sīlakathā samādhikathā paññākathā vimuttikathā
 vimuttiñāṇadassanakathā evarūpiyā kathāya nikāmalābhī hoti akicchalābhī
 akasiralābhī sambodhapakkhikānaṁ āvuso dhammānaṁ ayaṁ tatiyā upanisā
 bhāvanāya.
      Puna caparaṁ āvuso bhikkhu āraddhaviriyo viharati akusalānaṁ dhammānaṁ
 pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro
 kusalesu dhammesu sambodhapakkhikānaṁ āvuso dhammānaṁ ayaṁ
 catutthā upanisā bhāvanāya.
      Puna caparaṁ āvuso bhikkhu paññavā hoti udayatthagāminiyā
 paññāya samannāgato ariyāya nibbedhikāya sammādukkhakkhayagāminiyā
 sambodhapakkhikānaṁ āvuso dhammānaṁ ayaṁ pañcamī upanisā bhāvanāya.
-------------------------------------------------
[page 365]
      Kalyāṇamittassetaṁ bhikkhave bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa sīlavā bhavissati pātimokkhasaṁvarasaṁvuto viharissati
 ācāragocarasampanno aṇumattesu vajjesu bhayadassāvī samādāya sikkhissati
 sikkhāpadesu kalyāṇamittassetaṁ bhikkhave bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa yāyaṁ kathā abhisallekhikā cetovivaraṇasappāyā
 seyyathīdaṁ appicchakathā santuṭṭhikathā pavivekakathā
 asaṁsaggakathā viriyārambhakathā sīlakathā < PTS. A IV , 353 >samādhikathā paññākathā vimuttikathā
 vimuttiñāṇadassanakathā evarūpiyā kathāya nikāmalābhī bhavissati akicchalābhī
 akasiralābhī kalyāṇamittassetaṁ bhikkhave bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa āraddhaviriyo viharissati akusalānaṁ
 dhammānaṁ pahānāya kusalānaṁ dhammānaṁ upasampadāya thāmavā daḷhaparakkamo
 anikkhittadhuro kusalesu dhammesu kalyāṇamittassetaṁ bhikkhave bhikkhuno
 pāṭikaṅkhaṁ kalyāṇasahāyassa kalyāṇasampavaṅkassa paññavā bhavissati
 udayatthagāminiyā paññāya samannāgato ariyāya nibbedhikāya
 sammādukkhakkhayagāminiyā tena ca pana bhikkhave bhikkhunā imesu pañcasu
 dhammesu patiṭṭhāya cattāro dhammā uttariṁ 1- bhāvetabbā asubhā
 bhāvetabbā rāgassa pahānāya mettā bhāvetabbā byāpādassa pahānāya
 ānāpānassati 2- bhāvetabbā vitakkūpacchedāya aniccasaññā bhāvetabbā
 asmimānasamugghātāya aniccasaññino bhikkhave bhikkhuno 3- anattasaññā
 saṇṭhāti anattasaññī asmimānasamugghātaṁ pāpuṇāti diṭṭheva dhamme

  *  *  *  *  *  *
  Footnote:1 Ma. sabbattha uttari. 2 Sī. Yu. ānāpānasati. evamuparipi.
 3 Ma. ayaṁ pāṭho natthi.
-------------------------------------------------
[page 366]
 Nibbānanti.
      [206] 2 Athakho aññataro bhikkhu yena bhagavā tenupasaṅkami
 upasaṅkamitvā bhagavantaṁ .pe. Ekamantaṁ nisinno kho so bhikkhu
 bhagavantaṁ etadavoca nissayasampanno nissayasampannoti bhante
 vuccati kittāvatā nu kho bhante bhikkhu nissayasampanno hotīti.
 Saddhañce bhikkhu 1- nissāya akusalaṁ pajahati kusalaṁ < PTS. A IV , 354 >bhāveti pahīnamevassa
 taṁ akusalaṁ hoti hiriñce bhikkhu nissāya ottappañce bhikkhu
 nissāya viriyañce bhikkhu nissāya paññañce bhikkhu nissāya
 akusalaṁ pajahati kusalaṁ bhāveti pahīnamevassa taṁ akusalaṁ hoti tañhissa
 bhikkhuno akusalaṁ pahīnaṁ hoti suppahīnaṁ yassa ariyāya paññāya disvā
 pahīnaṁ tena ca pana bhikkhave bhikkhunā imesu pañcasu dhammesu
 patiṭṭhāya cattāro upanissayā viharitabbā katame cattāro idha
 bhikkhave bhikkhu saṅkhāyekaṁ paṭisevati saṅkhāyekaṁ adhivāseti saṅkhāyekaṁ
 parivajjeti saṅkhāyekaṁ vinodeti evaṁ kho bhikkhave bhikkhu
 nissayasampanno hotīti.
      [207] 3 Ekaṁ samayaṁ bhagavā cālikāyaṁ viharati cālikapabbate.
 Tena kho pana samayena āyasmā meghiyo bhagavato upaṭṭhāko hoti
 athakho āyasmā meghiyo yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ aṭṭhāsi ekamantaṁ ṭhito kho
 āyasmā meghiyo bhagavantaṁ etadavoca icchāmahaṁ bhante jantugāmaṁ

  *  *  *  *  *  *
  Footnote:1 Ma. bhikkhu bhikkhu. evamīdisesu ṭhānesupi.
-------------------------------------------------
[page 367]
 Piṇḍāya pavisitunti. Yassadāni tvaṁ meghiya kālaṁ maññasīti.
      Athakho āyasmā meghiyo pubbaṇhasamayaṁ nivāsetvā pattacīvaramādāya
 jantugāmaṁ piṇḍāya < PTS. A IV , 355 >pāvisi jantugāme piṇḍāya caritvā
 pacchābhattaṁ piṇḍapātapaṭikkanto yena kimikāḷāya nadiyā tīraṁ tenupasaṅkami
 addasā kho āyasmā meghiyo kimikāḷāya nadiyā tīre jaṅghavihāraṁ 1-
 anucaṅkamamāno anuvicaramāno ambavanaṁ pāsādikaṁ ramaṇīyaṁ disvānassa
 etadahosi pāsādikaṁ vatidaṁ ambavanaṁ ramaṇīyaṁ alaṁ vatidaṁ kulaputtassa
 padhānatthikassa padhānāya sace maṁ bhagavā anujāneyya āgaccheyyāhaṁ
 imaṁ ambavanaṁ padhānāyāti athakho āyasmā meghiyo yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho āyasmā meghiyo bhagavantaṁ etadavoca idhāhaṁ
 bhante pubbaṇhasamayaṁ nivāsetvā pattacīvaramādāya jantugāmaṁ piṇḍāya
 pāvisiṁ jantugāme piṇḍāya caritvā pacchābhattaṁ piṇḍapātapaṭikkanto
 yena kimikāḷāya nadiyā tīraṁ tenupasaṅkamiṁ addasaṁ kho ahaṁ
 bhante kimikāḷāya nadiyā tīre jaṅghavihāraṁ anucaṅkamamāno anuvicaramāno
 ambavanaṁ pāsādikaṁ ramaṇīyaṁ disvāna me etadahosi pāsādikaṁ
 vatidaṁ ambavanaṁ ramaṇīyaṁ alaṁ vatidaṁ kulaputtassa padhānatthikassa padhānāya
 sace maṁ bhagavā anujāneyya āgaccheyyāhaṁ imaṁ ambavanaṁ padhānāyāti
 sace maṁ bhagavā anujāneyya gaccheyyāhaṁ taṁ ambavanaṁ padhānāyāti.
 Evaṁ 2- vutte bhagavā āyasmantaṁ meghiyaṁ etadavoca 2- āgamehi tāva

  *  *  *  *  *  *
  Footnote:1 Ma. jaṅghāvihāraṁ. evamuparipi. 2-2 Ma. ime pāṭhā natthi.
-------------------------------------------------
[page 368]
 Meghiya ekakamhi 1- tāva yāva aññopi koci bhikkhu dissatūti 2-.
      Dutiyampi kho āyasmā meghiyo bhagavantaṁ etadavoca bhagavato
 bhante natthi kiñci uttarikaraṇīyaṁ natthi katassa paṭicayo mayhaṁ
 kho pana bhante atthi uttarikaraṇīyaṁ atthi katassa paṭicayo sace
 maṁ bhagavā anujāneyya gaccheyyāhaṁ taṁ ambavanaṁ padhānāyāti. Āgamehi
 tāva meghiya ekakamhi tāva yāva aññopi koci bhikkhu dissatūti.
      Tatiyampi kho āyasmā meghiyo bhagavantaṁ etadavoca bhagavato
 bhante natthi kiñci uttarikaraṇīyaṁ natthi katassa paṭicayo mayhaṁ kho pana
 bhante atthi uttarikaraṇīyaṁ atthi katassa paṭicayo sace maṁ bhagavā
 anujāneyya gaccheyyāhaṁ taṁ ambavanaṁ padhānāyāti. Padhānanti kho meghiya
 vadamānaṁ kinti vadeyyāma yassadāni tvaṁ meghiya kālaṁ maññasīti.
      Athakho āyasmā meghiyo uṭṭhāyāsanā bhagavantaṁ abhivādetvā
 padakkhiṇaṁ katvā yena taṁ ambavanaṁ tenupasaṅkami upasaṅkamitvā
 taṁ ambavanaṁ ajjhogāhetvā aññatarasmiṁ rukkhamūle divāvihāraṁ nisīdi.
 Athakho āyasmato meghiyassa tasmiṁ ambavane viharantassa yebhuyyena
 tayo pāpakā akusalā vitakkā samudācaranti seyyathīdaṁ kāmavitakko
 byāpādavitakko vihiṁsāvitakko. Athakho āyasmato meghiyassa etadahosi
 acchariyaṁ vata bho abbhutaṁ vata bho saddhāya ca vatamhā agārasmā
 anagāriyaṁ pabbajitā atha ca panimehi tīhi pāpakehi akusalehi vitakkehi
 anvāsattā kāmavitakkena byāpādavitakkena vihiṁsāvitakkenāti.

  *  *  *  *  *  *
  Footnote:1 Sī. Yu. ekakamhā. 2 Ma. āgacchatīti. evamuparipi.
-------------------------------------------------
[page 369]
      Athakho āyasmā meghiyo yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi ekamantaṁ nisinno
 kho āyasmā meghiyo bhagavantaṁ etadavoca idha mayhaṁ bhante tasmiṁ
 ambavane viharantassa yebhuyyena tayo pāpakā akusalā vitakkā< PTS. A IV , 357 >
 samudācaranti seyyathīdaṁ kāmavitakko byāpādavitakko vihiṁsāvitakko
 tassa mayhaṁ bhante etadahosi acchariyaṁ vata bho abbhutaṁ vata bho
 saddhāya vatamhā agārasmā anagāriyaṁ pabbajitā atha ca panimehi tīhi
 pāpakehi akusalehi vitakkehi anvāsattā kāmavitakkena byāpādavitakkena
 vihiṁsāvitakkenāti. Aparipakkāya meghiya cetovimuttiyā pañca
 dhammā paripākāya saṁvattanti katame pañca
      idha meghiya bhikkhu kalyāṇamitto hoti kalyāṇasahāyo kalyāṇasampavaṅko
 aparipakkāya meghiya cetovimuttiyā ayaṁ paṭhamo dhammo
 paripākāya saṁvattati.
      Puna caparaṁ meghiya bhikkhu sīlavā hoti pātimokkhasaṁvarasaṁvuto viharati
 ācāragocarasampanno aṇumattesu vajjesu bhayadassāvī samādāya sikkhati
 sikkhāpadesu aparipakkāya meghiya cetovimuttiyā ayaṁ dutiyo dhammo
 paripākāya saṁvattati.
      Puna caparaṁ meghiya bhikkhu yāyaṁ kathā abhisallekhikā cetovivaraṇasappāyā
 seyyathīdaṁ appicchakathā santuṭṭhikathā pavivekakathā
-------------------------------------------------
[page 370]
 Asaṁsaggakathā viriyārambhakathā sīlakathā samādhikathā paññākathā vimuttikathā
 vimuttiṇāṇadassanakathā evarūpiyā kathāya nikāmalābhī hoti akicchalābhī
 akasiralābhī aparipakkāya meghiya cetovimuttiyā ayaṁ tatiyo dhammo
 paripākāya saṁvattati.
      Puna caparaṁ meghiya bhikkhu āraddhaviriyo viharati akusalānaṁ dhammānaṁ
 pahānāya kusalānaṁ dhammānaṁ upasampadāya thāmavā daḷhaparakkamo anikkhittadhuro
 kusalesu dhammesu aparipakkāya meghiya cetovimuttiyā ayaṁ
 catuttho dhammo paripākāya saṁvattati.
      Puna caparaṁ meghiya bhikkhu paññavā hota udayatthagāminiyā
 paññāya samannāgato ariyāya nibbedhikāya sammādukkhakkhayagāminiyā
 aparipakkāya meghiya cetovimuttiyā ayaṁ < PTS. A IV , 358 >pañcamo dhammo paripākāya
 saṁvattati.
      Kalyāṇamittassetaṁ meghiya bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa sīlavā bhavissati .pe. Samādāya sikkhissati
 sikkhāpadesu kalyāṇamittassetaṁ meghiya bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa yāyaṁ kathā abhisallekhikā cetovivaraṇasappāyā
 seyyathīdaṁ appicchakathā .pe. Vimuttiñāṇadassanakathā
 evarūpiyā kathāya nikāmalābhī bhavissati akicchalābhī akasiralābhī kalyāṇamittassetaṁ
 meghiya bhikkhuno pāṭikaṅkhaṁ kalyāṇasahāyassa kalyāṇasampavaṅkassa
 āraddhaviriyo viharissati .pe. Anikkhittadhuro kusalesu dhammesu
-------------------------------------------------
[page 371]
 Kalyāṇamittassetaṁ meghiya bhikkhuno pāṭikaṅkhaṁ kalyāṇasahāyassa
 kalyāṇasampavaṅkassa paññavā bhavissati .pe. Sammādukkhayagāminiyā
 tena ca pana meghiya bhikkhunā imesu pañcasu dhammesu patiṭṭhāya
 cattāro dhammā uttariṁ bhāvetabbā asubhā bhāvetabbā
 rāgassa pahānāya mettā bhāvetabbā byāpādassa pahānāya
 ānāpānassati bhāvetabbā vitakkūpacchedāya aniccasaññā bhāvetabbā
 asmimānasamugghātāya aniccasaññino meghiya anattasaññā
 saṇṭhāti anattasaññī assamimānasamugghātaṁ pāpuṇāti diṭṭheva
 dhamme nibbānanti.
      [208] 4 Ekaṁ samayaṁ bhagavā sāvatthiyaṁ viharati jetavane anāthapiṇḍikassa
 ārāme. Tena kho pana samayena āyasmā nandako
 upaṭṭhānasālāyaṁ bhikkhū dhammiyā kathāya sandasseti samādapeti
 samuttejeti sampahaṁseti.
      Athakho < PTS. A IV , 359 >bhagavā sāyaṇhasamayaṁ paṭisallānā vuṭṭhito yenupaṭṭhānasālā
 tenupasaṅkami upasaṅkamitvā bahidvārakoṭṭhake aṭṭhāsi
 kathāpariyosānaṁ āgamayamāno athakho bhagavā kathāpariyosānaṁ viditvā
 ukkāsetvā aggaḷaṁ ākoṭesi. Vivariṁsu kho te bhikkhū bhagavato dvāraṁ.
 Athakho bhagavā upaṭṭhānasālaṁ pavisitvā paññatte āsane nisīdi
 nisajja kho bhagavā āyasmantaṁ nandakaṁ etadavoca dīgho kho tyāyaṁ
 nandaka dhammapariyāyo bhikkhūnaṁ paṭibhāsi api me piṭṭhi āgilāyati
-------------------------------------------------
[page 372]
 Bahidvārakoṭṭhake ṭhitassa kathāpariyosānaṁ āgamayamānassāti.
      Evaṁ vutte āyasmā nandako sārajjāyamānarūpo ottappamāno 1-
 bhagavantaṁ etadavoca na kho pana mayaṁ bhante jānāma bhagavā
 bahidvārakoṭṭhake ṭhitoti sace hi mayaṁ bhante jāneyyāma bhagavā
 bahidvārakoṭṭhake ṭhitoti ettakaṁpi no nappaṭibhāseyyāti. Athakho
 bhagavā āyasmantaṁ nandakaṁ sārajjāyamānarūpaṁ viditvā āyasmantaṁ nandakaṁ
 etadavoca sādhu sādhu nandaka etaṁ kho nandaka tumhākaṁ paṭirūpaṁ
 kulaputtānaṁ saddhāya agārasmā anagāriyaṁ pabbajitānaṁ yaṁ tumhe dhammiyā
 kathāya sannisīdeyyātha sannipatitānaṁ vo < PTS. A IV , 360 >nandaka dvayaṁ karaṇīyaṁ
 dhammī vā kathā ariyo vā tuṇhībhāvo saddho ca nandaka bhikkhu hoti
 no ca sīlavā evaṁ so tenaṅgena aparipūro hoti tena taṁ aṅgaṁ
 paripūretabbaṁ kinnāhaṁ saddho ca assaṁ sīlavā cāti yato ca
 kho nandaka bhikkhu saddho ca hoti sīlavā ca evaṁ so tenaṅgena
 paripūro hoti saddho ca nandaka bhikkhu hoti sīlavā ca no ca
 lābhī ajjhattaṁ cetosamādhissa evaṁ so tenaṅgena aparipūro hoti
 tena taṁ aṅgaṁ paripūretabbaṁ kinnāhaṁ saddho ca assaṁ sīlavā ca
 lābhī ca ajjhattaṁ cetosamādhissāti yato ca kho nandaka bhikkhu
 saddho ca hoti sīlavā ca lābhī ca ajjhattaṁ cetosamādhissa evaṁ so
 tenaṅgena paripūro hoti saddho ca nandaka bhikkhu hoti sīlavā ca lābhī
 ca ajjhattaṁ cetosamādhissa na lābhī adhipaññādhammavipassanāya evaṁ so

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 373]
 Tenaṅgena aparipūro hoti seyyathāpi nandaka dvipādako catuppādako
 assa tassa eko pādo omako lāmako evaṁ so
 tenaṅgena aparipūro assa evameva kho nandaka bhikkhu saddho ca
 hoti sīlavā ca lābhī ca ajjhattaṁ cetosamādhissa na lābhī
 adhipaññādhammavipassanāya evaṁ so tenaṅgena aparipūro hoti tena
 taṁ aṅgaṁ paripūretabbaṁ kinnāhaṁ saddho ca assaṁ sīlavā ca lābhī
 ca ajjhattaṁ cetosamādhissa lābhī ca adhipaññādhammavipassanāyāti
 yato ca kho nandaka bhikkhu saddho ca hoti sīlavā ca lābhī ca
 ajjhattaṁ cetosamādhissa lābhī ca adhipaññādhammavipassanāya evaṁ
 so tenaṅgena paripūro hotīti idamavoca bhagavā idaṁ vatvāna
 sugato uṭṭhāyāsanā vihāraṁ < PTS. A IV , 361 >pāvisi.
      Athakho āyasmā nandako acirapakkantassa bhagavato bhikkhū
 āmantesi idānāvuso bhagavā catūhi padehi kevalaparipuṇṇaṁ
 parisuddhaṁ brahmacariyaṁ pakāsetvā uṭṭhāyāsanā vihāraṁ paviṭṭho saddho
 nandaka bhikkhu hoti no sīlavā evaṁ so tenaṅgena aparipūro
 hoti tena taṁ aṅgaṁ paripūretabbaṁ kinnāhaṁ saddho ca assaṁ sīlavā
 cāti yato ca kho nandaka bhikkhu saddho ca hoti sīlavā ca evaṁ
 so tenaṅgena paripūro hoti saddho ca nandaka bhikkhu hoti sīlavā
 ca no ca lābhī ajjhattaṁ cetosamādhissa .pe. Lābhī ca ajjhattaṁ
 cetosamādhissa na lābhī adhipaññādhammavipassanāya evaṁ so tenaṅgena
-------------------------------------------------
[page 374]
 Aparipūro hoti seyyathāpi nandaka dvipādako catuppādako assa
 tassa eko pādo omako lāmako evaṁ so tenaṅgena aparipūro
 assa evameva kho nandaka bhikkhu saddho ca hoti sīlavā ca
 lābhī ca ajjhattaṁ cetosamādhissa na lābhī adhipaññādhammavipassanāya
 evaṁ so tenaṅgena aparipūro hoti tena taṁ aṅgaṁ paripūretabbaṁ
 kinnāhaṁ saddho ca assaṁ sīlavā ca lābhī ca ajjhattaṁ cetosamādhissa
 lābhī ca adhipaññādhammavipassanāyāti yato ca kho nandaka bhikkhu
 saddho ca hoti sīlavā ca lābhī ca ajjhattaṁ cetosamādhissa lābhī ca
 adhipaññādhammavipassanāya evaṁ so tenaṅgena paripūro hotīti.
      Pañcime āvuso ānisaṁsā kālena dhammassavane kālena
 dhammasākacchāya. Katame pañca idhāvuso bhikkhu bhikkhūnaṁ dhammaṁ deseti
 ādikalyāṇaṁ majjhekalyāṇaṁ pariyosānakalyāṇaṁ sātthaṁ sabyañjanaṁ
 kevalaparipuṇṇaṁ parisuddhaṁ brahmacariyaṁ pakāseti yathā yathāvuso
 bhikkhu bhikkhūnaṁ dhammaṁ deseti ādikalyāṇaṁ majjhekalyāṇaṁ pariyosānakalyāṇaṁ
 sātthaṁ sabyañjanaṁ kevalaparipuṇṇaṁ parisuddhaṁ brahmacariyaṁ pakāseti
 tathā tathā tassa tassa satthu piyo hoti manāpo ca garu ca
 bhāvanīyo ayaṁ āvuso paṭhamo ānisaṁso kālena dhammassavane kālena
 dhammasākacchāya.
      Puna caparaṁ āvuso bhikkhu bhikkhūnaṁ dhammaṁ deseti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
-------------------------------------------------
[page 375]
 Parisuddhaṁ brahmacariyaṁ pakāseti yathā yathāvuso bhikkhu bhikkhūnaṁ dhammaṁ
 deseti ādikalyāṇaṁ .pe. Brahmacariyaṁ pakāseti tathā tathā so
 tasmiṁ dhamme atthapaṭisaṁvedī ca hoti dhammapaṭisaṁvedī ca ayaṁ āvuso
 dutiyo ānisaṁso kālena dhammassavane kālena dhammasākacchāya.
      Puna caparaṁ āvuso bhikkhu < PTS. A IV , 362 >bhikkhūnaṁ dhammaṁ deseti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāseti yathā yathāvuso bhikkhu bhikkhūnaṁ dhammaṁ
 deseti ādikalyāṇaṁ .pe. Brahmacariyaṁ pakāseti tathā tathā so
 tasmiṁ dhamme gambhīraṁ atthapadaṁ paññāya paṭivijjha passati ayaṁ
 āvuso tatiyo ānisaṁso kālena dhammassavane kālena
 dhammasākacchāya.
      Puna caparaṁ āvuso bhikkhu bhikkhūnaṁ dhammaṁ deseti ādikalyāṇaṁ
 .pe. Brahmacariyaṁ pakāseti tathā tathā naṁ sabrahmacārī uttariṁ
 sambhāventi addhā ayamāyasmā patto vā gacchati 1- vāti ayaṁ
 āvuso catuttho ānisaṁso kālena dhammassavane kālena
 dhammasākacchāya.
      Puna caparaṁ āvuso bhikkhu bhikkhūnaṁ dhammaṁ deseti ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāseti yathā yathāvuso bhikkhu bhikkhūnaṁ dhammaṁ
 deseti ādikalyāṇaṁ majjhekalyāṇaṁ pariyosānakalyāṇaṁ sātthaṁ

  *  *  *  *  *  *
  Footnote:1 Ma. pajjati vā.
-------------------------------------------------
[page 376]
 Sabyañjanaṁ kevalaparipuṇṇaṁ parisuddhaṁ brahmacariyaṁ pakāseti tattha ye
 te bhikkhū sekkhā appattamānasā anuttaraṁ yogakkhemaṁ patthayamānā
 viharanti te taṁ dhammaṁ sutvā viriyaṁ ārabhanti appattassa pattiyā
 anadhigatassa adhigamāya < PTS. A IV , 363 >asacchikatassa sacchikiriyāya ye pana tattha
 bhikkhū arahanto khīṇāsavā vusitavanto katakaraṇīyā ohitabhārā anuppattasadatthā
 parikkhīṇabhavasaññojanā sammadaññāvimuttā te taṁ dhammaṁ
 sutvā diṭṭhadhammasukhavihāraṁyeva anuyuttā viharanti ayaṁ āvuso
 pañcamo ānisaṁso kālena dhammassavane kālena dhammasākacchāya.
 Ime kho āvuso pañca ānisaṁsā kālena dhammassavane kālena
 dhammasākacchāyāti.
      [209] 5 Cattārīmāni bhikkhave balāni. Katamāni cattāri
 paññābalaṁ viriyabalaṁ anavajjabalaṁ saṅgahabalaṁ 1-.
      Katamañca bhikkhave paññābalaṁ ye dhammā kusalā kusalasaṅkhātā
 ye dhammā akusalā akusalasaṅkhātā ye dhammā sāvajjā sāvajjasaṅkhātā
 ye dhammā anavajjā anavajjasaṅkhātā ye dhammā kaṇhā kaṇhasaṅkhātā
 ye dhammā sukkā sukkasaṅkhātā ye dhammā asevitabbā asevitabbasaṅkhātā
 ye dhammā sevitabbā sevitabbasaṅkhātā ye dhammā
 nālamariyā nālamariyasaṅkhātā ye dhammā alamariyā alamariyasaṅkhātā
 tyassu dhammā paññāya vodiṭṭhā honti vocaritā idaṁ vuccati
 bhikkhave paññābalaṁ.

  *  *  *  *  *  *
  Footnote:1 Ma. saṅgāhabalaṁ. evamuparipi.
-------------------------------------------------
[page 377]
      Katamañca bhikkhave viriyabalaṁ ye dhammā akusalā akusalasaṅkhātā
 ye dhammā sāvajjā sāvajjasaṅkhātā ye dhammā kaṇhā kaṇhasaṅkhātā
 ye dhammā asevitabbā asevitabbasaṅkhātā ye dhammā nālamariyā
 nālamariyasaṅkhātā tesaṁ dhammānaṁ pahānāya < PTS. A IV , 364 >chandaṁ janeti vāyamati viriyaṁ
 ārabhati cittaṁ paggaṇhāti padahati ye dhammā kusalā kusalasaṅkhātā
 ye dhammā anavajjā anavajjasaṅkhātā ye dhammā sukkā sukkasaṅkhātā
 ye dhammā sevitabbā sevitabbasaṅkhātā ye dhammā alamariyā
 alamariyasaṅkhātā tesaṁ dhammānaṁ paṭilābhāya chandaṁ janeti vāyamati viriyaṁ
 ārabhati cittaṁ paggaṇhāti padahati idaṁ vuccati bhikkhave viriyabalaṁ.
      Katamañca bhikkhave anavajjabalaṁ idha bhikkhave ariyasāvako
 anavajjena kāyakammena samannāgato hoti anavajjena vacīkammena
 samannāgato hoti anavajjena manokammena samannāgato hoti idaṁ
 vuccati bhikkhave anavajjabalaṁ.
      Katamañca bhikkhave saṅgahabalaṁ cattārīmāni bhikkhave saṅgahavatthūni
 dānaṁ peyyavajjaṁ atthacariyā samānattatā etadaggaṁ bhikkhave dānānaṁ
 yadidaṁ dhammadānaṁ etadaggaṁ bhikkhave peyyavajjānaṁ yadidaṁ atthikassa
 ohitasotassa punappunaṁ dhammaṁ deseti etadaggaṁ bhikkhave atthacariyānaṁ
 yadidaṁ assaddhaṁ saddhāsampadāya samādapeti niveseti patiṭṭhāpeti dussīlaṁ
 sīlasampadāya macchariṁ cāgasampadāya duppaññaṁ paññāsampadāya
 samādapeti niveseti patiṭṭhāpeti etadaggaṁ bhikkhave samānattatānaṁ
-------------------------------------------------
[page 378]
 Yadidaṁ sotāpannena sotāpannassa samānatto sakadāgāminā sakadāgāmissa
 samānatto anāgāminā anāgāmissa samānatto arahatā
 arahato samānatto idaṁ vuccati bhikkhave saṅgahabalaṁ amāni kho
 bhikkhave < PTS. A IV , 365 >cattāri balāni.
      Imehi kho bhikkhave catūhi balehi samannāgato ariyasāvako pañca
 bhayāni samatikkanto hoti. Katamāni pañca ājīvitabhayaṁ 1- asilokabhayaṁ
 parisasārajjabhayaṁ maraṇabhayaṁ duggatibhayaṁ. So kho 2- bhikkhave ariyasāvako
 iti paṭisañcikkhati nāhaṁ ājīvitabhayassa bhāyāmi kissāhaṁ
 ājīvitabhayassa bhāyissāmi atthi me cattāri balāni paññābalaṁ viriyabalaṁ
 anavajjabalaṁ saṅgahabalaṁ duppañño kho ājīvitabhayassa bhāyeyya kusīto
 ājīvitabhayassa bhāyeyya sāvajjakāyakammantavacīkammantamanokammanto
 ājīvitabhayassa bhāyeyya asaṅgahako ājīvitabhayassa bhāyeyya nāhaṁ
 asilokabhayassa bhāyāmi .pe. Nāhaṁ parisasārajjabhayassa bhāyāmi
 nāhaṁ maraṇabhayassa bhāyāmi nāhaṁ duggatibhayassa bhāyāmi kissāhaṁ
 duggatibhayassa bhāyissāmi atthi me cattāri balāni paññābalaṁ
 viriyabalaṁ anavajjabalaṁ saṅgahabalaṁ duppañño kho duggatibhayassa bhāyeyya
 kusīto duggatibhayassa bhāyeyya sāvajjakāyakammantavacīkammantamanokammanto
 duggatibhayassa bhāyeyya asaṅgahako duggatibhayassa bhāyeyya imehi
 kho bhikkhave catūhi balehi samannāgato ariyasāvako imāni pañca
 bhayāni samatikkanto hotīti.

  *  *  *  *  *  *
  Footnote:1 Ma. ājīvikabhayaṁ. evamuparipi. 2 Ma. sa kho so.
-------------------------------------------------
[page 379]
      [210] 6 Tatra kho āyasmā sārīputto bhikkhū āmantesi
 .pe. Āyasmā sārīputto etadavoca puggalopi āvuso duvidhena
 veditabbo sevitabbopi asevitabbopi cīvarampi āvuso duvidhena
 veditabbaṁ sevitabbampi asevitabbampi piṇḍapātopi < PTS. A IV , 366 >āvuso
 duvidhena veditabbo sevitabbopi asevitabbopi senāsanampi āvuso
 duvidhena veditabbaṁ sevitabbampi asevitabbampi gāmanigamopi
 āvuso duvidhena veditabbo sevitabbopi asevitabbopi janapadapadesopi
 āvuso duvidhena veditabbo sevitabbopi asevitabbopi.
      Puggalopi āvuso duvidhena veditabbo sevitabbopi asevitabbopīti
 iti kho panetaṁ vuttaṁ kiñcetaṁ paṭicca vuttaṁ tattha yaṁ jaññā
 puggalaṁ imaṁ kho me puggalaṁ sevato akusalā dhammā abhivaḍḍhanti
 kusalā dhammā parihāyanti ye ca khome pabbajitena jīvitaparikkhārā
 samudānetabbā cīvarapiṇḍapātasenāsanagilānapaccayabhesajjaparikkhārā
 te ca kasirena samudāharanti 1- yassa camhi atthāya agārasmā
 anagāriyaṁ pabbajito so ca me sāmaññattho na bhāvanāpāripūriṁ gacchatīti
 tenāvuso puggalena so puggalo saṅkhāpi rattibhāgaṁ vā divasabhāgaṁ
 vā anāpucchā pakkamitabbaṁ nānubandhitabbo tattha yaṁ jaññā
 puggalaṁ imaṁ kho me puggalaṁ sevato akusalā dhammā abhivaḍḍhanti
 kusalā dhammā parihāyanti ye ca khome pabbajitena jīvitaparikkhārā
 samudānetabbā cīvarapiṇḍapātasenāsanagilānapaccayabhesajjaparikkhārā

  *  *  *  *  *  *
  Footnote:1 Ma. samudāgacchanti. evamuparipi.
-------------------------------------------------
[page 380]
 Te ca appakasirena samudāharanti yassa camhi atthāya agārasmā
 anagāriyaṁ pabbajito so ca me < PTS. A IV , 367 >sāmaññattho na bhāvanāpāripūriṁ
 gacchatīti tenāvuso puggalena so puggalo saṅkhāpi
 anāpucchā pakkamitabbaṁ nānubandhitabbo tattha yaṁ jaññā puggalaṁ imaṁ
 kho me puggalaṁ sevato akusalā dhammā parihāyanti kusalā
 dhammā abhivaḍḍhanti ye ca khome pabbajitena jīvitaparikkhārā
 samudānetabbā cīvarapiṇḍapātasenāsanagilānapaccayabhesajjaparikkhārā te
 ca kasirena samudāharanti yassa camhi atthāya agārasmā
 anagāriyaṁ pabbajito so ca me sāmaññattho bhāvanāpāripūriṁ gacchatīti
 tenāvuso puggalena so puggalo saṅkhāpi anubandhitabbo na
 pakkamitabbaṁ tattha yaṁ jaññā puggalaṁ imaṁ kho me puggalaṁ sevato
 akusalā dhammā parihāyanti kusalā dhammā abhivaḍḍhanti ye ca khome
 pabbajitena jīvitaparikkhārā samudānetabbā cīvarapiṇḍapātasenāsanagilāna-
 paccayabhesajjaparikkhārā te ca appakasirena samudāharanti yassa camhi
 atthāya agārasmā anagāriyaṁ pabbajito so ca me sāmaññattho
 bhāvanāpāripūriṁ gacchatīti tenāvuso puggalena so puggalo yāvajīvaṁ
 anubandhitabbo na pakkamitabbaṁ api panujjamānena puggalopi āvuso
 duvidhena veditabbo sevitabbopi asevitabbopīti iti yantaṁ vuttaṁ idametaṁ
 paṭicca vuttaṁ.
      Cīvarampi āvuso duvidhena veditabbaṁ sevitabbampi asevitabbampīti
-------------------------------------------------
[page 381]
 Iti kho panetaṁ vuttaṁ kiñcetaṁ paṭicca vuttaṁ tattha yaṁ jaññā
 cīvaraṁ idaṁ kho me cīvaraṁ sevato akusalā dhammā abhivaḍḍhanti
 kusalā dhammā parihāyantīti evarūpaṁ cīvaraṁ na sevitabbaṁ tattha yaṁ
 jaññā cīvaraṁ idaṁ kho me cīvaraṁ sevato akusalā dhammā
 parihāyanti kusalā dhammā abhivaḍḍhantīti evarūpaṁ cīvaraṁ sevitabbaṁ
 cīvarampi āvuso duvidhena veditabbaṁ sevitabbampi asevitabbampīti
 iti yantaṁ vuttaṁ idametaṁ paṭicca vuttaṁ.
      Piṇḍapātopi āvuso duvidhena veditabbo sevitabbopi
 asevitabbopīti iti kho panetaṁ vuttaṁ kiñcetaṁ paṭicca vuttaṁ tattha
 yaṁ jaññā piṇḍapātaṁ imaṁ kho me piṇḍapātaṁ sevato akusalā
 dhammā abhivaḍḍhanti kusalā dhammā parihāyantīti evarūpo piṇḍapāto
 na sevitabbo tattha yaṁ jaññā piṇḍapātaṁ imaṁ kho me
 piṇḍapātaṁ sevato akusalā dhammā parihāyanti kusalā dhammā abhivaḍḍhantīti
 evarūpo piṇḍapāto sevitabbo piṇḍapātopi āvuso
 duvidhena veditabbo sevitabbopi asevitabbopīti iti yantaṁ vuttaṁ
 idametaṁ paṭicca vuttaṁ.
      Senāsanampi āvuso duvidhena veditabbaṁ sevitabbampi
 asevitabbampīti iti kho panetaṁ vuttaṁ kiñcetaṁ paṭicca vuttaṁ
 tattha yaṁ jaññā senāsanaṁ idaṁ kho me senāsanaṁ sevato akusalā
 dhammā abhivaḍḍhanti kusalā dhammā parihāyantīti evarūpaṁ senāsanaṁ
-------------------------------------------------
[page 382]
 Na sevitabbaṁ tattha yaṁ jaññā senāsanaṁ idaṁ kho me senāsanaṁ
 sevato akusalā dhammā parihāyanti kusalā dhammā abhivaḍḍhantīti
 evarūpaṁ senāsanaṁ sevitabbaṁ senāsanampi āvuso duvidhena veditabbaṁ
 sevitabbampi asevitabbampīti iti yantaṁ vuttaṁ idametaṁ paṭicca vuttaṁ.
      Gāmanigamopi āvuso duvidhena veditabbo sevitabbopi asevitabbopīti
 iti kho panetaṁ vuttaṁ kiñcetaṁ paṭicca vuttaṁ tattha yaṁ
 jaññā < PTS. A IV , 369 >gāmanigamaṁ imaṁ kho me gāmanigamaṁ sevato akusalā
 dhammā abhivaḍḍhanti kusalā dhammā parihāyantīti evarūpo gāmanigamo
 na sevitabbo tattha yaṁ jaññā gāmanigamaṁ imaṁ kho me
 gāmanigamaṁ sevato akusalā dhammā parihāyanti kusalā dhammā
 abhivaḍḍhantīti evarūpo gāmanigamo sevitabbo gāmanigamopi āvuso
 duvidhena veditabbo sevitabbopi asevitabbopīti iti yantaṁ vuttaṁ
 idametaṁ paṭicca vuttaṁ.
      Janapadapadesopi āvuso duvidhena veditabbo sevitabbopi
 asevitabbopīti iti kho panetaṁ vuttaṁ kiñcetaṁ paṭicca vuttaṁ tattha yaṁ
 jaññā janapadapadesaṁ imaṁ kho me janapadapadesaṁ sevato akusalā dhammā
 abhivaḍḍhanti kusalā dhammā parihāyantīti evarūpo janapadapadeso
 na sevitabbo tattha yaṁ jaññā janapadapadesaṁ imaṁ kho me
 janapadapadesaṁ sevato akusalā dhammā parihāyanti kusalā dhammā
 abhivaḍḍhantīti evarūpo janapadapadeso sevitabbo janapadapadesopi āvuso
-------------------------------------------------
[page 383]
 Duvidhena veditabbo sevitabbopi asevitabbopīti iti yantaṁ vuttaṁ
 idametaṁ paṭicca vuttanti.
      [211] 7 Ekaṁ samayaṁ bhagavā rājagahe viharati gijjhakūṭe
 pabbate. Athakho sutavā paribbājako yena bhagavā tenupasaṅkami
 upasaṅkamitvā bhagavatā saddhiṁ sammodi sammodanīyaṁ kathaṁ sārāṇīyaṁ
 vītisāretvā ekamantaṁ nisīdi ekamantaṁ nisinno kho sutavā paribbājako
 bhagavantaṁ etadavoca < PTS. A IV , 370 >ekamidāhaṁ bhante samayaṁ bhagavā idheva rājagahe
 viharāmi giribbaje tatra kho me bhante bhagavato sammukhā sutaṁ
 sammukhā paṭiggahitaṁ yo so sutava 1- bhikkhu arahaṁ khīṇāsavo vusitavā
 katakaraṇīyo ohitabhāro anuppattasadattho parikkhīṇabhavasaññojano
 sammadaññāvimutto abhabbo so pañcaṭṭhānāni ajjhācarituṁ abhabbo
 khīṇāsavo bhikkhu sañcicca pāṇaṁ jīvitā voropetuṁ abhabbo khīṇāsavo
 bhikkhu adinnaṁ theyyasaṅkhātaṁ ādātuṁ abhabbo khīṇāsavo bhikkhu methunaṁ
 dhammaṁ paṭisevituṁ abhabbo khīṇāsavo bhikkhu sampajānamusā bhāsituṁ abhabbo
 khīṇāsavo bhikkhu sannidhikārakaṁ kāme paribhuñjituṁ seyyathāpi pubbe
 agāriyabhūtoti kacci metaṁ bhante bhagavato sussutaṁ suggahitaṁ sumanasikataṁ
 sūpadhāritanti. Taggha te sutava etaṁ sussutaṁ suggahitaṁ sumanasikataṁ sūpadhāritaṁ
 pubbe cāhaṁ sutava etarahi ca evaṁ vadāmi yo so bhikkhu arahaṁ
 khīṇāsavo vusitavā katakaraṇīyo ohitabhāro anuppattasadattho
 parikkhīṇabhavasaññojano sammadaññāvimutto abhabbo so navaṭṭhānāni

  *  *  *  *  *  *
  Footnote:1 Ma. sutavā. evamuparipi.
-------------------------------------------------
[page 384]
 Ajjhācarituṁ abhabbo khīṇāsavo bhikkhu sañcicca pāṇaṁ jīvitā voropetuṁ
 abhabbo khīṇāsavo bhikkhu adinnaṁ theyyasaṅkhātaṁ ādātuṁ abhabbo khīṇāsavo
 bhikkhu methunaṁ dhammaṁ paṭisevituṁ abhabbo khīṇāsavo bhikkhu sampajānamusā
 bhāsituṁ abhabbo khīṇāsavo bhikkhu sannidhikārakaṁ kāme < PTS. A IV , 371 >paribhuñjituṁ
 seyyathāpi pubbe agāriyabhūto abhabbo khīṇāsavo bhikkhu chandāgatiṁ
 gantuṁ abhabbo khīṇāsavo bhikkhu dosāgatiṁ gantuṁ abhabbo khīṇāsavo bhikkhu
 mohāgatiṁ gantuṁ abhabbo khīṇāsavo bhikkhu bhayāgatiṁ gantuṁ pubbe
 cāhaṁ sutava etarahi ca evaṁ vadāmi yo so bhikkhu arahaṁ khīṇāsavo
 vusitavā katakaraṇīyo ohitabhāro anuppattasadattho parikkhīṇabhavasaññojano
 sammadaññāvimutto abhabbo so imāni navaṭṭhānāni
 ajjhācaritunti.
      [212] 8 Ekaṁ samayaṁ bhagavā rājagahe viharati gijjhakūṭe pabbate.
 Athakho sajjho paribbājako yena bhagavā tenupasaṅkami upasaṅkamitvā
 bhagavatā saddhiṁ sammodi sammodanīyaṁ kathaṁ sārāṇīyaṁ vītisāretvā
 ekamantaṁ nisīdi ekamantaṁ nisinno kho sajjho paribbājako bhagavantaṁ
 etadavoca ekamidāhaṁ bhante samayaṁ bhagavā idheva rājagahe viharāmi
 giribbaje tatra me bhante bhagavato sammukhā sutaṁ sammukhā paṭiggahitaṁ
 yo so sajjha bhikkhu arahaṁ khīṇāsavo vusitavā katakaraṇīyo ohitabhāro
 anuppattasadattho parikkhīṇabhavasaññojano sammadaññāvimutto
 abhabbo so pañcaṭṭhānāni ajjhācarituṁ abhabbo khīṇāsavo bhikkhu
-------------------------------------------------
[page 385]
 Sañcicca pāṇaṁ jīvitā voropetuṁ abhabbo khīṇāsavo bhikkhu adinnaṁ
 theyyasaṅkhātaṁ ādātuṁ abhabbo khīṇāsavo bhikkhu methunaṁ dhammaṁ
 paṭisevituṁ < PTS. A IV , 372 >abbhabo khīṇāsavo bhikkhu sampajānamusā bhāsituṁ abhabbo
 khīṇāsavo bhikkhu sannidhikārakaṁ kāme paribhuñjituṁ seyyathāpi pubbe
 agāriyabhūto kacci metaṁ bhante bhagavato sussutaṁ suggahitaṁ sumanasikataṁ
 sūpadhāritanti. Taggha te etaṁ sajjha sussutaṁ suggahitaṁ sumanasikataṁ
 sūpadhāritaṁ pubbe cāhaṁ sajjha etarahi ca evaṁ vadāmi yo so
 bhikkhu arahaṁ khīṇāsavo vusitavā katakaraṇīyo ohitabhāro anuppattasadattho
 parikkhīṇabhavasaññojano sammadaññāvimutto abhabbo
 so navaṭṭhānāni ajjhācarituṁ abhabbo khīṇāsavo bhikkhu sañcicca
 pāṇaṁ jīvitā voropetuṁ .pe. Abhabbo khīṇāsavo bhikkhu sannidhikārakaṁ
 kāme paribhuñjituṁ seyyathāpi pubbe agāriyabhūto abhabbo khīṇāsavo
 bhikkhu buddhaṁ paccakkhātuṁ abhabbo khīṇāsavo bhikkhu dhammaṁ paccakkhātuṁ
 abhabbo khīṇāsavo bhikkhu saṅghaṁ paccakkhātuṁ abhabbo khīṇāsavo bhikkhu
 sikkhaṁ paccakkhātuṁ pubbe cāhaṁ sajjha etarahi ca evaṁ vadāmi
 yo so bhikkhu arahaṁ khīṇāsavo vusitavā katakaraṇīyo ohitabhāro
 anuppattasadattho parikkhīṇabhavasaññojano sammadaññāvimutto abhabbo
 so imāni navaṭṭhānāni ajjhācaritunti.
      [213] 9 Navayime bhikkhave puggalā santo saṁvijjamānā lokasmiṁ.
-------------------------------------------------
[page 386]
 Katame nava. Arahā arahattāya paṭipanno anāgāmī anāgāmiphalasacchikiriyāya
 paṭipanno sakadāgāmī < PTS. A IV , 373 >sakadāgāmiphalasacchikiriyāya paṭipanno
 sotāpanno sotāpattiphalasacchikiriyāya paṭipanno puthujjano. Ime
 kho bhikkhave nava puggalā santo saṁvijjamānā lokasminti.
      [214] 10 Navayime bhikkhave puggalā āhuneyyā pāhuneyyā
 dakkhiṇeyyā añjalikaraṇīyā anuttaraṁ puññakkhettaṁ lokassa. Katame
 nava. Arahā arahattāya paṭipanno anāgāmī anāgāmiphalasacchikiriyāya
 paṭipanno sakadāgāmī sakadāgāmiphalasacchikiriyāya paṭipanno sotāpanno
 sotāpattiphalasacchikiriyāya paṭipanno gotrabhū. Ime kho bhikkhave nava
 puggalā āhuneyyā .pe. Anuttaraṁ puññakkhettaṁ lokassāti.
                   Sambodhavaggo paṭhamo.
                       Tassuddānaṁ
        sambodhi nissayo ceva meghiyaṁ nandakaṁ balaṁ
        sevanā sutavā sajjho puggalo āhuneyyo 1- cāti.
                    -----------
                   Sīhanādavaggo dutiyo
      [215] 11 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho āyasmā sārīputto yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho āyasmā sārīputto bhagavantaṁ etadavoca

  *  *  *  *  *  *
  Footnote:1 Ma. āhuneyyena.
-------------------------------------------------
[page 387]
 Vuṭṭho me bhante sāvatthiyaṁ vassāvāso icchāmahaṁ bhante janapadacārikaṁ
 pakkamitunti. Yassadāni tvaṁ sārīputta kālaṁ maññasīti. Athakho
 āyasmā sārīputto uṭṭhāyāsanā bhagavantaṁ abhivādetvā padakkhiṇaṁ
 katvā pakkāmi.
      Athakho aññataro bhikkhu acirapakkante āyasmante sārīputte
 bhagavantaṁ etadavoca āyasmā maṁ bhante sārīputto āsajja
 appaṭinissajja cārikaṁ pakkantoti. Athakho bhagavā aññataraṁ bhikkhuṁ
 āmantesi ehi tvaṁ bhikkhu mama vacanena sārīputtaṁ āmantehi
 satthā taṁ āvuso sārīputta āmantetīti. Evaṁ bhanteti kho so
 bhikkhu bhagavato paṭissutvā yenāyasmā sārīputto tenupasaṅkami
 upasaṅkamitvā āyasmantaṁ sārīputtaṁ etadavoca satthā taṁ āvuso
 sārīputta āmantetīti. Evamāvusoti kho āyasmā sārīputto tassa
 bhikkhuno paccassosi. Tena kho pana samayena āyasmā ca mahāmoggallāno
 āyasmā ca ānando apāpuraṇaṁ ādāya vihāraṁ āhiṇḍanti 1-
 abhikkhamathāyasmanto abhikkhamathāyasmanto 2- idānāyasmā sārīputto
 bhagavato sammukhā sīhanādaṁ nadissatīti.
      Athakho āyasmā sārīputto yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ nisinnaṁ
 kho āyasmantaṁ sārīputtaṁ bhagavā etadavoca idha te sārīputta aññataro
 sabrahmacārī khīyadhammaṁ āpanno āyasmā maṁ bhante sārīputto

  *  *  *  *  *  *
  Footnote:1 Sī. Yu. vihārena vihāraṁ anvāhiṇḍanti. Ma. vihāre.
 2 Ma. abhikkamathāyasmanto.
-------------------------------------------------
[page 388]
 Āsajja appaṭinissajja cārikaṁ pakkantoti. Yassa nūna bhante kāye
 kāyagatā sati anupaṭṭhitā assa so idha aññataraṁ sabrahmacāriṁ
 āsajja appaṭinissajja cārikaṁ pakkameyya seyyathāpi bhante paṭhaviyaṁ
 sucimpi < PTS. A IV , 375 >nikkhipanti asucimpi nikkhipanti gūthagatampi nikkhipanti muttagatampi
 nikkhipanti kheḷagatampi nikkhipanti pubbagatampi nikkhipanti lohitagatampi
 nikkhipanti na ca tena paṭhavī aṭṭiyati vā harāyati vā jigucchati vā
 evameva kho ahaṁ bhante paṭhavīsamena cetasā viharāmi vipulena mahaggatena
 appamāṇena averena abyāpajjhena yassa nūna bhante kāye
 kāyagatā sati anupaṭṭhitā assa so idha aññataraṁ sabrahmacāriṁ
 āsajja appaṭinissajja cārikaṁ pakkameyya.
      Seyyathāpi bhante āpasmiṁ sucimpi dhovanti asucimpi dhovanti
 gūthagatampi muttagatampi kheḷagatampi pubbagatampi lohitagatampi dhovanti
 na ca tena āpo aṭṭiyati vā harāyati vā jigucchati vā evameva
 kho ahaṁ bhante āposamena cetasā viharāmi vipulena mahaggatena
 appamāṇena averena abyāpajjhena yassa nūna bhante kāye kāyagatā
 sati anupaṭṭhitā assa so idha aññataraṁ sabrahmacāriṁ āsajja
 appaṭinissajja cārikaṁ pakkameyya.
      Seyyathāpi bhante tejo sucimpi ḍahati asucimpi ḍahati
 gūthagatampi muttagatampi kheḷagatampi pubbagatampi lohitagatampi ḍahati na ca
 tena tejo aṭṭiyati vā harāyati vā jigucchati vā evameva kho
-------------------------------------------------
[page 389]
 Ahaṁ bhante tejosamena cetasā viharāmi vipulena mahaggatena
 appamāṇena averena abyāpajjhena yassa nūna bhante kāye
 kāyagatā sati anupaṭṭhitā assa so idha aññataraṁ sabrahmacāriṁ
 āsajja appaṭinissajja cārikaṁ pakkameyya.
      Seyyathāpi bhante vāyo sucimpi upavāyati asucimpi upavāyati
 gūthagatampi muttagatampi kheḷagatampi pubbagatampi lohitagatampi upavāyati
 na ca tena vāyo aṭṭiyati vā harāyati vā jigucchati vā evameva
 kho ahaṁ bhante vāyosamena cetasā viharāmi vipulena mahaggatena
 appamāṇena averena abyāpajjhena yassa nūna bhante kāye
 kāyagatā sati anupaṭṭhitā assa so idha aññataraṁ sabrahmacāriṁ
 āsajja appaṭinissajja cārikaṁ pakkameyya.
      Seyyathāpi bhante rajoharaṇaṁ sucimpi puñchati asucimpi puñchati
 gūthagatampi muttagatampi kheḷagatampi pubbagatampi lohitagatampi puñchati
 na ca tena rajoharaṇaṁ aṭṭiyati vā harāyati vā jigucchati vā
 evameva kho ahaṁ bhante rajoharaṇasamena cetasā viharāmi vipulena
 mahaggatena appamāṇena averena abyāpajjhena yassa nūna bhante
 kāye kāyagatā sati anupaṭṭhitā assa so idha aññataraṁ
 sabrahmacāriṁ āsajja appaṭinissajja cārikaṁ pakkameyya.
      Seyyathāpi bhante caṇḍālakumārako vā caṇḍālakumārikā vā
 kaḷopihattho nantikavāsī 1- gāmaṁ vā nigamaṁ vā pavisanto nīcacittaṁyeva

  *  *  *  *  *  *
  Footnote:1 Ma. nantakavāsī.
-------------------------------------------------
[page 390]
 Upaṭṭhapetvā pavisati evameva kho ahaṁ bhante caṇḍālakumārakasamena
 cetasā viharāmi vipulena mahaggatena appamāṇena averena
 abyāpajjhena yassa nūna bhante kāye kāyagatā sati anupaṭṭhitā
 assa so idha aññataraṁ sabrahmacāriṁ āsajja appaṭinissajja
 cārikaṁ pakkameyya.
      Seyyathāpi bhante usabho chinnavisāṇo surato sudanto susikkhito
 rathiyāya rathiyaṁ siṅghāṭakena siṅghāṭakaṁ anvāhiṇḍanto na kiñci hiṁsati
 pādena vā visāṇena vā evameva kho ahaṁ bhante usabhachinnavisāṇasamena
 cetasā viharāmi vipulena mahaggatena appamāṇena averena
 abyāpajjhena yassa nūna bhante kāye kāyagatā sati anupaṭṭhitā
 assa so idha aññataraṁ < PTS. A IV , 377 >sabrahmacāriṁ āsajja appaṭinissajja
 cārikaṁ pakkameyya.
      Seyyathāpi bhante itthī vā puriso vā daharo vā yuvā
 maṇḍanakajātiko [1]- ahikuṇapena vā kukkurakuṇapena vā [2]- kaṇṭhe
 ālaggena 3- aṭṭiyeyya harāyeyya jiguccheyya evameva kho ahaṁ
 bhante iminā pūtikāyena aṭṭiyāmi harāyāmi jigucchāmi yassa nūna
 bhante kāye kāyagatā sati anupaṭṭhitā assa so idha aññataraṁ
 sabrahmacāriṁ āsajja appaṭinissajja cārikaṁ pakkameyya.
      Seyyathāpi bhante puriso medakathālikaṁ parihareyya chiddāvachiddaṁ
 uggharantaṁ paggharantaṁ evameva kho ahaṁ bhante imaṁ kāyaṁ pariharāmi

  *  *  *  *  *  *
  Footnote:1 Ma. sīsaṁnahāto. 2 Ma. manussakuṇapena vā. 3 Ma. āsattena.
-------------------------------------------------
[page 391]
 Chiddāvachiddaṁ uggharantaṁ paggharantaṁ yassa nūna bhante kāye kāyagatā
 sati anupaṭṭhitā assa so idha aññataraṁ sabrahmacāriṁ āsajja
 appaṭinissajja cārikaṁ pakkameyyāti.
      Athakho so bhikkhu uṭṭhāyāsanā ekaṁsaṁ uttarāsaṅgaṁ karitvā
 bhagavato pādesu sirasā nipatitvā bhagavantaṁ etadavoca accayo maṁ
 bhante accagamā yathābālaṁ yathāmūḷhaṁ yathāakusalaṁ yo ahaṁ āyasmantaṁ
 sārīputtaṁ asatā tucchā musā abhūtena abbhācikkhiṁ tassa me bhante
 bhagavā accayaṁ accayato paṭiggaṇhātu āyatiṁ saṁvarāyāti. Taggha taṁ
 bhikkhu accayo accagamā yathābālaṁ yathāmūḷhaṁ yathāakusalaṁ yo tvaṁ
 sārīputtaṁ asatā tucchā musā abhūtena abbhācikkhi yato < PTS. A IV , 378 >ca kho tvaṁ
 bhikkhu accayaṁ accayato disvā yathādhammaṁ paṭikarosi tantaṁ mayaṁ
 paṭiggaṇhāma vuḍḍhi hesā bhikkhu ariyassa vinaye yo accayaṁ
 accayato disvā yathādhammaṁ paṭikaroti āyatī saṁvaraṁ āpajjatīti athakho
 bhagavā āyasmantaṁ sārīputtaṁ āmantesi khama sārīputta imassa
 moghapurisassa purā tassa tattheva sattadhā muddhā phalatīti. Khamāmahaṁ
 bhante tassa āyasmato sace maṁ so āyasmā evamāha khamatu
 ca me so āyasmāti.
      [216] 12 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme.
      Athakho āyasmā sārīputto pubbaṇhasamayaṁ nivāsetvā
-------------------------------------------------
[page 392]
 Pattacīvaramādāya sāvatthiṁ piṇḍāya pāvisi athakho āyasmato
 sārīputtassa etadahosi atippago kho tāva sāvatthiyaṁ piṇḍāya
 carituṁ yannūnāhaṁ yena aññatitthiyānaṁ paribbājakānaṁ ārāmo tenupasaṅkameyyanti
 athakho āyasmā sārīputto yena aññatitthiyānaṁ paribbājakānaṁ
 ārāmo tenupasaṅkami upasaṅkamitvā tehi aññatitthiyehi paribbājakehi
 saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
 nisīdi. Tena kho pana samayena tesaṁ aññatitthiyānaṁ paribbājakānaṁ
 sannisinnānaṁ sannipatitānaṁ ayamantarākathā udapādi yo hi koci
 āvuso saupādiseso kālaṁ karoti sabbo so aparimutto nirayā
 aparimutto tiracchānayoniyā aparimutto pittivisayā aparimutto
 apāyaduggativinipātāti.
      Athakho āyasmā sārīputto tesaṁ aññatitthiyānaṁ paribbājakānaṁ
 bhāsitaṁ < PTS. A IV , 379 >neva abhinandi nappaṭikkosi anabhinanditvā appaṭikkositvā
 uṭṭhāyāsanā pakkāmi bhagavato santike etassa bhāsitassa atthaṁ
 ājānissāmīti athakho āyasmā sārīputto sāvatthiyaṁ piṇḍāya
 caritvā pacchābhattaṁ piṇḍapātapaṭikkanto yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā sārīputto bhagavantaṁ etadavoca idhāhaṁ
 bhante pubbaṇhasamayaṁ nivāsetvā pattacīvaramādāya sāvatthiṁ piṇḍāya
 pāvisiṁ tassa mayhaṁ bhante etadahosi atippago kho tāva
-------------------------------------------------
[page 393]
 Sāvatthiyaṁ piṇḍāya carituṁ yannūnāhaṁ yena aññatitthiyānaṁ paribbājakānaṁ
 ārāmo tenupasaṅkameyyanti athakhohaṁ bhante yena aññatitthiyānaṁ
 paribbājakānaṁ ārāmo tenupasaṅkamiṁ upasaṅkamitvā tehi aññatitthiyehi
 paribbājakehi saddhiṁ sammodiṁ sammodanīyaṁ kathaṁ sārāṇīyaṁ
 vītisāretvā ekamantaṁ nisīdiṁ tena kho pana samayena tesaṁ aññatitthiyānaṁ
 paribbājakānaṁ sannisinnānaṁ sannipatitānaṁ ayamantarākathā
 udapādi yo hi koci āvuso saupādiseso kālaṁ karoti sabbo
 so aparimutto nirayā aparimutto tiracchānayoniyā aparimutto pittivisayā
 aparimutto apāyaduggativinipātāti athakhohaṁ bhante tesaṁ aññatitthiyānaṁ
 paribbājakānaṁ bhāsitaṁ neva abhinandiṁ nappaṭikkosiṁ anabhinanditvā
 appaṭikkositvā uṭṭhāyāsanā pakkāmiṁ bhagavato santike
 etassa bhāsitassa atthaṁ ājānissāmīti.
      Keci 1- sārīputta aññatitthiyā paribbājakā bālā abyattā
 keci 1- saupādisesaṁ vā saupādisesoti jānissanti anupādisesaṁ vā
 anupādisesoti jānissanti navayime sārīputta puggalā saupādisesā
 kālaṁ kurumānā parimuttā nirayā parimuttā tiracchānayoniyā parimuttā
 pittivisayā parimuttā apāyaduggativinipātā. Katame nava.
      Idha sārīputta ekacco puggalo sīlesu paripūrīkārī 2- hoti
 samādhismiṁ paripūrīkārī paññāya mattasokārī so pañcannaṁ
 orambhāgiyānaṁ saṁyojanānaṁ parikkhayā antarāparinibbāyī hoti ayaṁ

  *  *  *  *  *  *
  Footnote:1 Ma. ke ca. evamuparipi. 2 Ma. paripūrakārī. evamuparipi.
-------------------------------------------------
[page 394]
 Sārīputta paṭhamo puggalo saupādiseso kālaṁ kurumāno parimutto
 nirayā parimutto tiracchānayoniyā parimutto pittivisayā parimutto
 apāyaduggativinipātā.
      Puna caparaṁ sārīputta idhekacco puggalo sīlesu paripūrīkārī
 hoti samādhismiṁ paripūrīkārī paññāya mattasokārī so pañcannaṁ
 orambhāgiyānaṁ saṁyojanānaṁ parikkhayā upahaccaparinibbāyī hoti
 asaṅkhāraparinibbāyī hoti sasaṅkhāraparinibbāyī hoti uddhaṁsoto
 hoti akaniṭṭhagāmī ayaṁ sārīputta pañcamo puggalo saupādiseso
 kālaṁ kurumāno parimutto nirayā parimutto tiracchānayoniyā parimutto
 pittivisayā parimutto apāyaduggativinipātā.
      Puna caparaṁ sārīputta idhekacco puggalo sīlesu paripūrīkārī
 hoti samādhismiṁ mattasokārī paññāya mattasokārī so tiṇṇaṁ
 saṁyojanānaṁ parikkhayā rāgadosamohānaṁ tanuttā sakadāgāmī hoti
 sakideva imaṁ lokaṁ āgantvā dukkhassantaṁ karoti ayaṁ sārīputta
 chaṭṭho puggalo saupādiseso kālaṁ kurumāno parimutto nirayā .pe.
 Parimutto apāyaduggativinipātā.
      Puna < PTS. A IV , 381 >caparaṁ sārīputta idhekacco puggalo sīlesu paripūrīkārī
 hoti samādhismiṁ mattasokārī paññāya mattasokārī so tiṇṇaṁ
 saṁyojanānaṁ parikkhayā ekabījī hoti ekaṁyeva mānusakaṁ bhavaṁ
 nibbattetvā dukkhassantaṁ karoti ayaṁ sārīputta sattamo puggalo
-------------------------------------------------
[page 395]
 Saupādiseso kālaṁ kurumāno parimutto nirayā .pe. Parimutto
 apāyaduggativinipātā.
      Puna caparaṁ sārīputta idhekacco puggalo sīlesu paripūrīkārī
 hoti samādhismiṁ mattasokārī paññāya mattasokārī so tiṇṇaṁ
 saṁyojanānaṁ parikkhayā kolaṁkolo hoti dve vā tīṇi vā kulāni
 sandhāvitvā saṁsaritvā dukkhassantaṁ karoti ayaṁ sārīputta aṭṭhamo
 puggalo saupādiseso kālaṁ kurumāno parimutto nirayā .pe.
 Parimutto apāyaduggativinipātā.
      Puna caparaṁ sārīputta idhekacco puggalo sīlesu paripūrīkārī
 hoti samādhismiṁ mattasokārī paññāya mattasokārī so tiṇṇaṁ
 saṁyojanānaṁ parikkhayā sattakkhattuṁparamo hoti sattakkhattuṁparamaṁ deve
 ca manusse ca sandhāvitvā saṁsaritvā dukkhassantaṁ karoti ayaṁ sārīputta
 navamo puggalo saupādiseso kālaṁ kurumāno parimutto nirayā parimutto
 tiracchānayoniyā parimutto pittivisayā parimutto apāyaduggativinipātā
 keci sārīputta aññatitthiyā paribbājakā bālā abyattā keci
 saupādisesaṁ vā saupādisesoti jānissanti anupādisesaṁ vā
 anupādisesoti jānissanti ime kho sārīputta nava puggalā saupādisesā
 kālaṁ kurumānā parimuttā nirayā parimuttā tiracchānayoniyā parimuttā< PTS. A IV , 382 >
 pittivisayā parimuttā apāyaduggativinipātā na tāvāyaṁ sārīputta
 dhammapariyāyo paṭibhāsi bhikkhūnaṁ bhikkhunīnaṁ upāsakānaṁ upāsikānaṁ taṁ
-------------------------------------------------
[page 396]
 Kissa hetu māyimaṁ dhammapariyāyaṁ sutvā pamādaṁ āhariṁsūti api
 ca mayā yo 1- pañhādhippāyena bhāsitoti.
      [217] 13 Athakho āyasmā mahākoṭṭhito 2- yenāyasmā sārīputto
 tenupasaṅkami upasaṅkamitvā āyasmatā sārīputtena saddhiṁ sammodi
 sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ
 nisinno kho āyasmā mahākoṭṭhito āyasmantaṁ sārīputtaṁ etadavoca
 kinnu kho āvuso sārīputta yaṁ kammaṁ diṭṭhadhammavedaniyaṁ taṁ
 me kammaṁ samparāyavedaniyaṁ hotūti etassa atthāya bhagavati brahmacariyaṁ
 vussatīti. No hidaṁ āvuso. Kiṁ panāvuso sārīputta yaṁ
 kammaṁ samparāyavedaniyaṁ taṁ me kammaṁ diṭṭhadhammavedaniyaṁ hotūti etassa
 atthāya bhagavati brahmacariyaṁ vussatīti. No hidaṁ āvuso. Kinnu
 kho āvuso sārīputta yaṁ kammaṁ sukhavedaniyaṁ taṁ me kammaṁ dukkhavedaniyaṁ
 hotūti etassa atthāya bhagavati brahmacariyaṁ vussatīti. No
 hidaṁ āvuso kiṁ panāvuso sārīputta yaṁ kammaṁ dukkhavedaniyaṁ
 taṁ me kammaṁ sukhavedaniyaṁ hotūti etassa atthāya bhagavati brahmacariyaṁ
 vussatīti. No hidaṁ āvuso. Kinnukho āvuso sārīputta yaṁ
 kammaṁ paripakkavedaniyaṁ taṁ me kammaṁ aparipakkavedaniyaṁ hotūti etassa
 atthāya bhagavati brahmacariyaṁ vussatīti. No hidaṁ āvuso. Kiṁ
 panāvuso sārīputta yaṁ kammaṁ aparipakkavedaniyaṁ taṁ me kammaṁ
 paripakkavedaniyaṁ hotūti etassa atthāya bhagavati brahmacariyaṁ vussatīti.

  *  *  *  *  *  *
  Footnote:1 Ma. sārīputta dhammapariyāyo. 2 Ma. mahākoṭṭhiko.< PTS. A IV , 383 >
-------------------------------------------------
[page 397]
 No hidaṁ āvuso. Kinnu kho āvuso sārīputta yaṁ kammaṁ
 bahuvedaniyaṁ taṁ me kammaṁ appavedaniyaṁ hotūti etassa atthāya bhagavati
 brahmacariyaṁ vussatīti. No hidaṁ āvuso. Kiṁ panāvuso sārīputta
 yaṁ kammaṁ appavedaniyaṁ taṁ me kammaṁ bahuvedaniyaṁ hotūti etassa atthāya
 bhagavati brahmacariyaṁ vussatīti. No hidaṁ āvuso. Kinnu kho
 āvuso sārīputta yaṁ kammaṁ vedaniyaṁ taṁ me kammaṁ avedaniyaṁ hotūti
 etassa atthāya bhagavati brahmacariyaṁ vussatīti. No hidaṁ āvuso.
 Kiṁ panāvuso sārīputta yaṁ kammaṁ avedaniyaṁ taṁ me kammaṁ vedaniyaṁ
 hotūti etassa atthāya bhagavati brahmacariyaṁ vussatīti. No hidaṁ
 āvuso.
      Kinnu kho āvuso sārīputta yaṁ kammaṁ diṭṭhadhammavedaniyaṁ taṁ
 me kammaṁ samparāyavedaniyaṁ hotūti etassa atthāya bhagavati brahmacariyaṁ
 vussatīti iti puṭṭho samāno no hidaṁ āvusoti vadesi kiṁ panāvuso
 sārīputta yaṁ kammaṁ samparāyavedaniyaṁ taṁ me kammaṁ diṭṭhadhammavedaniyaṁ
 hotūti etassa atthāya bhagavati brahmacariyaṁ vussatīti iti puṭṭho
 samāno no hidaṁ āvusoti vadesi kinnu kho āvuso sārīputta
 yaṁ kammaṁ sukhavedaniyaṁ taṁ me kammaṁ dukkhavedanīyaṁ hotūti etassa atthāya
 bhagavati brahmacariyaṁ vussatīti iti puṭṭho samāno no hidaṁ āvusoti
 vadesi kiṁ panāvuso sārīputta yaṁ kammaṁ dukkhavedaniyaṁ taṁ me
 kammaṁ sukhavedaniyaṁ hotūti etassa atthāya bhagavati brahmacariyaṁ vussatīti
-------------------------------------------------
[page 398]
 Iti puṭṭho samāno no hidaṁ āvusoti vadesi kinnu kho āvuso
 sārīputta yaṁ kammaṁ paripakkavedaniyaṁ taṁ me kammaṁ aparipakkavedaniyaṁ
 hotūti etassa < PTS. A IV , 384 >atthāya bhagavati brahmacariyaṁ vussatīti iti puṭṭho
 samāno no hidaṁ āvusoti vadesi kiṁ panāvuso sārīputta yaṁ
 kammaṁ aparipakkavedaniyaṁ taṁ me kammaṁ paripakkavedaniyaṁ hotūti etassa
 atthāya bhagavati brahmacariyaṁ vussatīti iti puṭṭho samāno no hidaṁ
 āvusoti vadesi kinnu kho āvuso sārīputta yaṁ kammaṁ
 bahuvedaniyaṁ taṁ me kammaṁ appavedaniyaṁ hotūti etassa atthāya bhagavati
 brahmacariyaṁ vussatīti iti puṭṭho samāno no hidaṁ āvusoti vadesi
 kiṁ panāvuso sārīputta yaṁ kammaṁ appavedaniyaṁ taṁ me kammaṁ
 bahuvedaniyaṁ hotūti etassa atthāya bhagavati brahmacariyaṁ vussatīti iti
 puṭṭho samāno no hidaṁ āvusoti vadesi kinnu kho āvuso
 sārīputta yaṁ kammaṁ vedaniyaṁ taṁ me kammaṁ avedaniyaṁ hotūti etassa
 atthāya bhagavati brahmacariyaṁ vussatīti iti puṭṭho samāno no
 hidaṁ āvuso vadesi kiṁ panāvuso sārīputta yaṁ kammaṁ avedaniyaṁ
 taṁ me kammaṁ vedaniyaṁ hotūti etassa atthāya bhagavati brahmacariyaṁ
 vussatīti iti puṭṭho samāno no hidaṁ āvusoti vadesi atha
 kimatthaṁ carahāvuso bhagavati brahmacariyaṁ vussatīti.
      Yaṁ khossa 1- āvuso aññātaṁ adiṭṭhaṁ appattaṁ asacchikataṁ
 anabhisametaṁ tassa ñāṇāya dassanāya pattiyā sacchikiriyāya abhisamayāya

  *  *  *  *  *  *
  Footnote:1 Ma. khvassa. evamuparipi.
-------------------------------------------------
[page 399]
 Bhagavati brahmacariyaṁ vussati 1- [2]- idaṁ dukkhanti khossa āvuso ayaṁ
 dukkhasamudayoti khossa āvuso ayaṁ dukkhanirodhoti khossa āvuso ayaṁ
 dukkhanirodhagāminī paṭipadāti khossa āvuso aññātaṁ adiṭṭhaṁ appattaṁ
 asacchikataṁ anabhisametaṁ tassa ñāṇāya dassanāya pattiyā sacchikiriyāya
 abhisamayāya bhagavati brahmacariyaṁ vussati idaṁ khossa āvuso aññātaṁ
 adiṭṭhaṁ appattaṁ asacchikataṁ anabhisametaṁ tassa ñāṇāya dassanāya
 pattiyā sacchikiriyāya abhisamathāya bhagavati brahmacariyaṁ vussatīti.
      [218] 14 Athakho āyasmā samiddhi yenāyasmā sārīputto
 tenupasaṅkami upasaṅkamitvā āyasmantaṁ sārīputtaṁ abhivādetvā ekamantaṁ
 nisīdi. Ekamantaṁ nisinnaṁ kho āyasmantaṁ samiddhiṁ āyasmā sārīputto
 etadavoca kimārammaṇā samiddhi purisassa saṅkappavitakkā uppajjantīti.
 Nāmarūpārammaṇā bhanteti. Te pana samiddhi kva nānattaṁ
 gacchantīti. Dhātūsu bhanteti. Te pana samiddhi kiṁsamudayāti. Phassasamudayā
 bhanteti. Te pana samiddhi kiṁsamosaraṇāti. Vedanāsamosaraṇā
 bhanteti. Te pana samiddhi kiṁpamukhāti. Samādhippamukhā bhanteti. Te
 pana samiddhi kiṁādhipateyyāti. Satādhipateyyā bhanteti. Te pana
 samiddhi kiṁuttarāti. Paññuttarā bhanteti. Te pana samiddhi kiṁsārāti.
 Vimuttisārā bhanteti. Te pana samiddhi kiṁogadhāti. Amatogadhā
 bhanteti. Kimārammaṇā samiddhi purisassa saṅkappavitakkā uppajjantīti
 iti puṭṭho samāno nāmarūpārammaṇā bhanteti vadesi te pana samiddhi

  *  *  *  *  *  *
  Footnote:1 Ma. vussatīti. < PTS. A IV , 386 >2 Ma. kiṁ panassāvuso aññātaṁ adiṭṭhaṁ appattaṁ asacchikataṁ
 anabhisametaṁ, yassa ñāṇāya dassanāya pattiyā sacchikiriyāya abhisamayāya bhagavati
 brahmacariyaṁ vussatīti.
-------------------------------------------------
[page 400]
 Kva nānattaṁ gacchantīti iti puṭṭho samāno dhātūsu bhanteti vadesi
 te pana samiddhi kiṁsamudayāti iti puṭṭho samāno phassasamudayā bhanteti
 vadesi te pana samiddhi kiṁsamosaraṇāti iti puṭṭho samāno
 vedanāsamosaraṇā bhanteti vadesi te pana samiddhi kiṁpamukhāti iti
 puṭṭho samāno samādhippamukhā bhanteti vadesi te pana samiddhi
 kiṁādhipateyyāti iti puṭṭho samāno satādhipateyyā bhanteti vadesi te
 pana samiddhi kiṁuttarāti iti puṭṭho samāno paññuttarā bhanteti vadesi
 te pana samiddhi kiṁsārāti iti puṭṭho samāno vimuttisārā bhanteti
 vadesi te pana samiddhi kiṁogadhāti iti puṭṭho samāno amatogadhā
 bhanteti vadesi sādhu sādhu samiddhi sādhu kho tvaṁ samiddhi pañhaṁ 1-
 puṭṭho vissajjesi tena vā mā maññīti.
      [219] 15 Seyyathāpi bhikkhave gaṇḍo anekavassagaṇiko tassassu [2]-
 nava vaṇamukhāni nava abhedanamukhāni tato yaṅkiñci pagghareyya asuciyeva
 pagghareyya duggandhaṁyeva pagghareyya jegucchiyaṁyeva pagghareyya
 yaṅkiñci pasaveyya asuciyeva pasaveyya duggandhaṁyeva pasaveyya
 jegucchiyaṁyeva pasaveyya gaṇḍoti kho bhikkhave imassetaṁ cātummahābhūtikassa
 kāyassa adhivacanaṁ mātāpettikasambhavassa odanakummāsūpacayassa< PTS. A IV , 387 >
 aniccucchādanaparimaddanabhedanaviddhaṁsanadhammassa tassa 3- nava
 vaṇamukhāni nava abhedanamukhāni tato yaṅkiñci paggharati asuciyeva
 paggharati duggandhaṁyeva paggharati jegucchiyaṁyeva pagagharati yaṅkiñci

  *  *  *  *  *  *
  Footnote:1 Ma. ayaṁ pāṭho natthi. 2 na gaṇḍassa. 3 Ma. tassassu gaṇḍassa.
-------------------------------------------------
[page 401]
 Pasavati asuciyeva pasavati duggandhaṁyeva pasavati jegucchiyaṁyeva
 pasavati tasmātiha bhikkhave imasmiṁ kāye nibbindathāti.
      [220] 16 Navayimā bhikkhave saññā bhāvitā bahulīkatā mahapphalā
 honti mahānisaṁsā amatogadhā amatapariyosānā. Katamā nava asubhasaññā
 maraṇasaññā āhāre paṭikkūlasaññā sabbaloke anabhiratasaññā 1-
 aniccasaññā anicce dukkhasaññā dukkhe anattasaññā pahānasaññā
 virāgasaññā. Imā kho bhikkhave nava saññā bhāvitā bahulīkatā
 mahapphalā honti mahānisaṁsā amatogadhā amatapariyosānāti.
      [221] 17 Navahi bhikkhave aṅgehi samannāgataṁ kulaṁ anupagantvā
 vā nālaṁ upagantuṁ upagantvā vā nālaṁ nisīdituṁ. Katamehi
 navahi na manāpena paccuṭṭhenti na manāpena abhivādenti na
 manāpena āsanaṁ denti santamassa parigūhanti bahukamhi thokaṁ
 denti paṇītamhi lūkhaṁ denti asakkaccaṁ denti no sakkaccaṁ
 na upanisīdanti dhammassavanāya bhāsitamassa na ramissanti 2-. Imehi
 kho bhikkhave navahaṅgehi samannāgataṁ kulaṁ anupagantvā vā nālaṁ upagantuṁ
 upagantvā vā nālaṁ nisīdituṁ.
      Navahi bhikkhave aṅgehi samannāgataṁ kulaṁ anupagantvā vā alaṁ
 upagantuṁ upagantvā vā alaṁ < PTS. A IV , 388 >nisīdituṁ. Katamehi navahi manāpena
 paccuṭṭhenti manāpena abhivādenti manāpena āsanaṁ denti

  *  *  *  *  *  *
  Footnote:1 Ma. anabhiratisaññā. 2 Ma. sussūsanti.
-------------------------------------------------
[page 402]
 Santamassa na parigūhanti bahukamhi bahukaṁ denti paṇītamhi
 paṇītaṁ denti sakkaccaṁ denti no asakkaccaṁ upanisīdanti
 dhammassavanāya bhāsitamassa ramissanti 1-. Imehi kho bhikkhave
 navahaṅgehi samannāgataṁ kulaṁ anupagantvā vā alaṁ upagantuṁ upagantvā
 vā alaṁ nisīditunti.
      [222] 18 Navahaṅgehi samannāgato bhikkhave uposatho upavuttho
 mahapphalo hoti mahānisaṁso mahājutiko mahāvipphāro. Kathaṁ upavuttho
 ca bhikkhave navahaṅgehi samannāgato uposatho mahapphalo hoti
 mahānisaṁso mahājutiko mahāvipphāro idha bhikkhave ariyasāvako iti
 paṭisañcikkhati yāvajīvaṁ arahanto pāṇātipātaṁ pahāya pāṇātipātā
 paṭiviratā nihitadaṇḍā nihitasatthā lajjī dayāpannā sabbapāṇabhūtahitānukampino
 viharanti ahampajja imañca rattiṁ imañca divasaṁ
 pāṇātipātaṁ pahāya pāṇātipātā paṭivirato nihitadaṇḍo < PTS. A IV , 389 >nihitasattho
 lajjī dayāpanno sabbapāṇabhūtahitānukampī viharāmi imināpaṅgena
 arahataṁ < PTS. A IV , 390 >anukaromi uposatho ca me upavuttho bhavissatīti iminā
 paṭhamena aṅgena samannāgato hoti .pe. Yāvajīvaṁ arahanto
 uccāsayanamahāsayanaṁ pahāya uccāsayanamahāsayanā paṭiviratā nīcaseyyaṁ
 kappenti mañcake vā tiṇasantharake vā ahampajja imañca rattiṁ
 imañca divasaṁ uccāsayanamahāsayanaṁ pahāya uccāsayanamahāsayanā paṭivirato
 nīcaseyyaṁ kappemi mañcake vā tiṇasantharake vā imināpaṅgena

  *  *  *  *  *  *
  Footnote:1 Ma. sussūsanti.
-------------------------------------------------
[page 403]
 Arahataṁ anukaromi uposatho ca me upavuttho bhavissatīti iminā
 aṭṭhamena aṅgena samannāgato hoti mettāsahagatena cetasā ekaṁ
 disaṁ pharitvā viharati tathā dutiyaṁ tathā tatiyaṁ tathā catutthaṁ iti
 uddhamadho tiriyaṁ sabbadhi sabbattatāya sabbāvantaṁ lokaṁ mettāsahagatena
 cetasā vipulena mahaggatena appamāṇena averena abyāpajjhena pharitvā
 viharati iti iminā navamena aṅgena samannāgato hoti. Evañca
 upavuttho kho bhikkhave navaṅgasamannāgato uposatho mahapphalo hoti
 mahānisaṁso mahājutiko mahāvipphāroti.
      [223] 19 Imañca bhikkhave rattiṁ sambahulā devatā abhikkantāya
 rattiyā abhikkantavaṇṇā kevalakappaṁ jetavanaṁ obhāsetvā yenāhaṁ
 tenupasaṅkamiṁsu upasaṅkamitvā maṁ abhivādetvā ekamantaṁ aṭṭhaṁsu ekamantaṁ
 ṭhitā kho bhikkhave tā devatā < PTS. A IV , 391 >maṁ etadavocuṁ upasaṅkamiṁsu no bhante
 pubbe manussabhūtānaṁ pabbajitā agārāni te 1- mayaṁ bhante paccuṭṭhimha
 no ca kho abhivādimha te mayaṁ bhante aparipuṇṇakammantā
 vippaṭisāriniyo pacchānutāpiniyo hīnaṁ kāyaṁ upapannāti. Aparāpi
 maṁ bhikkhave sambahulā devatā upasaṅkamitvā etadavocuṁ upasaṅkamiṁsu
 no bhante pubbe manussabhūtānaṁ pabbajitā agārāni te mayaṁ bhante
 paccuṭṭhimha ca 2- abhivādimha ca 2- no ca kho 3- āsanaṁ adimha 4- te
 mayaṁ bhante aparipuṇṇakammantā vippaṭisāriniyo pacchānutāpiniyo hīnaṁ
 kāyaṁ upapannāti. Aparāpi maṁ bhikkhave sambahulā devatā

  *  *  *  *  *  *
  Footnote:1 Ma. tā. evamuparipi. 2 Ma. casaddo natthi. evamuparipi. 3 Ma. tesaṁ.
 4 Ma. adamhā. evamuparipi.
-------------------------------------------------
[page 404]
 Upasaṅkamitvā etadavocuṁ upasaṅkamiṁsu no bhante pubbe manussabhūtānaṁ
 pabbajitā agārāni te mayaṁ bhante paccuṭṭhimha ca abhivādimha ca
 āsanañca adimha no ca kho yathāsatti yathābalaṁ saṁvibhajimha .pe.
 Yathāsatti yathābalaṁ saṁvibhajimha no ca kho upanisīdimha dhammassavanāya
 upanisīdimha dhammassavanāya no ca kho ohitasotā dhammaṁ suṇimha
 ohitasotā dhammaṁ suṇimha no ca kho sutvā dhammaṁ dhārayimha
 sutvā ca dhammaṁ dhārayimha no ca kho dhatānaṁ dhammānaṁ atthaṁ
 upaparikkhimha dhatānañca dhammānaṁ atthaṁ upaparikkhimha no ca kho
 atthamaññāya dhammamaññāya dhammānudhammapaṭipajjimha te mayaṁ bhante
 aparipuṇṇakammantā vippaṭisāriniyo pacchānutāpiniyo hīnaṁ kāyaṁ
 upapannāti. Aparāpi < PTS. A IV , 392 >maṁ bhikkhave sambahulā devatā upasaṅkamitvā
 etadavocuṁ upasaṅkamiṁsu no bhante pubbe manussabhūtānaṁ pabbajitā
 agārāni te mayaṁ bhante paccuṭṭhimha ca abhivādimha ca āsanañca
 adimha yathāsatti yathābalaṁ saṁvibhajimha upanisīdimha ca dhammassavanāya
 ohitasotā ca dhammaṁ suṇimha sutvā dhammaṁ dhārayimha dhatānañca
 dhammānaṁ atthaṁ upaparikkhimha atthamaññāya dhammamaññāya dhammānudhammapaṭipajjimha
 te mayaṁ bhante paripuṇṇakammantā avippaṭisāriniyo
 apacchānutāpiniyo paṇītaṁ kāyaṁ upapannāti. Etāni bhikkhave rukkhamūlāni
 etāni suññāgārāni jhāyatha bhikkhave mā pamādatha mā pacchā
 vippaṭisārino ahuvattha seyyathāpi tā purimikā devatāti.
-------------------------------------------------
[page 405]
      [224] 20 Ekaṁ samayaṁ bhagavā sāvatthiyaṁ viharati jetavane
 anāthapiṇḍikassa ārāme. Athakho anāthapiṇḍiko gahapati yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca api
 nu te gahapati kule dānaṁ diyyatīti. Diyyati me bhante kule dānaṁ
 tañca kho lūkhaṁ kāṇājakaṁ bilaṅgadutiyanti. Lūkhaṁ vāpi gahapati dānaṁ
 deti paṇītaṁ vā tañca asakkaccaṁ deti apacittiṁ 1- katvā deti
 asahatthā deti apaviddhaṁ deti anāgamanadiṭṭhiko deti yattha yattha
 tassa tassa dānassa < PTS. A IV , 393 >vipāko nibbattati na uḷārāya bhattabhogāya
 cittaṁ namati na uḷārāya vatthabhogāya cittaṁ namati na uḷārāya yānabhogāya
 cittaṁ namati na uḷāresu pañcasu kāmaguṇesu bhogāya cittaṁ
 namati yepissa te honti puttāti vā dārāti vā dāsāti vā
 pessāti vā kammakarāti vā tepi na sussusanti na sotaṁ odahanti
 na aññā cittaṁ upaṭṭhapenti taṁ kissa hetu evañcetaṁ 2- gahapati hoti
 asakkaccakatānaṁ kammānaṁ vipāko lūkhaṁ vāpi gahapati dānaṁ deti paṇītaṁ
 vā tañca sakkaccaṁ deti pacittiṁ katvā deti sahatthā deti
 anapaviddhaṁ deti āgamanadiṭṭhiko deti yattha yattha tassa tassa dānassa
 vipāko nibbattati uḷārāya bhattabhogāya cittaṁ namati uḷārāya
 vatthabhogāya cittaṁ namati uḷārāya yānabhogāya cittaṁ namati uḷāresu
 pañcasu kāmaguṇesu bhogāya cittaṁ namati yepissa te honti

  *  *  *  *  *  *
  Footnote:1 Ma. acittīkatvā. 2 Ma. evaṁ hetaṁ.
-------------------------------------------------
[page 406]
 Puttāti vā dārāti vā dāsāti vā pessāti vā kammakarāti vā
 tepi sussusanti sotaṁ odahanti aññā cittaṁ upaṭṭhahanti taṁ
 kissa hetu evañcetaṁ gahapati hoti sakkaccakatānaṁ kammānaṁ vipāko.
      Bhūtapubbaṁ gahapati velāmo nāma brāhmaṇo ahosi so evarūpaṁ
 dānaṁ adāsi mahādānaṁ caturāsīti suvaṇṇapāṭisahassāni adāsi rūpiyapūrāni
 caturāsīti rūpiyapāṭisahassāni adāsi suvaṇṇapūrāni caturāsīti
 kaṁsapāṭisahassāni adāsi hiraññapūrāni caturāsīti hatthisahassāni adāsi
 sovaṇṇālaṅkārāni sovaṇṇaddhajāni hemajālapaṭicchannāni 1- caturāsīti
 rathasahassāni adāsi sīhacammaparivārāni byagghacammaparivārāni dīpicammaparivārāni
 paṇḍukambalaparivārāni sovaṇṇālaṅkārāni sovaṇṇaddhajāni< PTS. A IV , 394 >
 hemajālapaṭicchannāni caturāsīti dhenusahassāni adāsi dukulasaṇṭhanāni 2-
 kaṁsūpadhāraṇāni caturāsīti kaññāsahassāni adāsi āmuttamaṇikuṇḍalāyo
 caturāsīti pallaṅkasahassāni adāsi gonakatthatāni paṭikatthatāni paṭalikatthatāni
 kadalimigapavarapaccattharaṇāni sauttaracchadāni ubhatolohitakūpadhānāni
 caturāsīti vatthakoṭisahassāni adāsi khomasukhumānaṁ koseyyasukhumānaṁ
 kappāsikasukhumānaṁ ko pana vādo annassa pānassa khajjassa
 bhojanassa lepanassa seyyassa najjo maññe visandanti siyā kho
 pana te gahapati evamassa añño nūna tena samayena velāmo
 brāhmaṇo ahosi so taṁ dānaṁ adāsi mahādānanti na kho
 panetaṁ gahapati evaṁ daṭṭhabbaṁ ahaṁ tena samayena velāmo

  *  *  *  *  *  *
  Footnote:1 Sī. Yu. hemajālasañchannāni. 2 Ma. dukūlasandhanāni. Yu. dukūlasanthanāni.
-------------------------------------------------
[page 407]
 Brāhmaṇo ahosiṁ ahaṁ taṁ dānaṁ adāsiṁ mahādānaṁ tasmiṁ kho pana
 gahapati dāne na koci dakkhiṇeyyo ahosi na taṁ koci dakkhiṇaṁ
 visodheti yaṁ gahapati velāmo brāhmaṇo dānaṁ adāsi mahādānaṁ
 yo cekaṁ diṭṭhisampannaṁ bhojeyya idaṁ tato mahapphalataraṁ yo
 ca sataṁ diṭṭhisampannānaṁ bhojeyya yo cekaṁ sakadāgāmiṁ bhojeyya < PTS. A IV , 395 >.pe.
 Yo ca sataṁ sakadāgāmīnaṁ bhojeyya yo cekaṁ anāgāmiṁ bhojeyya
 yo ca sataṁ anāgāmīnaṁ bhojeyya yo cekaṁ arahantaṁ bhojeyya yo
 ca sataṁ arahantānaṁ bhojeyya yo cekaṁ paccekabuddhaṁ bhojeyya yo
 ca sataṁ paccekabuddhānaṁ bhojeyya yo ca tathāgataṁ arahantaṁ sammāsambuddhaṁ
 bhojeyya yo ca buddhappamukhaṁ bhikkhusaṅghaṁ bhojeyya yo
 ca cātuddisaṁ saṅghaṁ uddissa vihāraṁ kārāpeyya yo ca pasannacitto
 buddhañca dhammañca saṅghañca saraṇaṁ gaccheyya yo ca pasannacitto
 sikkhāpadāni samādiyeyya pāṇātipātā veramaṇī 1- adinnādānā
 veramaṇī kāmesu micchācārā veramaṇī musāvādā veramaṇī
 surāmerayamajjapamādaṭṭhānā veramaṇī yo ca antamaso gaddūhanamattampi 2-
 mettacittaṁ bhāveyya idaṁ tato mahapphalataraṁ yañca
 gahapati velāmo brāhmaṇo dānaṁ adāsi mahādānaṁ yo cekaṁ
 diṭṭhisampannaṁ bhojeyya yo ca sataṁ diṭṭhisampannānaṁ bhojeyya
 yo cekaṁ sakadāgāmiṁ bhojeyya yo ca sataṁ sakadāgāmīnaṁ bhojeyya

  *  *  *  *  *  *
  Footnote:1 Ma. veramaṇiṁ. evamuparipi. 2 Sī. gandhūhanamattampi. Ma. gandhohanamattampi.
 evamuparipi.
-------------------------------------------------
[page 408]
 Yo cekaṁ anāgāmiṁ bhojeyya yo ca sataṁ anāgāmīnaṁ bhojeyya
 yo cekaṁ arahantaṁ bhojeyya yo ca sataṁ arahantānaṁ bhojeyya
 yo cekaṁ paccekabuddhaṁ bhojeyya yo ca sataṁ paccekabuddhānaṁ
 bhojeyya yo ca tathāgataṁ arahantaṁ sammāsambuddhaṁ bhojeyya
 yo ca buddhappamukhaṁ bhikkhusaṅghaṁ bhojeyya yo ca cātuddisaṁ saṅghaṁ
 uddissa vihāraṁ kārāpeyya yo ca pasannacitto buddhañca
 dhammañca < PTS. A IV , 396 >saṅghañca saraṇaṁ gaccheyya yo ca pasannacitto sikkhāpadāni
 samādiyeyya pāṇātipātā veramaṇī .pe. Surāmerayamajjapamādaṭṭhānā
 veramaṇī yo ca antamaso gaddūhanamattampi mettacittaṁ
 bhāveyya yo ca accharāsaṅghātamattampi aniccasaññaṁ bhāveyya
 idaṁ tato mahapphalataranti.
                     Sīhanādavaggo dutiyo.
                         Tassuddānaṁ
        vuttho 1- saupādiseso ca koṭṭhitena samiddhinā
        gaṇḍasaññā kule sattā 2- devatā velāmena cāti.
                      -------------
                     Sattāvāsavaggo tatiyo
      [225] 21 Tīhi bhikkhave ṭhānehi uttarakurukā manussā deve ca
 tāvatiṁse adhiggaṇhanti jambudīpake ca manusse. Katamehi tīhi amamā
 apariggahā niyatāyukā visesabhuno 3-. Imehi kho bhikkhave tīhi ṭhānehi

  *  *  *  *  *  *
  Footnote:1 Ma. nādo. 2 Ma. kulaṁ mettā. 3 Ma. visesaguṇā.
-------------------------------------------------
[page 409]
 Uttarakurukā manussā deve ca tāvatiṁse adhiggaṇhanti jambudīpake
 ca manusse.
      Tīhi bhikkhave ṭhānehi devā tāvatiṁsā uttarakuruke ca manusse
 adhiggaṇhanti jambudīpake ca manusse. Katamehi tīhi dibbena
 āyunā dibbena vaṇṇena dibbena sukhena. Imehi kho bhikkhave
 tīhi ṭhānehi devā tāvatiṁsā uttarakuruke ca manusse adhiggaṇhanti
 jambudīpake ca manusse.
      Tīhi bhikkhave ṭhānehi jambudīpakā manussā uttarakuruke ca manusse
 adhiggaṇhanti < PTS. A IV , 397 >deve ca tāvatiṁse. Katamehi tīhi sūrā satimanto
 idha brahmacariyavāso. Imehi kho bhikkhave tīhi ṭhānehi jambudīpakā
 manussā uttarakuruke ca manusse adhiggaṇhanti deve ca tāvatiṁseti.
      [226] 22 Tayo ca bhikkhave assakhaḷuṅke desessāmi tayo ca
 purisakhaḷuṅke tayo ca assasadasse tayo ca purisasadasse tayo ca bhadde
 assājāniye tayo ca bhadde purisājāniye taṁ suṇātha.
      Katame ca bhikkhave tayo assakhaḷuṅkā idha bhikkhave ekacco
 assakhaḷuṅko javasampanno hoti navaṇṇasampanno nāarohapariṇāhasampanno
 idha pana bhikkhave ekacco assakhaḷuṅko javasampanno ca
 hoti vaṇṇasampanno ca nāarohapariṇāhasampanno idha pana bhikkhave
 ekacco assakhaḷuṅko javasampanno ca hoti vaṇṇasampanno ca
 ārohapariṇāhasampanno ca. Ime kho bhikkhave tayo assakhaḷuṅkā.
-------------------------------------------------
[page 410]
      Katame ca bhikkhave tayo purisakhaḷuṅkā idha bhikkhave ekacco
 purisakhaḷuṅko javasampanno hoti navaṇṇasampanno nāarohapariṇāhasampanno
 idha pana bhikkhave ekacco purisakhaḷuṅko javasampanno ca
 hoti vaṇṇasampanno ca nāarohapariṇāhasampanno idha pana
 bhikkhave ekacco purisakhaḷuṅko javasampanno ca hoti vaṇṇasampanno
 ca ārohapariṇāhasampanno ca.
      Kathañca bhikkhave purisakhaḷuṅko javasampanno hoti navaṇṇasampanno
 nāarohapariṇāhasampanno idha < PTS. A IV , 398 >pana bhikkhave bhikkhu idaṁ dukkhanti
 yathābhūtaṁ pajānāti ayaṁ dukkhasamudayoti yathābhūtaṁ pajānāti ayaṁ
 dukkhanirodhoti yathābhūtaṁ pajānāti ayaṁ dukkhanirodhagāminī paṭipadāti
 yathābhūtaṁ pajānāti idamassa javasmiṁ vadāmi abhidhamme kho pana
 abhivinaye pañhaṁ puṭṭho saṁsādeti no vissajjeti idamassa na
 vaṇṇasmiṁ vadāmi na kho pana lābhī hoti cīvarapiṇḍapātasenāsana-
 gilānapaccayabhesajjaparikkhārānaṁ idamassa na ārohapariṇāhasmiṁ vadāmi
 evaṁ kho bhikkhave purisakhaḷuṅko javasampanno hoti navaṇṇasampanno
 nāarohapariṇāhasampanno.
      Kathañca bhikkhave purisakhaḷuṅko javasampanno ca hoti vaṇṇasampanno
 ca nāarohapariṇāhasampanno idha bhikkhave bhikkhu idaṁ dukkhanti
 yathābhūtaṁ pajānāti .pe. Ayaṁ dukkhanirodhagāminī paṭipadāti yathābhūtaṁ
 pajānāti idamassa javasmiṁ vadāmi abhidhamme kho pana abhivinaye
-------------------------------------------------
[page 411]
 Pañhaṁ puṭṭho vissajjeti no saṁsādeti idamassa vaṇṇasmiṁ
 vadāmi na kho pana lābhī hoti cīvarapiṇḍapātasenāsanagilāna-
 paccayabhesajjaparikkhārānaṁ idamassa na ārohapariṇāhasmiṁ vadāmi
 evaṁ kho bhikkhave purisakhaḷuṅko javasampanno hoti vaṇṇasampanno ca
 nāarohapariṇāhasampanno.
      Kathañca bhikkhave purisakhaḷuṅko javasampanno ca hoti vaṇṇasampanno
 ca ārohapariṇāhasampanno ca idha bhikkhave bhikkhu idaṁ dukkhanti
 yathābhūtaṁ < PTS. A IV , 399 >pajānāti .pe. Ayaṁ dukkhanirodhagāminī paṭipadāti yathābhūtaṁ
 pajānāti idamassa javasmiṁ vadāmi abhidhamme kho pana abhivinaye
 pañhaṁ puṭṭho vissajjeti no saṁsādeti idamassa vaṇṇasmiṁ
 vadāmi lābhī kho pana hoti cīvarapiṇḍapātasenāsanagilānapaccayabhesajjaparikkhārānaṁ
 idamassa ārohapariṇāhasmiṁ vadāmi evaṁ kho
 bhikkhave purisakhaḷuṅko javasampanno ca hoti vaṇṇasampanno ca
 ārohapariṇāhasampanno ca. Ime kho bhikkhave tayo purisakhaḷuṅkā.
      Katame ca bhikkhave tayo assasadassā idha bhikkhave ekacco
 assasadasso .pe. Javasampanno ca hoti vaṇṇasampanno ca
 ārohapariṇāhasampanno ca. Ime kho bhikkhave tayo assasadassā.
      Katame ca bhikkhave tayo purisasadassā idha bhikkhave ekacco
 purisasadasso .pe. Javasampanno ca hoti vaṇṇasampanno ca
 ārohapariṇāhasampanno ca
-------------------------------------------------
[page 412]
      Kathañca bhikkhave purisasadasso .p. Javasampanno ca hoti
 vaṇṇasampanno ca ārohapariṇāhasampanno ca idha bhikkhave bhikkhu
 pañcannaṁ orambhāgiyānaṁ saṁyojanānaṁ parikkhayā opapātiko hoti tattha
 parinibbāyī anāvattidhammo tasmā lokā idamassa javasmiṁ vadāmi
 abhidhamme kho pana abhivinaye pañhaṁ puṭṭho vissajjeti no saṁsādeti
 idamassa vaṇṇasmiṁ vadāmi lābhī kho pana hoti
 cīvarapiṇḍapātasenāsanagilānapaccayabhesajjaparikkhārānaṁ idamassa ārohapariṇāhasmiṁ
 vadāmi evaṁ kho bhikkhave purisasadasso javasampanno ca hoti
 vaṇṇasampanno ca ārohapariṇāhasampanno ca. Ime kho
 bhikkhave tayo purisasadassā.
      Katame ca bhikkhave tayo bhaddā assājāniyā idha bhikkhave
 ekacco bhaddo assājāniyo .pe. Javasampanno ca hoti
 vaṇṇasampanno ca ārohapariṇāhasampanno ca. Ime kho bhikkhave
 tayo bhaddā assājāniyā.
      Katame ca bhikkhave tayo bhaddā purisājāniyā idha bhikkhave
 ekacco bhaddo purisājāniyo .pe. Javasampanno ca hoti
 vaṇṇasampanno ca ārohapariṇāhasampanno ca.
      Kathañca bhikkhave bhaddo purisājāniyo .pe. Javasampanno ca
 hoti vaṇṇasampanno ca ārohapariṇāhasampanno ca idha bhikkhave
 bhaddo purisājāniyo āsavānaṁ khayā anāsavaṁ cetovimuttiṁ paññāvimuttiṁ
-------------------------------------------------
[page 413]
 Diṭṭheva dhamme sayaṁ abhiññā sacchikatvā upasampajja viharati idamassa
 javasmiṁ vadāmi abhidhamme kho pana abhivinaye pañhaṁ puṭṭho vissajjeti
 no saṁsādeti idamassa vaṇṇasmiṁ vadāmi lābhī kho pana
 hoti cīvarapiṇḍapātasenāsanagilānapaccayabhesajjaparikkhārānaṁ idamassa
 ārohapariṇāhasmiṁ vadāmi evaṁ kho bhikkhave bhaddo purisājāniyo
 javasampanno ca hoti vaṇṇasampanno ca ārohapariṇāhasampanno
 ca. Ime kho bhikkhave tayo bhaddā purisājāniyāti.
      [227] 23 Nava bhikkhave taṇhāmūlake dhamme desessāmi taṁ
 suṇātha .pe. Katame bhikkhave nava taṇhāmūlakā dhammā taṇhaṁ
 paṭicca pariyesanā pariyesanaṁ paṭicca lābho lābhaṁ paṭicca vinicchayo
 vinicchayaṁ paṭicca chandarāgo chandarāgaṁ paṭicca ajjhosānaṁ ajjhosānaṁ
 paṭicca pariggaho pariggahaṁ paṭicca macchariyaṁ macchariyaṁ paṭicca
 ārakkho ārakkhādhikaraṇaṁ daṇḍādānasatthādānakalahaviggahavivādā
 tuvaṁtuvaṁpesuññamusāvādā aneke pāpakā akusalā dhammā sambhavanti.
 Ime kho bhikkhave nava taṇhāmūlakā dhammāti.
      [228] 24 Navayime bhikkhave sattāvāsā. Katame nava santi
 bhikkhave sattā nānattakāyā nānattasaññino seyyathāpi manussā
 ekacce ca devā ekacce ca vinipātikā ayaṁ paṭhamo sattāvāso.
      Santi bhikkhave sattā nānattakāyā ekattasaññino seyyathāpi
 devā brahmakāyikā paṭhamābhinibbattā ayaṁ dutiyo sattāvāso.
-------------------------------------------------
[page 414]
      Santi bhikkhave sattā ekattakāyā nānattasaññino seyyathāpi
 devā ābhassarā ayaṁ tatiyo sattāvāso.
      Santi bhikkhave sattā ekattakāyā ekattasaññino seyyathāpi
 devā subhakiṇhā ayaṁ catuttho sattāvāso.
      Santi bhikkhave sattā asaññino appaṭisaṁvedino seyyathāpi
 devā asaññisattā ayaṁ pañcamo sattāvāso.
      Santi bhikkhave sattā sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanūpagā ayaṁ chaṭṭho sattāvāso.
      Santi bhikkhave sattā sabbaso ākāsānañcāyatanaṁ samatikkamma
 anantaṁ viññāṇanti viññāṇañcāyatanūpagā ayaṁ sattamo
 sattāvāso.
      Santi bhikkhave sattā sabbaso viññāṇañcāyatanaṁ samatikkamma
 natthi kiñcīti ākiñcaññāyatanūpagā ayaṁ aṭṭhamo sattāvāso.
      Santi < PTS. A IV , 402 >bhikkhave sattā sabbaso ākiñcaññāyatanaṁ samatikkamma
 nevasaññānāsaññāyatanūpagā ayaṁ navamo sattāvāso. Ime
 kho bhikkhave nava sattāvāsāti.
      [229] 25 Yato kho bhikkhave bhikkhuno paññāya cittaṁ suparicitaṁ
 hoti tassetaṁ bhikkhave bhikkhuno kallaṁ vacanāya khīṇā jāti vusitaṁ
 brahmacariyaṁ kataṁ karaṇīyaṁ nāparaṁ itthattāyāti pajānātīti 1-.

  *  *  *  *  *  *
  Footnote:1 Ma. pajānāmīti. evamuparipi.
-------------------------------------------------
[page 415]
      Kathañca bhikkhave bhikkhuno paññāya cittaṁ suparicitaṁ hoti vītarāgaṁ
 me cittanti paññāya cittaṁ suparicitaṁ hoti vītadosaṁ me cittanti
 paññāya cittaṁ suparicitaṁ hoti vītamohaṁ me cittanti paññāya
 cittaṁ suparicitaṁ hoti asarāgadhammaṁ me cittanti paññāya cittaṁ
 suparicitaṁ hoti asadosadhammaṁ me cittanti paññāya cittaṁ suparicitaṁ
 hoti asamohadhammaṁ me cittanti paññāya cittaṁ suparicitaṁ hoti
 anāvattidhammaṁ me cittaṁ kāmarāgāyāti 1- paññāya cittaṁ suparicitaṁ
 hoti anāvattidhammaṁ me cittaṁ rūparāgāyāti 1- paññāya cittaṁ suparicitaṁ
 hoti anāvattidhammaṁ me cittaṁ arūparāgāyāti 1- paññāya cittaṁ suparicitaṁ
 hoti. Yato kho bhikkhave bhikkhuno paññāya cittaṁ suparicitaṁ hoti
 tassetaṁ bhikkhave bhikkhuno kallaṁ vacanāya khīṇā jāti vusitaṁ brahmacariyaṁ
 kataṁ karaṇīyaṁ nāparaṁ itthattāyāti pajānātīti.
      [230] 26 Ekaṁ samayaṁ āyasmā ca sārīputto āyasmā ca
 candikāputto rājagahe viharanti veḷuvane kalandakanivāpe. < PTS. A IV , 403 >Tatra kho
 āyasmā candikāputto bhikkhū āmantesi devadatto āvuso bhikkhūnaṁ
 evaṁ dhammaṁ deseti yato kho āvuso bhikkhuno cetasā citaṁ
 hoti tassetaṁ bhikkhuno kallaṁ veyyākaraṇāya khīṇā jāti
 vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti.
      Evaṁ vutte āyasmā sārīputto āyasmantaṁ candikāputtaṁ
 etadavoca na kho āvuso candikāputta devadatto bhikkhūnaṁ evaṁ dhammaṁ

  *  *  *  *  *  *
  Footnote:1 Ma. - bhavāyāti.
-------------------------------------------------
[page 416]
 Deseti yato kho āvuso bhikkhuno cetasā citaṁ hoti tassetaṁ
 bhikkhuno kallaṁ veyyākaraṇāya khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti pajānātīti evañca kho āvuso
 candikāputta devadatto bhikkhūnaṁ dhammaṁ deseti yato kho āvuso
 bhikkhuno cetasā cittaṁ suparicitaṁ hoti tassetaṁ bhikkhuno kallaṁ
 veyyākaraṇāya khīṇā jāti vusitaṁ brahmacariyaṁ kataṁ karaṇīyaṁ nāparaṁ
 itthattāyāti pajānātīti.
      Dutiyampi kho āyasmā candikāputto bhikkhū āmantesi devadatto
 āvuso bhikkhūnaṁ evaṁ dhammaṁ deseti yato kho āvuso bhikkhuno
 cetasā citaṁ hoti tassetaṁ bhikkhuno kallaṁ veyyākaraṇāya
 khīṇā jāti vusitaṁ brahmacariyaṁ kataṁ karaṇīyaṁ nāparaṁ itthattāyāti
 pajānātīti dutiyampi kho āyasmā sārīputto āyasmantaṁ candikāputtaṁ
 etadavoca na kho āvuso candikāputta devadatto bhikkhūnaṁ evaṁ
 dhammaṁ deseti yato kho āvuso bhikkhuno cetasā citaṁ hoti
 tassetaṁ bhikkhuno kallaṁ veyyākaraṇāya khīṇā jāti vusitaṁ
 brahmacariyaṁ kataṁ karaṇīyaṁ nāparaṁ itthattāyāti pajānātīti evañca
 kho āvuso candikāputta devadatto bhikkhūnaṁ dhammaṁ deseti yato
 kho āvuso bhikkhuno cetasā cittaṁ suparicitaṁ hoti tassetaṁ bhikkhuno
 kallaṁ veyyākaraṇāya khīṇā jāti vusitaṁ brahmacariyaṁ kataṁ karaṇīyaṁ
 nāparaṁ itthattāyāti pajānātīti.
-------------------------------------------------
[page 417]
      Tatiyampi kho āyasmā candikāputto bhikkhū āmantesi devadatto
 āvuso bhikkhūnaṁ evaṁ dhammaṁ deseti yato kho āvuso
 bhikkhuno cetasā citaṁ hoti tassetaṁ bhikkhuno kallaṁ
 veyyākaraṇāya khīṇā jāti vusitaṁ brahmacariyaṁ kataṁ karaṇīyaṁ nāparaṁ
 itthattāyāti pajānātīti tatiyampi kho āyasmā sārīputto āyasmantaṁ
 candikāputtaṁ etadavoca na kho āvuso candikāputta devadatto
 bhikkhūnaṁ evaṁ dhammaṁ deseti yato kho āvuso bhikkhuno cetasā
 citaṁ hoti tassetaṁ bhikkhuno kallaṁ veyyākaraṇāya khīṇā
 jāti vusitaṁ brahmacariyaṁ kataṁ karaṇīyaṁ nāparaṁ itthattāyāti pajānātīti
 evañca kho āvuso candikāputta devadatto bhikkhūnaṁ dhammaṁ deseti
 yato kho āvuso bhikkhuno cetasā cittaṁ suparicitaṁ < PTS. A IV , 404 >hoti tassetaṁ
 bhikkhuno kallaṁ veyyākaraṇāya khīṇā jāti vusitaṁ brahmacariyaṁ kataṁ
 karaṇīyaṁ nāparaṁ itthattāyāti pajānātīti.
      Kathañca āvuso bhikkhuno cetasā cittaṁ suparicitaṁ hoti vītarāgaṁ
 me cittanti cetasā cittaṁ suparicitaṁ hoti vītadosaṁ me cittanti
 cetasā cittaṁ suparicitaṁ hoti vītamohaṁ me cittanti cetasā cittaṁ
 suparicitaṁ hoti asarāgadhammaṁ me cittanti cetasā cittaṁ suparicitaṁ
 hoti asadosadhammaṁ me cittanti cetasā cittaṁ suparicitaṁ hoti
 asamohadhammaṁ me cittanti cetasā cittaṁ suparicitaṁ hoti anāvattidhammaṁ
-------------------------------------------------
[page 418]
 Me cittaṁ kāmabhavāyāti cetasā cittaṁ suparicitaṁ hoti anāvattidhammaṁ me
 cittaṁ rūpabhavāyāti cetasā cittaṁ suparicitaṁ hoti anāvattidhammaṁ me cittaṁ
 arūpabhavāyāti cetasā cittaṁ suparicitaṁ hoti evaṁ sammāvimuttacittassa
 kho āvuso bhikkhuno bhusā cepi cakkhuviññeyyā rūpā cakkhussa āpāthaṁ
 āgacchanti nevassa cittaṁ pariyādiyanti amissīkatamevassa cittaṁ hoti
 ṭhitaṁ āneñjappattaṁ vayañcassānupassati bhusā cepi sotaviññeyyā
 saddā .pe. Ghānaviññeyyā gandhā .pe. Jivhāviññeyyā rasā .pe.
 Kāyaviññeyyā phoṭṭhabbā .pe. Manoviññeyyā dhammā manassa āpāthaṁ
 āgacchanti nevassa cittaṁ pariyādiyanti amissīkatamevassa cittaṁ hoti ṭhitaṁ
 āneñjappattaṁ vayañcassānupassati < PTS. A IV , 405 >seyyathāpi āvuso silāyūpo
 soḷasakukkutassa aṭṭha kukkū heṭṭhānemaṅgamā aṭṭha kukkū upari nemassa
 atha puratthimāya cepi disāya āgaccheyya bhusā vātavuṭṭhi neva naṁ saṁkampeyya
 na sampakampeyya na sampavedheyya atha pacchimāya ... Atha uttarāya ... Atha
 dakkhiṇāya cepi disāya āgaccheyya bhusā vātavuṭṭhi neva naṁ saṁkampeyya
 na sampakampeyya na sampavedheyya taṁ kissa hetu gambhīrattā āvuso
 nemassa sunikhātattā silāyūpassa evameva kho āvuso evaṁ
 sammāvimuttacittassa bhikkhuno bhusā cepi cakkhuviññeyyā rūpā cakkhussa āpāthaṁ
 āgacchanti nevassa cittaṁ pariyādiyanti amissīkatamevassa cittaṁ hoti
 ṭhitaṁ āneñjappattaṁ vayañcassānupassati bhusā cepi sotaviññeyyā
 saddā .pe. Ghānaviññeyyā gandhā .pe. Jivhāviññeyyā rasā .pe.
-------------------------------------------------
[page 419]
 Kāyaviññeyyā phoṭṭhabbā .pe. Manoviññeyyā dhammā manassa āpāthaṁ
 āgacchanti nevassa cittaṁ pariyādiyanti amissīkatamevassa cittaṁ
 hoti ṭhitaṁ āneñjappattaṁ vayañcassānupassatīti.
      [231] 27 Athakho anāthapiṇḍiko gahapati yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinnaṁ kho anāthapiṇḍikaṁ gahapatiṁ bhagavā etadavoca yato
 kho gahapati ariyasāvakassa pañca bhayāni verāni vūpasantāni honti
 catūhi ca sotāpattiyaṅgehi samannāgato hoti so ākaṅkhamāno
 attanāva attānaṁ byākareyya khīṇanirayomhi khīṇatiracchānayoni
 khīṇapittivisayo khīṇāpāyaduggativinipāto sotāpannohamasmi
 avinipātadhammo niyato sambodhiparāyano.
      Katamāni pañca bhayāni verāni vūpasantāni honti yaṁ gahapati
 pāṇātipātī pāṇātipātapaccayā diṭṭhadhammikampi bhayaṁ veraṁ pasavati
 samparāyikampi bhayaṁ veraṁ pasavati cetasikampi dukkhaṁ domanassaṁ paṭisaṁvedeti
 pāṇātipātā paṭivirato neva diṭṭhadhammikampi bhayaṁ veraṁ
 pasavati na samparāyikampi bhayaṁ veraṁ pasavati na cetasikampi dukkhaṁ
 domanassaṁ paṭisaṁvedeti pāṇātipātā paṭiviratassa evaṁ taṁ bhayaṁ veraṁ
 vūpasantaṁ hoti yaṁ gahapati adinnādāyī .pe. Kāmesu micchācārī .pe.
 Musāvādī .pe. Surāmerayamajjapamādaṭṭhāyī surāmerayamajjapamādaṭṭhānapaccayā
 diṭṭhadhammikampi bhayaṁ veraṁ pasavati samparāyikampi bhayaṁ veraṁ pasavati
-------------------------------------------------
[page 420]
 Cetasikampi dukkhaṁ domanassaṁ paṭisaṁvedeti surāmerayamajjapamādaṭṭhānā
 paṭivirato neva diṭṭhadhammikampi bhayaṁ veraṁ pasavati na samparāyikampi
 bhayaṁ veraṁ pasavati na cetasikampi dukkhaṁ domanassaṁ paṭisaṁvedeti
 surāmerayamajjapamādaṭṭhānā paṭiviratassa evaṁ taṁ bhayaṁ veraṁ vūpasantaṁ hoti
 imāni pañca bhayāni verāni vūpasantāni honti.
      Katamehi catūhi sotāpattiyaṅgehi samannāgato hoti idha
 gahapati ariyasāvako buddhe aveccappasādena samannāgato hoti itipi
 so bhagavā arahaṁ sammāsambuddho vijjācaraṇasampanno sugato lokavidū
 anuttaro purisadammasārathi satthā devamanussānaṁ buddho bhagavāti dhamme
 aveccappasādena samannāgato hoti svākkhāto bhagavatā < PTS. A IV , 407 >dhammo
 sandiṭṭhiko akāliko ehipassiko opanayiko paccattaṁ veditabbo
 viññūhīti saṅghe aveccappasādena samannāgato hoti supaṭipanno
 bhagavato sāvakasaṅgho ujupaṭipanno bhagavato sāvakasaṅgho ñāyapaṭipanno
 bhagavato sāvakasaṅgho sāmīcipaṭipanno bhagavato sāvakasaṅgho
 yadidaṁ cattāri purisayugāni aṭṭha purisapuggalā esa bhagavato
 sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṁ
 puññakkhettaṁ lokassāti ariyakantehi sīlehi samannāgato hoti
 akhaṇḍehi acchiddehi asabalehi akammāsehi bhujissehi viññūpasatthehi
 aparāmaṭṭhehi samādhisaṁvattanikehi imehi catūhi sotāpattiyaṅgehi
 samannāgato hoti.
-------------------------------------------------
[page 421]
      Yato kho gahapati ariyasāvakassa imāni pañca bhayāni verāni
 vūpasantāni honti imehi ca catūhi sotāpattiyaṅgehi samannāgato hoti
 so ākaṅkhamāno attanāva attānaṁ byākareyya khīṇanirayomhi
 khīṇatiracchānayoni khīṇapittivisayo khīṇāpāyaduggativinipāto
 sotāpannohamasmi avinipātadhammo niyato sambodhiparāyanoti.
      [232] 28 Yato kho bhikkhave ariyasāvakassa pañca bhayāni verāni
 vūpasantāni honti catūhi ca sotāpattiyaṅgehi samannāgato hoti
 so ākaṅkhamāno attanāva attānaṁ byākareyya khīṇanirayomhi
 khīṇatiracchānayoni khīṇapittivisayo khīṇāpāyaduggativinipāto
 sotāpannohamasmi avinipātadhammo niyato sambodhiparāyano.
      Katamāni pañca bhayāni verāni vūpasantāni honti yaṁ bhikkhave
 pāṇātipātī pāṇātipātapaccayā diṭṭhadhammikampi bhayaṁ veraṁ pasavati
 samparāyikampi bhayaṁ veraṁ pasavati cetasikampi dukkhaṁ domanassaṁ paṭisaṁvedeti
 pāṇātipātā paṭivirato .pe. Evaṁ taṁ bhayaṁ veraṁ vūpasantaṁ hoti yaṁ
 bhikkhave adinnādāyī .pe. Kāmesu micchācārī .pe. Musāvādī .pe.
 Surāmerayamajjapamādaṭṭhāyī surāmerayamajjapamādaṭṭhānapaccayā diṭṭhadhammikampi
 bhayaṁ veraṁ pasavati samparāyikampi bhayaṁ veraṁ pasavati cetasikampi
 dukkhaṁ domanassaṁ paṭisaṁvedeti surāmerayamajjapamādaṭṭhānā paṭivirato neva
 diṭṭhadhammikampi bhayaṁ veraṁ pasavati na samparāyikampi bhayaṁ veraṁ pasavati
 na cetasikampi dukkhaṁ domanassaṁ paṭisaṁvedeti surāmerayamajjapamādaṭṭhānā
-------------------------------------------------
[page 422]
 Paṭiviratassa evaṁ taṁ bhayaṁ veraṁ vūpasantaṁ hoti imāni
 pañca bhayāni verāni vūpasantāni honti.
      Katamehi catūhi sotāpattiyaṅgehi samannāgato hoti idha
 bhikkhave ariyasāvako buddhe aveccappasādena samannāgato hoti itipi
 so bhagavā .pe. Satthā devamanussānaṁ buddho bhagavāti dhamme
 .pe. Saṅghe .pe. Ariyakantehi sīlehi samannāgato hoti akhaṇḍehi
 acchiddehi asabalehi akammāsehi bhujissehi viññūpasatthehi
 aparāmaṭṭhehi samādhisaṁvattanikehi imehi catūhi sotāpattiyaṅgehi
 samannāgato hoti.
      Yato kho bhikkhave ariyasāvakassa imāni pañca bhayāni verāni
 vūpasantāni honti imehi ca catūhi sotāpattiyaṅgehi samannāgato
 hoti so ākaṅkhamāno attanāva attānaṁ byākareyya khīṇanirayomhi
 khīṇatiracchānayoni khīṇapittivisayo khīṇāpāyaduggativinipāto
 sotāpannohamasmi avinipātadhammo niyato sambodhiparāyanoti.
      [233] 29 Navayimāni bhikkhave āghātavatthūni. Katamāni nava
 anatthaṁ me acarīti āghātaṁ bandhati anatthaṁ me caratīti āghātaṁ bandhati
 anatthaṁ me carissatīti āghātaṁ bandhati piyassa me manāpassa anatthaṁ
 acarīti āghātaṁ bandhati piyassa me manāpassa anatthaṁ caratīti āghātaṁ
 bandhati piyassa me manāpassa anatthaṁ carissatīti āghātaṁ bandhati
 appiyassa me amanāpassa atthaṁ acarīti āghātaṁ bandhati appiyassa
-------------------------------------------------
[page 423]
 Me amanāpassa atthaṁ caratīti āghātaṁ bandhati appiyassa me amanāpassa
 atthaṁ carissatīti āghātaṁ bandhati. Imāni kho bhikkhave nava āghātavatthūnīti.
      [234] 30 Navayime bhikkhave āghātapaṭivinayā. Katame nava
 anatthaṁ me acarīti 1- taṁ kutettha labbhāti āghātaṁ paṭivineti anatthaṁ me
 caratīti 1- taṁ kutettha labbhāti āghātaṁ paṭivineti anatthaṁ me carissatīti 1- taṁ
 kutettha labbhāti āghātaṁ paṭivineti < PTS. A IV , 409 >piyassa me manāpassa anatthaṁ
 acarīti 1- taṁ kutettha labbhāti āghātaṁ paṭivineti piyassa me manāpassa
 anatthaṁ caratīti 1- taṁ kutettha labbhāti āghātaṁ paṭivineti piyassa me
 manāpassa anatthaṁ carissatīti 1- taṁ kutettha labbhāti āghātaṁ paṭivineti
 appiyassa me amanāpassa atthaṁ acarīti 1- taṁ kutettha labbhāti āghātaṁ
 paṭivineti appiyassa me amanāpassa atthaṁ caratīti 1- taṁ kutettha labbhāti
 āghātaṁ paṭivineti appiyassa me amanāpassa atthaṁ carissatīti 1- taṁ kutettha
 labbhāti āghātaṁ paṭivineti. Ime kho bhikkhave nava āghātapaṭivinayāti.
      [235] 31 Navayime bhikkhave anupubbanirodhā. Katame nava
 paṭhamajjhānaṁ samāpannassa āmisasaññā 2- niruddhā hoti dutiyajjhānaṁ
 samāpannassa vitakkavicārā niruddhā honti tatiyajjhānaṁ samāpannassa
 pīti niruddhā hoti catutthajjhānaṁ samāpannassa assāsapassāsā niruddhā
 honti ākāsānañcāyatanaṁ samāpannassa rūpasaññā niruddhā hoti
 viññāṇañcāyatanaṁ samāpannassa ākāsānañcāyatanasaññā niruddhā
 hoti ākiñcaññāyatanaṁ samāpannassa viññāṇañcāyatanasaññā niruddhā

  *  *  *  *  *  *
  Footnote:1 Ma. itisaddo na dissati. 2 Ma. kāmasaññā.
-------------------------------------------------
[page 424]
 Hoti nevasaññānāsaññāyatanaṁ samāpannassa ākiñcaññāyatanasaññā
 niruddhā hoti saññāvedayitanirodhaṁ samāpannassa saññā ca vedanā
 ca niruddhā honti. Ime kho bhikkhave nava anupubbanirodhāti.
                    Sattāvāsavaggo tatiyo.
                         Tassuddānaṁ
       ṭhānakhaḷuṅko 1- taṇhā vavatthasaññā 2- silāyūpo
       dve therā < PTS. A IV , 410 >3- dve āghātāni anupubbanirodhena cāti.
                   -------------------
                      Mahāvaggo catuttho
      [236] 32 Navayime bhikkhave anupubbavihārā. Katame nava
 paṭhamajjhānaṁ dutiyajjhānaṁ tatiyajjhānaṁ catutthajjhānaṁ ākāsānañcāyatanaṁ
 viññāṇañcāyatanaṁ ākiñcaññāyatanaṁ nevasaññānāsaññāyatanaṁ
 saññāvedayitanirodho. Ime kho bhikkhave nava anupubbavihārāti.
      [237] 33 Navayimā bhikkhave anupubbavihārasamāpattiyo
 desessāmi taṁ suṇātha .pe. Katamā ca bhikkhave nava anupubbavihārasamāpattiyo
 yattha kāmā nirujjhanti ye ca kāme nirodhetvā
 nirodhetvā viharanti addhā te āyasmanto nicchātā nibbutā tiṇṇā
 pāragatā tadaṅgenāti vadāmi kattha kāmā nirujjhanti ke ca
 kāme nirodhetvā nirodhetvā viharanti ahametaṁ na jānāmi ahametaṁ
 na passāmīti iti yo evaṁ vadeyya so evamassa vacanīyo

  *  *  *  *  *  *
  Footnote:1 Ma. tiṭhānaṁ. 2 Ma. sattasaññā. 3 Ma. verā.
-------------------------------------------------
[page 425]
 Idhāvuso bhikkhu vivicceva kāmehi vivicca akusalehi dhammehi savitakkaṁ
 savicāraṁ vivekajaṁ pītisukhaṁ paṭhamajjhānaṁ upasampajja viharati ettha kāmā
 nirujjhanti te ca kāme nirodhetvā nirodhetvā viharantīti addhā bhikkhave
 asaṭho amāyāvī sādhūti bhāsitaṁ abhinandeyya anumodeyya sādhūti bhāsitaṁ
 abhinanditvā anumoditvā namassamāno pañjaliko payirupāseyya. Yattha
 vitakkavicārā nirujjhanti ye ca vitakkavicāre nirodhetvā nirodhetvā
 viharanti addhā te āyasmanto nicchātā nibbutā tiṇṇā pāragatā
 tadaṅgenāti vadāmi kattha vitakkavicārā nirujjhanti ke ca vitakkavicāre
 nirodhetvā nirodhetvā viharanti ahametaṁ na jānāmi ahametaṁ na
 passāmīti iti yo evaṁ vadeyya so evamassa vacanīyo idhāvuso
 bhikkhu vitakkavicārānaṁ vūpasamā .pe. Dutiyajjhānaṁ upasampajja viharati
 ettha vitakkavicārā nirujjhanti te ca vitakkavicāre nirodhetvā
 nirodhetvā viharantīti addhā bhikkhave asaṭho amāyāvī sādhūti
 bhāsitaṁ abhinandeyya anumodeyya sādhūti bhāsitaṁ abhinanditvā anumoditvā
 namassamāno pañjaliko payirupāseyya. Yattha pīti nirujjhati
 ye ca pītiṁ nirodhetvā nirodhetvā viharanti addhā te āyasmanto
 nicchātā nibbutā tiṇṇā pāragatā tadaṅgenāti vadāmi kattha pīti
 nirujjhati ke ca pītiṁ nirodhetvā nirodhetvā viharanti ahametaṁ na
 jānāmi ahametaṁ na passāmīti iti yo evaṁ vadeyya so evamassa
 vacanīyo idhāvuso bhikkhu pītiyā ca virāgā .pe. Tatiyajjhānaṁ upasampajja
-------------------------------------------------
[page 426]
 Viharati ettha pīti nirujjhati te ca pītiṁ nirodhetvā nirodhetvā
 viharantīti addhā bhikkhave asaṭho amāyāvī sādhūti bhāsitaṁ abhinandeyya
 anumodeyya sādhūti bhāsitaṁ abhinanditvā anumoditvā
 namassamāno pañjaliko payirupāseyya. Yattha upekkhāsukhaṁ nirujjhati
 ye ca upekkhāsukhaṁ nirodhetvā nirodhetvā viharanti addhā te
 āyasmanto nicchātā nibbutā tiṇṇā pāragatā tadaṅgenāti vadāmi
 kattha upekkhāsukhaṁ nirujjhati ke ca upekkhāsukhaṁ nirodhetvā nirodhetvā
 viharanti ahametaṁ na jānāmi ahametaṁ na passāmīti iti yo evaṁ
 vadeyya so evamassa vacanīyo idhāvuso bhikkhu sukhassa ca
 pahānā .pe. Catutthajjhānaṁ upasampajja viharati ettha upekkhāsukhaṁ
 nirujjhati te ca upekkhāsukhaṁ nirodhetvā nirodhetvā viharantīti addhā
 bhikkhave asaṭho amāyāvī sādhūti bhāsitaṁ abhinandeyya anumodeyya
 sādhūti bhāsitaṁ abhinanditvā anumoditvā namassamāno pañjaliko
 payirupāseyya. Yattha rūpasaññā nirujjhanti ye ca rūpasaññā nirodhetvā
 nirodhetvā viharanti addhā te āyasmanto nicchātā nibbutā
 tiṇṇā pāragatā tadaṅgenāti vadāmi kattha rūpasaññā nirujjhanti
 ke ca rūpasaññā nirodhetvā nirodhetvā viharanti ahametaṁ na
 jānāmi ahametaṁ na passāmīti iti yo evaṁ vadeyya so evamassa
 vacanīyo idhāvuso bhikkhu sabbaso rūpasaññānaṁ samatikkamā paṭighasaññānaṁ
 atthaṅgamā nānattasaññānaṁ amanasikārā ananto ākāsoti
-------------------------------------------------
[page 427]
 Ākāsānañcāyatanaṁ upasampajja viharati ettha rūpasaññā < PTS. A IV , 413 >nirujjhanti
 te ca rūpasaññā nirodhetvā nirodhetvā viharantīti addhā bhikkhave
 asaṭho amāyāvī sādhūti bhāsitaṁ abhinandeyya anumodeyya sādhūti bhāsitaṁ
 abhinanditvā anumoditvā namassamāno pañjaliko payirupāseyya. Yattha
 ākāsānañcāyatanasaññā nirujjhati ye ca ākāsānañcāyatanasaññaṁ
 nirodhetvā nirodhetvā viharanti addhā te āyasmanto nicchātā
 nibbutā tiṇṇā pāragatā tadaṅgenāti vadāmi kattha ākāsānañcāyatanasaññā
 nirujjhati ke ca ākāsānañcāyatanasaññaṁ
 nirodhetvā nirodhetvā viharanti ahametaṁ na jānāmi ahametaṁ na passāmīti
 iti yo evaṁ vadeyya so evamassa vacanīyo idhāvuso bhikkhu
 sabbaso ākāsānañcāyatanaṁ samatikkamma anantaṁ viññāṇanti
 viññāṇañcāyatanaṁ upasampajja viharati ettha ākāsānañcāyatanasaññā
 nirujjhati te ca ākāsānañcāyatanasaññaṁ nirodhetvā nirodhetvā
 viharantīti addhā bhikkhave asaṭho amāyāvī sādhūti bhāsitaṁ abhinandeyya
 anumodeyya sādhūti bhāsitaṁ abhinanditvā anumoditvā
 namassamāno pañjaliko payirupāseyya. Yattha viññāṇañcāyatanasaññā
 nirujjhati ye ca viññāṇañcāyatanasaññaṁ nirodhetvā nirodhetvā
 viharanti addhā te āyasmanto nicchātā nibbutā tiṇṇā
 pāragatā tadaṅgenāti vadāmi kattha viññāṇañcāyatanasaññā nirujjhati
 ke ca viññāṇañcāyatanasaññaṁ nirodhetvā nirodhetvā viharanti
-------------------------------------------------
[page 428]
 Ahametaṁ na jānāmi ahametaṁ na passāmīti iti yo evaṁ vadeyya so
 evamassa vacanīyo idhāvuso bhikkhu sabbaso viññāṇañcāyatanaṁ samatikkamma
 natthi kiñcīti ākiñcaññāyatanaṁ upasampajja viharati ettha
 viññāṇañcāyatanasaññā nirujjhati te ca viññāṇañcāyatanasaññaṁ
 nirodhetvā nirodhetvā viharantīti addhā bhikkhave asaṭho amāyāvī
 sādhūti bhāsitaṁ abhinandeyya anumodeyya sādhūti bhāsitaṁ abhinanditvā
 anumoditvā namassamāno pañjaliko payirupāseyya. Yattha
 ākiñcaññāyatanasaññā nirujjhati ye ca ākiñcaññāyatanasaññaṁ
 nirodhetvā nirodhetvā < PTS. A IV , 414 >viharanti addhā te āyasmanto nicchātā
 nibbutā tiṇṇā pāragatā tadaṅgenāti vadāmi kattha ākiñcaññāyatanasaññā
 nirujjhati ke ca ākiñcaññāyatanasaññaṁ nirodhetvā
 nirodhetvā viharanti ahametaṁ na jānāmi ahametaṁ na passāmīti
 iti yo evaṁ vadeyya so evamassa vacanīyo idhāvuso bhikkhu
 sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati ettha ākiñcaññāyatanasaññā nirujjhati te
 ca ākiñcaññāyatanasaññaṁ nirodhetvā nirodhetvā viharantīti addhā
 bhikkhave asaṭho amāyāvī sādhūti bhāsitaṁ abhinandeyya anumodeyya
 sādhūti bhāsitaṁ abhinanditvā anumoditvā namassamāno pañjaliko
 payirupāseyya. Yattha nevasaññānāsaññāyatanasaññā nirujjhati ye ca
 nevasaññānāsaññāyatanasaññaṁ nirodhetvā nirodhetvā viharanti addhā
-------------------------------------------------
[page 429]
 Te āyasmanto nicchātā nibbutā tiṇṇā pāragatā tadaṅgenāti
 vadāmi kattha nevasaññānāsaññāyatanasaññā nirujjhati ke ca
 nevasaññānāsaññāyatanasaññaṁ nirodhetvā nirodhetvā viharanti
 ahametaṁ na jānāmi ahametaṁ na passāmīti iti yo evaṁ vadeyya so
 evamassa vacanīyo idhāvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati ettha
 nevasaññānāsaññāyatanasaññā nirujjhati te ca nevasaññānāsaññāyatanasaññaṁ
 nirodhetvā nirodhetvā viharantīti addhā bhikkhave asaṭho
 amāyāvī sādhūti bhāsitaṁ abhinandeyya anumodeyya sādhūti bhāsitaṁ
 abhinanditvā anumoditvā namassamāno pañjaliko payirupāseyya. Imā
 kho bhikkhave nava anupubbavihārasamāpattiyoti.
      [238] 34 Ekaṁ samayaṁ āyasmā sārīputto rājagahe < PTS. A IV , 415 >viharati
 veḷuvane kalandakanivāpe tatra kho āyasmā sārīputto bhikkhū
 āmantesi sukhamidaṁ āvuso nibbānaṁ sukhamidaṁ āvuso nibbānanti.
 Evaṁ vutte āyasmā udāyī āyasmantaṁ sārīputtaṁ etadavoca kiṁ
 panettha āvuso sārīputta sukhaṁ yadettha natthi vedayitanti. Etadeva
 khvettha āvuso sukhaṁ yadettha natthi vedayitaṁ pañcime āvuso
 kāmaguṇā katame pañca cakkhuviññeyyā rūpā iṭṭhā kantā
 manāpā piyarūpā kāmūpasañhitā rajaniyā sotaviññeyyā saddā .pe.
 Ghānaviññeyyā gandhā .pe. Jivhāviññeyyā rasā .pe. Kāyaviññeyyā
-------------------------------------------------
[page 430]
 Phoṭṭhabbā iṭṭhā kantā manāpā piyarūpā kāmūpasañhitā rajaniyā ime kho
 āvuso pañca kāmaguṇā. Yaṁ kho āvuso ime pañca kāmaguṇe
 paṭicca uppajjati sukhaṁ somanassaṁ idaṁ vuccatāvuso kāmasukhaṁ.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati tassa ce āvuso bhikkhuno iminā vihārena viharato kāmasahagatā
 saññāmanasikārā samudācaranti svāssa hoti ābādho seyyathāpi
 āvuso sukhino dukkhaṁ uppajjeyya yāvadeva ābādhāya evamevassa
 te kāmasahagatā saññāmanasikārā samudācaranti svāssa hoti ābādho
 yo kho panāvuso ābādho dukkhametaṁ vuttaṁ bhagavatā imināpi
 kho etaṁ āvuso pariyāyena veditabbaṁ yathāsukhaṁ nibbānaṁ.
      Puna caparaṁ āvuso bhikkhu vitakkavicārānaṁ vūpasamā .pe.
 Dutiyajjhānaṁ upasampajja viharati tassa ce < PTS. A IV , 416 >āvuso bhikkhuno iminā
 vihārena viharato vitakkasahagatā saññāmanasikārā samudācaranti svāssa
 hoti ābādho seyyathāpi āvuso sukhino dukkhaṁ uppajjeyya
 yāvadeva ābādhāya evamevassa te vitakkasahagatā saññāmanasikārā
 samudācaranti svāssa hoti ābādho yo kho panāvuso ābādho
 dukkhametaṁ vuttaṁ bhagavatā imināpi kho etaṁ āvuso pariyāyena
 veditabbaṁ yathāsukhaṁ nibbānaṁ.
      Puna caparaṁ āvuso bhikkhu pītiyā ca virāgā .pe. Tatiyajjhānaṁ
 upasampajja viharati tassa ce āvuso bhikkhuno iminā vihārena
-------------------------------------------------
[page 431]
 Viharato pītisahagatā saññāmanasikārā samudācaranti svāssa hoti
 ābādho seyyathāpi āvuso sukhino dukkhaṁ uppajjeyya yāvadeva
 ābādhāya evamevassa te pītisahagatā saññāmanasikārā samudācaranti
 svāssa hoti ābādho yo kho panāvuso ābādho dukkhametaṁ
 vuttaṁ bhagavatā imināpi kho etaṁ āvuso pariyāyena veditabbaṁ
 yathāsukhaṁ nibbānaṁ.
      Puna caparaṁ āvuso bhikkhu sukhassa ca pahānā .pe. Catutthajjhānaṁ
 upasampajja viharati tassa ce āvuso bhikkhuno iminā
 vihārena viharato upekkhāsahagatā saññāmanasikārā samudācaranti
 svāssa hoti ābādho seyyathāpi āvuso sukhino dukkhaṁ uppajjeyya
 yāvadeva ābādhāya evamevassa te upekkhāsahagatā saññāmanasikārā
 samudācaranti svāssa hoti ābādho yo kho panāvuso
 ābādho dukkhametaṁ vuttaṁ bhagavatā imināpi kho etaṁ āvuso pariyāyena
 veditabbaṁ yathāsukhaṁ nibbānaṁ.
      Puna caparaṁ āvuso bhikkhu sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja < PTS. A IV , 417 >viharati tassa ce āvuso
 bhikkhuno iminā vihārena viharato rūpasahagatā saññāmanasikārā samudācaranti
 svāssa hoti ābādho seyyathāpi āvuso sukhino dukkhaṁ uppajjeyya
 yāvadeva ābādhāya evamevassa te rūpasahagatā saññāmanasikārā
-------------------------------------------------
[page 432]
 Samudācaranti svāssa hoti ābādho yo kho panāvuso ābādho
 dukkhametaṁ vuttaṁ bhagavatā imināpi kho etaṁ āvuso pariyāyena
 veditabbaṁ yathāsukhaṁ nibbānaṁ.
      Puna caparaṁ āvuso bhikkhu sabbaso ākāsānañcāyatanaṁ samatikkamma
 anantaṁ viññāṇanti viññāṇañcāyatanaṁ upasampajja viharati tassa
 ce āvuso bhikkhuno iminā vihārena viharato ākāsānañcāyatanasahagatā
 saññāmanasikārā samudācaranti svāssa hoti ābādho seyyathāpi
 āvuso sukhino dukkhaṁ uppajjeyya yāvadeva ābādhāya evamevassa
 te ākāsānañcāyatanasahagatā saññāmanasikārā samudācaranti svāssa
 hoti ābādho yo kho panāvuso ābādho dukkhametaṁ vuttaṁ bhagavatā
 imināpi kho etaṁ āvuso pariyāyena veditabbaṁ yathāsukhaṁ nibbānaṁ.
      Puna caparaṁ āvuso bhikkhu sabbaso viññāṇañcāyatanaṁ samatikkamma
 natthi kiñcīti ākiñcaññāyatanaṁ upasampajja viharati tassa
 ce āvuso bhikkhuno iminā vihārena viharato viññāṇañcāyatanasahagatā
 saññāmanasikārā samudācaranti svāssa hoti ābādho seyyathāpi
 āvuso sukhino dukkhaṁ uppajjeyya yāvadeva ābādhāya evamevassa
 te viññāṇañcāyatanasahagatā saññāmanasikārā samudācaranti svāssa
 hoti ābādho yo kho panāvuso ābādho dukkhametaṁ vuttaṁ bhagavatā
 imināpi kho etaṁ āvuso pariyāyena veditabbaṁ yathāsukhaṁ nibbānaṁ.
      Puna caparaṁ āvuso bhikkhu sabbaso ākiñcaññāyatanaṁ samatikkamma
-------------------------------------------------
[page 433]
 Nevasaññānāsaññāyatanaṁ upasampajja viharati tassa ce āvuso
 bhikkhuno iminā vihārena viharato ākiñcaññāyatanasahagatā saññāmanasikārā
 samudācaranti svāssa hoti ābādho seyyathāpi āvuso
 sukhino dukkhaṁ uppajjeyya yāvadeva ābādhāya evamevassa te
 ākiñcaññāyatanasahagatā saññāmanasikārā samudācaranti svāssa hoti
 ābādho yo kho panāvuso ābādho dukkhametaṁ vuttaṁ bhagavatā
 imināpi kho etaṁ āvuso pariyāyena veditabbaṁ yathāsukhaṁ nibbānaṁ.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa 1-
 disvā āsavā parikkhīṇā honti imināpi kho etaṁ āvuso
 pariyāyena veditabbaṁ yathāsukhaṁ nibbānanti.
      [239] 35 Seyyathāpi bhikkhave gāvī pabbateyyā bālā abyattā
 akkhettaññū akusalā visame pabbate carituṁ tassā evamassa yannūnāhaṁ
 agatapubbañceva disaṁ gaccheyyaṁ akhāditapubbāni ca tiṇāni khādeyyaṁ
 apītapubbāni ca pānīyāni piveyyanti sā purimaṁ pādaṁ na suppatiṭṭhitaṁ
 patiṭṭhāpetvā pacchimaṁ pādaṁ uddhareyya sā na ceva agatapubbaṁ disaṁ
 gaccheyya na ca akhāditapubbāni tiṇāni khādeyya na ca apītapubbāni
 ca pānīyāni piveyya yasmiṁpassā 2- dese ṭhitāya evamassa yannūnāhaṁ
 agatapubbañceva disaṁ gaccheyyaṁ akhāditapubbāni ca tiṇāni khādeyyaṁ

  *  *  *  *  *  *
  Footnote:1 Ma. paññāya cassa. evamuparipi. 2 Ma. yasmiṁ cassā. evamuparipi.
-------------------------------------------------
[page 434]
 Apītapubbāni ca pānīyāni piveyyanti tañca padesaṁ na sotthinā
 paccāgaccheyya taṁ kissa hetu tathāhi sā bhikkhave gāvī pabbateyyā
 bālā abyattā akkhettaññū akusalā visame pabbate carituṁ
 evameva kho bhikkhave idhekacco bhikkhu bālo abyatto akkhettaññū
 akusalo vivicceva kāmehi vivicca akusalehi dhammehi savitakkaṁ savicāraṁ
 vivekajaṁ pītisukhaṁ paṭhamajjhānaṁ upasampajja viharituṁ 1- so taṁ nimittaṁ
 na āsevati na bhāveti na bahulīkaroti na svādhiṭṭhitaṁ adhiṭṭhāti tassa
 evaṁ hoti yannūnāhaṁ vitakkavicārānaṁ vūpasamā ajjhattaṁ sampasādanaṁ
 cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyajjhānaṁ
 upasampajja vihareyyanti so na sakkoti vitakkavicārānaṁ vūpasamā
 .pe. Dutiyajjhānaṁ upasampajja viharituṁ tassa evaṁ hoti yannūnāhaṁ
 vivicceva kāmehi vivicca akusalehi dhammehi savitakkaṁ savicāraṁ vivekajaṁ
 pītisukhaṁ paṭhamajjhānaṁ upasampajja vihareyyanti so na sakkoti vivicceva
 kāmehi .pe. Paṭhamajjhānaṁ upasampajja viharituṁ ayaṁ vuccati
 bhikkhave bhikkhu ubhato bhaṭṭho ubhato parihīno seyyathāpi sā gāvī
 pabbateyyā bālā abyattā akkhettaññū akusalā visame pabbate
 carituṁ.
      Seyyathāpi bhikkhave gāvī pabbateyyā paṇḍitā byattā khettaññū
 kusalā visame pabbate carituṁ tassā evamassa yannūnāhaṁ agatapubbañceva
 disaṁ gaccheyyaṁ akhāditapubbāni ca tiṇāni khādeyyaṁ apītapubbāni

  *  *  *  *  *  *
  Footnote:1 Ma. viharati. evamuparipi.
-------------------------------------------------
[page 435]
 Ca pāṇīyāni piveyyanti sā purimaṁ pādaṁ suppatiṭṭhitaṁ patiṭṭhāpetvā
 pacchimaṁ pādaṁ uddhareyya sā agatapubbañceva disaṁ gaccheyya akhāditapubbāni
 ca tiṇāni khādeyya apītapubbāni ca pānīyāni piveyya
 yasmiṁpassā dese ṭhitāya evamassa yannūnāhaṁ agatapubbañceva disaṁ
 gaccheyyaṁ akhāditapubbāni ca tiṇāni khādeyyaṁ apītapubbāni ca pānīyāni
 piveyyanti tañca padesaṁ sotthinā paccāgaccheyya taṁ kissa hetu
 tathā hi sā bhikkhave gāvī pabbateyyā paṇḍitā byattā khettaññū
 kusalā visame pabbate carituṁ evameva kho bhikkhave idhekacco bhikkhu
 paṇḍito byatto khettaññū kusalo vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja
 viharituṁ so taṁ nimittaṁ āsevati bhāveti bahulīkaroti svādhiṭṭhitaṁ
 adhiṭṭhāti tassa evaṁ hoti yannūnāhaṁ vitakkavicārānaṁ vūpasamā
 ajjhattaṁ sampasādanaṁ cetaso ekodibhāvaṁ avitakkaṁ avicāraṁ samādhijaṁ
 pītisukhaṁ dutiyajjhānaṁ upasampajja vihareyyanti so dutiyajjhānaṁ
 anabhihisamāno 1- vitakkavicārānaṁ vūpasamā .pe. Dutiyajjhānaṁ upasampajja
 viharati so taṁ nimittaṁ āsevati < PTS. A IV , 420 >bhāveti bahulīkaroti svādhiṭṭhitaṁ
 adhiṭṭhāti tassa evaṁ hoti yannūnāhaṁ pītiyā ca virāgā upekkhako
 ca vihareyyaṁ sato ca sampajāno sukhañca kāyena paṭisaṁvedeyyaṁ yantaṁ
 ariyā ācikkhanti upekkhako satimā sukhavihārīti tatiyajjhānaṁ
 upasampajja vihareyyanti so tatiyajjhānaṁ anabhihisamāno pītiyā ca

  *  *  *  *  *  *
  Footnote:1 Ma. anabhihiṁsamāno. evamuparipi.
-------------------------------------------------
[page 436]
 Virāgā .pe. Tatiyajjhānaṁ upasampajja viharati so taṁ nimittaṁ
 āsevati bhāveti bahulīkaroti svādhiṭṭhitaṁ adhiṭṭhāti tassa evaṁ hoti
 yannūnāhaṁ sukhassa ca pahānā dukkhassa ca pahānā pubbeva somanassadomanassānaṁ
 atthaṅgamā adukkhamasukhaṁ upekkhāsatipārisuddhiṁ catutthajjhānaṁ
 upasampajja vihareyyanti so catutthajjhānaṁ anabhihisamāno sukhassa
 ca pahānā .pe. Catutthajjhānaṁ upasampajja viharati so taṁ
 nimittaṁ āsevati bhāveti bahulīkaroti svādhiṭṭhitaṁ adhiṭṭhāti tassa evaṁ
 hoti yannūnāhaṁ sabbaso rūpasaññānaṁ samatikkamā paṭighasaññānaṁ
 atthaṅgamā nānattasaññānaṁ amanasikārā ananto ākāsoti ākāsānañcāyatanaṁ
 upasampajja vihareyyanti so ākāsānañcāyatanaṁ anabhihisamāno
 sabbaso rūpasaññānaṁ samatikkamma .pe. Ākāsānañcāyatanaṁ
 upasampajja viharati so taṁ nimittaṁ āsevati bhāveti bahulīkaroti
 svādhiṭṭhitaṁ adhiṭṭhāti tassa evaṁ hoti yannūnāhaṁ sabbaso ākāsānañcāyatanaṁ
 samatikkamma anantaṁ viññāṇanti viññāṇañcāyatanaṁ
 upasampajja vihareyyanti so viññāṇañcāyatanaṁ anabhihisamāno
 sabbaso ākāsānañcāyatanaṁ samatikkamma anantaṁ viññāṇanti
 viññāṇañcāyatanaṁ upasampajja viharati so taṁ nimittaṁ āsevati
 bhāveti bahulīkaroti svādhiṭṭhitaṁ adhiṭṭhāti tassa evaṁ hoti yannūnāhaṁ
 sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja vihareyyanti so ākiñcaññāyatanaṁ anabhihisamāno
-------------------------------------------------
[page 437]
 Sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja viharati so taṁ nimittaṁ āsevati bhāveti
 bahulīkaroti svādhiṭṭhitaṁ adhiṭṭhāti tassa evaṁ hoti yannūnāhaṁ sabbaso
 ākiñcaññāyatanaṁ samatikkamma nevasaññānāsaññāyatanaṁ upasampajja
 vihareyyanti so nevasaññānāsaññāyatanaṁ anabhihisamāno sabbaso
 ākiñcaññāyatanaṁ samatikkamma nevasaññānāsaññāyatanaṁ upasampajja
 viharati so taṁ nimittaṁ āsevati bhāveti bahulīkaroti svādhiṭṭhitaṁ
 adhiṭṭhāti tassa evaṁ hoti yannūnāhaṁ sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja vihareyyanti
 so saññāvedayitanirodhaṁ anabhihisamāno sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati.
      Yato kho bhikkhave bhikkhu taṁ tadeva samāpattiṁ samāpajjatipi
 vuṭṭhātipi tassa mudu cittaṁ hoti kammaññaṁ mudunā cittena kammaññena
 appamāṇo samādhi hoti subhāvito so appamāṇena samādhinā
 subhāvitena yaṁ yasseva 1- abhiññāsacchikaraṇīyassa dhammassa cittaṁ
 abhininnāmeti abhiññāsacchikiriyāya tatra tatreva sakkhibhabbataṁ pāpuṇāti
 sati sati āyatane so sace ākaṅkhati anekavihitaṁ iddhividhaṁ
 paccanubhaveyyaṁ ekopi hutvā bahudhā assaṁ bahudhāpi hutvā eko
 assaṁ .pe. Yāva brahmalokāpi kāyena vasaṁ vatteyyanti tatra
 tatreva sakkhibhabbataṁ pāpuṇāti sati sati āyatane so sace ākaṅkhati

  *  *  *  *  *  *
  Footnote:1 Ma. yassa yassa.
-------------------------------------------------
[page 438]
 Dibbāya sotadhātuyā .pe. Sati sati āyatane so sace ākaṅkhati
 parasattānaṁ parapuggalānaṁ cetasā ceto paricca pajāneyyaṁ sarāgaṁ
 vā cittaṁ sarāgaṁ cittanti pajāneyyaṁ vītarāgaṁ vā cittaṁ vītarāgaṁ cittanti
 pajāneyyaṁ sadosaṁ vā cittaṁ sadosaṁ cittanti pajāneyyaṁ vītadosaṁ
 vā cittaṁ vītadosaṁ cittanti pajāneyyaṁ samohaṁ vā cittaṁ samohaṁ
 cittanti pajāneyyaṁ vītamohaṁ vā cittaṁ vītamohaṁ cittanti pajāneyyaṁ
 saṅkhittaṁ vā cittaṁ vikkhittaṁ vā cittaṁ mahaggataṁ vā cittaṁ amahaggataṁ
 vā cittaṁ sauttaraṁ vā cittaṁ anuttaraṁ vā cittaṁ asamāhitaṁ vā
 cittaṁ samāhitaṁ vā cittaṁ vimuttaṁ vā cittaṁ avimuttaṁ vā cittaṁ
 avimuttaṁ cittanti pajāneyyanti tatra tatreva sakkhibhabbataṁ pāpuṇāti
 sati sati āyatane so sace ākaṅkhati < PTS. A IV , 422 >anekavihitaṁ pubbenivāsaṁ
 anussareyyaṁ seyyathīdaṁ ekampi jātiṁ dvepi jātiyo .pe. Iti
 sākāraṁ sauddesaṁ anekavihitaṁ pubbenivāsaṁ anussareyyanti tatra
 tatreva sakkhibhabbataṁ pāpuṇāti sati sati āyatane so sace ākaṅkhati
 dibbena cakkhunā visuddhena atikkantamānusakena .pe. Yathākammūpage
 satte pajāneyyanti tatra tatreva sakkhibhabbataṁ pāpuṇāti sati
 sati āyatane so sace ākaṅkhati āsavānaṁ khayā .pe. Sacchikatvā
 upasampajja vihareyyanti tatra tatreva sakkhibhabbataṁ pāpuṇāti sati
 sati āyataneti.
      [240] 36 Paṭhamampāhaṁ bhikkhave jhānaṁ nissāya āsavānaṁ khayaṁ
-------------------------------------------------
[page 439]
 Vadāmi dutiyampāhaṁ bhikkhave jhānaṁ nissāya āsavānaṁ khayaṁ vadāmi
 tatiyampāhaṁ bhikkhave jhānaṁ nissāya āsavānaṁ khayaṁ vadāmi catutthampāhaṁ
 bhikkhave jhānaṁ nissāya āsavānaṁ khayaṁ vadāmi ākāsānañcāyatanampāhaṁ
 bhikkhave nissāya āsavānaṁ khayaṁ vadāmi .pe. Nevasaññānāsaññāyatanampāhaṁ
 bhikkhave nissāya āsavānaṁ khayaṁ vadāmi. [1]-
      Paṭhamampāhaṁ bhikkhave jhānaṁ nissāya āsavānaṁ khayaṁ vadāmīti iti kho
 panetaṁ vuttaṁ kiñcetaṁ paṭicca vuttaṁ idha bhikkhave bhikkhu vivicceva
 kāmehi < PTS. A IV , 423 >.pe. Paṭhamajjhānaṁ upasampajja viharati so yadeva tattha hoti
 rūpagataṁ vedanāgataṁ saññāgataṁ saṅkhāragataṁ viññāṇagataṁ te dhamme
 aniccato dukkhato rogato gaṇḍato sallato aghato ābādhato parato
 palokato suññato anattato samanupassati so tehi dhammehi cittaṁ
 patiṭṭhāpeti 2- so tehi dhammehi cittaṁ patiṭṭhāpetvā 3- amatāya dhātuyā
 cittaṁ upasaṁharati etaṁ santaṁ etaṁ paṇītaṁ yadidaṁ sabbasaṅkhārasamatho
 sabbūpadhipaṭinissaggo taṇhakkhayo virāgo nirodho nibbānanti so tattha ṭhito
 āsavānaṁ khayaṁ pāpuṇāti no ce āsavānaṁ khayaṁ pāpuṇāti teneva dhammarāgena
 tāya dhammanandiyā pañcannaṁ orambhāgiyānaṁ saṁyojanānaṁ parikkhayā
 opapātiko hoti tatthaparinibbāyī anāvattidhammo tasmā lokā
 seyyathāpi bhikkhave issāso vā issāsantevāsī vā tiṇapurisarūpake
 vā mattikāpuñje vā yoggaṁ karitvā so aparena samayena dūrepātī
 ca hoti akkhaṇavedhī ca mahato ca kāyassa padālitā evameva

  *  *  *  *  *  *
  Footnote:1 Ma. saññāvedayitanirodhampāhaṁ bhikkhave nissāya āsavānaṁ khayaṁ vadāmi.
 2 Ma. paṭivāpeti. 3 Ma. paṭivāpetvā. evamuparipi.
-------------------------------------------------
[page 440]
 Kho bhikkhave bhikkhu vivicceva kāmehi .pe. Paṭhamajjhānaṁ upasampajja
 viharati so yadeva tattha hoti rūpagataṁ vedanāgataṁ saññāgataṁ
 saṅkhāragataṁ viññāṇagataṁ te dhamme aniccato dukkhato rogato gaṇḍato
 sallato aghato ābādhato parato palokato suññato anattato samanupassati
 so tehi dhammehi cittaṁ patiṭṭhāpeti so tehi dhammehi cittaṁ
 patiṭṭhāpetvā amatāya dhātuyā cittaṁ upasaṁharati etaṁ santaṁ etaṁ
 paṇītaṁ yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānanti so tattha ṭhito < PTS. A IV , 424 >āsavānaṁ khayaṁ pāpuṇāti
 no ce āsavānaṁ khayaṁ pāpuṇāti teneva dhammarāgena tāya dhammanandiyā
 pañcannaṁ orambhāgiyānaṁ saṁyojanānaṁ parikkhayā opapātiko
 hoti tatthaparinibbāyī anāvattidhammo tasmā lokā paṭhamampāhaṁ
 bhikkhave jhānaṁ nissāya āsavānaṁ khayaṁ vadāmīti iti yantaṁ vuttaṁ idametaṁ
 paṭicca vuttaṁ.
      Dutiyampāhaṁ bhikkhave jhānaṁ nissāya .pe. Tatiyampāhaṁ bhikkhave
 jhānaṁ nissāya .pe. Catutthampāhaṁ bhikkhave jhānaṁ nissāya āsavānaṁ
 khayaṁ vadāmīti iti kho panetaṁ vuttaṁ kiñcetaṁ paṭicca vuttaṁ idha
 bhikkhave bhikkhu sukhassa ca pahānā dukkhassa ca pahānā pubbeva
 somanassadomanassānaṁ atthaṅgamā adukkhamasukhaṁ upekkhāsatipārisuddhiṁ catutthajjhānaṁ
 upasampajja viharati so yadeva tattha hoti rūpagataṁ
 vedanāgataṁ saññāgataṁ saṅkhāragataṁ viññāṇagataṁ te dhamme aniccato
-------------------------------------------------
[page 441]
 Dukkhato rogato gaṇḍato sallato aghato ābādhato parato palokato
 suññato anattato samanupassati so tehi dhammehi cittaṁ patiṭṭhāpeti
 so tehi dhammehi cittaṁ patiṭṭhāpetvā amatāya dhātuyā cittaṁ
 upasaṁharati etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānanti so tattha
 ṭhito āsavānaṁ khayaṁ pāpuṇāti no ce āsavānaṁ khayaṁ pāpuṇāti
 teneva dhammarāgena tāya dhammanandiyā pañcannaṁ orambhāgiyānaṁ
 saṁyojanānaṁ parikkhayā opapātiko hoti tatthaparinibbāyī anāvattidhammo
 tasmā lokā seyyathāpi bhikkhave issāso vā issāsantevāsī vā
 tiṇapurisarūpake vā mattikāpuñje vā yoggaṁ karitvā so aparena samayena
 dūrepātī ca hoti < PTS. A IV , 425 >akkhaṇavedhī ca mahato ca kāyassa padālitā evameva
 kho bhikkhave bhikkhu sukhassa ca pahānā .pe. Catutthajjhānaṁ upasampajja
 viharati so yadeva tattha hoti rūpagataṁ vedanāgataṁ .pe.
 Anāvattidhammo tasmā lokā catutthampāhaṁ bhikkhave jhānaṁ nissāya
 āsavānaṁ khayaṁ vadāmīti iti yantaṁ vuttaṁ idametaṁ paṭicca vuttaṁ.
      Ākāsānañcāyatanampāhaṁ bhikkhave jhānaṁ nissāya āsavānaṁ khayaṁ
 vadāmīti iti kho panetaṁ vuttaṁ kiñcetaṁ paṭicca vuttaṁ idha
 bhikkhave bhikkhu sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati so yadeva tattha hoti vedanāgataṁ saññāgataṁ
-------------------------------------------------
[page 442]
 Saṅkhāragataṁ viññāṇagataṁ te dhamme aniccato dukkhato rogato gaṇḍato
 sallato aghato ābādhato parato palokato suññato anattato
 samanupassati so tehi dhammehi cittaṁ patiṭṭhāpeti so tehi
 dhammehi cittaṁ patiṭṭhāpetvā amatāya dhātuyā cittaṁ upasaṁharati etaṁ
 santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānanti so tattha ṭhito āsavānaṁ
 khayaṁ pāpuṇāti no ce āsavānaṁ khayaṁ pāpuṇāti teneva dhammarāgena
 tāya dhammanandiyā pañcannaṁ orambhāgiyānaṁ saṁyojanānaṁ parikkhayā opapātiko
 hoti tatthaparinibbāyī anāvattidhammo tasmā lokā seyyathāpi
 bhikkhave issāso vā issāsantevāsī vā tiṇapurisarūpake vā mattikāpuñje
 vā yoggaṁ karitvā so aparena samayena dūrepātī ca hoti
 akkhaṇavedhī ca mahato ca kāyassa padālitā evameva kho bhikkhave
 bhikkhu sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati so yadeva tattha hoti vedanāgataṁ saññāgataṁ
 .pe. Anāvattidhammo tasmā lokā ākāsānañcāyatanampāhaṁ
 bhikkhave nissāya āsavānaṁ khayaṁ vadāmīti iti yantaṁ vuttaṁ idametaṁ
 paṭicca vuttaṁ.
      Viññāṇañcāyatanampāhaṁ bhikkhave nissāya .pe. Ākiñcaññāyatanampāhaṁ
 bhikkhave nissāya āsavānaṁ khayaṁ vadāmīti iti kho panetaṁ
-------------------------------------------------
[page 443]
 Vuttaṁ kiñcetaṁ paṭicca vuttaṁ idha bhikkhave bhikkhu sabbaso
 viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja viharati so yadeva tattha hoti vedanāgataṁ saññāgataṁ
 saṅkhāragataṁ viññāṇagataṁ te dhamme aniccato dukkhato rogato
 gaṇḍato sallato aghato ābādhato parato palokato suññato
 anattato samanupassati so tehi dhammehi cittaṁ patiṭṭhāpeti so
 tehi dhammehi cittaṁ patiṭṭhāpetvā amatāya dhātuyā cittaṁ upasaṁharati
 etaṁ santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānanti so tattha ṭhito āsavānaṁ
 khayaṁ pāpuṇāti no ce āsavānaṁ khayaṁ pāpuṇāti teneva dhammarāgena
 tāya dhammanandiyā pañcannaṁ orambhāgiyānaṁ saññojanānaṁ
 parikkhayā opapātiko hoti tatthaparinibbāyī anāvattidhammo tasmā
 lokā seyyathāpi bhikkhave issāso vā issāsantevāsī vā
 tiṇapurisarūpake vā mattikāpuñje vā yoggaṁ karitvā so aparena
 samayena dūrepātī ca hoti akkhaṇavedhī ca mahato ca kāyassa padālitā
 evameva kho bhikkhave bhikkhu sabbaso viññāṇañcāyatanaṁ samatikkamma
 natthi kiñcīti ākiñcaññāyatanaṁ upasampajja viharati so yadeva
 tattha hoti vedanāgataṁ saññāgataṁ saṅkhāragataṁ viññāṇagataṁ te
 dhamme aniccato dukkhato rogato gaṇḍato sallato aghato ābādhato
 parato palokato suññato anattato samanupassati so tehi
-------------------------------------------------
[page 444]
 Dhammehi cittaṁ patiṭṭhāpeti so tehi dhammehi cittaṁ patiṭṭhāpetvā
 amatāya dhātuyā cittaṁ upasaṁharati etaṁ santaṁ etaṁ paṇītaṁ
 yadidaṁ sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānanti so tattha ṭhito āsavānaṁ khayaṁ pāpuṇāti
 no ce āsavānaṁ khayaṁ pāpuṇāti teneva dhammarāgena tāya dhammanandiyā
 pañcannaṁ orambhāgiyānaṁ saṁyojanānaṁ parikkhayā opapātiko
 hoti tatthaparinibbāyī anāvattidhammo tasmā lokā ākiñcaññāyatanampāhaṁ
 bhikkhave nissāya āsavānaṁ khayaṁ vadāmīti iti yantaṁ
 vuttaṁ idametaṁ paṭicca vuttaṁ iti kho bhikkhave yāvatā saññāsamāpatti
 tāvatā aññāpaṭivedho yāni ca kho imāni bhikkhave
 nissāya dve āyatanāni nevasaññānāsaññāyatanasamāpatti ca
 saññāvedayitanirodho ca jhāyīhete bhikkhave bhikkhūhi 1-
 samāpattikusalehi samāpattivuṭṭhānakusalehi samāpajjitvā vuṭṭhahitvā
 sammadakkhātabbānīti 2- vadāmīti.
      [241] 37 Ekaṁ samayaṁ āyasmā ānando kosambiyaṁ viharati
 ghositārāme. Tatra kho āyasmā ānando bhikkhū āmantesi āvuso
 bhikkhaveti. Āvusoti kho te bhikkhū āyasmato ānandassa paccassosuṁ.
 Āyasmā ānando etadavoca acchariyaṁ āvuso abbhutaṁ āvuso
 yāvañcidaṁ tena bhagavatā jānatā passatā arahatā sammāsambuddhena

  *  *  *  *  *  *
  Footnote:1 Ma. ayaṁ pāṭho natthi. 2 Ma. sammā < PTS. A IV , 427 >akkhātabbānīti.
-------------------------------------------------
[page 445]
 [1]- Okāsādhigamo anubuddho sattānaṁ visuddhiyā sokaparidevānaṁ
 samatikkamāya dukkhadomanassānaṁ atthaṅgamāya ñāyassa adhigamāya nibbānassa
 sacchikiriyāya tadeva nāma cakkhuṁ bhavissati te rūpā tañcāyatanaṁ no
 paṭisaṁvedissati tadeva nāma sotaṁ bhavissati te saddā tañcāyatanaṁ
 no paṭisaṁvedissati tadeva nāma ghānaṁ bhavissati te gandhā tañcāyatanaṁ
 no paṭisaṁvedissati sā ca nāma jivhā bhavissati te rasā tañcāyatanaṁ
 no paṭisaṁvedissati so ca nāma kāyo bhavissati te phoṭṭhabbā
 tañcāyatanaṁ no paṭisaṁvedissatīti. Evaṁ vutte āyasmā udāyi āyasmantaṁ
 ānandaṁ etadavoca saññī meva nu kho āvuso ānanda tadāyatanaṁ no
 paṭisaṁvedeti udāhu asaññīti. Saññī meva kho āvuso tadāyatanaṁ
 paṭisaṁvedeti no asaññīti. Kiṁsaññī panāvuso tadāyatanaṁ no
 paṭisaṁvedetīti.
      Idhāvuso bhikkhu sabbaso rūpasaññānaṁ samatikkamā paṭighasaññānaṁ
 atthaṅgamā nānattasaññānaṁ amanasikārā ananto ākāsoti
 ākāsānañcāyatanaṁ upasampajja viharati evaṁsaññīpi kho āvuso tadāyatanaṁ
 no paṭisaṁvedeti puna caparaṁ āvuso bhikkhu sabbaso ākāsānañcāyatanaṁ
 samatikkamma anantaṁ viññāṇanti viññāṇañcāyatanaṁ upasampajja
 viharati evaṁsaññīpi kho āvuso tadāyatanaṁ no paṭisaṁvedeti
 puna caparaṁ āvuso bhikkhu sabbaso viññāṇañcāyatanaṁ samatikkamma
 natthi kiñcīti ākiñcaññāyatanaṁ upasampajja viharati evaṁsaññīpi

  *  *  *  *  *  *
  Footnote:1 Ma. sambādhe.
-------------------------------------------------
[page 446]
 Kho āvuso tadāyatanaṁ no paṭisaṁvedeti.
      Ekamidāhaṁ āvuso samayaṁ sākete viharāmi añjanavane migadāye
 athakho āvuso jaṭilabhāgikā 1- bhikkhunī yenāhaṁ tenupasaṅkami
 upasaṅkamitvā maṁ abhivādetvā ekamantaṁ aṭṭhāsi ekamantaṁ ṭhitā kho
 āvuso jaṭilabhāgikā 1- bhikkhunī maṁ etadavoca yāyaṁ bhante ānanda
 samādhi na cābhinato na cāpanato na sasaṅkhāraniggayhavāritavato 2- vimuttattā
 ṭhito ṭhitattā santusito santusitattā no paritassati ayaṁ bhante
 ānanda samādhi kiṁphalo vutto bhagavatāti evaṁ vutte tāhaṁ 3- āvuso
 jaṭilabhāgikaṁ bhikkhuniṁ etadavocaṁ yāyaṁ bhagini samādhi na cābhinato na
 cāpanato na sasaṅkhāraniggayhavāritavato vimuttattā ṭhito ṭhitattā
 santusito santusitattā no paritassati ayaṁ bhagini samādhi añño phalo
 vutto bhagavatāti evaṁsaññīpi kho āvuso tadāyatanaṁ no
 paṭisaṁvedetīti.
      [242] 38 Athakho dve lokāyatikā brāhmaṇā yena bhagavā
 tenupasaṅkamiṁsu upasaṅkamitvā bhagavatā saddhiṁ sammodiṁsu sammodanīyaṁ
 kathaṁ sārāṇīyaṁ vītisāretvā ekamantaṁ nisīdiṁsu ekamantaṁ nisinnā
 kho te brāhmaṇā bhagavantaṁ etadavocuṁ pūraṇo bho gotama
 kassapo sabbaññū sabbadassāvī aparisesañāṇadassanaṁ paṭijānāti
 carato ca me tiṭṭhato ca me 4- suttassa ca jāgarassa ca satataṁ samitaṁ

  *  *  *  *  *  *
  Footnote:1 Sī. Yu. jaṭilabhāgiyā. A. jaṭilagāhiyā. < PTS. A IV , 429 >Ma. jaṭilavāsikā.
 2 Ma. sasaṅkhāraniggayhavāritagato. 3 Ma. sohaṁ. 4 Ma. ayaṁ pāṭho natthi.
-------------------------------------------------
[page 447]
 Ñāṇadassanaṁ paccupaṭṭhitanti so evamāha ahaṁ anantena
 ñāṇena anantaṁ lokaṁ jānaṁ passaṁ viharāmīti ayampi hi 1- bho
 gotama nigaṇṭho nāṭaputto sabbaññū sabbadassāvī aparisesañāṇadassanaṁ
 paṭijānāti carato ca me tiṭṭhato ca me 2- suttassa ca
 jāgarassa ca satataṁ samitaṁ ñāṇadassanaṁ paccupaṭṭhitanti so evamāha
 ahaṁ anantena ñāṇena anantaṁ lokaṁ jānaṁ passaṁ viharāmīti imesaṁ
 bho gotama ubhinnaṁ ñāṇavādānaṁ ubhinnaṁ aññamaññaṁ vipaccanīkavādānaṁ
 ko saccaṁ [3]- ko musāti.
      Alaṁ brāhmaṇā tiṭṭhatetaṁ imesaṁ ubhinnaṁ ñāṇavādānaṁ ubhinnaṁ
 aññamaññaṁ vipaccanīkavādānaṁ ko saccaṁ [3]- ko musā dhammaṁ vo
 brāhmaṇā desissāmi taṁ suṇātha sādhukaṁ manasi karotha bhāsissāmīti.
 Evaṁ bhoti kho te brāhmaṇā bhagavato paccassosuṁ. Bhagavā etadavoca
 seyyathāpi brāhmaṇā cattāro purisā catuddisā ṭhitā purisagatiyā 4- ca
 javena samannāgatā paramena ca padavītihārena [5]- evarūpena javena
 samannāgatā assu seyyathāpi nāma daḷhadhammo dhanuggaho sikkhito katahattho
 katūpāsano lahukena asanena appakasirena tiriyaṁ tālacchātiṁ 6- atipāteyya
 evarūpena ca padavītihārena seyyathāpi nāma puratthimā samuddā pacchimo
 samuddo atha puratthimāya disāya ṭhito puriso evaṁ vadeyya ahaṁ
 gamanena lokassa antaṁ pāpuṇissāmīti so aññatreva asitakhāyitasāyitā
 aññatra uccārapassāvakammā aññatra niddākilamathapaṭivinodanā

  *  *  *  *  *  *
  Footnote:1 Ma. < PTS. A IV , 430 >hisaddo natthi. 2 Ma. mesaddo natthi. 3 Ma. āha.
 4 Ma. paramena javena. 5 Ma. te. 6 Ma. tālacchāyaṁ.
-------------------------------------------------
[page 448]
 Vassasatāyuko vassasatajīvī vassasataṁ gantvā appatvāva
 lokassa antamantarā kālaṁ kareyya atha pacchimāya disāya .pe.
 Atha dakkhiṇāya disāya ṭhito puriso evaṁ vadeyya ahaṁ gamanena
 lokassa antaṁ pāpuṇissāmīti so aññatreva asitakhāyitasāyitā
 aññatra uccārapassāvakammā aññatra niddākilamathapaṭivinodanā vassasatāyuko
 vassasatajīvī vassasataṁ gantvā appatvāva lokassa antamantarā
 kālaṁ kareyya taṁ kissahetu nāhaṁ brāhmaṇā evarūpāya sandhāvanikāya
 lokassa antaṁ ñāteyyaṁ diṭṭheyyaṁ 1- patteyyanti vadāmi na cāhaṁ
 brāhmaṇā appatvāva lokassa antaṁ dukkhassa antakiriyaṁ vadāmi.
      Pañcime brāhmaṇā kāmaguṇā ariyassa vinaye lokoti vuccati.
 Katame pañca cakkhuviññeyyā rūpā iṭṭhā kantā manāpā piyarūpā
 kāmūpasañhitā rajaniyā sotaviññeyyā saddā .pe. Ghānaviññeyyā
 gandhā jivhāviññeyyā rasā kāyaviññeyyā phoṭṭhabbā iṭṭhā
 kantā manāpā piyarūpā kāmūpasañhitā rajaniyā. Ime kho brāhmaṇā
 pañca kāmaguṇā ariyassa vinaye lokoti vuccati.
      Idha brāhmaṇā bhikkhu vivicceva kāmehi vivicca akusalehi
 dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja
 viharati ayaṁ vuccati brāhmaṇā bhikkhu lokassa antamagamā lokassa
 ante viharati tamaññe evamāhaṁsu ayampi lokapariyāpanno
 ayampi anissaṭo lokamhāti ahampi hi 2- brāhmaṇā evaṁ vadāmi

  *  *  *  *  *  *
  Footnote:1 Ma. daṭṭheyyaṁ. 2 Sī. Ma. Yu. hisaddo natthi.
-------------------------------------------------
[page 449]
 Ayampi lokapariyāpanno ayampi anissaṭo lokamhāti.
      Puna caparaṁ brāhmaṇā bhikkhu vitakkavicārānaṁ vūpasamā .pe.
 Dutiyajjhānaṁ tatiyajjhānaṁ catutthajjhānaṁ upasampajja viharati ayaṁ vuccati
 brāhmaṇā bhikkhu lokassa antamagamā lokassa ante viharati tamaññe
 evamāhaṁsu ayampi lokapariyāpanno ayampi anissaṭo lokamhāti
 ahampi hi 1- brāhmaṇā evaṁ vadāmi ayampi lokapariyāpanno ayampi
 anissaṭo lokamhāti.
      Puna caparaṁ brāhmaṇā bhikkhu sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja viharati ayaṁ vuccati brāhmaṇā
 bhikkhu lokassa antamagamā lokassa ante viharati tamaññe
 evamāhaṁsu ayampi lokapariyāpanno ayampi anissaṭo lokamhāti
 ahampi hi 1- brāhmaṇā evaṁ vadāmi ayampi lokapariyāpanno
 ayampi anissaṭo lokamhāti.
      Puna caparaṁ brāhmaṇā bhikkhu sabbaso ākāsānañcāyatanaṁ
 samatikkamma anantaṁ viññāṇanti viññāṇañcāyatanaṁ upasampajja
 viharati .pe. Sabbaso viññāṇañcāyatanaṁ samatikkamma natthi kiñcīti
 ākiñcaññāyatanaṁ upasampajja viharati sabbaso ākiñcaññāyatanaṁ
 samatikkamma nevasaññānāsaññāyatanaṁ upasampajja viharati ayaṁ vuccati

  *  *  *  *  *  *
  Footnote:1 Ma. Sī. Yu. hisaddo natthi.
-------------------------------------------------
[page 450]
 Brāhmaṇā bhikkhu lokassa antamagamā lokassa ante viharati
 tamaññe evamāhaṁsu ayampi lokapariyāpanno ayampi anissaṭo
 lokamhāti ahampi hi brāhmaṇā evaṁ vadāmi ayampi lokapariyāpanno
 ayampi anissaṭo lokamhāti.
      Puna < PTS. A IV , 432 >caparaṁ brāhmaṇā bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ayaṁ vuccati brāhmaṇā bhikkhu
 lokassa antamagamā lokassa ante viharati tiṇṇo loke
 visattikanti.
      [243] 39 Bhūtapubbaṁ bhikkhave devāsurasaṅgāmo samupabyūḷho
 ahosi tasmiṁ kho pana bhikkhave saṅgāme asurā jiniṁsu devā [1]-
 parājiyiṁsu 2- parājitā ca bhikkhave devā apassiṁsveva uttarābhimukhā 3-
 abhibhayiṁsu 4- asurā athakho bhikkhave devānaṁ etadahosi abhibhayanteva
 kho asurā yannūna mayaṁ dutiyampi asurehi saṅgāmeyyāmāti.
      Dutiyampi kho bhikkhave devā asurehi saṅgāmesuṁ dutiyampi kho
 bhikkhave asurā 5- jiniṁsu devā parājiyiṁsu parājitā ca bhikkhave devā
 apassiṁsveva uttarābhimukhā abhibhayiṁsu asurā athakho bhikkhave devānaṁ
 etadahosi abhibhayanteva kho asurā yannūna mayaṁ tatiyampi asurehi
 saṅgāmeyyāmāti.
      Tatiyampi kho bhikkhave devā asurehi saṅgāmesuṁ tatiyampi

  *  *  *  *  *  *
  Footnote:1 Yu. bhītā. 2 Ma. parājayiṁs. evamuparipi. 3 Ma. apayiṁsuyeva uttarenābhimukhā.
 evamuparipi. 4 Ma. abhiyiṁsu. evamuparipi. 5 < PTS. A IV , 433 >Ma. asurāva. evamuparipi.
-------------------------------------------------
[page 451]
 Kho bhikkhave asurā jiniṁsu devā parājiyiṁsu parājitā ca bhikkhave
 devā bhītā devapureyeva pavisiṁsu devapuragatānañca pana bhikkhave
 devānaṁ etadahosi bhīruttāṇagatena kho dāni mayaṁ etarahi attanā
 viharāma akaraṇīyā asurehīti asurānampi bhikkhave etadahosi
 bhīruttāṇagatena kho dāni devā etarahi attanā viharanti akaraṇīyā
 amhehīti.
      Bhūtapubbaṁ bhikkhave devāsurasaṅgāmo samupabyūḷho ahosi tasmiṁ
 kho ca bhikkhave saṅgāme devā jiniṁsu asurā parājiyiṁsu parājitā ca
 bhikkhave asurā apassiṁsveva dakkhiṇena 1- mukhā abhibhayiṁsu devā athakho
 bhikkhave asurānaṁ etadahosi abhibhayanteva kho devā yannūna mayaṁ
 dutiyampi devehi saṅgāmeyyāmāti.
      Dutiyampi kho bhikkhave asurā devehi saṅgāmesuṁ dutiyampi kho
 bhikkhave devā jiniṁsu asurā parājiyiṁsu parājitā ca bhikkhave asurā
 apassiṁsveva dakkhiṇena 1- mukhā abhibhayiṁsu devā athakho bhikkhave asurānaṁ
 etadahosi abhibhayanteva kho devā yannūna mayaṁ tatiyampi devehi
 saṅgāmeyyāmāti.
      Tatiyampi kho bhikkhave asurā devehi saṅgāmesuṁ tatiyampi kho
 bhikkhave devā jiniṁsu asurā parājiyiṁsu parājitā ca bhikkhave asurā
 bhītā asurapureyeva 2- pavisiṁsu asurapuragatānañca pana bhikkhave asurānaṁ
 etadahosi bhīruttāṇagatena kho dāni mayaṁ etarahi attanā viharāma

  *  *  *  *  *  *
  Footnote:1 Ma. dakkhiṇenābhimukhā. 2 Ma. asurapuraṁ-yeva.
-------------------------------------------------
[page 452]
 Akaraṇīyā devehīti devānampi bhikkhave etadahosi bhīruttāṇagatena
 kho dāni asurā etarahi attanā viharanti akaraṇīyā amhehīti.
      Evameva kho bhikkhave yasmiṁ samaye < PTS. A IV , 434 >bhikkhu vivicceva kāmehi
 vivicca akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
 upasampajja viharati tasmiṁ bhikkhave samaye bhikkhussa evaṁ hoti
 bhīruttāṇagatena kho dānāhaṁ etarahi attanā viharāmi akaraṇīyo
 mārassāti mārassāpi bhikkhave pāpimato evaṁ hoti bhīruttāṇagatena
 kho dāni bhikkhu etarahi attanā viharati akaraṇīyo mayhanti yasmiṁ
 bhikkhave samaye bhikkhu vitakkavicārānaṁ vūpasamā .pe. Dutiyajjhānaṁ
 tatiyajjhānaṁ catutthajjhānaṁ upasampajja viharati tasmiṁ bhikkhave samaye
 bhikkhussa evaṁ hoti bhīruttāṇagatena kho dānāhaṁ etarahi attanā
 viharāmi akaraṇīyo mārassāti mārassāpi bhikkhave pāpimato evaṁ
 hoti bhīruttāṇagatena kho dāni bhikkhu etarahi attanā viharati
 akaraṇīyo mayhanti yasmiṁ bhikkhave samaye bhikkhu sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ amanasikārā
 ananto ākāsoti ākāsānañcāyatanaṁ upasampajja viharati
 ayaṁ vuccati bhikkhave bhikkhu antamakāsi māraṁ apadaṁ bandhitvā 1- māracakkhuṁ
 adassanaṁ gato pāpimato [2]- yasmiṁ bhikkhave samaye bhikkhu sabbaso
 ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
 upasampajja viharati .pe. Sabbaso viññāṇañcāyatanaṁ samatikkamma

  *  *  *  *  *  *
  Footnote:1 Ma. vadhitvā. 2 Ma. tiṇṇo loke visattikanti.
-------------------------------------------------
[page 453]
 Natthi kiñcīti ākiñcaññāyatanaṁ upasampajja viharati .pe. Sabbaso
 ākiñcaññāyatanaṁ samatikkamma nevasaññānāsaññāyatanaṁ upasampajja
 viharati .pe. Sabbaso nevasaññānāsaññāyatanaṁ samatikkamma saññāvedayitanirodhaṁ
 upasampajja viharati < PTS. A IV , 435 >paññāyapassa disvā āsavā parikkhīṇā
 honti ayaṁ vuccati bhikkhave bhikkhu antamakāsi māraṁ apadaṁ bandhitvā 1-
 māracakkhuṁ adassanaṁ gato pāpimato tiṇṇo loke visattikanti.
      [244] 40 Yasmiṁ bhikkhave samaye āraññakassa nāgassa gocarapasutassa
 hatthīpi hatthiniyopi hatthikaḷabhāpi hatthicchāpāpi purato purato
 gantvā tiṇaggāni chindanti tena bhikkhave āraññako nāgo aṭṭiyati
 harāyati jigucchati yasmiṁ bhikkhave samaye āraññakassa nāgassa gocarapasutassa
 hatthīpi hatthiniyopi hatthikaḷabhāpi hatthicchāpāpi obhaggobhaggaṁ
 sākhābhaṅgaṁ khādanti tena bhikkhave āraññako nāgo aṭṭiyati harāyati
 jigucchati yasmiṁ bhikkhave samaye āraññakassa nāgassa ogāhaṁ
 otiṇṇassa hatthīpi hatthiniyopi hatthikaḷabhāpi hatthicchāpāpi purato
 purato gantvā soṇḍāya udakaṁ āloḷenti tena bhikkhave āraññako
 nāgo aṭṭiyati harāyati jigucchati yasmiṁ bhikkhave samaye āraññakassa
 nāgassa ogāhaṁ otiṇṇassa 2- hatthiniyo kāyaṁ upaghaṁsantiyo
 gacchanti tena bhikkhave āraññako nāgo aṭṭiyati harāyati jigucchati
 tasmiṁ bhikkhave samaye āraññakassa nāgassa evaṁ hoti ahaṁ kho
 etarahi ākiṇṇo viharāmi hatthīhi hatthinīhi hatthikaḷabhehi hatthicchāpehi

  *  *  *  *  *  *
  Footnote:1 Ma. vadhitvā. 2 Ma. ogāhā uttiṇṇassa. evamuparipi.
-------------------------------------------------
[page 454]
 Chinnaggāni ceva tiṇāni khādāmi obhaggobhaggañca me
 sākhābhaṅgaṁ khāditaṁ āvilāni ca pānīyāni pivāmi ogāhāpi ca
 uttiṇṇassa hatthiniyo kāyaṁ upaghaṁsantiyo gacchanti yannūnāhaṁ eko
 gaṇasmā vūpakaṭṭho vihareyyanti so aparena samayena eko gaṇasmā
 vūpakaṭṭho viharati acchinnaggāni ceva tiṇāni khādati na obhaggobhaggañca
 sākhābhaṅgaṁ khādati 1- anāvilāni ca pānīyāni pivati ogāhāpi 2-
 cassa uttiṇṇassa hatthiniyo kāyaṁ na upaghaṁsantiyo gacchanti tasmiṁ
 bhikkhave samaye āraññakassa nāgassa evaṁ hoti ahaṁ kho pubbe
 ākiṇṇo vihāsiṁ hatthīhi hatthinīhi hatthikaḷabhehi hatthicchāpehi
 chinnaggāni ceva tiṇāni khādiṁ obhaggobhaggañca me sākhābhaṅgaṁ khāditaṁ 3-
 āvilāni ca pānīyāni apāsi 4- ogāhā ca me uttiṇṇassa hatthiniyo
 kāyaṁ upaghaṁsantiyo agamaṁsu somhi 5- etarahi eko gaṇasmā vūpakaṭṭho
 viharāmi acchinnaggāni ceva tiṇāni khādāmi obhaggobhaggañca
 me sākhābhaṅgaṁ khāditaṁ 6- anāvilāni ca pānīyāni pivāmi ogāhāpi ca
 me uttiṇṇassa na hatthiniyo kāyaṁ upaghaṁsantiyo gacchantīti so
 soṇḍāya sākhābhaṅgaṁ bhañjitvā sākhābhaṅgena kāyaṁ parimajjitvā
 attamano kaṇḍuṁ 7- saṁhanati. Evameva kho bhikkhave yasmiṁ samaye bhikkhu
 ākiṇṇo viharati bhikkhūhi bhikkhunīhi upāsakehi upāsikāhi raññā
 rājamahāmattehi titthiyehi titthiyasāvakehi tasmiṁ samaye bhikkhave bhikkhussa
 evaṁ hoti ahaṁ kho etarahi ākiṇṇo viharāmi bhikkhūhi bhikkhunīhi

  *  *  *  *  *  *
  Footnote:1 Ma. obhaggobhaggañcassa sākhābhaṅgaṁ na khādanti. 2 Ma. pisaddo natthi.
 3 Ma. khādanti. 4 Ma. apāyiṁ. 5 Ma. sohaṁ. 6 Ma. na khādanti.
 7 Ma. soṇḍaṁ. < PTS. A IV , 437 >evamuparipi.
-------------------------------------------------
[page 455]
 Upāsakehi upāsikāhi raññā rājamahāmattehi titthiyehi titthiyasāvakehi
 yannūnāhaṁ eko gaṇasmā vūpakaṭṭho vihareyyanti so vivittaṁ
 senāsanaṁ bhajati araññaṁ rukkhamūlaṁ pabbataṁ kandaraṁ giriguhaṁ susānaṁ
 vanapatthaṁ abbhokāsaṁ palālapuñjaṁ so araññagato vā rukkhamūlagato
 vā suññāgāragato vā nisīdati pallaṅkaṁ ābhujitvā ujuṁ kāyaṁ paṇidhāya
 parimukhaṁ satiṁ upaṭṭhapetvā so abhijjhaṁ loke pahāya vigatābhijjhena
 cetasā viharati abhijjhāya cittaṁ parisodheti byāpādapadosaṁ pahāya
 abyāpannacitto viharati sabbapāṇabhūtahitānukampī byāpādapadosā cittaṁ
 parisodheti thīnamiddhaṁ pahāya vigatathīnamiddho viharati ālokasaññī
 sato sampajāno thīnamiddhā cittaṁ parisodheti uddhaccakukkuccaṁ pahāya
 anuddhato viharati ajjhattaṁ vūpasantacitto uddhaccakukkuccā cittaṁ parisodheti
 vicikicchaṁ pahāya tiṇṇavicikiccho viharati akathaṁkathī kusalesu
 dhammesu vicikicchāya cittaṁ parisodheti so ime pañca nīvaraṇe pahāya
 cetasā upakkilese paññāya dubbalīkaraṇe vivicceva kāmehi vivicca
 akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
 upasampajja viharati so attamano kaṇḍuṁ saṁhanati vitakkavicārānaṁ
 vūpasamā .pe. Dutiyajjhānaṁ tatiyajjhānaṁ catutthajjhānaṁ upasampajja viharati
 so attamano kaṇḍuṁ saṁhanati sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja viharati so attamano
-------------------------------------------------
[page 456]
 Kaṇḍuṁ saṁhanati sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati .pe. Sabbaso
 viññāṇañcāyatanaṁ samatikkamma natthi kiñcīti ākiñcaññāyatanaṁ upasampajja
 viharati sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti so attamano kaṇḍuṁ saṁhanatīti.
      [245] 41 Ekaṁ samayaṁ bhagavā mallakesu viharati uruvelakappaṁ nāma
 mallānaṁ nigamo. Athakho bhagavā pubbaṇhasamayaṁ nivāsetvā pattacīvaramādāya
 uruvelakappaṁ piṇḍāya pāvisi uruvelakappe piṇḍāya caritvā
 pacchābhattaṁ piṇḍapātapaṭikkanto āyasmantaṁ ānandaṁ āmantesi idheva
 tāva tvaṁ ānanda hohi yāvāhaṁ mahāvanaṁ ajjhogāhāmi divā
 vihārāyāti. Evaṁ bhanteti kho āyasmā ānando bhagavato
 paccassosi. Athakho bhagavā mahāvanaṁ ajjhogāhetvā aññatarasmiṁ
 rukkhamūle divāvihāraṁ nisīdi.
      Athakho tapusso gahapati yenāyasmā ānando tenupasaṅkami
 upasaṅkamitvā āyasmantaṁ ānandaṁ abhivādetvā ekamantaṁ nisīdi
 ekamantaṁ nisinno kho tapusso gahapati āyasmantaṁ ānandaṁ etadavoca
 mayaṁ bhante ānanda gihī kāmabhogino kāmārāmā kāmaratā kāmasammuditā
 tesaṁ no bhante amhākaṁ gihīnaṁ kāmabhogīnaṁ kāmārāmānaṁ kāmaratānaṁ
-------------------------------------------------
[page 457]
 Kāmasammuditānaṁ papāto viya khāyati yadidaṁ nekkhammaṁ sutametaṁ < PTS. A IV , 439 >bhante imasmiṁ
 dhammavinaye daharānaṁ daharānaṁ bhikkhūnaṁ nekkhamme cittaṁ pakkhandati pasīdati
 santiṭṭhati vimuccati etaṁ santanti passato tayidaṁ bhante imasmiṁ
 dhammavinaye bhikkhūnaṁ bahunā janena visabhāgo yadidaṁ nekkhammanti. Atthi
 kho etaṁ gahapati kathāpābhataṁ bhagavantaṁ dassanāya āyāma gahapati yena
 bhagavā tenupasaṅkamissāma upasaṅkamitvā bhagavato etamatthaṁ
 ārocessāma yathā no bhagavā byākarissati tathā karissāmāti 1-.
 Evaṁ bhanteti kho tapusso gahapati āyasmato ānandassa paccassosi.
 Athakho āyasmā ānando tapussena gahapatinā saddhiṁ yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi
 ekamantaṁ nisinno kho āyasmā ānando bhagavantaṁ etadavoca ayaṁ
 bhante tapusso gahapati evamāha mayaṁ bhante ānanda gihī kāmabhogino
 kāmārāmā kāmaratā kāmasammuditā tesaṁ no bhante amhākaṁ
 gihīnaṁ kāmabhogīnaṁ kāmārāmānaṁ kāmaratānaṁ kāmasammuditānaṁ papāto viya
 khāyati yadidaṁ nekkhammaṁ sutametaṁ bhante imasmiṁ dhammavinaye
 daharānaṁ daharānaṁ bhikkhūnaṁ nekkhamme cittaṁ pakkhandati pasīdati santiṭṭhati
 vimuccati etaṁ santanti passato tayidaṁ bhante dhammavinaye
 bhikkhūnaṁ bahunā janena visabhāgo yadidaṁ nekkhammanti.
      Evametaṁ ānanda evametaṁ ānanda mayhampi kho ānanda pubbeva
 sambodhā anabhisambuddhassa bodhisattasseva sato etadahosi sādhu

  *  *  *  *  *  *
  Footnote:1 Ma. dhāressāmīti.
-------------------------------------------------
[page 458]
 Nekkhammaṁ sādhu pavivekoti tassa mayhaṁ ānanda nekkhamme cittaṁ
 na pakkhandati nappasīdati na santiṭṭhati na vimuccati etaṁ santanti
 passato tassa mayhaṁ ānanda etadahosi ko nu kho hetu
 ko paccayo yena me nekkhamme cittaṁ na pakkhandati nappasīdati
 na santiṭṭhati na vimuccati etaṁ santanti passato tassa mayhaṁ
 ānanda etadahosi kāmesu kho me ādīnavo adiṭṭho so ca
 me abahulīkato nekkhamme ca ānisaṁso anadhigato so ca me
 anāsevito tasmā me nekkhamme cittaṁ na pakkhandati nappasīdati na
 santiṭṭhati na vimuccati etaṁ santanti passato tassa mayhaṁ ānanda
 etadahosi sace kho ahaṁ kāmesu ādīnavaṁ disvā taṁ bahulīkareyyaṁ 1-
 nekkhamme ānisaṁsaṁ adhigamma tamāseveyyaṁ ṭhānaṁ kho panetaṁ vijjati
 yaṁ me nekkhamme cittaṁ pakkhandeyya pasīdeyya santiṭṭheyya vimucceyya
 etaṁ santanti passato so kho ahaṁ ānanda aparena samayena
 kāmesu ādīnavaṁ disvā taṁ bahulamakāsiṁ nekkhamme ānisaṁsaṁ adhigamma
 tamāseviṁ tassa mayhaṁ ānanda nekkhamme cittaṁ pakkhandati pasīdati
 santiṭṭhati vimuccati etaṁ santanti passato so kho ahaṁ ānanda
 vivicceva kāmehi vivicca akusalehi dhammehi savitakkaṁ savicāraṁ vivekajaṁ
 pītisukhaṁ paṭhamajjhānaṁ upasampajja viharāmi tassa mayhaṁ ānanda
 iminā vihārena viharato kāmasahagatā saññāmanasikārā samudācaranti
 svāssa me hoti ābādho seyyathāpi ānanda sukhino dukkhaṁ

  *  *  *  *  *  *
  Footnote:1 Ma. bahulaṁ kareyyaṁ. evamuparipi.
-------------------------------------------------
[page 459]
 Uppajjeyya yāvadeva ābādhāya evamassa me kāmasahagatā
 saññāmanasikārā samudācaranti svāssa me hoti ābādho.
      Tassa mayhaṁ ānanda etadahosi yannūnāhaṁ vitakkavicārānaṁ
 vūpasamā .pe. Dutiyajjhānaṁ upasampajja vihareyyanti tassa mayhaṁ
 ānanda avitakke cittaṁ na pakkhandati nappasīdati na santiṭṭhati na
 vimuccati etaṁ santanti passato tassa mayhaṁ ānanda etadahosi
 ko nu kho hetu ko paccayo yena me avitakke < PTS. A IV , 441 >cittaṁ na
 pakkhandati nappasīdati na santiṭṭhati na vimuccati etaṁ santanti passato
 tassa mayhaṁ ānanda etadahosi vitakke kho me ādīnavo adiṭṭho
 so ca me abahulīkato avitakke ca ānisaṁso anadhigato so ca me
 anāsevito tasmā me avitakke cittaṁ na pakkhandati nappasīdati
 na santiṭṭhati na vimuccati etaṁ santanti passato tassa mayhaṁ
 ānanda etadahosi sace kho ahaṁ vitakke ādīnavaṁ disvā taṁ
 bahulīkareyyaṁ avitakke ānisaṁsaṁ adhigamma tamāseveyyaṁ ṭhānaṁ kho
 panetaṁ vijjati yaṁ me avitakke cittaṁ pakkhandeyya pasīdeyya santiṭṭheyya
 vimucceyya etaṁ santanti passato so kho ahaṁ ānanda
 aparena samayena vitakke ādīnavaṁ disvā taṁ bahulamakāsiṁ avitakke
 ānisaṁsaṁ adhigamma tamāseviṁ tassa mayhaṁ ānanda avitakke cittaṁ
 pakkhandati pasīdati santiṭṭhati vimuccati etaṁ santanti passato so
 kho ahaṁ ānanda vitakkavicārānaṁ vūpasamā .pe. Dutiyajjhānaṁ upasampajja
-------------------------------------------------
[page 460]
 Viharāmi tassa mayhaṁ ānanda iminā vihārena viharato
 vitakkasahagatā saññāmanasikārā samudācaranti svāssa me hoti
 ābādho seyyathāpi ānanda sukhino dukkhaṁ uppajjeyya yāvadeva
 ābādhāya evamevassa me vitakkasahagatā saññāmanasikārā samudācaranti
 svāssa me hoti ābādho.
      Tassa mayhaṁ ānanda etadahosi yannūnāhaṁ pītiyā ca virāgā
 upekkhako ca vihareyyaṁ sato ca sampajāno sukhañca kāyena paṭisaṁvedeyyaṁ
 yantaṁ ariyā ācikkhanti upekkhako satimā sukhavihārīti tatiyajjhānaṁ
 upasampajja vihareyyanti tassa mayhaṁ ānanda nippītike cittaṁ na
 pakkhandati nappasīdati na santiṭṭhati na vimuccati etaṁ santanti passato
 tassa mayhaṁ ānanda etadahosi ko nu kho hetu ko paccayo
 yena me nippītike cittaṁ na pakkhandati nappasīdati na santiṭṭhati na
 vimuccati etaṁ santanti passato tassa mayhaṁ ānanda < PTS. A IV , 442 >etadahosi
 pītiyā kho me ādīnavo adiṭṭho so ca me abahulīkato nippītike
 ca ānisaṁso anadhigato so ca me anāsevito tasmā me
 nippītike cittaṁ na pakkhandati nappasīdati na santiṭṭhati na vimuccati etaṁ
 santanti passato tassa mayhaṁ ānanda etadahosi sace kho
 ahaṁ pītiyā ādīnavaṁ disvā taṁ bahulīkareyyaṁ nippītike ānisaṁsaṁ adhigamma
 tamāseveyyaṁ ṭhānaṁ kho panetaṁ vijjati yaṁ me nippītike cittaṁ
 pakkhandeyya pasīdeyya santiṭṭheyya vimucceyya etaṁ santanti passato
-------------------------------------------------
[page 461]
 So kho ahaṁ ānanda aparena samayena pītiyā ādīnavaṁ disvā taṁ
 bahulamakāsiṁ nippītike ānisaṁsaṁ adhigamma tamāseviṁ tassa mayhaṁ
 ānanda nippītike cittaṁ pakkhandati pasīdati santiṭṭhati vimuccati etaṁ
 santanti passato so kho ahaṁ ānanda pītiyā ca virāgā .pe.
 Tatiyajjhānaṁ upasampajja viharāmi tassa mayhaṁ ānanda iminā
 vihārena viharato pītisahagatā saññāmanasikārā samudācaranti svāssa
 me hoti ābādho seyyathāpi ānanda sukhino dukkhaṁ uppajjeyya
 yāvadeva ābādhāya evamevassa me pītisahagatā saññāmanasikārā
 samudācaranti svāssa me hoti ābādho.
      Tassa mayhaṁ ānanda etadahosi yannūnāhaṁ sukhassa ca pahānā
 dukkhassa ca pahānā pubbeva somanassadomanassānaṁ atthaṅgamā
 adukkhamasukhaṁ upekkhāsatipārisuddhiṁ catutthajjhānaṁ upasampajja vihareyyanti
 tassa mayhaṁ ānanda adukkhamasukhe cittaṁ na pakkhandati nappasīdati na
 santiṭṭhati na vimuccati etaṁ santanti passato tassa mayhaṁ ānanda
 etadahosi ko nu kho hetu ko paccayo yena me adukkhamasukhe
 cittaṁ na pakkhandati nappasīdati na santiṭṭhati na vimuccati etaṁ
 santanti passato tassa mayhaṁ ānanda etadahosi upekkhāsukhe
 kho me ādīnavo adiṭṭho so ca me abahulīkato adukkhamasukhe ca
 ānisaṁso anadhigato so ca me < PTS. A IV , 443 >anāsevito tasmā me adukkhamasukhe
 cittaṁ na pakkhandati nappasīdati na santiṭṭhati na vimuccati
-------------------------------------------------
[page 462]
 Etaṁ santanti passato tassa mayhaṁ ānanda etadahosi sace
 kho ahaṁ upekkhāsukhe ādīnavaṁ disvā taṁ bahulīkareyyaṁ adukkhamasukhe
 ānisaṁsaṁ adhigamma tamāseveyyaṁ ṭhānaṁ kho panetaṁ vijjati yaṁ me
 adukkhamasukhe cittaṁ pakkhandeyya pasīdeyya santiṭṭheyya vimucceyya etaṁ
 santanti passato so kho ahaṁ ānanda aparena samayena upekkhāsukhe
 ādīnavaṁ disvā taṁ bahulamakāsiṁ adukkhamasukhe ānisaṁsaṁ adhigamma
 tamāseviṁ tassa mayhaṁ ānanda adukkhamasukhe cittaṁ pakkhandati pasīdati
 santiṭṭhati vimuccati etaṁ santanti passato so kho ahaṁ ānanda
 aparena samayena sukhassa ca pahānā .pe. Catutthajjhānaṁ upasampajja
 viharati tassa mayhaṁ ānanda iminā vihārena viharato upekkhāsahagatā
 saññāmanasikārā samudācaranti svāssa me hoti ābādho
 seyyathāpi ānanda sukhino dukkhaṁ uppajjeyya yāvadeva ābādhāya
 evamevassa me upekkhāsahagatā saññāmanasikārā samudācaranti
 svāssa me hoti ābādho.
      Tassa mayhaṁ ānanda etadahosi yannūnāhaṁ sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ
 amanasikārā ananto ākāsoti ākāsānañcāyatanaṁ upasampajja
 vihareyyanti tassa mayhaṁ ānanda ākāsānañcāyatane cittaṁ na
 pakkhandati nappasīdati na santiṭṭhati na vimuccati etaṁ santanti passato
 tassa mayhaṁ ānanda etadahosi ko nu kho hetu ko paccayo
-------------------------------------------------
[page 463]
 Yena me ākāsānañcāyatane cittaṁ na pakkhandati nappasīdati na
 santiṭṭhati na vimuccati etaṁ santanti passato tassa mayhaṁ ānanda
 etadahosi rūpesu kho me ādīnavo < PTS. A IV , 444 >adiṭṭho so ca me abahulīkato
 ākāsānañcāyatane ca ānisaṁso anadhigato so ca me anāsevito
 tasmā me ākāsānañcāyatane cittaṁ na pakkhandati nappasīdati na
 santiṭṭhati na vimuccati etaṁ santanti passato tassa mayhaṁ ānanda
 etadahosi sace kho ahaṁ rūpesu ādīnavaṁ disvā taṁ bahulīkareyyaṁ
 ākāsānañcāyatane ānisaṁsaṁ adhigamma tamāseveyyaṁ ṭhānaṁ kho
 panetaṁ vijjati yaṁ me ākāsānañcāyatane cittaṁ pakkhandeyya pasīdeyya
 santiṭṭheyya vimucceyya etaṁ santanti passato so kho ahaṁ
 ānanda aparena samayena rūpesu ādīnavaṁ disvā taṁ bahulamakāsiṁ
 ākāsānañcāyatane ānisaṁsaṁ adhigamma tamāseviṁ tassa mayhaṁ ānanda
 ākāsānañcāyatane cittaṁ pakkhandati pasīdati santiṭṭhati vimuccati etaṁ
 santanti passato so kho ahaṁ ānanda sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ amanasikārā
 ananto ākāsoti ākāsānañcāyatanaṁ upasampajja viharāmi tassa
 mayhaṁ ānanda iminā vihārena viharato rūpasahagatā saññāmanasikārā
 samudācaranti svāssa me hoti ābādho seyyathāpi ānanda sukhino
 dukkhaṁ uppajjeyya yāvadeva ābādhāya evamevassa me rūpasahagatā
 saññāmanasikārā samudācaranti svāssa me hoti ābādho.
-------------------------------------------------
[page 464]
      Tassa mayhaṁ ānanda etadahosi yannūnāhaṁ sabbaso
 ākāsānañcāyatanaṁ samatikkamma anantaṁ viññāṇanti viññāṇañcāyatanaṁ
 upasampajja vihareyyanti tassa mayhaṁ ānanda viññāṇañcāyatane
 cittaṁ na pakkhandati nappasīdati na santiṭṭhati na vimuccati etaṁ santanti
 passato tassa mayhaṁ ānanda etadahosi ko nu kho hetu ko
 paccayo yena me viññāṇañcāyatane cittaṁ na pakkhandati nappasīdati
 na santiṭṭhati na vimuccati etaṁ santanti passato tassa mayhaṁ
 ānanda etadahosi ākāsānañcāyatane kho me ādīnavo adiṭṭho
 so ca me abahulīkato viññāṇañcāyatane ca ānisaṁso anadhigato
 so ca me < PTS. A IV , 445 >anāsevito tasmā me viññāṇañcāyatane cittaṁ na
 pakkhandati nappasīdati na santiṭṭhati na vimuccati etaṁ santanti passato
 tassa mayhaṁ ānanda etadahosi sace kho ahaṁ ākāsānañcāyatane
 ādīnavaṁ disvā taṁ bahulīkareyyaṁ viññāṇañcāyatane ānisaṁsaṁ adhigamma
 tamāseveyyaṁ ṭhānaṁ kho panetaṁ vijjati yaṁ me viññāṇañcāyatane
 cittaṁ pakkhandeyya pasīdeyya santiṭṭheyya vimucceyya etaṁ santanti
 passato so kho ahaṁ ānanda aparena samayena ākāsānañcāyatane
 ādīnavaṁ disvā taṁ bahulamakāsiṁ viññāṇañcāyatane ānisaṁsaṁ adhigamma
 tamāseviṁ tassa mayhaṁ ānanda viññāṇañcāyatane cittaṁ pakkhandati
 pasīdati santiṭṭhati vimuccati etaṁ santanti passato so kho ahaṁ
 ānanda sabbaso ākāsānañcāyatanaṁ samatikkamma anantaṁ viññāṇanti
-------------------------------------------------
[page 465]
 Viññāṇañcāyatanaṁ upasampajja viharāmi tassa mayhaṁ ānanda
 iminā vihārena viharato ākāsānañcāyatanasahagatā saññāmanasikārā
 samudācaranti savāssa me hoti ābādho seyyathāpi ānanda sukhino
 dukkhaṁ uppajjeyya yāvadeva ābādhāya evamevassa me
 ākāsānañcāyatanasahagatā saññāmanasikārā samudācaranti svāssa me hoti
 ābādho.
      Tassa mayhaṁ ānanda etadahosi yannūnāhaṁ sabbaso viññāṇañcāyatanaṁ
 samatikkamma natthi kiñcīti ākiñcaññāyatanaṁ upasampajja
 vihareyyanti tassa mayhaṁ ānanda ākiñcaññāyatane cittaṁ na
 pakkhandati nappasīdati na santiṭṭhati na vimuccati etaṁ santanti passato
 tassa mayhaṁ ānanda etadahosi ko nu kho hetu ko paccayo
 yena me ākiñcaññāyatane cittaṁ na pakkhandati nappasīdati na santiṭṭhati
 na vimuccati etaṁ santanti passato tassa mayhaṁ ānanda etadahosi
 viññāṇañcāyatane kho me ādīnavo adiṭṭho so ca me abahulīkato
 ākiñcaññāyatane ca ānisaṁso anadhigato so ca me anāsevito
 tasmā me āciñcaññāyatane cittaṁ na pakkhandati nappasīdati na
 santiṭṭhati na vimuccati etaṁ santanti passato < PTS. A IV , 446 >tassa mayhaṁ ānanda
 etadahosi sace kho ahaṁ viññāṇañcāyatane ādīnavaṁ disvā taṁ bahulīkareyyaṁ
 ākiñcaññāyatane ānisaṁsaṁ adhigamma tamāseveyyaṁ ṭhānaṁ
-------------------------------------------------
[page 466]
 Kho panetaṁ vijjati yaṁ me ākiñcaññāyatane cittaṁ pakkhandeyya
 pasīdeyya santiṭṭheyya vimucceyya etaṁ santanti passato so kho
 ahaṁ ānanda aparena samayena viññāṇañcāyatane ādīnavaṁ disvā taṁ
 bahulamakāsiṁ ākiñcaññāyatane ānisaṁsaṁ adhigamma tamāseviṁ tassa
 mayhaṁ ānanda ākiñcaññāyatane cittaṁ pakkhandati pasīdati santiṭṭhati
 vimuccati etaṁ santanti passato so kho ahaṁ ānanda sabbaso
 viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja viharāmi tassa mayhaṁ ānanda iminā vihārena viharato
 viññāṇañcāyatanasahagatā saññāmanasikārā samudācaranti svāssa me
 hoti ābādho seyyathāpi ānanda sukhino dukkhaṁ uppajjeyya
 yāvadeva ābādhāya evamevassa me viññāṇañcāyatanasahagatā
 saññāmanasikārā samudācaranti svāssa me hoti ābādho.
      Tassa mayhaṁ ānanda etadahosi yannūnāhaṁ sabbaso ākiñcaññāyatanaṁ
 samatikkamma nevasaññānāsaññāyatanaṁ upasampajja vihareyyanti tassa
 mayhaṁ ānanda nevasaññānāsaññāyatane cittaṁ na pakkhandati nappasīdati
 na santiṭṭhati na vimuccati etaṁ santanti passato tassa mayhaṁ ānanda
 etadahosi ko nu kho hetu ko paccayo yena me nevasaññānāsaññāyatane
 cittaṁ na pakkhandati nappasīdati na santiṭṭhati na vimuccati etaṁ
 santanti passato tassa mayhaṁ ānanda etadahosi ākiñcaññāyatane
 kho me ādīnavo adiṭṭho so ca me abahulīkato nevasaññānāsaññāyatane
-------------------------------------------------
[page 467]
 Ca ānisaṁso anadhigato so ca me anāsevito tasmā
 me nevasaññānāsaññāyatane cittaṁ na pakkhandati nappasīdati na
 santiṭṭhati na vimuccati etaṁ santanti passato tassa mayhaṁ ānanda
 etadahosi sace kho ahaṁ ākiñcaññāyatane ādīnavaṁ disvā taṁ
 bahulīkareyyaṁ nevasaññānāsaññāyatane ānisaṁsaṁ adhigamma tamāseveyyaṁ
 ṭhānaṁ kho panetaṁ vijjati yaṁ me nevasaññānāsaññāyatane cittaṁ
 pakkhandeyya pasīdeyya santiṭṭheyya vimucceyya etaṁ santanti passato
 so kho ahaṁ ānanda aparena samayena ākiñcaññāyatane ādīnavaṁ
 disvā taṁ bahulamakāsiṁ nevasaññānāsaññāyatane ānisaṁsaṁ adhigamma
 tamāseviṁ tassa mayhaṁ ānanda nevasaññānāsaññāyatane cittaṁ
 pakkhandati pasīdati santiṭṭhati vimuccati etaṁ santanti passato so
 kho ahaṁ ānanda sabbaso ākiñcaññāyatanaṁ samatikkamma
 nevasaññānāsaññāyatanaṁ upasampajja viharāmi tassa mayhaṁ ānanda iminā
 vihārena viharato ākiñcaññāyatanasahagatā saññāmanasikārā samudācaranti
 svāssa me hoti ābādho seyyathāpi ānanda sukhino
 dukkhaṁ uppajjeyya yāvadeva ābādhāya evamevassa me
 ākiñcaññāyatanasahagatā saññāmanasikārā samudācaranti svāssa me hoti
 ābādho.
      Tassa mayhaṁ ānanda etadahosi yannūnāhaṁ nevasaññānāsaññāyatanaṁ
 samatikkamma saññāvedayitanirodhaṁ upasampajja vihareyyanti
-------------------------------------------------
[page 468]
 Tassa mayhaṁ ānanda saññāvedayitanirodhe cittaṁ na pakkhandati nappasīdati
 na santiṭṭhati na vimuccati etaṁ santanti passato tassa
 mayhaṁ ānanda etadahosi ko nu kho hetu ko paccayo yena
 me saññāvedayitanirodhe cittaṁ na pakkhandati nappasīdati na santiṭṭhati
 na vimuccati etaṁ santanti passato tassa mayhaṁ ānanda etadahosi
 nevasaññānāsaññāyatane kho me ādīnavo adiṭṭho so ca me
 abahulīkato saññāvedayitanirodhe ca ānisaṁso anadhigato so ca me
 anāsevito tasmā me saññāvedayitanirodhe cittaṁ na pakkhandati
 nappasīdati na santiṭṭhati na vimuccati etaṁ santanti passato tassa
 mayhaṁ ānanda etadahosi sace kho ahaṁ nevasaññānāsaññāyatane
 ādīnavaṁ disvā taṁ bahulīkareyyaṁ saññāvedayitanirodhe ānisaṁsaṁ
 adhigamma tamāseveyyaṁ ṭhānaṁ kho panetaṁ < PTS. A IV , 448 >vijjati yaṁ me saññāvedayitanirodhe
 cittaṁ pakkhandeyya pasīdeyya santiṭṭheyya vimucceyya etaṁ
 santanti passato so kho ahaṁ ānanda aparena samayena
 nevasaññānāsaññāyatane ādīnavaṁ disvā taṁ bahulamakāsiṁ saññāvedayitanirodhe
 ānisaṁsaṁ adhigamma tamāseviṁ tassa mayhaṁ ānanda saññāvedayitanirodhe
 cittaṁ pakkhandati pasīdati santiṭṭhati vimuccati etaṁ
 santanti passato so kho ahaṁ ānanda sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharāmi
 paññāya ca me disvā āsavā parikkhayaṁ agamaṁsu.
-------------------------------------------------
[page 469]
      Yāvakīvañcāhaṁ ānanda imā nava anupubbavihārasamāpattiyo na
 evaṁ anulomapaṭilomaṁ samāpajjimpi vuṭṭhahimpi neva tāvāhaṁ ānanda
 sadevake loke samārake sabrahmake sassamaṇabrāhmaṇiyā pajāya
 sadevamanussāya anuttaraṁ sammāsambodhiṁ abhisambuddho paccaññāsiṁ yato
 ca kho ahaṁ ānanda imā nava anupubbavihārasamāpattiyo evaṁ
 anulomapaṭilomaṁ samāpajjimpi vuṭṭhahimpi athāhaṁ ānanda sadevake
 loke samārake sabrahmake sassamaṇabrāhmaṇiyā pajāya sadevamanussāya
 anuttaraṁ sammāsambodhiṁ abhisambuddho paccaññāsiṁ ñāṇañca pana
 me dassanaṁ udapādi akuppā me cetovimutti ayamantimā jāti
 natthidāni punabbhavoti.
                        Mahāvaggo catuttho.
                           Tassuddānaṁ
        dve vihāre 1- ca nibbānaṁ gāvī jhānena pañcamaṁ
        ānando < PTS. A IV , 449 >brāhmaṇo devā 2- nāgena tapussena cāti.
                        --------------
                      Pañcālavaggo 3- pañcamo
      [246] 42 Ekaṁ samayaṁ āyasmā ānando kosambiyaṁ viharati
 ghositārāme. Athakho āyasmā udāyi yenāyasmā ānando
 tenupasaṅkami upasaṅkamitvā āyasmatā ānandena saddhiṁ sammodi
 sammodanīyaṁ kathaṁ sārāṇīyaṁ vītisāretvā ekamantaṁ nisīdi ekamantaṁ

  *  *  *  *  *  *
  Footnote:1 Ma. vihārā. 2 Ma. brāhmaṇā devo. 3 Ma. sāmaññavaggo.
-------------------------------------------------
[page 470]
 Nisinno kho āyasmā udāyi āyasmantaṁ ānandaṁ etadavoca vuttamidaṁ
 āvuso pañcālacaṇḍena devaputtena
        sambādhe gataṁ okāsaṁ avidā bhūrimedhaso
        yo jhānamanubujjhi buddho paṭilīnanisabho munīti.
      Katamo āvuso sambādho katamo sambādhe okāsādhigamo
 vutto bhagavatāti. Pañcime āvuso kāmaguṇā sambādho vutto bhagavatā
 katame pañca cakkhuviññeyyā rūpā iṭṭhā kantā manāpā
 piyarūpā kāmūpasañhitā rajaniyā sotaviññeyyā saddā .pe. Ghānaviññeyyā
 gandhā .pe. Jivhāviññeyyā rasā .pe. Kāyaviññeyyā
 phoṭṭhabbā iṭṭhā kantā manāpā piyarūpā kāmūpasañhitā rajaniyā
 ime kho āvuso pañca kāmaguṇā sambādho vutto bhagavatā.
      Idhāvuso < PTS. A IV , 450 >bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso sambādhe okāsādhigamo
 vutto bhagavatā pariyāyena tatrapatthi sambādho kiñca tattha
 sambādho yadeva tattha vitakkavicārā aniruddhā honti ayamettha
 sambādho.
      Puna caparaṁ āvuso bhikkhu vitakkavicārānaṁ vūpasamā .pe.
 Dutiyajjhānaṁ upasampajja viharati ettāvatāpi kho āvuso
 sambādhe okāsādhigamo vutto bhagavatā pariyāyena tatrapatthi
 sambādho kiñca tattha sambādho yadeva tattha pīti aniruddhā
-------------------------------------------------
[page 471]
 Hoti ayamettha sambādho.
      Puna caparaṁ āvuso bhikkhu pītiyā ca virāgā .pe. Tatiyajjhānaṁ
 upasampajja viharati ettāvatāpi kho āvuso sambādhe okāsādhigamo
 vutto bhagavatā pariyāyena tatrapatthi sambādho kiñca
 tattha sambādho yadeva tattha upekkhāsukhaṁ aniruddhaṁ hoti ayamettha
 sambādho.
      Puna caparaṁ āvuso bhikkhu sukhassa ca pahānā .pe. Catutthajjhānaṁ
 upasampajja viharati ettāvatāpi kho āvuso sambādhe
 okāsādhigamo vutto bhagavatā pariyāyena tatrapatthi sambādho
 kiñca tattha sambādho yadeva tattha rūpasaññā aniruddhā hoti
 ayamettha sambādho.
      Puna caparaṁ āvuso bhikkhu sabbaso rūpasaññānaṁ samatikkamā paṭighasaññānaṁ
 atthaṅgamā nānattasaññānaṁ amanasikārā ananto ākāsoti
 ākāsānañcāyatanaṁ upasampajja viharati ettāvatāpi kho āvuso
 sambādhe okāsādhigamo vutto bhagavatā pariyāyena tatrapatthi
 sambādho kiñca tattha < PTS. A IV , 451 >sambādho yadeva tattha ākāsānañcāyatanasaññā
 aniruddhā hoti ayamettha sambādho.
      Puna caparaṁ āvuso bhikkhu sabbaso ākāsānañcāyatanaṁ samatikkamma
 anantaṁ viññāṇanti viññāṇañcāyatanaṁ upasampajja viharati
 ettāvatāpi kho āvuso sambādhe okāsādhigamo vutto bhagavatā
-------------------------------------------------
[page 472]
 Pariyāyena tatrapatthi sambādho kiñca tattha sambādho yadeva
 tattha viññāṇañcāyatanasaññā aniruddhā hoti ayamettha sambādho.
      Puna caparaṁ āvuso bhikkhu sabbaso viññāṇañcāyatanaṁ samatikkamma
 natthi kiñcīti ākiñcaññāyatanaṁ upasampajja viharati
 ettāvatāpi kho āvuso sambādhe okāsādhigamo vutto bhagavatā
 pariyāyena tatrapatthi sambādho kiñca tattha sambādho yadeva tattha
 ākiñcaññāyatanasaññā aniruddhā hoti ayamettha sambādho.
      Puna caparaṁ āvuso bhikkhu sabbaso ākiñcaññāyatanaṁ samatikkamma
 nevasaññānāsaññāyatanaṁ upasampajja viharati ettāvatāpi kho
 āvuso sambādhe okāsādhigamo vutto bhagavatā pariyāyena tatrapatthi
 sambādho kiñca tattha sambādho yadeva tattha nevasaññānāsaññāyatanasaññā
 aniruddhā hoti ayamettha sambādho.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ettāvatāpi kho āvuso sambādhe
 okāsādhigamo vutto bhagavatā nippariyāyenāti.
      [247] 43 Kāyasakkhi kāyasakkhīti āvuso vuccati kittāvatā nu
 kho āvuso kāyasakkhi vutto bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati yathā yathā ca tadāyatanaṁ tathā tathā naṁ kāyena phusitvā viharati
-------------------------------------------------
[page 473]
 Ettāvatāpi kho āvuso kāyasakkhi vutto bhagavatā pariyāyena.
      Puna caparaṁ āvuso bhikkhu vitakkavicārānaṁ vūpasamā .pe.
 Dutiyajjhānaṁ .pe. Tatiyajjhānaṁ .pe. Catutthajjhānaṁ upasampajja viharati
 yathā yathā ca tadāyatanaṁ tathā tathā naṁ kāyena phusitvā viharati
 ettāvatāpi kho āvuso kāyasakkhi vutto bhagavatā pariyāyena.
      Puna caparaṁ āvuso bhikkhu sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja viharati yathā yathā ca
 tadāyatanaṁ tathā tathā naṁ kāyena phusitvā viharati ettāvatāpi kho
 āvuso kāyasakkhi vutto bhagavatā pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti yathā yathā ca tadāyatanaṁ tathā
 tathā naṁ kāyena phusitvā viharati ettāvatāpi kho āvuso kāyasakkhi
 vutto bhagavatā nippariyāyenāti.
      [248] 44 Paññāvimutto paññāvimuttoti āvuso vuccati
 kittāvatā nu kho āvuso paññāvimutto vutto bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati paññāya pana 1- pajānāti ettāvatāpi kho āvuso
 paññāvimutto vutto bhagavatā pariyāyena .pe.

  *  *  *  *  *  *
  Footnote:1 Ma. ca naṁ. evamuparipi.
-------------------------------------------------
[page 474]
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā hoti paññāya pana pajānāti ettāvatāpi
 kho āvuso paññāvimutto vutto bhagavatā nippariyāyenāti.
      [249] 45 Ubhatobhāgavimutto ubhatobhāgavimuttoti āvuso vuccati
 kittāvatā nu kho āvuso ubhatobhāgavimutto vutto bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati yathā yathā ca tadāyatanaṁ tathā tathā naṁ kāyena phusitvā
 viharati paññāya pana pajānāti ettāvatāpi kho āvuso
 ubhatobhāgavimutto vutto bhagavatā pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti yathā yathā ca tadāyatanaṁ tathā tathā
 naṁ kāyena phusitvā viharati paññāya pana pajānāti ettāvatāpi
 kho āvuso ubhatobhāgavimutto vutto bhagavatā nippariyāyenāti.
      [250] 46 Sandiṭṭhiko dhammo sandiṭṭhiko dhammoti āvuso vuccati
 kittāvatā nu kho āvuso sandiṭṭhiko dhammo vutto bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso sandiṭṭhiko dhammo vutto bhagavatā
 pariyāyena .pe.
-------------------------------------------------
[page 475]
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ettāvatāpi kho āvuso
 sandiṭṭhiko dhammo vutto bhagavatā nippariyāyenāti.
      [251] 47 Sandiṭṭhikaṁ nibbānaṁ sandiṭṭhikaṁ nibbānanti āvuso vuccati
 kittāvatā nu kho āvuso sandiṭṭhikaṁ nibbānaṁ vuttaṁ bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso sandiṭṭhikaṁ nibbānaṁ vuttaṁ bhagavatā
 pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma < PTS. A IV , 454 >saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ettāvatāpi kho āvuso sandiṭṭhikaṁ
 nibbānaṁ vuttaṁ bhagavatā nippariyāyenāti.
      [252] 48 Nibbānaṁ nibbānanti āvuso vuccati .pe.
      [253] 49 Parinibbānaṁ parinibbānanti .pe.
      [254] 50 Tadaṅganibbānaṁ tadaṅganibbānanti āvuso vuccati .pe.
      [255] 51 Diṭṭhadhammanibbānaṁ diṭṭhadhammanibbānanti āvuso vuccati
 kittāvatā nu kho āvuso diṭṭhadhammanibbānaṁ vuttaṁ bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso diṭṭhadhammanibbānaṁ vuttaṁ bhagavatā
-------------------------------------------------
[page 476]
 Pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ettāvatāpi kho āvuso
 diṭṭhadhammanibbānaṁ vuttaṁ bhagavatā nippariyāyenāti.
                     Pañcālavaggo pañcamo.
                         Tassuddānaṁ
          pañcālo kāmahesañca 1- ubho 2- sandiṭṭhikā dve
          nibbānaṁ parinibbānaṁ tadaṅgadiṭṭhadhammikena cāti.
                 Navakanipāte paṇṇāsako samatto.
                      ------------

  *  *  *  *  *  *
  Footnote:1 Ma. samubādho kāyasakkhipaññā. 2 Ma. ubhatobhāgo.
-------------------------------------------------
[page 477]
                   Paṇṇāsakāsaṅgahitā vaggā
                      khemavaggo paṭhamo
      [256] 52 Khemaṁ khemanti āvuso vuccati kittāvatā nu kho
 āvuso khemaṁ vuttaṁ bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso khemaṁ vuttaṁ bhagavatā pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa
 disvā āsavā parikkhīṇā honti ettāvatāpi kho āvuso khemaṁ
 vuttaṁ bhagavatā nippariyāyenāti.
      [257] 53 Khemappatto khemappattoti āvuso vuccati .pe.
      [258] 54 Amataṁ amatanti āvuso vuccati.
      [259] 55 Amatappatto amatappattoti āvuso vuccati.
      [260] < PTS. A IV , 456 >56 Abhayaṁ abhayanti āvuso vuccati.
      [261] 57 Abhayappatto abhayappattoti āvuso vuccati.
      [262] 58 Passaddhi passaddhīti āvuso vuccati.
      [263] 59 Anupubbapassaddhi anupubbapassaddhīti āvuso vuccati.
      [264] 60 Nirodho nirodhoti āvuso vuccati.
      [265] 61 Anupubbanirodho anupubbanirodhoti āvuso vuccati
-------------------------------------------------
[page 478]
 Kittāvatā nu kho āvuso anupubbanirodho vutto bhagavatāti.
      Idhāvuso bhikkhu vivicceva kāmehi .pe. Paṭhamajjhānaṁ upasampajja
 viharati ettāvatāpi kho āvuso anupubbanirodho vutto bhagavatā
 pariyāyena .pe.
      Puna caparaṁ āvuso bhikkhu sabbaso nevasaññānāsaññāyatanaṁ
 samatikkamma saññāvedayitanirodhaṁ upasampajja viharati paññāyapassa disvā
 āsavā parikkhīṇā honti ettāvatāpi kho āvuso anupubbanirodho
 vutto bhagavatā nippariyāyenāti.
      [266] 62 Nava bhikkhave dhamme appahāya abhabbo arahattaṁ
 sacchikātuṁ. Katame nava rāgaṁ dosaṁ mohaṁ kodhaṁ upanāhaṁ makkhaṁ
 palāsaṁ issaṁ macchariyaṁ. Ime kho bhikkhave nava dhamme appahāya
 abhabbo arahattaṁ sacchikātuṁ.
      Nava bhikkhave dhamme pahāya bhabbo arahattaṁ sacchikātuṁ. Katame
 nava rāgaṁ dosaṁ mohaṁ kodhaṁ upanāhaṁ makkhaṁ palāsaṁ issaṁ macchariyaṁ.
 Ime kho bhikkhave nava dhamme pahāya bhabbo arahattaṁ sacchikātunti.
                      Khemavaggo paṭhamo.
                         Tassuddānaṁ
          khemo ca amataṁ ceva abhayapassaddhiyena ca
          nirodho anupubbo ceva dhammaṁ pahāya bhabbena cāti.
                     ---------------
-------------------------------------------------
[page 479]
                    Satipaṭṭhānavaggo dutiyo
      [267] 63 Pañcimāni bhikkhave sikkhādubbalyāni. Katamāni pañca
 pāṇātipāto adinnādānaṁ kāmesu micchācāro musāvādo
 surāmerayamajjapamādaṭṭhānaṁ. Imāni kho bhikkhave pañca sikkhādubbalyāni.
      Imesaṁ kho bhikkhave pañcannaṁ sikkhādubbalyānaṁ pahānāya cattāro
 satipaṭṭhānā bhāvetabbā. Katame cattāro idha bhikkhave bhikkhu
 kāye kāyānupassī viharati ātāpī sampajāno satimā vineyya loke
 abhijjhādomanassaṁ vedanāsu .pe. Citte .pe. Dhammesu dhammānupassī
 viharati ātāpī sampajāno satimā vineyya loke abhijjhādomanassaṁ.
 Imesaṁ kho bhikkhave < PTS. A IV , 458 >pañcannaṁ sikkhādubbalyānaṁ pahānāya ime cattāro
 satipaṭṭhānā bhāvetabbāti.
      [268] 64 Pañcimāni bhikkhave nīvaraṇāni. Katamāni pañca
 kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
 vicikicchānīvaraṇaṁ. Imāni kho bhikkhave pañca nīvaraṇāni.
      Imesaṁ kho bhikkhave pañcannaṁ nīvaraṇānaṁ pahānāya cattāro
 satipaṭṭhānā bhāvetabbā. Katame cattāro idha bhikkhave bhikkhu
 kāye kāyānupassī viharati ātāpī sampajāno satimā vineyya loke
 abhijjhādomanassaṁ vedanāsu .pe. Citte .pe. Dhammesu dhammānupassī
 viharati ātāpī sampajāno satimā vineyya loke abhijjhādomanassaṁ.
-------------------------------------------------
[page 480]
 Imesaṁ kho bhikkhave pañcannaṁ nīvaraṇānaṁ pahānāya ime cattāro
 satipaṭṭhānā bhāvetabbāti.
      [269] 65 Pañcime bhikkhave kāmaguṇā. Katame pañca cakkhuviññeyyā
 rūpā iṭṭhā kantā manāpā piyarūpā kāmūpasañhitā rajaniyā
 sotaviññeyyā saddā .pe. Ghānaviññeyyā gandhā .pe.
 Jivhāviññeyyārasā .pe. Kāyaviññeyyā phoṭṭhabbā iṭṭhā kantā manāpā
 piyarūpā kāmūpasañhitā rajaniyā. Ime kho bhikkhave pañca kāmaguṇā.
      Imesaṁ kho bhikkhave pañcannaṁ kāmaguṇānaṁ pahānāya .pe. Ime
 cattāro satipaṭṭhānā < PTS. A IV , 459 >bhāvetabbāti.
      [270] 66 Pañcime bhikkhave upādānakkhandhā. Katame pañca
 rūpūpādānakkhandho vedanūpādānakkhandho saññūpādānakkhandho saṅkhārūpādānak-
 khandho viññāṇūpādānakkhandho. Ime kho bhikkhave pañcupādānakkhandhā.
      Imesaṁ kho bhikkhave pañcannaṁ upādānakkhandhānaṁ pahānāya .pe.
 Ime cattāro satipaṭṭhānā bhāvetabbāti.
      [271] 67 Pañcimāni bhikkhave orambhāgiyāni saṁyojanāni.
 Katamāni pañca sakkāyadiṭṭhi vicikicchā sīlabbataparāmāso kāmacchando
 byāpādo. Imāni kho bhikkhave pañca orambhāgiyāni saṁyojanāni.
      Imesaṁ kho bhikkhave pañcannaṁ orambhāgiyānaṁ saṁyojanānaṁ pahānāya
 .pe. Ime cattāro satipaṭṭhānā bhāvetabbāti.
      [272] 68 Pañcimā bhikkhave gatiyo. Katamā pañca nirayo
-------------------------------------------------
[page 481]
 Tiracchānayoni pittivisayo manussā devā. Imā kho bhikkhave pañca
 gatiyo.
      Imāsaṁ kho bhikkhave pañcannaṁ gatīnaṁ pahānāya ime cattāro
 satipaṭṭhānā bhāvetabbāti.
      [273] 69 Pañcimāni bhikkhave macchariyāni. Katamāni pañca
 āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ.
 Imāni < PTS. A IV , 460 >kho bhikkhave pañca macchariyāni.
      Imesaṁ kho bhikkhave pañcannaṁ macchariyānaṁ pahānāya ime cattāro
 satipaṭṭhānā bhāvetabbāti.
      [274] 70 Pañcimāni bhikkhave uddhambhāgiyāni saṁyojanāni.
 Katamāni pañca rūparāgo arūparāgo māno uddhaccaṁ avijjā.
 Imāni kho bhikkhave pañcuddhambhāgiyāni saṁyojanāni.
      Imesaṁ kho bhikkhave pañcannaṁ uddhambhāgiyānaṁ saṁyojanānaṁ pahānāya
 ime cattāro satipaṭṭhānā bhāvetabbāti.
      [275] 71 Pañcime bhikkhave cetokhīlā. Katame pañca idha
 bhikkhave bhikkhu satthari kaṅkhati vicikicchati nādhimuccati na sampasīdati
 yo so bhikkhave bhikkhu satthari kaṅkhati vicikicchati nādhimuccati na sampasīdati
 tassa cittaṁ na namati ātappāya anuyogāya sātaccāya
 padhānāya yassa cittaṁ na namati ātappāya anuyogāya sātaccāya
-------------------------------------------------
[page 482]
 Padhānāya ayaṁ paṭhamo cetokhīlo. Puna caparaṁ bhikkhave bhikkhu dhamme
 kaṅkhati .pe. Saṅghe kaṅkhati sikkhāya kaṅkhati sabrahmacārīsu kupito
 hoti anattamano āhatacitto khīlajāto yo so bhikkhave bhikkhu
 sabrahmacārīsu kupito hoti anattamano āhatacitto khīlajāto tassa
 cittaṁ na namati ātappāya anuyogāya sātaccāya padhānāya yassa cittaṁ
 na namati ātappāya anuyogāya sātaccāya padhānāya ayaṁ pañcamo
 cetokhīlo.< PTS. A IV , 461 >
      Imesaṁ kho bhikkhave pañcannaṁ cetokhīlānaṁ pahānāya ime cattāro
 satipaṭṭhānā bhāvetabbāti.
      [276] 72 Pañcime bhikkhave cetaso vinibandhā. Katame pañca
 idha bhikkhave bhikkhu kāmesu avītarāgo hoti avītacchando 1- avītapemo
 avītapipāso avītapariḷāho avītataṇho yo so bhikkhave bhikkhu
 kāmesu avītarāgo hoti avītacchando avītapemo avītapipāso avītapariḷāho
 avītataṇho tassa cittaṁ na namati ātappāya anuyogāya
 sātaccāya padhānāya yassa cittaṁ na namati ātappāya anuyogāya
 sātaccāya padhānāya ayaṁ paṭhamo cetaso vinibandho. Puna caparaṁ
 bhikkhave bhikkhu kāye avītarāgo hoti rūpe avītarāgo hoti yāvadatthaṁ
 udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto
 viharati aññataraṁ devanikāyaṁ paṇidhāya brahmacariyaṁ carati imināhaṁ
 sīlena vā vatena vā tapena vā brahmacariyena vā devo vā bhavissāmi

  *  *  *  *  *  *
  Footnote:1 Ma. avigata .... evamuparipi.
-------------------------------------------------
[page 483]
 Devaññataro vāti yo so bhikkhave bhikkhu aññataraṁ devanikāyaṁ
 paṇidhāya brahmacariyaṁ carati imināhaṁ sīlena vā vatena vā tapena
 vā brahmacariyena vā devo vā bhavissāmi devaññataro vāti tassa
 cittaṁ na namati ātappāya anuyogāya sātaccāya padhānāya ayaṁ
 pañcamo cetaso vinibandho. Ime kho bhikkhave pañca cetaso vinibandhā.
      Imesaṁ kho bhikkhave pañcannaṁ cetaso vinibandhānaṁ pahānāya cattāro
 satipaṭṭhānā bhāvetabbā. Katame cattāro idha bhikkhave bhikkhu
 kāye kāyānupassī viharati ātāpī sampajāno satimā vineyya loke
 abhijjhādomanassaṁ vedanāsu .pe. Cittesu dhammesu dhammānupassī
 viharati ātāpī sampajāno satimā vineyya loke abhijjhādomanassaṁ.
 Imesaṁ kho bhikkhave pañcannaṁ cetaso vinibandhānaṁ pahānāya ime cattāro
 satipaṭṭhānā bhāvetabbāti.
                    Satipaṭṭhānavaggo dutiyo.
                         Tassuddānaṁ
          sikkhā nīvāraṇā kāmā khandhā ca orambhāgiyā
          gati macchariyañceva uddhambhāgiyānaṁ aṭṭhamaṁ
          cetokhīlavinibandhoti 1-.
                     ---------------
                    Sammappadhānavaggo dutiyo
      [277] 73 Pañcimāni bhikkhave sikkhādubbalyāni. Katamāni pañca

  *  *  *  *  *  *
  Footnote:1 Ma. sikkhānīvāraṇākāmā khandhā ca orambhāgiyā gati
  maccheraṁ uddhambhāgiyā aṭṭhamaṁ cetokhīlā vinibandhāti.
-------------------------------------------------
[page 484]
 Pāṇātipāto .pe. Surāmerayamajjapamādaṭṭhānaṁ. Imāni kho bhikkhave
 pañca sikkhādubbalyāni.
      Imesaṁ kho bhikkhave pañcannaṁ sikkhādubbalyānaṁ pahānāya cattāro
 sammappadhānā bhāvetabbā. Katame cattāro idha bhikkhave bhikkhu
 anuppannānaṁ pāpakānaṁ akusalānaṁ dhammānaṁ anuppādāya chandaṁ janeti
 vāyamati viriyaṁ ārabhati cittaṁ paggaṇhāti padahati uppannānaṁ
 pāpakānaṁ akusalānaṁ dhammānaṁ pahānāya chandaṁ janeti vāyamati viriyaṁ
 ārabhati cittaṁ paggaṇhāti padahati anuppannānaṁ kusalānaṁ dhammānaṁ
 uppādāya chandaṁ janeti vāyamati viriyaṁ ārabhati cittaṁ paggaṇhāti
 padahati uppannānaṁ kusalānaṁ dhammānaṁ ṭhitiyā asammosāya bhiyyobhāvāya
 vepullāya bhāvanāya pāripūriyā chandaṁ janeti vāyamati viriyaṁ
 ārabhati < PTS. A IV , 463 >cittaṁ paggaṇhāti padahati. Imesaṁ kho bhikkhave pañcannaṁ
 sikkhādubbalyānaṁ pahānāya ime cattāro sammappadhānā bhāvetabbā.
 (yāvatā sammappadhānavasena vitthārenti 1-).
      [278] 74 Pañcime bhikkhave cetaso vinibandhā. Katame pañca
 idha bhikkhave bhikkhu kāmesu avītarāgo hoti .pe. Ime kho bhikkhave
 pañca cetaso vinibandhā.
      Ime kho bhikkhave pañcannaṁ cetaso vinibandhānaṁ pahānāya cattāro
 sammappadhānā bhāvetabbā. Katame cattāro idha bhikkhave bhikkhu
 anuppannānaṁ pāpakānaṁ akusalānaṁ dhammānaṁ anuppādāya chandaṁ janeti

  *  *  *  *  *  *
  Footnote:1 Ma. (yathā satipaṭṭhānavagge tathā sammappadhānavasena vitthāretabbā .)
-------------------------------------------------
[page 485]
 Vāyamati viriyaṁ ārabhati cittaṁ paggaṇhāti padahati uppannānaṁ
 pāpakānaṁ akusalānaṁ dhammānaṁ pahānāya .pe. Anuppannānaṁ kusalānaṁ
 dhammā uppādāya ... Uppannānaṁ kusalānaṁ dhammānaṁ ṭhitiyā asammosāya
 bhiyyobhāvāya vepullāya bhāvanāya pāripūriyā chandaṁ janeti vāyamati
 viriyaṁ ārabhati cittaṁ paggaṇhāti padahati. Imesaṁ kho bhikkhave
 pañcannaṁ cetaso vinibandhānaṁ pahānāya ime cattāro sammappadhānā
 bhāvetabbāti.
                    Sammappadhānavaggo tatiyo.
                      ------------
                    Iddhipādavaggo catuttho
      [279] 75 Pañcimāni bhikkhave sikkhādubbalyāni. Katamāni pañca
 pāṇātipāto .pe. Surāmerayamajjapamādaṭṭhānaṁ. Imāni < PTS. A IV , 464 >kho bhikkhave
 pañca sikkhādubbalyāni.
      Imesaṁ kho bhikkhave pañcannaṁ sikkhādubbalyānaṁ pahānāya cattāro
 iddhipādā bhāvetabbā. Katame cattāro idha bhikkhave bhikkhu
 chandasamādhipadhānasaṅkhārasamannāgataṁ iddhipādaṁ bhāveti viriyasamādhipadhānasaṅkhāra-
 samannāgataṁ iddhipādaṁ bhāveti cittasamādhipadhānasaṅkhārasamannāgataṁ iddhipādaṁ
 bhāveti vīmaṁsāsamādhipadhānasaṅkhārasamannāgataṁ iddhipādaṁ bhāveti. Imesaṁ
 kho bhikkhave pañcannaṁ sikkhādubbalyānaṁ pahānāya ime cattāro
 iddhipādā bhāvetabbāti. (dvipadasesā iddhipādavasena vitthāretabbā 1-)

  *  *  *  *  *  *
  Footnote:1 Ma. (yathā satipaṭṭhānavagge tathā iddhipādavasena vitthāretabbā).
-------------------------------------------------
[page 486]
      [280] 76 Pañcime bhikkhave cetaso vinibandhā. Katame pañca
 idha bhikkhave bhikkhu kāmesu avītarāgo hoti .pe. Ime kho bhikkhave
 pañca cetaso vinibandhā.
      Imesaṁ kho bhikkhave pañcannaṁ cetaso vinibandhānaṁ pahānāya ime
 cattāro iddhipādā bhāvetabbā. Katame cattāro idha bhikkhave
 bhikkhu chandasamādhipadhānasaṅkhārasamannāgataṁ iddhipādaṁ bhāveti viriyasamādhi
 cittasamādhi vīmaṁsāsamādhi padhānasaṅkhārasamannāgataṁ iddhipādaṁ bhāveti.
 Imesaṁ kho bhikkhave pañcannaṁ cetaso vinibandhānaṁ pahānāya ime
 cattāro iddhipādā bhāvetabbāti.
                   Iddhipādavaggo catuttho.
          Cattāro satipaṭṭhānā padhānā caturo pade
          cattāro < PTS. A IV , 465 >iddhipādāpi purimehetehi yojayeti 1-.
                    ----------------
                       Vaggo pañcamo
      [281] 77 Rāgassa bhikkhave abhiññāya nava dhammā bhāvetabbā.
 Katame nava asubhasaññā maraṇasaññā āhāre paṭikkūlasaññā
 sabbaloke anabhiratasaññā 2- aniccasaññā anicce dukkhasaññā dukkhe
 anattasaññā pahānasaññā virāgasaññā. Rāgassa bhikkhave abhiññāya
 ime nava dhammā bhāvetabbāti.
      [282] 78 Rāgassa bhikkhave abhiññāya nava dhammā bhāvetabbā.

  *  *  *  *  *  *
  Footnote:1 Ma. yatheva satipaṭṭhānā padhānā caturopi ca
  cattāro iddhipādā ca tatheva sampayojayeti.
 2 Ma. anabhiratisaññā.
-------------------------------------------------
[page 487]
 Katame nava paṭhamajjhānaṁ dutiyajjhānaṁ tatiyajjhānaṁ catutthajjhānaṁ
 ākāsānañcāyatanaṁ viññāṇañcāyatanaṁ ākiñcaññāyatanaṁ nevasaññānāsaññāyatanaṁ
 saññāvedayitanirodho. Rāgassa bhikkhave abhiññāya
 ime nava dhammā bhāvetabbā.
      [283] 79 Rāgassa bhikkhave pariññāya parikkhayāya pahānāya
 khayāya vayāya virāgāya nirodhāya cāgāya paṭinissaggāya ime nava
 dhammā bhāvetabbā. Dosassa mohassa < PTS. A IV , 466 >kodhassa upanāhassa makkhassa
 palāsassa issāya macchariyassa māyāya sātheyyassa thambhassa sārambhassa
 mānassa atimānassa madassa pamādassa abhiññāya pariññāya parikkhayāya
 pahānāya khayāya vayāya virāgāya nirodhāya cāgāya paṭinissaggāya ime
 nava dhammā bhāvetabbāti. Idamavoca bhagavā. Attamanā te bhikkhū
 bhagavato bhāsitaṁ abhinandunti 1-.
                     Navakanipāto samatto.
                     --------------

  *  *  *  *  *  *
  Footnote:1 Ma. idamavoca .pe. abhinandunti ime pāṭhā natthi.
-------------------------------------------------
