[page 001]
                 Suttantapiṭake khuddakanikāyassa jātakaṁ
                        dutiyo bhāgo
                        ---------
                        paññāsanipātaṁ
                       1 naḷinikājātakaṁ
      [1] < PTS. J V , 194 >Uddayhate 1- janapado raṭṭhañcāpi vinassati
          ehi naḷinike gaccha taṁ me brāhmaṇamānaya.
      [2] < PTS. J V , 194 >Nāhaṁ dukkhakkhamā rāja nāhaṁ addhānakovidā
          kathaṁ ahaṁ gamissāmi vanaṁ kuñjarasevitaṁ.
      [3] < PTS. J V , 194 >Phītaṁ janapadaṁ gantvā hatthinā ca rathena ca
          dārusaṅghāṭayānena evaṁ gaccha naḷinike.
          Hatthī assā rathā 2- pattī gacchevādāya khattiye
          taveva vaṇṇarūpena vasaṁ tamānayissasi.
      [4] < PTS. J V , 195 >Kadaliddhajapaññāṇo ābhujiparivārito
          eso padissati rammo isisiṅgassa assamo.
          Eso aggissa saṅkhāto eso dhūmo padissati
          maññe no aggiṁ hāpeti isisiṅgo mahiddhiko.

  *  *  *  *  *  *
  Footnote:1 Sī. Yu. uḍḍayhate. 2 Ma. hatthiassarathe.
-------------------------------------------------
[page 002]
      [5] < PTS. J V , 196 >Tañca disvāna āyantiṁ āmuttamaṇikuṇḍalaṁ
          isisiṅgo pāvisi bhīto assamaṁ paṇṇachādanaṁ.
          Assamassa ca sā dvāre geṇḍukenassa kīḷati
          vidaṁsayantī aṅgāni guyhaṁ pakāsitāni ca.
          Tañca disvāna kīḷantiṁ paṇṇasālagato jaṭī
          assamā nikkhamitvāna idaṁ vacanamabravi.
      [6] < PTS. J V , 196 >Ambho ko nāma so rukkho yassa tevaṁ gataṁ phalaṁ
          dūrepi khittaṁ pacceti na taṁ ohāya gacchati.
      [7] < PTS. J V , 196 >Assamassa mama brahme samīpe gandhamādane
          bahavo 1- tādisā rukkhā yassa tevaṁ gataṁ phalaṁ
          dūrepi khittaṁ pacceti na maṁ ohāya gacchati.
               [8] < PTS. J V , 197 >Etu bhavaṁ assamimaṁ adetu
                   pajjañca bhakkhañca paṭiccha dammi
                   idamāsanaṁ atra bhavaṁ nisīdatu
                   ito bhavaṁ mūlaphalāni bhuñjatu 2-.
               [9] < PTS. J V , 197 >Kinte idaṁ ūrūnamantarasmiṁ
                   supicchitaṁ kaṇharivappakāsati
                   akkhāhi me pucchito etamatthaṁ
                   kose nu te uttamaṅgaṁ paviṭṭhaṁ.
              [10] < PTS. J V , 197 >Ahaṁ vane mūlaphalesanaṁ caraṁ

  *  *  *  *  *  *
  Footnote:1 Sī. pabbate. 2 Sī. khādatu.
-------------------------------------------------
[page 003]
                   Asādayiṁ acchaṁ sughorarūpaṁ
                   so maṁ patitvā sahasajjhappatto
                   panujja maṁ abbuhi uttamaṅgaṁ.
                   Svāyaṁ vaṇo khajjati kaṇḍuvāyati
                   sabbañca kālaṁ na labhāmi sātaṁ
                   paho bhavaṁ kaṇḍumimaṁ vinetuṁ
                   kurutaṁ bhavaṁ yācito brāhmaṇatthaṁ.
              [11] < PTS. J V , 198 >Gambhīrarūpo te vaṇo salohito
                   apūtiko pannagandho 1- mahā ca
                   karomi te kiñci kasāyayogaṁ
                   yathā bhavaṁ paramasukhī bhaveyya.
              [12] < PTS. J V , 198 >Na mantayogā na kasāyayogā
                   na osadhā brahmacāri kamanti
                   ghaṭṭe mudukena aṅgena 2- vinehi kaṇḍuṁ 3-
                   yathā ahaṁ paramasukhī bhaveyyaṁ.
              [13] < PTS. J V , 199 >Ito nu bhoto katamena assamo
                   kacci bhavaṁ abhiramasi araññe
                   kacci nu te mūlaphalaṁ pahūtaṁ
                   kacci bhavantaṁ na vihiṁsanti vāḷā.

  *  *  *  *  *  *
  Footnote:1 Sī. pakkagandho. Ma. vaṇagandho. 2 Sī. yaṁ te mudu tena. 3 Yu. kaṇḍūkaṁ.
-------------------------------------------------
[page 004]
              [14] < PTS. J V , 199 >Ito ujuṁ uttarāyaṁ disāyaṁ
                   khemā nadī himavantā pabhāti
                   tassā tīre assamo mayha rammo
                   aho bhavaṁ assamaṁ mayha passe.
                   Ambā ca sālā tilakā 1- ca jambuyo
                   uddālakā pāṭaliyo ca phullā
                   samantato kiṁpurisābhigītaṁ
                   aho bhavaṁ assamaṁ mayha passe.
                   Tālā ca mūlā ca phalā ca mettha
                   vaṇṇena gandhena upetarūpaṁ
                   taṁ bhūmibhāgehi upetarūpaṁ
                   aho bhavaṁ assamaṁ mayha passe.
                   Phalā ca mūlā ca pahūtamettha
                   vaṇṇena gandhena rasenupetā
                   āyanti ca luddakā taṁ padesaṁ
                   mā me tato mūlaphalaṁ ahāsuṁ.
              [15] < PTS. J V , 200 >Pitā mama mūlaphalesanaṁ gato
                   idāni āgacchati sāyakāle
                   ubhova gacchāmase assamantaṁ

  *  *  *  *  *  *
  Footnote:1 tiṇḍukātipi.
-------------------------------------------------
[page 005]
                   Yāva pitā mūlaphalato etu.
              [16] < PTS. J V , 201 >Aññe bahū isayo sādhurūpā
                   rājīsayo anumagge vasanti
                   teyeva pucchesi mamassamantaṁ
                   te taṁ nayissanti mamaṁ sakāse.
     [17] < PTS. J V , 201 >Na te kaṭṭhāni bhinnāni na te udakamābhataṁ
          aggipi te na hāpito kinnu mandova jhāyasi.
                   Bhinnāni kaṭṭhāni huto ca aggi
                   tapanīpi te samitā brahmacārī
                   pīṭhañca mayhaṁ udakañca hoti
                   ramasi tuvaṁ brahmabhūto puratthā.
                   Abhinnakaṭṭhosi anābhatodako
                   ahāsitaggīsi asiddhabhojano
                   na me tuvaṁ ālapasi mamajja
                   naṭṭhaṁ nu kiṁ cetasikañca dukkhaṁ.
              [18] < PTS. J V , 202 >Idhāgamā jaṭilo brahmacārī
                   sudassaneyyo sutanū vineti
                   nevātidīgho na panātirasso
                   sukaṇhakaṇhacchadanehi bhoto.
-------------------------------------------------
[page 006]
                   Amassujāto apurāṇavaṇṇī
                   ādhārarūpañca panassa kaṇṭhe
                   dve yamā 1- gaṇḍā ure sujātā 2-
                   suvaṇṇatiṇḍusannibhā 3- pabhassarā.
                   Mukhañca tassa bhusadassaneyyaṁ
                   kaṇṇesu lambanti ca kuñcitaggā
                   te jotare carato māṇavassa
                   suttañca yaṁ saṁyamānaṁ jaṭānaṁ
                   aññā ca tassa saṁyamāni catasso
                   nīlā pītā lohitakā ca setā
                   tā saṁsare carato māṇavassa
                   tiriṭisaṅghāriva pāvusamhi.
                   Na mekhalaṁ muñjamayaṁ dhāreti
                   na santhare no pana pabbajassa
                   tā jotare jaṅghanantare 4- vilaggā
                   sateritā 5- vijjurivantalikkhe.
                   Akhilakāni ca avaṇṭakāni
                   heṭṭhā nabhyā kaṭisamohitāni
                   aghaṭṭitā niccakīḷaṁ karonti
                   hantāta kiṁ rukkhaphalāni tāni.

  *  *  *  *  *  *
  Footnote:1 Sī. dvepassa. Yu. dvāssa. 2 Ma. uresu jātā. 3 Ma. suvaṇṇatindukanibhā.
 Yu. sovaṇṇapiṇḍūpanibhā. 4 Ma. jaghanantare. 5 Ma. sateratā.
-------------------------------------------------
[page 007]
                   Jaṭā ca tassa bhusadassaneyyā
                   parosataṁ vellitaggā sugandhā
                   dvedhāsiro sādhuvibhattarūpo
                   aho nukho mayha tathā jaṭāssu.
                   Yadā ca so pakirati tā jaṭāyo
                   vaṇṇena gandhena upetarūpā
                   nīluppalaṁ vātasameritaṁva
                   tatheva saṁvāyati 1- panassamo ayaṁ.
                   Paṅko ca tassa bhusadassaneyyo
                   netādiso yādiso mayha kāyo 2-
                   so vāyati erito mālutena
                   vanaṁ yathā aggagimhe suphullaṁ.
                   Nihanti so rukkhaphalaṁ paṭhabyā
                   sucittarūpaṁ ruciraṁ dassaneyyaṁ
                   khittañca tassa punareti hatthaṁ
                   hantāta kiṁ rukkhaphalaṁ nukho taṁ.
                   Dantā ca tassa bhusadassaneyyā
                   suddhā samā saṅkhavarūpapannā
                   mano pasādenti vivariyamānā
                   na hi 3- nūna so sākamakhādi tehi.

  *  *  *  *  *  *
  Footnote:1 Ma. saṁvāti. 2 Ma. mayhaṁ kāye. 3 Sī. Yu. sabbattha na ha....
-------------------------------------------------
[page 008]
                   Akakkasaṁ aggaḷitaṁ muhuṁ muduṁ
                   ujuṁ anuddhataṁ acapalamassa bhāsitaṁ
                   rudaṁ manuññaṁ karavīkasussaraṁ
                   hadayaṅgamaṁ rañjayateva me mano.
                   Bindussaro nātivissaṭṭhavākyo 1-
                   na nūna sajjhāyamatippayutto
                   icchāmi kho 2- taṁ punadeva daṭṭhuṁ
                   mittañhi 3- me māṇavāhu 4- puratthā.
                   Susandhi sabbattha vimaṭṭhimaṁ vaṇaṁ
                   puthu sujātaṁ kharapattasannibhaṁ
                   teneva maṁ uttariyāna māṇavo
                   vivariya ūraṁ jaghanena pīḷayi.
                   Tapanti ābhanti virocare ca
                   sateritā 5- vijjurivantalikkhe
                   bāhā mudū añjanalomasadisā
                   vicitravaṭṭaṅgulikassa sobhare.
                   Akakkasaṅgo na ca dīghalomo
                   nakhassa dīghā api lohitaggā
                   mudūhi bāhāhi palissajanto
                   kalyāṇarūpo ramayaṁ upaṭṭhahi.

  *  *  *  *  *  *
  Footnote:1 Ma. nātivisaḷavākyo. 2 Ma. bho. 3 Ma. mitto hi. 4 Ma. māṇavohu.
 5 Ma. sateratā.
-------------------------------------------------
[page 009]
                   Dumassa tūlūpanibhā pabhassarā
                   suvaṇṇakambūtalavaṭṭasucchavī
                   hatthā mudū tehi maṁ saṁphusitvā
                   ito gato tena maṁ dahanti tāta.
                   Na nūna so khārividhaṁ ahāsi
                   na nūna so kaṭṭhāni sayaṁ abhañji
                   na nūna so hanti dume kuṭhāriyā
                   napissa hatthesu khilāni atthi.
                   Acchova kho tassa vaṇaṁ akāsi
                   so maṁ bravī sukhitaṁ maṁ karohi
                   tāhaṁ kariṁ tena mamāpi 1- sokhyaṁ
                   so ca bravī sukhitosmīti brahme.
                   Ayañca te māluvapaṇṇasanthatā
                   vikiṇṇarūpāva mayā ca tena ca
                   kilantarūpā udake ramitvā
                   punappunaṁ paṇṇakuṭiṁ vajāma.
                   Na majja mantā paṭibhanti tāta
                   na aggihuttaṁ napi yañña tatra 2-
                   na cāpi te mūlaphalāni bhuñje

  *  *  *  *  *  *
  Footnote:1 Ma. mamāsi. 2 Sī. yaññatantraṁ. Ma. yaññatantaṁ.
-------------------------------------------------
[page 010]
                   Yāva na passāmi taṁ brahmacāriṁ.
                   Addhā pajānāsi tuvaṁpi tāta
                   yassaṁ disāyaṁ 1- vasate brahmacārī
                   taṁ maṁ disaṁ pāpaya tāta khippaṁ
                   mā te ahaṁ amarimassamamhi.
                   Vicitraphullañhi 2- vanaṁ sutaṁ mayā
                   dijābhighuṭṭhaṁ dijasaṅghasevitaṁ
                   taṁ maṁ vanaṁ pāpaya tāta khippaṁ
                   purā te pāṇaṁ vijahāmi assame.
              [19] < PTS. J V , 207 >Imasmāhaṁ jotirase vanamhi
                   gandhabbadevaccharasaṅghasevite
                   isīnamāvāse sanantanamhi
                   netādisaṁ aratiṁ pāpuṇetha.
                   Bhavanti mittāni atho na honti
                   ñātīsu mittesu karonti pemaṁ
                   ayañca jammo kissa divā 3- niviṭṭho
                   yo neva jānāti kutomhi āgato.
          Saṁvāsena hi mittāni sandhiyanti punappunaṁ
          sveva mitto 4- asaṅgantu asaṁvāsena jīrati.

  *  *  *  *  *  *
  Footnote:1 Ma. disaṁ. 2 Sī.Yu. vicitarapupphaṁ. 3 Sī. rivā. Ma. vā. 4 Yu. sā ca metti.
-------------------------------------------------
[page 011]
                   Sace tuvaṁ dakkhasi brahmacāriṁ
                   sace tuvaṁ sallape 1- brahmacārinā
                   sampannasassaṁva mahodakena
                   tapoguṇaṁ khippamimaṁ pahassasi.
                   Punapi ce dakkhasi brahmacāriṁ
                   punapi ce sallape 2- brahmacārinā
                   sampannasassaṁva mahodakena
                   usmāgataṁ khippamimaṁ pahassasi.
                   Bhūtāni hetāni caranti tāta
                   virūparūpena manussaloke
                   na tāni sevetha naro sapañño
                   āsajjanaṁ 3- nassati brahmacārīti.
                      Naḷinikājātakaṁ paṭhamaṁ.
                      --------------
                       Ummādantījātakaṁ
              [20] < PTS. J V , 213 >Nivesanaṁ kassa nudaṁ sunanda
                   pākārena paṇḍumayena guttaṁ
                   kā dissati aggisikhāva dūre
                   vehāyasaṁ 4- pabbataggeva acci.

  *  *  *  *  *  *
  Footnote:1-2 Yu. sallapi. 3 Ma. āsajja naṁ. 4 Sī. Yu. vehāsayaṁ.
-------------------------------------------------
[page 012]
                   Dhītā nvāyaṁ kassa sunanda hoti
                   suṇisā nvāyaṁ kassa athopi bhariyā
                   akkhāhi me khippamidheva puṭṭho
                   avāvatā yadi vā atthi bhattā.
              [21] < PTS. J V , 214 >Ahaṁ hi jānāmi janinda etaṁ
                   matyā ca petyā ca athopi assā
                   taveva so puriso bhūmipāla
                   rattindivaṁ appamatto tavatthe.
                   Iddho ca phīto ca suvaḍḍhito ca
                   amacco ca te aññataro janinda
                   tadseva sā bhariyā abhipārakassa
                   ummādantīti nāmadheyyena rāja.
              [22] < PTS. J V , 214 >Ambho ambho nāmamidaṁ imissā
                   matyā ca petyā ca kataṁ susādhu
                   tathāhi mayhaṁ avalokayantī
                   ummattakaṁ ummādantī akāsi.
              [23] < PTS. J V , 215 >Yā puṇṇamāse migamandalocanā
                   upāvisī puṇḍarīkattacaṅgī
                   dve puṇṇamāyo tadahū amaññiṁ
                   disvāna pārāvaṭarattavāsiniṁ.
-------------------------------------------------
[page 013]
                   Aḷārapamhehi subhehi vaggubhi
                   palobhayantī maṁ yadā udikkhati
                   vijamhamānā 1- harateva me mano
                   jātā vane kiṁpurisīva pabbate.
          Tadā hi brahatī sāmā āmuttamaṇikuṇḍalā
          ekaccavasanā nārī migī bhantāvudikkhati.
                   Kadāssu maṁ tambanakhā sulomā
                   bāhāmudū candanasāralittā
                   vaṭṭaṅgulī sannatadhīrakuttiyā
                   nārī upaññissati sīsato subhā.
                   Kadāssu maṁ kāñcanajāluracchadā
                   dhītā tirīṭissa vilākamajjhā 2-
                   mudūhi bāhāhi palissajissati
                   brahāvane jātadumaṁva māluvā.
                   Kadāssu maṁ 3- lākhārasarattasucchavī
                   bindutthanī puṇḍarīkattacaṅgī
                   mukhaṁ mukhena upanāmayissati
                   soṇḍova soṇḍassa surāya thālaṁ.
          Yadāddasaṁ taṁ tiṭṭhantiṁ sabbagattaṁ 4- manoramaṁ

  *  *  *  *  *  *
  Footnote:1 Ma. vijmbhamānā. 2 Ma. vilaggamajjhā. 3 Ma. ayaṁ pāṭho natthi. 4 Ma. sabbabhaddaṁ.
-------------------------------------------------
[page 014]
          Tato sakassa cittassa nāvabodhāmi kañci naṁ.
          Ummādantī mayā diṭṭhā 1- āmuttamaṇikuṇḍalā
          na suppāmi divārattiṁ sahassaṁva parājito.
          Sakko ce 2- me varaṁ dajjā so ca labbhetha me varo
          ekarattaṁ dvirattaṁ vā bhaveyya 3- abhipārako
          ummādantyā ramitvāna sīvirājā tato siyā 4-.
              [24] < PTS. J V , 218 >Bhūtāni me bhūtapatī namassato
                   āgamma yakkho idametadabravi
                   rañño mano ummādantyā niviṭṭho
                   dadāmi te taṁ paricārayassu.
              [25] < PTS. J V , 218 >Puññā ca dhaṁse 5- amaro na camhi
                   jano ca me pāpamidañca jaññā
                   bhuso ca tyassa manaso vighāto
                   datvā piyaṁ ummādantiṁ adiṭṭhā 6-.
              [26] < PTS. J V , 218 >Janinda nāññatra tayā mayā vā
                   sabbāpi kammassa katassa jaññā
                   yante mayā ummādantī padinnā
                   bhusehi rājā vanathaṁ sajāhi.
              [27] < PTS. J V , 218 >Yo pāpakaṁ kamma karaṁ manusso

  *  *  *  *  *  *
  Footnote:1 Ma. ummādantimahaṁ diṭṭhā. 2 Sī. Yu. ca. 3 Ma. bhaveyyaṁ. 4 Ma. siyaṁ.
 5 Ma. Yu. puññā vidhaṁse. 6 Ma. adaṭṭhā. ito paraṁ īdisameva.
-------------------------------------------------
[page 015]
                   So maññati māyidaṁ 1- maññiṁsu aññe
                   passanti bhūtāni karontametaṁ
                   yuttā ca ye honti narā paṭhabyā.
                   Añño nu te koci naro paṭhabyā
                   saddheyya 2- lokasmi na me piyāti
                   bhuso ca tyassa manaso vighāto
                   datvā piyaṁ ummādantiṁ adiṭṭhā.
              [28] < PTS. J V , 219 >Addhā piyā mayha janinda esā
                   na sā mamaṁ appiyā bhūmipāla
                   gaccheva tvaṁ ummādantiṁ bhaddante 3-
                   sīhova selassa guhaṁ upeti.
              [29] < PTS. J V , 219 >Na pīḷitā attadukkhena dhīrā
                   sukhapphalaṁ kamma pariccajanti
                   sammohitā vāpi sukhena mattā
                   na pāpakammañca samācaranti.
              [30] < PTS. J V , 219 >Tuvañhi mātā ca pitā ca mayhaṁ
                   bhattā patī posako devatā ca
                   dāso ahaṁ tuyha saputtadāro
                   yathāsukhaṁ sīvi 4- karohi kāmaṁ.
              [31] < PTS. J V , 219 >Yo issaromhīti karoti pāpaṁ

  *  *  *  *  *  *
  Footnote:1 Ma. māyida. 2 Sī. Ma. saddaheyya. ito paraṁ īdisameva. 3 Ma. bhadante.
 4 Ma. sāmi.
-------------------------------------------------
[page 016]
                   Katvā ca so nuttapate 1- paresaṁ
                   na tena so jīvati dīghamāyuṁ 2-
                   devāpi pāpena samekkhare naṁ.
              [32] < PTS. J V , 219 >Aññātakaṁ sāmikehi padinnaṁ
                   dhamme ṭhitā ye paṭicchanti dānaṁ
                   paṭicchakā dāyakā cāpi tattha
                   sukhapphalaññeva karonti kammaṁ.
              [33] < PTS. J V , 219 >Añño nu te koci naro paṭhabyā
                   saddheyya lokasmi na me piyāti
                   bhuso ca tyassa manaso vighāto
                   datvā piyaṁ ummādantiṁ adiṭṭhā.
              [34] < PTS. J V , 220 >Addhā piyā mayha janinda esā
                   na sā mamaṁ appiyā bhūmipāla
                   yante mayā ummādantī padinnā
                   bhusehi rājā vanathaṁ sajāhi.
              [35] < PTS. J V , 220 >Yo attadukkhena parassa dukkhaṁ
                   sukhena vā attasukhaṁ dahati 3-
                   yathevidaṁ mayha tathā paresaṁ
                   yo evaṁ pajānāti sa vedi dhammaṁ.
              [36] < PTS. J V , 220 >Añño nu te koci paro paṭhabyā

  *  *  *  *  *  *
  Footnote:1 nuttasatetipi. 2 Ma. dīghamāyu. 3 Ma. dahāti.
-------------------------------------------------
[page 017]
                   Saddheyya lokasmi na me piyāti
                   bhuso ca tyassa manaso vighāto
                   datvā piyaṁ ummādantiṁ adiṭṭhā.
              [37] < PTS. J V , 220 >Janinda jānāsi piyā mamesā
                   na sā mamaṁ appiyā bhūmipāla
                   piyena te dammi piyaṁ janinda
                   piyadāyino deva piyaṁ labhanti.
     [38] < PTS. J V , 220 >So nūnāhaṁ vadhissāmi attānaṁ kāmahetukaṁ
          na hi dhammaṁ adhammena ahaṁ vadhitumussahe.
              [39] < PTS. J V , 220 >Sace tuvaṁ mayha satiṁ janinda
                   na kāmayāsi naravīra seṭṭha
                   cajāmi naṁ sabbajanassa majjhe 1-
                   mayā pamuttaṁ tato avhayesi naṁ.
              [40] < PTS. J V , 220 >Adūsiyañce abhipāraka tuvaṁ
                   cajāsi katte ahitāya tyassa
                   mahā ca te upavādopi assa
                   na cāpi tyassa nagaramhi pakkho.
              [41] < PTS. J V , 220 >Ahaṁ sahissaṁ upavādametaṁ
                   nindaṁ pasaṁsaṁ garahañca sabbaṁ
                   mametamāgacchatu bhūmipāla

  *  *  *  *  *  *
  Footnote:1 Yu. sibbayā.
-------------------------------------------------
[page 018]
                   Yathāsukhaṁ sīvi 1- karohi kāmaṁ.
                   Yo neva nindaṁ na punappasaṁsaṁ 2-
                   ādiyati garahaṁ nopi pūjaṁ
                   sirī ca lakkhī ca apeti tamhā
                   āpo suvuṭṭhīva yathā thalamhā.
                   Yaṅkiñci dukkhañca sukhañca etto
                   dhammātisārañca manovighātaṁ
                   urasā ahaṁ paṭicchissāmi 3- sabbaṁ
                   paṭhavī yathā thāvarānaṁ tasānaṁ.
              [42] < PTS. J V , 221 >Dhammātisārañca manovighātaṁ
                   dukkhañca nicchāmi ahaṁ paresaṁ
                   ekopimaṁ tārayissāmi 4- bhāraṁ
                   dhamme ṭhito kiñci ahāpayanto.
              [43] < PTS. J V , 221 >Saggūpagaṁ puññakammaṁ janinda
                   mā me tuvaṁ antarāyaṁ akāsi
                   dadāmi te ummādantiṁ pasanno
                   rājāva yaññe dhanaṁ brāhmaṇānaṁ.
              [44] < PTS. J V , 221 >Addhā tuvaṁ katte hitosi mayhaṁ
                   sakhā mamaṁ ummādantī tuvañca
                   nindeyyu devā pitaro ca sabbe

  *  *  *  *  *  *
  Footnote:1 Yu. sibba. 2 Ma. panappasaṁsaṁ. 3 Ma. paccuttarissāmi. Yu. paccupadissāmi.
 4 Ma. hārayissāmi.
-------------------------------------------------
[page 019]
                   Pāpañca passaṁ abhisamparāyaṁ.
              [45] < PTS. J V , 221 >Na hetaṁ dhammaṁ 1- sīvirāja vajjuṁ
                   sanegamā jānapadā ca sabbe
                   yante mayā ummādantī padinnā
                   bhusehi rājā vanathaṁ sajāhi.
              [46] < PTS. J V , 221 >Addhā tuvaṁ katte hitosi mayhaṁ
                   sakhā mamaṁ ummādantī tuvañca
                   satañca dhammāni sukittitāni
                   samuddavelāva duraccayāni.
              [47] < PTS. J V , 221 >Āhuneyyo mesi hitānukampī
                   dhātā vidhātā casi kāmapālo
                   tayī hutā rāja mahapphalā hi 2-
                   kāmena me ummādantiṁ paṭiccha.
              [48] < PTS. J V , 222 >Addhā hi sabbaṁ abhipāraka tuvaṁ
                   dhammaṁ acārī mama kattuputta
                   añño nu te ko idha sotthikattā
                   dvipado naro aruṇe jīvaloke.
              [49] < PTS. J V , 222 >Tvaṁ nu seṭṭho tvamanuttarosi
                   tvaṁ dhammagū dhammavidū sumedho
                   so dhammagutto cirameva jīva

  *  *  *  *  *  *
  Footnote:1 Ma. na hetadhammaṁ. 2 Yu. mahapphalā hi me.
-------------------------------------------------
[page 020]
                   Dhammañca me desaya dhammapāla.
     [50] < PTS. J V , 222 >Tadiṅgha abhipāraka suṇohi vacanaṁ mama
          dhammante desayissāmi sataṁ āsevitaṁ ahaṁ.
          Sādhu dhammarucī rājā sādhu paññāṇavā naro
          sādhu mittānamaddubbho pāpassākaraṇaṁ sukhaṁ.
          Akkodhanassa vijite ṭhitadhammassa rājino
          sukhaṁ manussā āsetha sītacchāyāya saṅghare.
                   Na cāhametaṁ abhirocayāmi
                   kammaṁ asamekkhakataṁ asādhu
                   yevāpi ñatvāna sayaṁ karonti
                   upamā imā mayha tuvaṁ suṇohi.
          Gavañce taramānānaṁ jimhaṁ gacchati puṅgavo
          sabbā tā jimhaṁ gacchanti nette jimhaṁ gate sati.
          Evameva manussesu yo hoti seṭṭhasammato
          so ce adhammaṁ carati pageva itarā pajā
          sabbaṁ raṭṭhaṁ dukkhaṁ seti rājā ce hoti adhammiko.
          Gavañce taramānānaṁ ujuṁ gacchati puṅgavo
          sabbā tā ujuṁ gacchanti nette ujuṁ gate sati.
          Evameva manussesu yo hoti seṭṭhasammato
          so cepi 1- dhammaṁ carati pageva itarā pajā

  *  *  *  *  *  *
  Footnote:1 Ma. sace.
-------------------------------------------------
[page 021]
          Sabbaṁ raṭṭhaṁ sukhaṁ seti rājā ce hoti dhammiko.
          Na cāpāhaṁ adhammena amarattamabhipatthaye
          imaṁ vā paṭhaviṁ sabbaṁ vijetuṁ abhipāraka.
          Yañhi kiñci manussesu ratanaṁ idha vijjati
          gāvo dāso hiraññañca vatthiyaṁ haricandanaṁ.
                   Assitthiyo ca ratanaṁ maṇikañca
                   yañcāpime candasuriyā abhipālayanti
                   na tassa hetu visamaṁ careyya
                   majjhe sivīnaṁ usabhosmi jāto.
                   Netā hitā 1- uggato raṭṭhapālo
                   dhammaṁ sivīnaṁ apacāyamāno
                   so dhammamevānuvicintayanto
                   tasmā sake cittavase na vatto.
     [51] < PTS. J V , 223 >Addhā tuvaṁ mahārāja niccaṁ abyasanaṁ sivaṁ
          karissasi ciraṁ rajjaṁ paññā hi tava tādisī.
          Etante anumodāma yaṁ dhammaṁ nappamajjasi
          dhammaṁ pamajja khattiyo raṭṭhā 2- cavati issaro.
          Dhammañcara 3- mahārāja mātāpitūsu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja puttadāresu khattiya

  *  *  *  *  *  *
  Footnote:1 Yu. pitā. 2 Sī. ṭhānā. 3 Ma. sabbattha dhammaṁ care....
-------------------------------------------------
[page 022]
          Idha dhammaṁ caritvāna rāja saggaṁ gamissasi.
          Dhammañcara mahārāja mittāmaccesu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja vāhanesu balesu ca
          idha dhammaṁ caritvāna rāja saggaṁ gamissasi.
          Dhammañcara mahārāja gāmesu nigamesu ca
          idha dhammaṁ caritvāna rāja saggaṁ gamissasi.
          Dhammañcara mahārāja raṭṭhesu janapadesu ca
          idha dhammaṁ caritvāna rāja saggaṁ gamissasi.
          Dhammañcara mahārāja samaṇe brāhmaṇesu ca
          idha dhammaṁ caritvāna rāja saggaṁ gamissasi.
          Dhammañcara mahārāja migapakkhīsu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja dhammo ciṇṇo sukhāvaho
          idha dhammaṁ caritvāna rāja saggaṁ gamissasi.
          Dhammañcara mahārāja indā devā sabrahmakā
          suciṇṇena divaṁ pattā mā dhammaṁ rāja pāmadoti.
                     Ummādantījātakaṁ dutiyaṁ.
                        ---------
-------------------------------------------------
[page 023]
                      3 Mahābodhijātakaṁ
     [52] < PTS. J V , 232 >Kinnu daṇḍaṁ kimājinaṁ kiṁ chattaṁ kiṁ upāhanaṁ
          kiṁ aṅkusañca pattañca saṅghāṭiñcāpi brāhmaṇa
          taramānarūpo gaṇhāsi kinnu patthayase disaṁ.
     [53] < PTS. J V , 232 >Dvādasetāni vassāni vasitāni tavantike
          nābhijānāmi soṇena piṅgalenābhikūjitaṁ.
          Svāyaṁ dittova nadati sukkadāṭhaṁ vidaṁsayaṁ
          tava sutvā sabhariyassa vītasaddhassa maṁ pati.
     [54] < PTS. J V , 233 >Ahu esa kato doso yathā bhāsasi brāhmaṇa
          esa bhiyyo pasīdāmi vasa brāhmaṇa mā gamā.
     [55] < PTS. J V , 233 >Sabbaseto pure āsi tatopi sabalo ahu
          sabbalohitakodāni kālo pakkamituṁ mama.
          Abbhantaraṁ pure āsi tato majjhe tato bahi
          purā niddhamanā hoti sayameva vajāmahaṁ.
          Vītasaddhaṁ na seveyya udapānaṁvanodakaṁ
          sacepi naṁ anukhaṇe vārikaddamagandhikaṁ.
          Pasannameva seveyya appasannaṁ vivajjaye
          pasannaṁ payirupāseyya rahadaṁvudakatthiko.
          Bhaje bhajantaṁ purisaṁ abhajantaṁ na bhajjaye
          asappurisadhammo so yo bhajantaṁ na bhajjati.
-------------------------------------------------
[page 024]
          Yo bhajantaṁ na bhajati sevamānaṁ na sevati
          save manussapāpiṭṭho migo sākhassito yathā.
          Accābhikkhaṇasaṁsaggā asamo saraṇena ca
          etena mittā jīranti akāle yācanāya ca.
          Tasmā nābhikkhaṇaṁ gacche na ca gacche cirāciraṁ
          kālena yācaṁ yāceyya evaṁ mittā na jirare 1-.
          Aticiraṁ nivāsena piyo bhavati appiyo
          āmanta kho taṁ gacchāma purā te homa appiyā.
     [56] < PTS. J V , 234 >Evaṁ ce yācamānānaṁ añjaliṁ nāvabujjhasi
          paricārikānaṁ sattānaṁ 2- vacanaṁ na karosi no
          evantaṁ abhiyācāma puna kayirāsi pariyāyaṁ.
     [57] < PTS. J V , 234 >Evañce no viharataṁ antarāyo na hessati
          tuyha vāpi 3- mahārāja mayha vā 4- raṭṭhavaḍḍhana
          appeva nāma passema ahorattānamaccaye.
     [58] < PTS. J V , 237 >Udīraṇā ce saṅgatyā bhāvāyamanuvattati.
          Akāmā akaraṇīyaṁ vā karaṇīyaṁ vāpi krubbati 5-
          akāmakaraṇīyasmiṁ kavidha pāpena limpati 6-.
          So ce attho ca dhammo ca kalyāṇo na ca pāpako
          bhoto ce vacanaṁ saccaṁ suhato vānaro mayā.
          Attano ce hi vādassa aparādhaṁ vijāniya 7-

  *  *  *  *  *  *
  Footnote:1 Ma. jīyare. 2 Ma. paricārakānaṁ sataṁ. 3 Sī. tumhañcāpi. Yu. tuyhañcāpi.
 4 Sī. amhaṁ vā. Yu. mayhañca. 5 Ma. kubbati. 6 Ma. lippati. ito paraṁ
 īdisameva. 7 Ma. vijāniyā.
-------------------------------------------------
[page 025]
          Na maṁ tvaṁ garaheyyāsi bhoto vādo hi tādiso.
     [59] < PTS. J V , 238 >Issaro sabbalokassa sace kappeti jīvitaṁ
          iddhiṁ byasanabhāvañca kammaṁ kalyāṇapāpakaṁ
          niddesakārī puriso issaro tena limpati.
          So ce attho ca dhammo ca kalyāṇo na ca pāpako
          bhoto ce vacanaṁ saccaṁ suhato vānaro mayā.
          Attano ce hi vādassa aparādhaṁ vijāniya 1-
          na maṁ tvaṁ garaheyyāsi bhoto vādo hi tādiso.
     [60] < PTS. J V , 238 >Sace pubbekatahetu sukhadukkhaṁ nigacchati
          porāṇakaṁ kataṁ pāpaṁ tameso muñcate iṇaṁ
          porāṇakaiṇamokkho kvidha pāpena limpati.
          So ce attho ca dhammo ca kalyāṇo na ca pāpako
          bhoto ce vacanaṁ saccaṁ suhato vānaro mayā.
          Attano ce hi vādassa aparādhaṁ vijāniya
          na maṁ tvaṁ garaheyyāsi bhoto vādo hi tādiso.
     [61] < PTS. J V , 239 >Catunnaṁyevupādāya rūpaṁ sambhoti pāṇinaṁ
          yato ca rūpaṁ sambhoti tatthevānupagacchati.
          Idheva jīvati jīvo pecca pecca vinassati
          ucchijjati ayaṁ loko ye bālā ye ca paṇḍitā
          ucchijjamāne lokasmiṁ kvidha pāpena limpati.

  *  *  *  *  *  *
  Footnote:1 Ma. vijāniyā. ito paraṁ īdisameva.
-------------------------------------------------
[page 026]
          So ce attho ca dhammo ca kalyāṇo na ca pāpako
          bhoto ce vacanaṁ saccaṁ suhato vānaro mayā.
          Attano ce hi vādassa aparādhaṁ vijāniya
          na maṁ tvaṁ garaheyyāsi bhoto vādo hi tādiso.
     [62] < PTS. J V , 240 >Āhu khattavidhā 1- loke bālā paṇḍitamānino
          mātaraṁ pitaraṁ haññe atho jeṭṭhaṁpi bhātaraṁ
          haneyya puttadāre ca attho ce tādiso siyā.
     [63] < PTS. J V , 240 >Yassa rukkhassa chāyāya nisīdeyya sayeyya vā
          na tassa sākhaṁ bhañjeyya mittadubbho 2- hi pāpako.
          Atha atthe samuppanne samūlamapi abbhuhe
          attho me sambalenāpi suhato vānaro mayā.
          So ce attho ca dhammo ca kalyāṇo na ca pāpako
          bhoto ce vacanaṁ saccaṁ suhato vānaro mayā.
          Attano ce hi vādassa aparādhaṁ vijāniya
          na maṁ tvaṁ garaheyyāsi bhoto vādo hi tādiso.
     [64] < PTS. J V , 241 >Ahetuvādo puriso yo ca issarakuttiko
          pubbekatī ca ucchedī yo ca khattavidho 3- naro.
          Ete asappurisā loke bālā paṇḍitamānino
          kareyya tādiso pāpaṁ atho aññampi kāraye

  *  *  *  *  *  *
  Footnote:1 Ma. khattavidā. 2 Yu. mittadūbhī. 3 Ma. khattavido.
-------------------------------------------------
[page 027]
          Asappurisasaṁsaggo dukkhanto 1- kaṭukudrayo.
              [65] < PTS. J V , 241 >Urabbharūpena bakāsu 2- pubbe
                   asaṅkito ajayūthaṁ upeti
                   hantvā uraṇiṁ ajiyaṁ 3- ajañca
                   hantvā sayitvā 4- yenakāmaṁ paleti.
                   Tathāvidheke samaṇabrāhmaṇāse
                   chadanaṁ katvā vañcayanti manusse
                   anāsakā thaṇḍilaseyyakā ca
                   rajojallaṁ ukkuṭikappadhānaṁ
                   pariyāyabhattañca apānakattā
                   pāpācārā arahanto vadānā.
          Ete asappurisā loke bālā paṇḍitamānino
          kareyya tādiso pāpaṁ atho aññampi kāraye
          asappurisasaṁsaggo dukkhanto kaṭukudrayo.
          Yamāhu natthi vīriyanti hetuñca apavadanti 5- ye
          parakāraṁ attakārañca ye tucchaṁ samavaṇṇayuṁ.
          Ete asappurisā loke bālā paṇḍitamānino
          kareyya tādiso pāpaṁ atho aññampi kāraye
          asappurisasaṁsaggo dukkhanto kaṭukudrayo.
          Sace hi vīriyaṁ nāssa kammaṁ kalyāṇapāpakaṁ

  *  *  *  *  *  *
  Footnote:1 Sī. dukkaṭo. ito paraṁ īdisameva. 2 Ma. vakassu. Yu. vakāsu. 3 Ma.
 ajikaṁ. 4 Ma. utrāsayitvā. 5 Ma. ahetuñca pavadanti.
-------------------------------------------------
[page 028]
          Na bhare vaḍḍhakiṁ rājā napi yantāni kāraye.
          Yasmā ca vīriyaṁ atthi kammaṁ kalyāṇapāpakaṁ
          tasmā yantāni kāreti rājā bharati vaḍḍhakiṁ.
          Yadi vassasataṁ devo na vasse na himaṁ pate
          ucchijjeyya ayaṁ loko vinasseyya ayaṁ pajā.
          Yasmā ca vassatī devo himañcānuphusīyati 1-
          tasmā sassāni paccanti raṭṭhañca pālayate ciraṁ.
          Gavañce taramānānaṁ jimhaṁ gacchati puṅgavo
          sabbā tā jimhaṁ gacchanti nette jimhaṁ gate sati.
          Evameva manussesu yo hoti seṭṭhasammato
          so ce adhammaṁ carati pageva itarā pajā
          sabbaṁ raṭṭhaṁ dukkhaṁ seti rājā ce hoti adhammiko.
          Gavañce taramānānaṁ ujuṁ gacchati puṅgavo
          sabbā tā 2- ujuṁ gacchanti 3- nette ujuṁ gate sati.
          Evameva manussesu yo hoti seṭṭhasammato
          so cepi dhammaṁ carati pageva itarā pajā
          sabbaṁ raṭṭhaṁ sukhaṁ seti rājā ce hoti dhammiko.
          Mahārukkhassa phalino āmaṁ chindati yo phalaṁ
          rasañcassa na jānāti bījañcassa vinassati.

  *  *  *  *  *  *
  Footnote:1 Ma. himañcānuphusāyati. 2 Ma. gāvī. 3 Ma. yanti.
-------------------------------------------------
[page 029]
          Mahārukkhūpamaṁ raṭṭhaṁ adhammena yo pasāsati
          rasañcassa na jānāti raṭṭhañcassa vinassati.
          Mahārukkhassa phalino pakkaṁ chindati yo phalaṁ
          rasañcassa vijānāti bījañcassa na nassati.
          Mahārukkhūpamaṁ raṭṭhaṁ dhammena yo pasāsati
          rasañcassa vijānāti raṭṭhañcassa na nassati.
          Yo ca rājā janapadaṁ adhammena pasāsati
          sabbosadhībhi so rājā viruddho hoti khattiyo.
          Tatheva negame hiṁsaṁ ye yuttā kayavikkaye
          ojadānabalīkāre sa kosena virujjhati.
          Pahāravarakhettaññū saṅgāme katanissame
          ussite hiṁsayaṁ rājā sa balena virujjhati.
          Tatheva isayo hiṁsaṁ saṁyame brahmacāriye 1-
          adhammacārī khattiyo so saggena virujjhati.
          Yo ca rājā adhammaṭṭho bhariyaṁ hanti adūsakaṁ 2-
          luddaṁ pasavate ṭhānaṁ 3- puttehi ca virujjhati
          dhammaṁ care jānapade negamesu 4- balesu ca
          isayo ca na hiṁseyya puttadāre samañcare.
          Sa tādiso bhūmipati raṭṭhapālo akodhano

  *  *  *  *  *  *
  Footnote:1 Sī. brahmacārino. Ma. saññate brahmacāriyo. 2 Ma. adūsikaṁ. 3 Sī. pāpaṁ.
 4 Sī. nigamesu.
-------------------------------------------------
[page 030]
          Sāmante 1- sampakampeti indova asurādhipoti.
                     Mahābodhijātakaṁ tatiyaṁ.
                       -----------
                        Tassuddānaṁ.
                   Saniḷīnikamavhayano paṭhamo
                   dutiyo pana saummadantīvaro
                   tatiyo pana bodhisirīvhayano
                   kathitā pana tīṇi jinena subhā.
                   Paññāsanipātaṁ niṭṭhitaṁ.
                        --------

  *  *  *  *  *  *
  Footnote:1 Ma. sapatte.
-------------------------------------------------
[page 031]
                         Saṭṭhinipātaṁ
                       1 soṇakajātakaṁ
     [66] < PTS. J V , 250 >Kassa sutvā sataṁ dammi sahassaṁ diṭṭhasoṇakaṁ 1-
          ko me soṇakamakkhāti sahāyaṁ paṁsukīḷitaṁ.
          Atha bravi māṇavako daharo pañcacūḷako
          mayhaṁ sutvā sataṁ dehi sahassaṁ diṭṭhasoṇakaṁ 2-
          ahaṁ te 3- soṇakamakkhissaṁ sahāyaṁ paṁsukīḷitaṁ.
     [67] < PTS. J V , 251 >Katarasmiṁ so janapade raṭṭhesu nigamesu ca
          kattha soṇakamaddakkhi 4- taṁ me akkhāhi pucchito.
     [68] < PTS. J V , 251 >Taveva deva vijite tavevuyyānabhūmiyā
          ujuvaṁsā mahāsālā nīlobhāsā manoramā.
          Tiṭṭhanti meghasamānā rammā aññoññanissitā
          tesaṁ mūlasmi soṇako jhāyati anupādino
          upādānesu lokesu ḍayhamānesu nibbuto.
     [69] < PTS. J V , 251 >Tato ca rājā pāyāsi senāya caturaṅgiyā
          kārāpetvā samaṁ maggaṁ agamā yena soṇako.
          Uyyānabhūmiṁ gantvāna vicaranto brahāvane

  *  *  *  *  *  *
  Footnote:1-2 Sī. Yu. daṭṭhu-. 3 Sī. Yu. ayaṁ pāṭho natthi. 4 Sī. Yu. kattha te soṇako
 diṭṭho.
-------------------------------------------------
[page 032]
          Āsīnaṁ soṇakaṁ dakkhi ḍayhamānesu nibbutaṁ.
     [70] < PTS. J V , 251 >Kapaṇo vatāyaṁ 1- bhikkhu muṇḍo saṅghāṭipāruto
          amātiko apitiko rukkhamūlasmi jhāyati.
     [71] < PTS. J V , 251 >Imaṁ vākyaṁ nisāmetvā soṇako etadabravi
          na rāja kapaṇo hoti dhammaṁ kāyena phassayaṁ.
          Yodha 2- dhammaṁ niraṅkatvā adhammaṁ anuvattati
          sa rāja kapaṇo hoti pāpo pāpaparāyano.
     [72] < PTS. J V , 252 >Arindamoti me nāmaṁ kāsirājāti maṁ vidū
          kacci bhoto sukhaseyyā idha pattassa soṇaka.
     [73] < PTS. J V , 252 >Sadāpi bhadramadhanassa anāgārassa bhikkhuno
          na tesaṁ koṭṭhe openti na kumbhe na kaḷopiyā
          pariniṭṭhitamesānā tena yāpenti subbatā.
          Dutiyampi bhadramadhanassa anāgārassa bhikkhuno
          anavajjapiṇḍo bhottabbo na ca kocūparodhati.
          Tatiyampi bhadramadhanassa anāgārassa bhikkhuno
          nibbuto piṇḍo bhottabbo na ca kocūparodhati.
          Catutthampi bhadramadhanassa anāgārassa bhikkhuno
          muttassa raṭṭhe carato saṅgo yassa na vijjati.
          Pañcamampi bhadramadhanassa anāgārassa bhikkhuno
          nagaramhi ḍayhamānamhi nāssa kiñci aḍayhatha.

  *  *  *  *  *  *
  Footnote:1 Ma. vatayaṁ. 2 Ma. yo ca.
-------------------------------------------------
[page 033]
          Chaṭṭhampi bhadramadhanassa anāgārassa bhikkhuno
          raṭṭhe vilumpamānamhi nāssa kañci ahāratha 1-.
          Sattamampi bhadramadhanassa anāgārassa bhikkhuno
          corehi rakkhitaṁ maggaṁ ye caññe paripanthikā
          pattacīvaramādāya sotthiṁ gacchati subbato.
          Aṭṭhamampi bhadramadhanassa anāgārassa bhikkhuno
          yaṁ yaṁ disaṁ pakkamati anapekkhova gacchati.
     [74] < PTS. J V , 254 >Bahūpi bhadrā etesaṁ 2- yo tvaṁ bhikkhu pasaṁsasi
          ahañca giddho kāmesu kathaṁ kāhāmi soṇaka.
          Piyā me mānusā kāmā atho dibyāpi me piyā
          atha kena nu vaṇṇena ubho loke labhāmase.
     [75] < PTS. J V , 255 >Kāme 3- giddhā kāmaratā kāmesu adhimucchitā
          narā pāpāni katvāna upapajjanti duggatiṁ.
          Ye ca kāme pahantvāna 4- nikkhantā akutobhayā
          ekodibhāvādhigatā na te gacchanti duggatiṁ.
          Upamante karissāmi taṁ suṇohi arindama
          upamāya midhekacce 5- atthaṁ jānanti paṇḍitā.
          Gaṅgāya kuṇapaṁ divā vuyhamānaṁ mahaṇṇave
          vāyaso samacintesi appapañño acetaso.

  *  *  *  *  *  *
  Footnote:1 Ma. ahīratha. 2 Sī. bahūni samaṇabhadrāni. Yu. bahūpi bhadrakā ete.
 3 Sī. Yu. kāmesu. 4 Sī. Yu. pahatvāna. 5 Sī. Yu. pidhekacce.
-------------------------------------------------
[page 034]
          Yānañca vatidaṁ laddhaṁ bhakkho cāyaṁ anappako
          tattha rattiṁ tattha divā tattheva nirato mano.
          Khādaṁ nāgassa maṁsāni pivaṁ bhāgīrasodakaṁ
          sampassaṁ vanacetyāni na palettha vihaṅgamo.
          Tañca otaraṇī gaṅgā pamattaṁ kuṇape rataṁ
          samuddaṁ ajjhagāhāsi agatī yattha pakkhinaṁ.
          So ca bhakkhaparikkhīṇo udapatvā 1- vihaṅgamo
          na pacchato na purato nuttaraṁ nopi dakkhiṇaṁ.
          Dīpaṁ so najjhagā gañchi agatī yattha pakkhinaṁ
          so ca tattheva pāpattha yathā dubbalako tathā.
          Tañca sāmuddikā macchā kumbhīlā makarā susū
          pasayhakārā khādiṁsu phandamānaṁ vipakkhikaṁ 2-.
          Evameva tuvaṁ rāja ye caññe kāmabhogino
          giddhā ce na vamissanti kākapaññāya 3- te vidū.
          Esā te upamā rāja atthasandassanī katā
          tvañca paññāyase tena yadi kāhasi vā na vā.
     [76] < PTS. J V , 257 >Ekavācaṁpi dvivācaṁ bhaṇeyya anukampako
          tatuttariṁ na bhāseyya dāso vayyassa 4- santike.
     [77] < PTS. J V , 257 >Idaṁ vatvāna pakkāmi soṇako amitabuddhimā
          vehāse antalikkhasmiṁ anusāsitvāna khattiyaṁ.

  *  *  *  *  *  *
  Footnote:1 Sī. uppatitvā. Yu. udāpatvā. 2 Ma. vipakkhakaṁ. Sī. Yu. vipakkhinaṁ.
 3 kākapaññāva. 4 Sī. dāso ayyassa. Yu. dāso ayirassa.
-------------------------------------------------
[page 035]
     [78] < PTS. J V , 258 >Ko nume rājakattāro sūtā veyyattimāgatā 1-
          rajjaṁ niyyādayissāmi nāhaṁ rajjena matthiko.
          Ajjeva pabbajissāmi ko jaññā maraṇaṁ suve
          nāhaṁ kākova dummedho kāmānaṁ vasamanvagā 2-.
     [79] < PTS. J V , 258 >Atthi te daharo putto dīghāvu raṭṭhavaḍḍhano
          taṁ rajje abhisiñcassu so no rājā bhavissati.
     [80] < PTS. J V , 258 >Khippaṁ kumāraṁ ānetha dīghāvuṁ raṭṭhavaḍḍhanaṁ
          taṁ rajje abhisiñcassu so vo rājā bhavissati.
     [81] < PTS. J V , 258 >Tato kumāramānesuṁ dīghāvuṁ raṭṭhavaḍḍhanaṁ
          taṁ disvā ālapi rājā ekaputtaṁ manoramaṁ.
          Saṭṭhī gāmasahassāni paripuṇṇāni sabbaso
          te putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve
          māhaṁ kākova dummedho kāmānaṁ vasamanvagaṁ.
          Saṭṭhī nāgasahassāni sabbālaṅkārabhūsitā
          suvaṇṇakacchā mātaṅgā hemakappanavāsasā.
          Ārūḷhā gāmaṇīyebhi tomaraṅkusapāṇibhi
          te putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve
          māhaṁ kākova dummedho kāmānaṁ vasamanvagaṁ.

  *  *  *  *  *  *
  Footnote:1 Ma. suddā veyyattamāgatā. 2 Ma. vasamanvagaṁ. ito paraṁ īdisameva.
-------------------------------------------------
[page 036]
          Saṭṭhī assasahassāni sabbālaṅkārabhūsitā
          ājānīyā ca 1- jātiyā sindhavā sīghavāhanā
          ārūḷhā gāmaṇīyebhi indiyācāpadhāribhi
          te putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve
          māhaṁ kākova dummedho kāmānaṁ vasamanvagaṁ.
          Saṭṭhī rathasahassāni sannaddhā ussitaddhajā
          dīpā athopi veyyagghā sabbālaṅkārabhūsitā.
          Ārūḷhā gāmaṇīyebhi cāpahatthehi cammibhi 2-
          te putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve
          māhaṁ kākova dummedho kāmānaṁ vasamanvagaṁ.
          Saṭṭhī dhenusahassāni rohaññā puṅgavūsabhā
          tā putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve
          māhaṁ kākova dummedho kāmānaṁ vasamanvagaṁ.
          Soḷasitthīsahassāni sabbālaṅkārabhūsitā
          vicitravatthābharaṇā āmuttamaṇikuṇḍalā
          tā putta paṭipajjassu rajjaṁ niyyādayāmi te.
          Ajjeva pabbajissāmi ko jaññā maraṇaṁ suve

  *  *  *  *  *  *
  Footnote:1 Ma. va. 2 Ma. vammibhi.
-------------------------------------------------
[page 037]
          Māhaṁ kākova dummedho kāmānaṁ vasamanvagaṁ.
     [82] < PTS. J V , 259 >Daharasseva me tāta mātā matāti me sutaṁ
          tayā vinā ahaṁ tāta jīvituṁpi na ussahe.
          Yathā āraññakaṁ nāgaṁ poto anveti pacchato
          jessantaṁ giriduggesu samesu visamesu ca.
          Evantaṁ anugacchāmi puttamādāya 1- pacchato
          subharo te bhavissāmi na te hessāmi dubbharo.
     [83] < PTS. J V , 259 >Yathā sāmuddikaṁ nāvaṁ vāṇijānaṁ dhanesinaṁ
          vohāro tattha gaṇheyya vāṇijā byasanī siyā
          evamevāyaṁ puttaka 2- antarāyakaro mama.
     [84] Imaṁ kumāraṁ pāpetha pāsādaṁ rativaḍḍhanaṁ
          tattha kambusahatthāyo yathā sakkaṁva accharā
          tā naṁ tattha ramissanti 3- tāhi ceso 4- ramissati.
     [85] < PTS. J V , 260 >Tato kumāraṁ pāpesuṁ pāsādaṁ rativaḍḍhanaṁ
          taṁ disvā avacuṁ kaññā dīghāvuṁ raṭṭhavaḍḍhanaṁ.
          Devatā nusi gandhabbo ādū sakko purindado
          ko vā tvaṁ kassa vā putto kathaṁ jānemu taṁ mayaṁ.
     [86] < PTS. J V , 260 >Namhi devo na gandhabbo napi sakko purindado
          kāsirañño ahaṁ putto dīghāvu raṭṭhavaḍḍhano
          mamaṁ bharatha bhaddaṁ vo ahaṁ bhattā bhavāmi vo.

  *  *  *  *  *  *
  Footnote:1 Ma. pattamādāya. 2 Ma. puttakali. 3 ma ramessanti. 4 Yu. meso.
-------------------------------------------------
[page 038]
     [87] Taṁ tattha avacuṁ kaññā dīghāvuṁ raṭṭhavaḍḍhanaṁ
          kuhiṁ rājā anuppatto ito rājā kuhiṁ gato.
     [88] < PTS. J V , 260 >Paṅkaṁ rājā atikkanto thale rājā patiṭṭhito
          akaṇṭakaṁ agahanaṁ paṭipanno mahāpathaṁ.
          Ahañca paṭipannosmi maggaṁ duggatigāminaṁ
          sakaṇṭakaṁ sagahanaṁ yena gacchanti duggatiṁ.
     [89] < PTS. J V , 260 >Tassa te svāgataṁ rāja sīhasseva giribbajaṁ
          anusāsa mahārāja tvaṁ no sabbāsamissaroti.
                      Soṇakajātakaṁ paṭhamaṁ.
                        --------
                       2 Saṅkiccajātakaṁ
     [90] < PTS. J V , 264 >Disvā nisinnaṁ rājānaṁ brahmadattaṁ rathesabhaṁ
          athassa paṭivedesi yassāsi anukampako.
          Saṅkiccāyaṁ anuppatto isīnaṁ sādhusammato
          taramānarūpo niyyāhi khippaṁ passa mahesinaṁ.
          Tato ca rājā taramāno yuttamāruyha sandanaṁ
          mittāmaccaparibyūḷho 1- agamāsi rathesabho.
          Nikkhippa pañca kakudhāni kāsīnaṁ raṭṭhavaḍḍhano
          vālavījanimuṇhīsaṁ khaggaṁ chattañcupāhanaṁ.
          Oruyha rājā yānamhā ṭhapayitvā paṭicchadaṁ

  *  *  *  *  *  *
  Footnote:1 Sī. Yu. -paribbūḷho.
-------------------------------------------------
[page 039]
          Āsīnaṁ dāyapassasmiṁ saṅkiccamupasaṅkami.
          Upasaṅkamitvā so rājā sammodi isinā saha
          taṁ kathaṁ vītisāretvā ekamantaṁ upāvisi.
          Ekamantaṁ nisinnova atha kālaṁ amaññatha
          tato pāpāni kammāni pucchituṁ paṭipajjatha.
          Isiṁ pucchāma 1- saṅkiccaṁ isīnaṁ sādhusammataṁ
          āsīnaṁ dāyapassasmiṁ isisaṅghapurakkhataṁ.
          Kaṁ gatiṁ pecca gacchanti narā dhammāticārino
          aticiṇṇo mayā dhammo taṁ me akkhāhi pucchito.
     [91] < PTS. J V , 265 >Isi avaca saṅkicco kāsīnaṁ raṭṭhavaḍḍhanaṁ
          āsīnaṁ dāyapassasmiṁ mahārāja suṇohi me.
          Uppathena vajantassa yo maggamanusāsati
          tassa ce vacanaṁ kayirā nāssa maggeyya kaṇṭako.
          Adhammaṁ paṭipannassa yo dhammamanusāsati
          tassa ce vacanaṁ kayirā na so gaccheyya duggatiṁ.
     [92] < PTS. J V , 266 >Dhammo patho mahārāja adhammo pana uppatho
          adhammo nirayaṁ neti dhammo pāpeti suggatiṁ.
          Adhammacārino rāja narā visamajīvino
          yaṁ gatiṁ pecca gacchanti niraye te suṇohi me.
          Sañjīvo kāḷasutto ca saṅghāṭo 2- dve ca roruvā

  *  *  *  *  *  *
  Footnote:1 Sī. Yu. pucchāmi. 2 Ma. saṅghāto.
-------------------------------------------------
[page 040]
          Athāparo mahāvīci tāpano ca patāpano.
          Iccete aṭṭha nirayā akkhātā dūratikkamā
          ākiṇṇā luddakammehi paccekā soḷasussadā.
          Kadariyā tāpanā 1- ghorā accimanto 2- mahabbhayā
          lomahaṁsanarūpā ca bhesmā paṭibhayā dukhā.
          Catukkaṇṇā 3- catudvārā vibhattā bhāgaso mitā
          ayopākārapariyantā ayasā paṭikujjitā.
          Tesaṁ ayomayā bhūmi jalitā tejasā yutā
          samantā yojanasataṁ phuṭā tiṭṭhanti sabbadā.
          Ete patanti niraye uddhaṁpādā avaṁsirā
          isīnaṁ ativattāro saññatānaṁ tapassinaṁ.
          Te bhūnahuno paccanti macchā bilakatā yathā
          saṁvacchare asaṅkheyye narā kibbisakārino.
          Ḍayhamānena gattena niccaṁ santarabāhiraṁ
          nirayā nādhigacchanti dvāraṁ nikkhamanesino.
          Puratthimena dhāvanti tato dhāvanti pacchato
          uttarenapi dhāvanti tato dhāvanti dakkhiṇaṁ
          yaṁ yañhi dvāraṁ gacchanti tantadeva pithiyyare 4-.
          Bahūni satasahassāni janā nirayagāmino
          bāhā paggayha kandanti patvā dukkhaṁ anappakaṁ.

  *  *  *  *  *  *
  Footnote:1 Sī. Yu. kadarīyatapanā. Ma. kadariyatāpanā. 2 Yu. accimantā. 3 catukkoṇātipi.
 4 Ma. pidhīyare. Sī. pithiyyati.
-------------------------------------------------
[page 041]
          Āsīvisaṁva kuppitaṁ tejasiṁ dūratikkamaṁ
          na sādhurūpe āsīde saññatānaṁ tapassinaṁ.
          Atikāyo mahissāso ajjuno kekakādhipo
          sahassabāhu ucchinno isimāsajja gotamaṁ.
          Arajaṁ rajasā vacchaṁ kīsaṁ avakrīya 1- daṇḍakī
          tālova mūlato chinno sa rājā vibhavaṅgato.
          Upahacca manaṁ mejjho 2- mātaṅgasmiṁ yasassine
          sapārisajjo ucchinno mejjhāraññaṁ 3- tadā ahu.
          Kaṇhadīpāyanāsajja isiṁ andhakavendayo 4-
          aññamaññaṁ musale 5- hantvā sampattā yamasādhanaṁ.
          Athāyaṁ isinā satto antalikkhacaro pure
          pāvekkhi paṭhaviṁ cecco hīnatto kālapariyāyaṁ.
          Tasmā hi chandāgamanaṁ nappasaṁsanti paṇḍitā
          aduṭṭhacitto bhāseyya giraṁ saccūpasañhitaṁ.
          Manasā ce paduṭṭhena yo naro pekkhate muniṁ
          vijjācaraṇasampannaṁ gantvā so nirayaṁ adho.
          Ye vuḍḍhe paribhāsanti pharusūpakkamā janā
          anapaccā adāyādā tālavatthū 6- bhavanti te.
          Yo ca pabbajitaṁ hanti katakiccaṁ mahesinaṁ
          sa kāḷasutte niraye ciraṁ rattāya paccati.

  *  *  *  *  *  *
  Footnote:1 Ma. avakiriya. 2 Ma. majjho. 3 Ma. majjhāraññaṁ. 4 Sī. Yu. andhakaveṇhuyo.
 Ma. -veṇḍayo. 5 Ma. aññoññaṁ musalā. 6 Ma. tālavatthu. Yu. tālāvatthu.
-------------------------------------------------
[page 042]
          Yo ca rājā adhammaṭṭho raṭṭhaviddhaṁsano mato 1-
          tāpayitvā janapadaṁ tāpane pecca paccati.
          So ca vassasahassānaṁ 2- sataṁ dibyāni paccati
          accisaṅghapareto so dukkhaṁ vedeti vedanaṁ.
          Tassa aggisikhā kāyā niccharanti pabhassarā
          tejobhakkhassa gattāni lomaggehi 3- nakhehi ca.
          Ḍayhamānena gattena niccaṁ santarabāhiraṁ
          dukkhābhitunno nadati nāgo tuṇḍaṭṭito 4- yathā.
          Yo lobhā pitaraṁ hanti dosā vā purisādhamo
          sa kāḷasutte niraye ciraṁ rattāya paccati.
                   Sa tādiso paccati lohakumbhiyaṁ
                   pakkañca sattīhi hananti nittacaṁ
                   andhaṁ karitvā muttakarīsabhakkhaṁ
                   khāre nimujjanti tathāvidhaṁ naraṁ.
                   Tattaṁ pakkuṭṭhitamayoguḷañca
                   dīghe ca phāle cirarattatāpite
                   vikkhambhamādāya vibhajja 5- rajjubhi
                   vivaṭe mukhe saṁsavayanti 6- rakkhasā.
                   Sāmā ca soṇā sabalā ca gijjhā
                   kākolasaṅghā ca dijā ayomukhā

  *  *  *  *  *  *
  Footnote:1 Sī. cto. Ma. mago. 2 Ma. -sahassāni. 3 Ma. lomehi ca.
 4 Sī. tuttaddito. Ma. tuttaṭṭito. 5 Sī. vibaddha. Ma. vibandha. 6 Sī. Yu.
 saṁcavayanti. Ma. sampavisanti.
-------------------------------------------------
[page 043]
                   Saṅgamma khādanti viphandamānaṁ
                   jivhaṁ vibhajja vighāsaṁ salohitaṁ.
                   Taṁ daḍḍhatālaṁ paribhinnagattaṁ
                   nippothayantā anuvicaranti rakkhasā
                   ratī hi tesaṁ dukhino panītare
                   etādisasmiṁ niraye vasanti
                   yekeci loke idha pettighātino.
          Putto ca mātaraṁ hantvā ito gantvā yamakkhayaṁ
          bhusamāpajjate dukkhaṁ attakammaphalūpago.
          Amanussā atibālā hantāraṁ janayantiyā
          ayomayehi vālehi pīḷayanti punappunaṁ.
          Taṁ passavaṁ 1- sakā gattā rudhiraṁ 2- attasambhavaṁ
          tambalohavilīnaṁva tattaṁ pāyenti mattighaṁ.
          Jigucchaṁ kuṇapaṁ pūtiṁ duggandhaṁ gūthakaddamaṁ
          pubbalohitasaṅkāsaṁ rahadoggayha 3- tiṭṭhati.
          Tamenaṁ kimiyo 4- tattha atikāyā ayomukhā
          chaviṁ bhetvāna 5- khādanti pagiddhā 6- maṁsalohite.
          So ca taṁ nirayaṁ patto nimuggo sataporisaṁ
          pūtikaṁ kuṇapaṁ vāti samantā satayojanaṁ.
          Cakkhumāpi hi cakkhūni 7- tena gandhena jiyyati

  *  *  *  *  *  *
  Footnote:1 Ma. tamassavaṁ. Yu. taṁ passutaṁ. 2 Ma. ruhiraṁ. 3 Ma. rahadamogayha.
 4 Ma. kimayo. 5 Sī. Yu. chetvāna. 6 Ma. saṁgiddhā. 7 Ma. cakkhūhi.
-------------------------------------------------
[page 044]
          Etādisaṁ brahmadatta mātugho labhate dukhaṁ.
          Khuradhāramanukkamma tikkhaṁ dūrabhisambhavaṁ
          patanti gabbhapātiniyo 1- duggaṁ vettaraṇiṁ nadiṁ.
          Ayomayā simbaliyo soḷasaṅgulikaṇṭakā
          ubhato mabhilambanti duggaṁ vettaraṇiṁ nadiṁ.
          Te accimanto tiṭṭhanti aggikkhandhāva ārakā
          ādittā jātavedena uddhaṁ yojanamuggatā.
          Ete pajjanti 2- niraye tatte tikhiṇakaṇṭake
          nāriyo ca aticāriniyo 3- narā ca paradāragū.
          Te patanti adhokkhandhā vivattā vihatā puthū
          sayanti vinividdhaṅgā dīghaṁ jagganti sabbadā 4-.
          Tato ratyā vivasane 5- mahatiṁ pabbatūpamaṁ
          lohakumbhiṁ pavajjanti tattaṁ aggisamūdakaṁ.
          Evaṁ divā ca ratto ca dussīlā mohapārutā
          anubhonti sakaṁ kammaṁ pubbe dukkaṭamattano.
          Yā ca bhariyā dhanakkītā sāmikaṁ atimaññati
          sassuṁ vā sassuraṁ vāpi jeṭṭhaṁ vāpi nanandanaṁ 6-
          tassā vaṅkena jivhaggaṁ nibbahanti sabandhanaṁ.
          Sa byāmamattaṁ kiminaṁ jivhaṁ passati attano 7-

  *  *  *  *  *  *
  Footnote:1 Ma. gabbhapātiyo. 2 Ma. vajanti. Sī. Yu. sajanti. 3 Ma. aticārā.
 4 Sī. Yu. saṁvariṁ. 5 Ma. vivasāne. 6 Ma. nanandaraṁ. 7 Ma. attani.
-------------------------------------------------
[page 045]
          Viññāpetuṁ na sakkoti tāpane pecca paccati.
          Orabbhikā sūkarikā macchikā migabandhakā
          corā goghātakā luddā avaṇṇe vaṇṇakārakā.
          Sattīhi lohakūṭehi nettiṁsehi usūhi ca
          haññamānā khāranadiṁ papatanti avaṁsirā.
          Sāyaṁ pāto kūṭakārī ayokūṭehi haññati
          tato vantaṁ durattānaṁ paresaṁ bhuñjate 1- sadā.
          Dhaṅkā bheraṇḍakā gijjhā kākolā ca ayomukhā
          vipphandamānaṁ khādanti naraṁ kibbisakārakaṁ.
          Ye migena migaṁ hanti pakkhiṁ vā pana pakkhinā
          asanto rajasā channā gantvā 2- te nirayussadaṁ 3-.
     [93] < PTS. J V , 276 >Santova 4- uddhaṁ gacchanti suciṇṇenīdha kammunā
          suciṇṇassa phalaṁ passa sindā 5- devā sabrahmakā
          tantaṁ brūmi mahārāja dhammaṁ raṭṭhapatī cara
                   tathā tathā 6- rāja carāhi dhammaṁ
                   yathā taṁ suciṇṇaṁ nānutappeyya pacchāti.
                     Saṅkiccajātakaṁ dutiyaṁ.
                      ------------
                        Tassuddānaṁ.
          Atha saṭṭhinipātamhi suṇātha mama bhāsitaṁ

  *  *  *  *  *  *
  Footnote:1 Ma. bhuñjare. 2 Ma. gantā. 3 Yu. nirayaṁ adho. 4 Ma. -ca.
 5 Ma. saindā. 6 Ma. ayaṁ pāṭho natthi.
-------------------------------------------------
[page 046]
                   Jātakasavhayano pavaro
                   soṇakārindamasavhayano
                   tathāvuttarathesabhasaṅkiccavaro.
                      Saṭṭhinipātaṁ niṭṭhitaṁ.
                         -------
-------------------------------------------------
[page 047]
                        Sattatinipātaṁ
                        1 kusajātakaṁ
              [94] < PTS. J V , 289 >Idante raṭṭhaṁ sadhanaṁ sayoggaṁ
                   sakāyuraṁ sabbakāmūpapannaṁ
                   idante rajjaṁ anusāsa amma
                   gacchāmahaṁ yattha piyā pabhāvatī.
              [95] < PTS. J V , 293 >Anujubhūtena haraṁ mahantaṁ
                   divā ca ratto ca nisīthakāle
                   paṭigaccha tvaṁ khippaṁ kusāvatiṁ [1]-
                   nicchāmi dubbaṇṇamahaṁ vasantaṁ.
              [96] < PTS. J V , 294 >Nāhaṁ gamissāmi ito kusāvatiṁ
                   pabhāvatī vaṇṇapalobhito tava
                   ramāmi maddassa niketaramme
                   hitvāna raṭṭhaṁ tava dassane rato.
                   Pabhāvatī vaṇṇapalobhito tava
                   sammūḷharūpo vicarāmi medaniṁ 2-
                   disaṁ na jānāmi kutomhi āgato
                   tayimhi matto migamandalocane
          sovaṇṇacīravasane jātarūpasumekhale

  *  *  *  *  *  *
  Footnote:1 Ma. kusa. 2 Ma. mediniṁ.
-------------------------------------------------
[page 048]
          Sussoṇi tava kāmā hi nāhaṁ rajjena matthiko.
     [97] < PTS. J V , 295 >Abhūti tassa bho hoti yo anicchantamicchati
          akāmaṁ rāja kāmehi 1- akanto kantamicchasi 2-.
     [98] < PTS. J V , 295 >Akāmaṁ vā sakāmaṁ vā yo naro labhate piyaṁ
          lābhamettha pasaṁsāma alābho tattha pāpako.
     [99] < PTS. J V , 295 >Pāsāṇasāraṁ khaṇasi kaṇikārassa dārunā
          vātaṁ jālena bādhesi yo anicchantamicchasi.
    [100] < PTS. J V , 295 >Pāsāṇo nūna te hadaye ohito mudulakkhaṇe
          yo te sātaṁ na vindāmi tirojanapadāgato.
          Yadā maṁ bhakuṭiṁ 3- katvā rājaputtī udikkhati 4-
          āḷāriko tadā homi rañño maddassantepure 5-.
          Yadā umhayamānā maṁ rājaputtī udikkhati 4-
          nāḷāriko tadā homi rājā homi tadā kuso.
    [101] < PTS. J V , 296 >Sace hi vacanaṁ saccaṁ nemittānaṁ bhavissati
          neva me tvaṁ patī assa kāmaṁ chindantu sattadhā.
    [102] < PTS. J V , 296 >Sace hi vacanaṁ saccaṁ aññesaṁ yadi vā mamaṁ
          neva tuyhaṁ patī atthi añño sīhassarā kusā.
    [103] < PTS. J V , 297 >Nekkhaṁ gīvaṁ te kāressaṁ patvā khujje kusāvatiṁ
          sace maṁ nāganāsūruṁ olokeyya pabhāvatī.

  *  *  *  *  *  *
  Footnote:1 Ma. kāmesi. 2 Ma. akantaṁ kantumicchasi. 3 Sī. Yu. bhūkuṭiṁ. 4 Sī. Yu.
 rājaputti adikkhasi. 5 Sī. Yu. maddassa thīpure.
-------------------------------------------------
[page 049]
          Nekkhaṁ gīvaṁ te kāressaṁ patvā khujje kusāvatiṁ
          sace maṁ nāganāsūruṁ ālapeyya pabhāvatī.
          Nekkhaṁ gīvaṁ te kāressaṁ patvā khujje kusāvatiṁ
          sace maṁ nāganāsūruṁ umhāyeyya pabhāvatī.
          Nekkhaṁ gīvaṁ te kāressaṁ patvā khujje kusāvatiṁ
          sace maṁ nāganāsūruṁ pamhāyeyya pabhāvatī.
          Nekkhaṁ gīvaṁ te kāressaṁ patvā khujje kusāvatiṁ
          sace maṁ nāganāsūruṁ pāṇībhi upasaṁphuse.
    [104] < PTS. J V , 298 >Na hi nūnāyaṁ rājaputtī kuse sātaṁpi vindati
          āḷārike bhate pose vettanena anatthike.
    [105] < PTS. J V , 299 >Na hi nūna ayaṁ khujjā labhati jivhāya chedanaṁ
          sunisitena satthena evaṁ dubbhāsitaṁ bhaṇaṁ.
    [106] < PTS. J V , 299 >Mā naṁ rūpena pāmesi ārohena pabhāvatī
          mahāyasoti katvāna karassu rucire piyaṁ.
          Mā naṁ rūpena pāmesi ārohena pabhāvatī 1-
          mahaddhanoti katvāna karassu rucire piyaṁ.
          Mā naṁ rūpena pāmesi ārohena pabhāvatī
          mahabbaloti katvāna karassu rucire piyaṁ.
          Mā naṁ rūpena pāmesi ārohena pabhāvatī
          mahāraṭṭhoti katvāna karassu rucire piyaṁ.

  *  *  *  *  *  *
  Footnote:1 Yu. pabhāvati. ito paraṁ īdisameva.
-------------------------------------------------
[page 050]
          Mā naṁ rūpena pāmesi ārohena pabhāvatī
          mahārājāti katvāna karassu rucire piyaṁ.
          Mā naṁ rūpena pāmesi ārohena pabhāvatī
          sīhassaroti katvāna karassu rucire piyaṁ.
          Mā naṁ rūpena pāmesi ārohena pabhāvatī
          vaggussaroti katvāna karassu rucire piyaṁ.
          Mā naṁ rūpena pāmesi ārohena pabhāvatī
          bindussaroti katvāna karassu rucire piyaṁ.
          Mā naṁ rūpena pāmesi ārohena pabhāvatī
          mañjussaroti katvāna karassu rucire piyaṁ.
          Mā naṁ rūpena pāmesi ārohena pabhāvatī
          madhurassaroti 1- katvāna karassu rucire piyaṁ.
          Mā naṁ rūpena pāmesi ārohena pabhāvatī
          satasippoti katvāna karassu rucire piyaṁ.
          Mā naṁ rūpena pāmesi ārohena pabhāvatī
          khattiyotipi katvāna karassu rucire piyaṁ.
          Mā naṁ rūpena pāmesi ārohena pabhāvatī
          kusarājāti katvāna karassu rucire piyaṁ.
    [107] Ete nāgā upatthaddhā sabbe tiṭṭhanti vammikā 2-
          purā maddanti pākāraṁ ānetetaṁ pabhāvatiṁ.

  *  *  *  *  *  *
  Footnote:1 Ma. madhussaroti. 2 Ma. vammitā.
-------------------------------------------------
[page 051]
    [108] < PTS. J V , 301 >Satta bile 1- karitvāna ahametaṁ pabhāvatiṁ
          khattiyānaṁ padassāmi ye maṁ hantuṁ idhāgatā.
    [109] < PTS. J V , 301 >Avuṭṭhahi rājaputtī sāmā koseyyavāsinī
          assupuṇṇehi nettehi dāsīgaṇapurakkhatā.
             [110] < PTS. J V , 302 >Taṁ nūna kakkūpanisevitaṁ mukhaṁ
                   ādāsadantātharupaccavekkhitaṁ
                   subhaṁ sunettaṁ virajaṁ anaṅgaṇaṁ
                   chuḍḍaṁ vane ṭhassati khattiyehi.
                   Te nūna me asite vellitagge
                   kese mudū candanasāralitte
                   samākule sīvathikāya majjhe
                   pādehi gijjhā parikaḍḍhayanti 2-.
                   Tā nūna me tambanakhā sulomā
                   bāhā mudū candanasāralittā
                   chinnā vane ujjhitā khattiyehi
                   gayha dhaṅko 3- gacchati yena kāmaṁ.
                   Te nūna tālūpanibhe alambe
                   nisevite kāsikacandanena
                   thanesu me lambissati sigālo
                   mātūva putto taruṇo tanujo.

  *  *  *  *  *  *
  Footnote:1 Sī. Yu. khaṇḍe. 2 ma parikaḍḍhissanti. 3 Yu. vako.
-------------------------------------------------
[page 052]
                   Taṁ nūna soṇiṁ puthulaṁ sukoṭṭitaṁ
                   nisevitaṁ kañcanamekhalāhi
                   chinnaṁ vane khattiyehi avatthaṁ
                   sigālasaṅghā parikaḍḍhayanti 1-.
          Soṇā dhaṅkā 2- sigālā ca ye caññe santi dāṭhino
          ajarā nūna hessanti bhakkhayitvā pabhāvatiṁ.
          Sace maṁsāni hariṁsu khattiyā dūragāmino
          aṭṭhīni amma yācitvā anupanthe dahātha naṁ.
          Khettāni amma kāretvā kaṇikārettha ropaye 3-
          yadā te pupphitā assu hemantānaṁ himaccaye
          sareyyātha mamaṁ amma evaṁvaṇṇā pabhāvatī.
    [111] < PTS. J V , 303 >Tassā mātā udaṭṭhāsi khattiyā devavaṇṇinī
          disvā asiñca sūnañca rañño maddassantepure.
    [112] < PTS. J V , 304 >Iminā nūna asinā susaññaṁ tanumajjhimaṁ
          dhītaraṁ madda 4- hantvāna khattiyānaṁ padassasi 5-.
    [113] < PTS. J V , 304 >Na me akāsi vacanaṁ atthakāmāya puttike
          sājja lohitasañchannā gacchasi yamasādhanaṁ.
          Evamāpajjati poso pāpiyañca nigacchati
          yo ce 6- hitānaṁ vacanaṁ na karoti atthadassinaṁ.
          Saceva ajja dhāresi kumāraṁ cārudassanaṁ

  *  *  *  *  *  *
  Footnote:1 Ma. parikaḍḍhissanti. 2 Yu. vakā. 3 Ma. ropaya. 4 Yu. maddo.
 5 Yu. padassati. 6 Ma. ve.
-------------------------------------------------
[page 053]
          Kusena jātaṁ khattiyaṁ suvaṇṇamaṇimekhalaṁ.
          Pūjitaṁ 1- ñātisaṅghehi na gacchasi yamakkhayaṁ
          yatthassu bherī nadati kuñjaro ca nikūjati
          khattiyānaṁ kule bhadde kiṁ nu sukhataraṁ tato.
          Asso hasiyati 2- dvāre kumāro uparodati
          khattiyānaṁ kule bhadde kiṁ nu sukhataraṁ tato.
          Mayūrakoñcābhirude kokilābhinikūjite
          khattiyānaṁ kule bhadde kiṁ nu sukhataraṁ tato.
    [114] < PTS. J V , 305 >Kahaṁ nu so sattumaddano pararaṭṭhappamaddano
          kuso soḷārapaññāṇo yo no dukkhā pamocaye.
    [115] < PTS. J V , 305 >Idheva so sattumaddano pararaṭṭhappamaddano
          kuso soḷārapaññāṇo yo ne sabbe vadhissati 3-.
    [116] < PTS. J V , 305 >Ummattikā nu bhaṇasi andhabālā pabhāsasi
          kuso ce āgato assa kiṁ nu 4- jānemu taṁ mayaṁ.
    [117] < PTS. J V , 306 >Eso āḷāriko poso kumārīpuramantare
          daḷhaṁ katvāna saṁvellaṁ 5- kumbhiṁ dhovati onato.
    [118] < PTS. J V , 306 >Veṇī tvamasi caṇḍālī ādūsi kulagandhinī
          kathaṁ maddakule jātā dāsaṁ kayirāsi kāmukaṁ.
    [119] < PTS. J V , 306 >Namhi veṇī na caṇḍālī na camhi kulagandhinī
          okkākaputto bhaddante tvaṁ nu dāsoti maññasi.

  *  *  *  *  *  *
  Footnote:1 Yu. pūjitā. 2 Ma. asso ca sisati. 3 Sī. yo no dukkhā pamocaye.
 4 Ma. na. 5 Ma. velliṁ.
-------------------------------------------------
[page 054]
    [120] < PTS. J V , 306 >Yo brāhmaṇasahassāni sadā bhojeti viṁsati 1-
          okkākaputto bhaddante tvaṁ nu dāsoti maññasi.
          Yassa nāgasahassāni sadā yojenti vīsati
          okkākaputto bhaddante tvaṁ nu dāsoti maññasi.
          Yassa assasahassāni sadā yojenti vīsati
          okkākaputto bhaddante tvaṁ nu dāsoti maññasi.
          Yassa rathasahassāni sadā yojenti vīsati
          okkākaputto bhaddante tvaṁ nu dāsoti maññasi.
                            [2]-
          Yassa dhenusahassāni sadā dūhanti vīsati
          okkākaputto bhaddante tvaṁ nu dāsoti maññasi.
    [121] < PTS. J V , 307 >Taggha te dukkaṭaṁ bāle yaṁ khattiyaṁ mahabbalaṁ
          nāgaṁ maṇḍūkavaṇṇena na naṁ akkhāsi māgataṁ 3-.
    [122] < PTS. J V , 307 >Aparādhaṁ mahārāja tvaṁ no khama rathesabha
          yaṁ tvaṁ 4- aññātavesena naññāsimhā idhāgataṁ.
    [123] < PTS. J V , 307 >Mādisassa na taṁ channaṁ yohaṁ āḷāriko bhave
          tvaññeva me pasīdassu natthi te deva dukkaṭaṁ.
    [124] < PTS. J V , 308 >Gaccha bāle khamāpehi kusarājaṁ mahabbalaṁ
          khamāpito kusarājā so te dassati jīvitaṁ.
    [125] < PTS. J V , 308 >Pitussa vacanaṁ sutvā devavaṇṇī pabhāvatī
          sirasā aggahī pāde kusarājaṁ mahabbalaṁ.

  *  *  *  *  *  *
  Footnote:1 Ma. vīsatiṁ. ito paraṁ īdisameva.
 2 Sī. Yu. yassa usabhasahassāni sadā yojenti vīsatiṁ.
  okkāka ... ... ... ... ... ... ... dāsoti maññasi.
 3 Ma. na naṁ akkhāsidhāgataṁ. 4 Ma. taṁ.
-------------------------------------------------
[page 055]
    [126] < PTS. J V , 308 >Yāva 1- ratyo atikkantā tāmā deva tayā vinā
          vande te sirasā pāde mā me kujjha rathesabha.
          Saccante 2- paṭijānāmi mahārāja suṇohi me
          na cāpi appiyaṁ tuyhaṁ kareyyāmi ahaṁ puna.
          Evañca yācamānāya vacanaṁ me na kāhasi
          idāni maṁ tāto hantvā khattiyānaṁ padassati.
    [127] < PTS. J V , 308 >Evante yācamānāya kiṁ na kāhāmi te vaco
          vikuddho tyasmi kalyāṇī mā tvaṁ bhāyi pabhāvatī.
          Saccante 2- paṭijānāmi rājaputtī suṇohi me
          na cāpi appiyaṁ tuyhaṁ kareyyāmi ahaṁ puna.
          Tava kāmā hi sussoṇi bahudukkhaṁ titikkhisaṁ
          bahumaddakulaṁ hantvā nayituṁ taṁ pabhāvatī.
    [128] < PTS. J V , 309 >Yojayantu rathe asse nānācitte samāhite
          atha dakkhatha me vegaṁ vidhamentassa 3- sattavo.
          Tañca tattha udikkhiṁsu rañño maddassantepure 4-
          vijambhamānaṁ sīhaṁva poṭhentaṁ diguṇaṁ bhujaṁ.
    [129] < PTS. J V , 310 >Hatthikkhandhañca āruyha āropetvā pabhāvatiṁ
          saṅgāmaṁ otaritvāna sīhanādaṁ nadī kuso.
          Tassa taṁ nadato sutvā sīhassevītare migā

  *  *  *  *  *  *
  Footnote:1 Ma. yāmā. 2 Ma. sabbaṁ te. 3 Ma. vidhamantassa. 4 Sī. maddassa thīpure.
-------------------------------------------------
[page 056]
          Khattiyā vipalāyiṁsu kusasaddabhayaṭṭitā 1-.
          Hatthārohā anīkaṭṭhā rathikā pattikārakā
          aññamaññassa chindanti kusasaddabhayaṭṭitā.
          Tasmiṁ saṅgāmasīsasmiṁ passitvā haṭṭhamānaso 2-
          kusassa rañño devindo adā verocanaṁ maṇiṁ.
          So taṁ vijitvā saṅgāmaṁ laddhā verocanaṁ maṇiṁ
          hatthikkhandhagato rājā pāvekkhi nagaraṁ puraṁ.
          Jīvaggāhaṁ gahetvāna bandhitvā satta khattiye
          sassurassūpanāmesi ime te deva sattavo.
          Sabbeva te vasaṁ gatā amittā vihatā tava
          kāmaṁ karohi te tayā muñca vā te hanassu vā.
    [130] < PTS. J V , 311 >Tuyheva sattavo ete nahi te mayha sattavo
          tvaññeva no mahārāja muñca vā te hanassu vā.
    [131] < PTS. J V , 311 >Imā te dhītaro satta devakaññūpamā subhā
          dadāhi nesaṁ ekekaṁ hontu jāmātaro tava.
    [132] < PTS. J V , 311 >Amhākañceva tāsañca tvaṁ no sabbesamissaro
          tvaññeva no mahārāja dehi nesaṁ yadicchasi.
    [133] < PTS. J V , 311 >Ekamekassa ekekaṁ adā sīhassaro kuso
          khattiyānaṁ tadā tesaṁ rañño maddassa dhītaro.
          Pīṇitā tena lābhena tuṭṭhā sīhassare kuse

  *  *  *  *  *  *
  Footnote:1 Yu. kusasaddabhayaṭṭhitā. 2 Sī. tuṭṭhamānaso.
-------------------------------------------------
[page 057]
          Sakaraṭṭhāni pāyiṁsu khattiyā satta tāvade.
          Pabhāvatiñca ādāya maṇiṁ verocanaṁ subhaṁ 1-
          kusāvatiṁ kuso rājā agamāsi mahabbalo.
          Tyassu ekarathe yantā pavisantā kusāvatiṁ
          samānā vaṇṇarūpena nāññamaññātirocisuṁ 2-.
          Mātā puttena saṅgañchi ubhayo ca jayampatī
          samaggā te tadā āsuṁ phītaṁ dharaṇimāvasunti.
                      Kusajātakaṁ paṭhamaṁ.
                        --------
                      2 Soṇanandajātakaṁ
    [134] < PTS. J V , 317 >Devatā nusi gandhabbo ādū 3- sakko purindado
          manussabhūto iddhimā kathaṁ jānemu taṁ mayaṁ.
    [135] < PTS. J V , 317 >Namhi 4- devo na gandhabbo namhi 5- sakko purindado
          manussabhūto iddhimā evaṁ jānāhi bhāratha.
    [136] < PTS. J V , 317 >Katarūpamidaṁ bhoto 6- veyyāvaccaṁ anappakaṁ
          devamhi vassanāmamhi anovassaṁ bhavaṁ akā.
          Tato vātātape ghore sītacchāyaṁ bhavaṁ akā.
          Tato amittamajjhesu saratāṇaṁ bhavaṁ akā.
          Tato phītāni raṭṭhāni vasino te bhavaṁ akā
          tato ekasataṁ khatye anuyante 7- bhavaṁ akā.

  *  *  *  *  *  *
  Footnote:1 Yu. tadā. 2 Sī. nāññamaññamatirocayuṁ. 3 Ma. adu. Sī. Yu. ād.
 4-5 Ma. nāpi. 6 Sī. Yu. bhotā. 7 Yu. anuyutte. ito paraṁ īdisameva.
-------------------------------------------------
[page 058]
          Patitāssu mayaṁ bhoto vara taṁ bhuñjamicchasi
          hatthiyānaṁ assarathaṁ nāriyo ca alaṅkatā
          nivesanāni rammāni mayaṁ bhoto dadāmase.
          Athavaṅge vā magadhe mayaṁ bhoto dadāmase
          athavā assakāvantiṁ sumanā damma te mayaṁ.
          Upaḍḍhaṁ vāpi rajjassa mayaṁ bhoto dadāmase
          sace te attho rajjena anusāsa yadicchasi.
    [137] < PTS. J V , 318 >Na me atthopi rajjena nagarena dhanena vā
          athopi janapadena attho mayhaṁ na vijjati.
    [138] < PTS. J V , 318 >Bhotova raṭṭhe vijite araññe atthi assamo
          pitā mayhaṁ janettī ca ubho sammanti assame.
          Tesāhaṁ pubbācariyesu puññaṁ na labhāmi kātave
          bhavantaṁ ajjhāvaraṁ katvā soṇaṁ yācemu saṁvaraṁ.
    [139] < PTS. J V , 318 >Karomi te taṁ vacanaṁ yaṁ maṁ bhaṇasi brāhmaṇa
          etañca kho no akkhāhi kīvanto hontu yācakā.
    [140] < PTS. J V , 319 >Parosataṁ jānapadā mahāsālā ca brāhmaṇā
          ime ca khattiyā sabbe abhijātā yasassino
          bhavañca rājā manojo alaṁ hessanti yācakā.
    [141] < PTS. J V , 319 >Hatthī asse ca yojentu rathaṁ sannayha sārathi
          ābandhanāni gaṇhātha pādāsussārayaddhaje 1-

  *  *  *  *  *  *
  Footnote:1 Sī. pādesussārayaṁ dhaje.
-------------------------------------------------
[page 059]
          Assamantaṁ gamissāmi yattha sammati kosiyo.
    [142] < PTS. J V , 319 >Tato ca rājā pāyāsi senāya caturaṅginī
          agamāsi assamaṁ rammaṁ yattha sammati kosiyo.
    [143] < PTS. J V , 320 >Kassa kādambayo kājo vehāsaṁ caturaṅgulaṁ
          aṁsaṁ asaṁphusaṁ eti udahārassa 1- gacchato.
    [144] < PTS. J V , 320 >Ahaṁ soṇo mahārāja tāpaso sahitabbato
          bharāmi mātāpitaro rattindivamatandito.
          Vanaphalañca mūlañca āharitvā disampati
          posemi mātāpitaro pubbekatamanussaraṁ.
    [145] < PTS. J V , 321 >Icchāma assamaṁ gantuṁ yattha sammati kosiyo
          maggaṁ no soṇa akkhāhi yena gacchemu 2- assamaṁ.
    [146] < PTS. J V , 321 >Ayaṁ ekapadī rāja yenetaṁ meghasannibhaṁ
          kovilārehi sañchannaṁ ettha sammati kosiyo.
    [147] < PTS. J V , 321 >Idaṁ vatvāna pakkāmi taramāno mahāisi
          vehāse antalikkhasmiṁ anusāsetvāna khattiye.
          Assamaṁ parimajjitvā paññapetvāna 3- āsanaṁ
          paṇṇasālaṁ pavisitvā pitaraṁ paṭibodhayi.
          Ime āyanti rājāno abhijātā yasassino
          assamā nikkhamitvāna nisīda tvaṁ 4- mahāise.
          Tassa taṁ vacanaṁ sutvā taramāno mahāisi

  *  *  *  *  *  *
  Footnote:1 Ma. udahārāya. 2 Sī. gacchāma. 3 Ma. paññāpetvāna. 4 Sī. nisīdāhi.
-------------------------------------------------
[page 060]
          Assamā nikkhamitvāna sadvāramhi upāvisi.
    [148] < PTS. J V , 322 >Tañca disvāna āyantaṁ jalantaṁriva tejasā
          khattasaṅghaparibyūḷhaṁ kosiyo etadabravi.
          Kassa bherī mudiṅgā ca saṅkhā paṇavadindimā 1-
          purato paṭipannāni hāsayantā rathesabhaṁ.
          Kassa kañcanapaṭṭena puthunā vijjuvaṇṇinā
          yuvā kalāpasannaddho ko eti siriyā jalaṁ.
          Ukkāmukhapahaṭṭhaṁva khadiraṅgārasannibhaṁ
          mukhañca rucirābhāti ko eti siriyā jalaṁ.
          Kassa paggahitaṁ chattaṁ sasalākaṁ manoramaṁ
          ādiccaraṁsāvaraṇaṁ ko eti siriyā jalaṁ.
          Kassa aṅgaṁ pariggayha vālavījanimuttamaṁ
          caranti varapuññassa 2- hatthikkhandhena āyato.
          Kassa setāni chattāni ājānīyā ca vammikā 3-
          samantā parikiranti ko eti siriyā jalaṁ.
          Kassa ekasataṁ khatyā anuyantā yasassino
          samantā anupariyanti ko eti siriyā jalaṁ.
          Hatthiassarathapatti- senā ca caturaṅginī
          samantā anupariyanti ko eti siriyā jalaṁ.
          Kassesā mahatī senā piṭṭhito anuvattati

  *  *  *  *  *  *
  Footnote:1 Sī. Yu. paṇavadeṇḍimā. 2 Sī. Yu. varapaññassa. 3 Ma. vammitā.
-------------------------------------------------
[page 061]
          Akkhobhinī 1- apariyantā sāgarasseva ūmiyo.
    [149] < PTS. J V , 322 >Rājābhirājā manojo indova jayataṁ pati
          nandassajjhāvaraṁ eti assamaṁ brahmacārinaṁ.
          Tassesā mahatī senā piṭṭhito anuvattati
          akkhobhinī apariyantā sāgarasseva ūmiyo.
    [150] < PTS. J V , 323 >Anulittā candanena kāsikuttamadhārino 2-
          sabbe pañjalikā hutvā isīnaṁ ajjhupāgamuṁ.
    [151] < PTS. J V , 323 >Kacci nu bhoto kusalaṁ kacci bhoto anāmayaṁ
          kacci uñchena yāpetha kacci mūlaphalā bahū.
          Kacci ḍaṁsā makasā ca appameva siriṁsapā 3-
          vane bāḷamigākiṇṇe kacci hiṁsā na vijjati.
    [152] < PTS. J V , 323 >Kusalañceva no rāja atho rāja anāmayaṁ
          atho uñchena yāpema atho mūlaphalā bahū.
          Atho ḍaṁsā makasā ca appameva siriṁsapā
          vane bāḷamigākiṇṇe hiṁsā mayhaṁ na vijjati.
          Bahūni vassapūgāni assame sammataṁ 4- idha
          nābhijānāmi uppannaṁ ābādhaṁ amanoramaṁ.
          Svāgatante mahārāja atho te adurāgataṁ
          issarosi anuppatto yaṁ idhatthi pavedaya.
          Tiṇḍukāni piyālāni madhuke kāsamāriyo 5-

  *  *  *  *  *  *
  Footnote:1 Sī. akkhobhanī. ito paraṁ īdisameva. Ma. akkhobhaṇī. 2 Yu. kāsivatthadhārino.
 3 Ma. sarīsapā. ito paraṁ īdisameva. 4 Sī. vasato idha. 5 Ma. kāsumāriyo.
-------------------------------------------------
[page 062]
          Phalāni khuddakappāni bhuñja rāja varaṁ varaṁ.
          Idaṁpi pāniyaṁ sītaṁ ābhataṁ girigabbharā
          tato piva mahārāja sace tvaṁ abhikaṅkhasi.
    [153] < PTS. J V , 324 >Paṭiggahitaṁ yaṁ dinnaṁ sabbassa agghiyaṁ kataṁ
          nandassāpi nisāmetha vacanaṁ so 1- pavakkhati.
          Ajjhāvaramhā nandassa bhoto santikamāgatā
          suṇātu me 2- bhavaṁ vacanaṁ nandassa parisāya ca.
    [154] < PTS. J V , 324 >Parosataṁ jānapadā mahāsālā ca brāhmaṇā
          ime ca khattiyā sabbe abhijātā yasassino
          bhavañca rājā manojo anumaññantu me vaco.
          Ye ca santi 3- samitāro yakkhāni idhamassame
          araññe bhūtabhabyāni suṇantu vacanaṁ mama.
          Namo katvāna bhūtānaṁ isiṁ vakkhāmi subbataṁ
          so tyāhaṁ dakkhiṇā bāha tava kosiya sammato.
          Pitaraṁ me janettiṁ ca bhattukāmassa me sato
          vīra puññamidaṁ ṭhānaṁ mā maṁ kosiya vāraya.
          Sabbhihetaṁ upaññātaṁ mametaṁ upanissaja
          uṭṭhānapāricariyāya dīgharattaṁ tayā kataṁ
          mātāpitūsu puññāni mama lokadado bhava.
          Tatheva santi manujā dhamme dhammapadaṁ vidū

  *  *  *  *  *  *
  Footnote:1 Sī. yaṁ. Yu. yaṁ so. 2 Ma. ayaṁ pāṭho natthi. 3 Sī. ye vasanti.
 Yu. ye hi santi.
-------------------------------------------------
[page 063]
          Maggo saggassa lokassa yathā jānāsi tvaṁ ise.
          Uṭṭhānapāricariyāya mātāpitusukhāvahaṁ
          taṁ maṁ puññāni vāreti ariyamaggāvaro naro.
    [155] < PTS. J V , 326 >Suṇantu bhonto vacanaṁ bhāturajjhāvarā mama
          kulavaṁsaṁ mahārāja porāṇaṁ parihāpayaṁ
          adhammacārī jeṭṭhesu 1- nirayaṁ so upapajjati 2-.
          Ye ca dhammassa kusalā porāṇassa disaṁpati
          cārittena ca sampannā na te gacchanti duggatiṁ.
          Mātā pitā ca bhātā ca bhaginī ñātibandhavā
          sabbe jeṭṭhassa te bhārā evaṁ jānāhi bhāratha 3-.
          Ādiyitvā garuṁ bhāraṁ nāviko viya ussahe
          dhammañca nappamajjāmi jeṭṭho casmi rathesabha.
    [156] < PTS. J V , 326 >Adhigatamhā tame ñāṇaṁ jālaṁva jātavedato
          evameva no bhavaṁ dhammaṁ kosiyo pavidaṁsayi.
          Yathā udayamādicco vāsudevo pabhaṅkaro
          pāṇīnaṁ pavidaṁseti rūpaṁ kalyāṇapāpakaṁ
          evameva no bhavaṁ dhammaṁ kosiyo pavidaṁsayi.
    [157] < PTS. J V , 327 >Evaṁ me yācamānassa añjaliṁ nāvabujjhatha
          tava paṭṭhacaro 4- hessaṁ vuṭṭhito paricārako.
    [158] < PTS. J V , 327 >Addhā nanda vijānāsi saddhammaṁ sabbhidesitaṁ

  *  *  *  *  *  *
  Footnote:1 Sī. yo jeṭṭho. 2 Ma. sopapajjati. 3 Ma. bhāradha. 4 Ma. paddhacaro.
 Yu. baddhañcaro.
-------------------------------------------------
[page 064]
          Ariyo ariyasamācāro bāḷhaṁ tvaṁ mama ruccasi.
          Bhavantaṁ vadāmi bhotiñca suṇātha vacanaṁ mama
          nāyaṁ bhāro bhāramatto 1- ahu mayhaṁ kudācanaṁ.
          Taṁ maṁ upaṭṭhitaṁ santaṁ mātāpitusukhāvahaṁ
          nando ajjhāvaraṁ katvā upaṭṭhānāya yācati.
          Yo ce 2- icchati kāmena santānaṁ brahmacārinaṁ
          nandaṁ vo varatha 3- eko kaṁ nando upatiṭṭhatu.
    [159] < PTS. J V , 328 >Tayā tāta anuññātā soṇa taṁ nissitā mayaṁ
          upaghātuṁ labhe nandaṁ muddhani brahmacārinaṁ.
    [160] < PTS. J V , 328 >Assatthasseva taruṇaṁ pavālaṁ 4- māluteritaṁ
          cirassaṁ nandaṁ disvāna hadayaṁ me pavedhati.
          Yadā suttāpi suppante 5- nandaṁ passāmi āgataṁ
          udaggā sumanā homi nando no āgato ayaṁ.
          Yadā ca paṭibujjhitvā nandaṁ passāmi nāgataṁ
          bhiyyo āvisati soko domanassañcanappakaṁ.
          Sāhaṁ ajja cirassaṁpi nandaṁ passāmi āgataṁ
          bhattu ca mayhañca piyo nando no pāvisī gharaṁ.
          Pitu ca 6- nando suppiyo yaṁ nando nappavase gharaṁ 7-
          labhatu tāta nando taṁ maṁ nando upatiṭṭhatu.

  *  *  *  *  *  *
  Footnote:1 Ma. bhāramato. 2 Ma. ve. 3 Yu. nandaṁ va vadatha. 4 Ma. pavāḷaṁ.
 5 Ma. supine. 6 Ma. pitupi. 7 Ma. gharā.
-------------------------------------------------
[page 065]
    [161] < PTS. J V , 329 >Anukampakā patiṭṭhā ca pubbe rasadadī ca no
          maggo saggassa lokassa mātā taṁ varate ise.
          Pubbe rasadadī gottī mātā puññūpasañhitā
          maggo saggassa lokassa mātā taṁ varate ise.
    [162] < PTS. J V , 330 >Ākaṅkhamānā puttaphalaṁ devatāya namassati
          nakkhattāni ca pucchati utusaṁvaccharāni ca.
          Tassā utusi 1- nhātāya hoti gabbhassavakkamo 2-
          tena dohaḷinī hoti suhadā tena vuccati.
          Saṁvaccharaṁ vā ūnaṁ vā pariharitvā vijāyati
          tena sā janayantīti janettī tena vuccati.
          Thanakkhīrena gītena aṅgapāvuraṇena ca
          rodantaṁ puttaṁ toseti tosentī tena vuccati.
          Tato vātātape ghore mammaṁ katvā udikkhati
          dārakaṁ appajānantaṁ posentī tena vuccati.
          Yañca mātu dhanaṁ hoti yañca hoti pituddhanaṁ
          ubhayampetassa gopeti api puttassa no siyā.
          Evaṁ putta aduṁ putta iti mātā vihaññati
          pamattaṁ paradāresu nissive 3- pattayobbane
          sāyaṁ puttaṁ anāyantaṁ iti mātā vihaññati.

  *  *  *  *  *  *
  Footnote:1 Ma. utumhi. 2 Ma. gabbhassavokkamo. 3 Ma. nisīthe.
-------------------------------------------------
[page 066]
          Evaṁ kicchābhato poso mātu aparicārako
          mātari micchācaritvāna nirayaṁ so upapajjati 1-.
          Evaṁ kicchābhato poso pitu aparicārako
          pitari micchācaritvāna nirayaṁ so upapajjati.
          Dhanampi 2- dhanakāmānaṁ nassati iti me sutaṁ
          mātaraṁ aparicaritvāna kicchaṁ vā so nigacchati.
          Dhanampi 3- dhanakāmānaṁ nassati iti me sutaṁ
          pitaraṁ aparicaritvāna kicchaṁ vā so nigacchati.
          Ānando ca pamodo ca sadā hasitakīḷitaṁ
          mātaraṁ paricaritvāna labbhametaṁ vijānato.
          Ānando ca pamodo ca sadā hasitakīḷitaṁ
          pitaraṁ paricaritvāna labbhametaṁ vijānato.
          Dānañca piyavācañca 4- atthacariyā ca yā idha
          samānattatā ca dhammesu tattha tattha yathārahaṁ.
          Ete kho saṅgahā loke rathassāṇīva yāyato
          ete ca saṅgahā nāssu na mātā puttakāraṇā
          labhetha mānaṁ pūjaṁ vā pitā vā puttakāraṇā.
          Yasmā ca saṅgahā ete samavekkhanti 5- paṇḍitā
          tasmā mahattaṁ papponti pāsaṁsā ca bhavanti te.
          Brahmāti mātāpitaro pubbācariyāti vuccare

  *  *  *  *  *  *
  Footnote:1 Ma. sopapajjati. ito paraṁ īdisameva. 2-3 Ma. dhanāpi. 4 Ma. peyyavajjañca.
 5 Ma. sammavekkhanti.
-------------------------------------------------
[page 067]
          Āhuneyyā ca puttānaṁ pajāya anukampakā.
          Tasmā hi te namasseyya sakkareyya ca paṇḍito
          annena atho pānena vatthena sayanena ca
          ucchādanena nhānena pādānaṁ dhovanena ca.
          Tāya naṁ pāricariyāya 1- mātāpitūsu paṇḍitā
          idheva naṁ pasaṁsanti pecca sagge pamodatīti.
                     Soṇanandajātakaṁ dutiyaṁ.
                        --------
                         Tassuddānaṁ
                   atha sattatimamhi nipātavare
                   sabhāvantukusāvatirājavaro
                   atha soṇasunandavaro ca puna
                   abhivāsita sattatimamhi sute.
                      Sattatinipātaṁ niṭṭhitaṁ.
                        --------

  *  *  *  *  *  *
  Footnote:1 Yu. paricariyāya.
-------------------------------------------------
[page 068]
                         Asītinipātaṁ
                       1 cullahaṁsajātakaṁ
    [163] < PTS. J V , 339 >Sumukha anupacinantā pakkamanti vihaṅgamā
          gaccha tuvaṁpi mā kaṅkhi natthi bandhe 1- sahāyatā.
    [164] < PTS. J V , 339 >Gacche vāhaṁ na vā gacche na tena amaro siyaṁ
          sukhitantaṁ upāsitvā dukkhitantaṁ kathaṁ jahe.
          Maraṇaṁ vā tayā saddhiṁ jīvitaṁ vā tayā vinā
          tadeva maraṇaṁ seyyo yañce jīve tayā vinā.
          Nesa dhammo mahārāja yantaṁ evaṁ gataṁ jahe
          yā gati tuyhaṁ sā mayhaṁ ruccate vihagādhipa.
    [165] < PTS. J V , 339 >Kā nu pāsena bandhassa 2- gati aññā mahānasā
          sā kathaṁ cetayānassa muttassa tava ruccati.
          Kaṁ vā tvaṁ passase atthaṁ mama tuyhañca pakkhima
          ñātīnaṁvāvasiṭṭhānaṁ ubhinnaṁ jīvitakkhaye.
          Yanna kañcanadvepiccha 3- andhena tamasā kataṁ
          tādise sañcajaṁ pāṇaṁ kimatthamabhijotaye 4-.
    [166] < PTS. J V , 339 >Kathaṁ nu patataṁ seṭṭha dhamme atthaṁ na bujjhasi
          dhammo apacito santo atthaṁ dasseti pāṇinaṁ.
          Sohaṁ dhammaṁ apekkhāno dhammā catthaṁ samuṭṭhitaṁ

  *  *  *  *  *  *
  Footnote:1 Ma. baddhe. 2 Ma. baddhassa. 3 Ma. kañcanadepiñcha. 4 Ma. kamattha ....
-------------------------------------------------
[page 069]
          Bhattiñca tayi sampassaṁ nāvakaṅkhāmi jīvitaṁ.
          Addhā eso sataṁ dhammo yo mitto mittamāpade
          na caje jīvitassāpi hetu dhammamanussaraṁ.
    [167] < PTS. J V , 340 >Svāyaṁ dhammo ca te ciṇṇo bhatti ca viditā mayi
          kāmaṁ karassu mayhetaṁ gacchevānumato mayā.
          Apitvevaṁ gate kāle yaṁ khaṇḍaṁ 1- ñātinaṁ mayā
          tayā taṁ buddhisampanna 2- assa paramasaṁvutaṁ.
    [168] < PTS. J V , 340 >Iccevaṁ mantayantānaṁ ariyānaṁ ariyavuttinaṁ
          paccadissatha nesādo āturānamivantako.
          Te sattumabhisañcikkha dīgharattaṁ hitā dijā
          tuṇhī māsittha ubhayo na sañcalesumāsanā.
          Dhataraṭṭhe ca disvāna samuḍḍente tato tato
          abhikkamatha vegena dijasattu dijādhipe.
          So ca vegenabhikkamma āsajja parame dije
          paccakampittha 3- nesādo bandhā iti vicintayaṁ.
          Ekañca bandhamāsīnaṁ abandhañca punāparaṁ
          āsajja bandhamāsīnaṁ pekkhamānamadīnavaṁ.
          Tato so vimatoyeva paṇḍare ajjhabhāsatha
          pavaḍḍhakāye āsīne dijasaṅghagaṇādhipe.
          Yannu pāsena mahatā bandho na kurute disaṁ

  *  *  *  *  *  *
  Footnote:1 Sī. baddhaṁ. Yu. bandhaṁ. 2 Ma. buddhisampannaṁ. 3 Ma. paccakamittha.
-------------------------------------------------
[page 070]
          Atha kasmā abandho tvaṁ balī pakkhī na gacchasi.
          Kiṁ nu tyāyaṁ dijo hoti mutto bandhaṁ upāsasi
          ohāya sakuṇā yanti kiṁ eko avahīyasi.
    [169] < PTS. J V , 340 >Rājā me so dijāmitta sakhā pāṇasamo ca me
          neva naṁ vijahissāmi yāva kālapariyāyaṁ 1-.
    [170] < PTS. J V , 341 >Kathaṁ panāyaṁ vihaṅgo nāddasa pāsamoḍḍitaṁ
          padaṁ hetaṁ mahantānaṁ boddhumarahanti āpadaṁ.
    [171] < PTS. J V , 341 >Yadā parābhavo hoti poso jīvitasaṅkhaye
          atha jālañca pāsañca āsajjāpi na bujjhati.
    [172] < PTS. J V , 341 >Api tveva mahāpañña pāsā bahuvidhā katā
          guyhamāsajja 2- bajjhanti athevaṁ jīvitakkhaye.
    [173] < PTS. J V , 343 >Api nāyaṁ tayā saddhiṁ saṁvāsassa 3- sukhudrayo
          api no anumaññāsi api no jīvitaṁ dade.
    [174] < PTS. J V , 343 >Na ceva me tvaṁ bandhosi napi icchāmi te vadhaṁ
          kāmaṁ khippamito gantvā jīva tvaṁ anigho ciraṁ.
    [175] < PTS. J V , 343 >Nevāhametamicchāmi aññatretassa jīvitā
          sace ekena tuṭṭhosi muñcetaṁ mañca bhakkhaya.
          Ārohapariṇāhena tulyasmā vayasā ubho
          na te lābhena jinatthi 4- etena niminā tuvaṁ.

  *  *  *  *  *  *
  Footnote:1 kālaparissayantipi. 2 Sī. Yu. gūḷhamāsajja. 3 Sī. Yu. sambhāsassa.
 4 Ma. jīvatthi. onatātipi.
-------------------------------------------------
[page 071]
          Tadiṅgha samapekkhassu 1- hotu giddhi tavasmasu 2-
          maṁ pubbe bandhapāsena pacchā muñca dijādhipaṁ.
          Tāvadeva ca te lābho katassa 3- yācanāya ca
          mitti ca dhataraṭṭhehi yāva jīvāya te siyā.
    [176] < PTS. J V , 343 >Passantu no mahāsaṅghā tayā muttaṁ ito gataṁ
          mittāmaccā ca bhaccā ca puttadārā ca bandhavā.
          Na ca te tādisā mittā bahūnaṁ idha vijjare
          yathā tvaṁ dhataraṭṭhassa pāṇasādhāraṇo sakhā.
          So te sahāyaṁ muñcāmi hoti rājā tavānugo
          kāmaṁ khippamito gantvā ñātimajjhe virocatha.
    [177] < PTS. J V , 344 >So patīto pamuttena bhattunā bhattugāravo
          ajjhabhāsatha vaṅkaṅgo vācaṁ kaṇṇasukhaṁ bhaṇaṁ
          evaṁ luddaka nandassu saha sabbehi ñātibhi
          yathāhamajja nandāmi muttaṁ disvā dijādhipaṁ.
    [178] < PTS. J V , 345 >Ehi taṁ anusikkhāmi yathā tvamapi lacchase
          lābhaṁ tavāyaṁ dhataraṭṭho pāpaṁ kiñci na dakkhati.
          Khippamantepuraṁ gantvā 4- rañño dassehi no ubho
          abandhe pakatībhūte kāje ubhayato ṭhite.
          Dhataraṭṭhā mahārāja haṁsādhipatino ime

  *  *  *  *  *  *
  Footnote:1 Sī. Yu. samavekkhassu. 2 Ma. tavamhasu. 3 Ma. katāssa. 4 Ma. netvā.
-------------------------------------------------
[page 072]
          Ayaṁ hi rājā haṁsānaṁ ayaṁ senāpatītaro.
          Asaṁsayaṁ imaṁ disvā haṁsarājaṁ narādhipo
          patīto sumano vitto bahuṁ dassati te dhanaṁ.
    [179] < PTS. J V , 346 >Tassa taṁ vacanaṁ sutvā kammunā upapādayi
          khippamantepuraṁ gantvā rañño haṁse adassayi
          abandhe pakatībhūte kāje ubhayato ṭhite.
          Dhataraṭṭhā mahārāja haṁsādhipatino ime
          ayaṁ hi rājā haṁsānaṁ ayaṁ senāpatītaro.
    [180] < PTS. J V , 346 >Kathaṁ panime vihaṅgā tava hatthatthamāgatā 1-
          kathaṁ luddo mahantānaṁ issare idha ajjhagā.
    [181] < PTS. J V , 346 >Vihitā santime pāsā pallalesu janādhipa
          yaṁ yadāyatanaṁ maññe dijānaṁ pāṇarodhanaṁ.
          Tādisaṁ pāsamāsajja haṁsarājā abajjhatha
          taṁ abandho upāsīno mamāyaṁ ajjhabhāsatha.
          Sudukkaraṁ anariyehi dahate bhāvamuttamaṁ
          bhatturatthe parakkanto dhammayutto vihaṅgamo.
          Attanoyaṁ 2- cajitvāna jīvitaṁ jīvitāraho
          anutthunanto āsīno bhattu yācittha jīvitaṁ.
          Tassa taṁ vacanaṁ sutvā pasādamahamajjhagā
          tato naṁ pāmuciṁ pāsā anuññāsiṁ sukhena ca.

  *  *  *  *  *  *
  Footnote:1 Ma. hatthattamāgatā. 2 Ma. attanāyaṁ.
-------------------------------------------------
[page 073]
          So patīto pamuttena bhattunā bhattugāravo
          ajjhabhāsatha vaṅkaṅgo vācaṁ kaṇṇasukhaṁ bhaṇaṁ.
          Evaṁ luddaka nandassu saha sabbehi ñātibhi
          yathāhamajja nandāmi muttaṁ disvā dijādhipaṁ.
          Ehi taṁ anusikkhāmi yathā tvamapi lacchase
          lābhaṁ tyāyaṁ 1- dhataraṭṭho pāpaṁ kiñci na dakkhati.
          Khippamantepuraṁ gantvā 2- rañño dassehi no ubho
          abandhe pakatībhūte kāje ubhayato ṭhite.
          Dhataraṭṭhā mahārāja haṁsādhipatino ime
          ayañhi rājā haṁsānaṁ ayaṁ senāpatītaro.
          Asaṁsayaṁ imaṁ disvā haṁsarājaṁ narādhipo
          patīto sumano vitto bahuṁ dassati te dhanaṁ.
          Evametassa vacanā ānītāme ubho mayā
          ettheva hi ime assu 3- ubho anumatā mayā.
          Soyaṁ evaṅgato pakkhī dijo paramadhammiko
          mādisassa hi luddassa janayeyyātha maddavaṁ.
          Upayānañca te deva nāññaṁ passāmi edisaṁ
          sabbasākuṇikagāme 4- taṁ passa manujādhipa.
    [182] < PTS. J V , 348 >Disvā nisinnaṁ rājānaṁ pīṭhe sovaṇṇaye subhe
          ajjhabhāsatha vaṅkaṅgo vācaṁ kaṇṇasukhaṁ bhaṇaṁ.

  *  *  *  *  *  *
  Footnote:1 Ma. tavāyaṁ. 2 Ma. netvā. 3 Ma. āsuṁ. 4 Ma...kuṇikāgāme.
-------------------------------------------------
[page 074]
          Kacci nu bhoto kusalaṁ kacci bhoto anāmayaṁ
          kacci raṭṭhamidaṁ phītaṁ dhammena manusāsasi.
    [183] < PTS. J V , 348 >Kusalañceva me haṁsa atho haṁsa anāmayaṁ
          atho raṭṭhamidaṁ phītaṁ dhammena manusāsahaṁ.
    [184] < PTS. J V , 348 >Kacci nu te 1- amaccesu doso koci na vijjati
          kacci ca te tavatthesu nāvakaṅkhanti jīvitaṁ.
    [185] < PTS. J V , 348 >Athopi me amaccesu doso koci na vijjati
          athopi te mamatthesu nāvakaṅkhanti jīvitaṁ.
    [186] < PTS. J V , 348 >Kacci te sādisī bhariyā assavā piyabhāṇinī
          puttarūpayasūpetā tava chandavasānugā.
    [187] < PTS. J V , 348 >Atho me sādisī bhariyā assavā piyabhāṇinī
          puttarūpayasūpetā mama chandavasānugā.
    [188] < PTS. J V , 349 >Bhavannu 2- kacci nu mahā- sattuhatthatthataṁ 3- gato
          dukkhamāpajja 4- vipulaṁ tasmiṁ paṭhamamāpade.
          Kacci yannāpatitvāna daṇḍena samapothayi
          evametesaṁ jammānaṁ pātikaṁ bhavati tāvade.
    [189] < PTS. J V , 349 >Khemamāsi mahārāja evamāpariyāsati 5-
          na cāyaṁ kiñcirasmāsu sattūva samapajjatha.
          Paccakampittha 6- nesādo pubbeva ajjhabhāsatha
          tadāyaṁ sumukhoyeva paṇḍito paccabhāsatha.

  *  *  *  *  *  *
  Footnote:1 Ma. kacci bhoto. 2 Ma. bhavantaṁ. Sī. Yu. bhavaṁ tu. 3 Ma. ...sattuhatthattaṁ.
 4 Ma. dukkhamāpajji. 5 Ma. evamāpadiyā sati. Sī. Yu. evamāpadi saṁsati.
 6 Ma. paccakamittha.
-------------------------------------------------
[page 075]
          Tassa taṁ vacanaṁ sutvā pasādamayamajjhagā
          tato maṁ pāmuci pāsā anuññāsi sukhena ca.
          Idañca sumukheneva etadatthāya cintitaṁ
          bhoto sakāse āgamanaṁ etassa dhanamicchatā.
    [190] < PTS. J V , 349 >Svāgatañcevidaṁ bhavataṁ patīto casmi dassanā
          eso cāpi bahuvittaṁ labhataṁ yāvadicchati.
    [191] < PTS. J V , 350 >Santappayitvā nesādaṁ bhogehi manujādhipo
          ajjhabhāsatha vaṅkaṅgo 1- vācaṁ kaṇṇasukhaṁ bhaṇaṁ.
    [192] < PTS. J V , 350 >Yaṁ khalu dhammamādhīnaṁ vaso vattati kiñci naṁ 2-
          sabbatthissariyaṁ bhavataṁ pasāsatha yadicchatha.
          Dānatthaṁ upabhottuṁ vā yañcaññaṁ upakappati
          etaṁ dadāmi vo vittaṁ issariyaṁ vissajāmi vo.
    [193] < PTS. J V , 351 >Yathā ca myāyaṁ sumukho ajjhabhāseyya paṇḍito
          kāmasā buddhisampanno tamassa 3- paramappiyaṁ.
    [194] < PTS. J V , 351 >Ahaṁ khalu mahārāja nāgarājārivantaraṁ
          paṭivattuṁ na sakkomi na me so vinayo siyā.
          Amhākañceva so 4- seṭṭho tvañca uttamasattavo
          bhūmipālo manussindo pūjā bahūhi hetubhi.
          Tesaṁ ubhinnaṁ bhaṇataṁ vattamāne vinicchaye
          nantaraṁ 5- paṭivattabbaṁ pessena manujādhipa.

  *  *  *  *  *  *
  Footnote:1 Ma. vakukaṅgaṁ. 2 Ma. kiñcanaṁ. 3 Ma. taṁ myāssa. 4 Sī. Yu. yo.
 5 Sī. Yu. nāntaraṁ.
-------------------------------------------------
[page 076]
    [195] < PTS. J V , 351 >Dhammena kira nesādo paṇḍito aṇḍajo iti
          na heva akatattassa nayo etādiso siyā.
          Evaṁ aggapakatimā evaṁ uttamasattavo
          yāvatatthi mayā diṭṭhā nāññaṁ passāmi edisaṁ.
          Tuṭṭhosmi vo pakatiyā vākyena madhurena ca
          eso cāpi mamacchando ciraṁ passeyya vo ubho.
    [196] < PTS. J V , 352 >Yaṁ kiccaṁ parame mitte katamasmāsu taṁ tayā
          pattā nissaṁsayaṁ tyamhā bhattirasmāsu yā tava.
          Aduñca nūna sumahā- ñātisaṅghassamantaraṁ
          adassanena asmākaṁ dukkhaṁ bahūsu pakkhisu.
          Tesaṁ sokavighātāya tayā anumatā mayaṁ
          taṁ padakkhiṇato katvā ñātī passemurindama.
          Addhāhaṁ vipulaṁ pītiṁ bhavataṁ vindāmi dassanā
          eso vāpi mahāattho ñātivissāsanā siyā.
    [197] < PTS. J V , 353 >Idaṁ vatvā dhataraṭṭho haṁsarājā narādhipaṁ
          uttamaṁ javamanvāya ñātisaṅghamupāgamuṁ.
          Te aroge anuppatte disvāna parame dije
          kekātimakaruṁ haṁsā puthusaddo ajāyatha.
          Te patītā pamuttena bhattunā bhattugāravā
          samantā parikariṁsu 1- aṇḍajā laddhapaccayā.

  *  *  *  *  *  *
  Footnote:1 Ma. parikiriṁsu.
-------------------------------------------------
[page 077]
    [198] < PTS. J V , 353 >Evaṁ mittavataṁ atthā sabbe honti padakkhiṇā
          haṁsā yathā dhataraṭṭhā ñātisaṅghamupāgamunti.
                     Cullahaṁsajātakaṁ paṭhamaṁ.
                       -----------
                       2 Mahāhaṁsajātakaṁ
    [199] < PTS. J V , 359 >Ete haṁsā pakkamanti vaṅkaṅgā bhayameritā
          harittaca hemavaṇṇa kāmaṁ sumukha pakkama.
          Ohāya maṁ ñātigaṇā ekaṁ pāsavasaṁ gataṁ
          anapekkhamānā gacchanti kiṁ eko avahīyasi.
          Pateva patataṁ seṭṭha natthi bandhe 1- sahāyatā
          mā anīghāya hāpesi kāmaṁ sumukha pakkama.
    [200] < PTS. J V , 360 >Nāhaṁ dukkhaparetopi dhataraṭṭha tuvaṁ jahe
          jīvitaṁ maraṇaṁ vā me tayā saddhiṁ bhavissati.
          Nāhaṁ dukkhaparetopi dhataraṭṭha tuvaṁ jahe
          na maṁ anariyasaṁyutte kamme yojetumarahasi.
          Sakumāro sakhā tyasmi sacittesmi 2- te ṭhito
          ñāto senāpati tyāhaṁ haṁsānaṁ pavaruttama
          kathamahaṁ vikatthissaṁ 3- ñātimajjhe ito gato
          taṁ hitvā patataṁ seṭṭha kinte vakkhāmito gato
          idha pāṇaṁ cajissāmi nānariyaṁ kattumussahe.

  *  *  *  *  *  *
  Footnote:1 Ma. baddhe. 2 Ma. sacitte casmi. 3 Yu. vikattissaṁ.
-------------------------------------------------
[page 078]
    [201] < PTS. J V , 360 >Eso hi dhammo sumukha yaṁ tvaṁ ariyapathe ṭhito
          yo bhattāraṁ sakhāraṁ maṁ na pariccattumussahe.
          Tañhi me pekkhamānassa bhayaṁ natveva jāyati
          adhigacchasi tvaṁ mayhaṁ evaṁbhūtassa jīvitaṁ.
    [202] < PTS. J V , 361 >Iccevaṁ mantayantānaṁ ariyānaṁ ariyavuttinaṁ
          daṇḍamādāya nesādo āpatī turito bhusaṁ.
          Tamāpatantaṁ disvāna sumukho atibrūhayi 1-
          aṭṭhāsi purato rañño haṁso vissāsayaṁ byathaṁ.
          Mā bhāyi patataṁ seṭṭha na hi bhāyanti tādisā
          ahaṁ yogaṁ payuñjissaṁ yuttaṁ dhammūpasañhitaṁ
          tena pariyāpadānena khippaṁ pāsā pamokkhasi.
    [203] < PTS. J V , 362 >Tassa taṁ vacanaṁ sutvā sumukhassa subhāsitaṁ
          pahaṭṭhalomo nesādo añjalissūpanāmayi 2-.
          Na me sutaṁ vā diṭṭhaṁ vā bhāsanto mānusiṁ dijo
          ariyaṁ brūhanto 3- vaṅkaṅgo cajanto mānusiṁ giraṁ.
          Kinnu tāyaṁ dijo hoti mutto bandhaṁ 4- upāsasi
          ohāya sakuṇā yanti kiṁ eko avahīyasi.
    [204] < PTS. J V , 363 >Rājā me so dijāmitta senāpaccassa kārayiṁ
          tamāpade pariccattuṁ nussahe vihagādhipaṁ.
          Mahāgaṇāyaṁ 5- bhattā me mā eko byasanaṁ agā

  *  *  *  *  *  *
  Footnote:1 Sī. Yu. aparibrūhayi. 2 Ma. añjalissa paṇāmayi. 3 Ma. bruvāno.
 4 Ma. baddhaṁ. ito paraṁ īdisameva. 5 Ma. mahāgaṇāya.
-------------------------------------------------
[page 079]
          Yathā taṁ samma nesāda bhattāyaṁ abhito rame.
    [205] < PTS. J V , 363 >Ariyavutti 1- vaṅkaṅga yo piṇḍamapacāyasi
          cajāmi te taṁ bhattāraṁ gacchathūbho yathāsukhaṁ.
    [206] < PTS. J V , 364 >Sace attappayogena ohito haṁsapakkhinaṁ
          paṭiggaṇhāma te samma etaṁ abhayadakkhiṇaṁ.
          No ce attappayogena ohito haṁsapakkhinaṁ
          anissaro muñcaṁ amhe theyyaṁ kayirāsi luddaka.
    [207] < PTS. J V , 365 >Yassa tvaṁ bhatako rañño kāmaṁ tasseva pāpaya
          tassa 2- saṁyamano rājā yathābhiññaṁ karissati.
    [208] < PTS. J V , 365 >Iccevaṁ vutto nesādo hemavaṇṇe harittace
          ubho hatthehi paggayha 3- pañjare ajjhavodahi.
          Te pañjaragate pakkhī ubho bhassaravaṇṇine
          sumukhaṁ dhataraṭṭhañca luddo ādāya pakkami.
    [209] < PTS. J V , 366 >Hariyamāno dhataraṭṭho sumukhaṁ etadabravi
          bāḷhaṁ bhāyāmi sumukha sāmāya lakkhaṇūruyā
          asmākaṁ vadhamaññāya athattānaṁ vadhissati.
          Pākahaṁsā ca sumukha suhemā hemasuttacā
          koñcī samuddatīreva kapaṇā nūna ruccati.
    [210] < PTS. J V , 366 >Evaṁ mahanto lokassa appameyyo mahāgaṇī
          ekitthimanusoceyya nayidaṁ paññavatomiva.

  *  *  *  *  *  *
  Footnote:1 Ma. ariyavattasi. 2 Ma. tattha. 3 Ma. saṅgayha.
-------------------------------------------------
[page 080]
          Vātova gandhamādeti ubhayaṁ chekapāpakaṁ
          bālo āmakapakkaṁva lolo andhova āmisaṁ.
          Avinicchayaññū atthesu mandova paṭibhāsi maṁ
          kiccākiccaṁ na jānāsi sampatto kālapariyāyaṁ.
          Aḍḍhummatto udīresi yo seyyo maññasitthiyo
          bahusādhāraṇā hetā soṇḍānaṁva surāgharaṁ.
          Māyā cetā marīcīva sokā rogā cupaddavā
          kharāva bandhanā cetā maccupāsā guhāsayā
          tāsu yo vissase poso so naresu narādhamo.
    [211] < PTS. J V , 368 >Yaṁ vuḍḍhehi upaññātaṁ ko taṁ ninditumarahati
          mahābhūtitthiyo nāma lokasmiṁ upapajjisuṁ.
          Khiḍḍā paṇihitā tāsu rati tāsu patiṭṭhitā
          vījāni tāsu rūhanti yadidaṁ sattā pajāyare
          tāsu ko nibbije 1- poso pāṇamāsajja pāṇibhi.
          Tvameva nāñño sumukha thīnaṁ atthesu yuñjasi
          tassa tyajja bhaye jāte bhītena jāyate mati.
          Sabbo hi saṁsayaṁ patto bhayaṁ bhīru titikkhati
          paṇḍitā hi mahantāno atthe yuñjanti duyyuje.
          Etadatthāya rājāno sūramicchanti mantinaṁ
          paṭibāhati yaṁ sūro āpadaṁ attapariyāyaṁ.

  *  *  *  *  *  *
  Footnote:1 Ma. nibbide.
-------------------------------------------------
[page 081]
          Mā no ajja vikantiṁsu rañño sūdā mahānase
          tathāhi vaṇṇo pattānaṁ phalaṁ veḷuṁva taṁ vadhi.
          Muttopi necchasi uḍḍetuṁ sayaṁ bandhaṁ upāgami
          sopajja saṁsayaṁ patto atthaṁ gaṇhāhi mā mukhaṁ.
    [212] < PTS. J V , 369 >So tvaṁ 1- yogaṁ payuñjassu yuttaṁ dhammūpasañhitaṁ
          tava pariyāpadānena mama pāṇesanaṁ cara.
    [213] < PTS. J V , 370 >Mā bhāyi patataṁ seṭṭha na hi bhāyanti tādisā
          ahaṁ yogaṁ payuñjissaṁ yuttaṁ dhammūpasañhitaṁ
          mama pariyāpadānena khippaṁ pāsā pamokkhasi.
    [214] < PTS. J V , 370 >So luddo haṁsakājena rājadvāraṁ upāgami
          paṭivedetha maṁ rañño dhataraṭṭhāyamāgato.
    [215] < PTS. J V , 370 >Te disvā puññasaṅkāse ubho lakkhaṇasammate 2-
          khalu saññamano rājā amacce ajjhabhāsatha.
          Detha luddassa vatthāni annaṁ pānañca bhojanaṁ
          kāmaṅkaro hiraññassa yāvanto esa icchati.
    [216] < PTS. J V , 371 >Disvā luddaṁ pasannattaṁ kāsirājetadabravi 3-
          yadāyaṁ 4- samma khemaka puṇṇā haṁsehi tiṭṭhati.
          Kathaṁ rucimajjhagataṁ pāsahattho upāgami
          okiṇṇaṁ ñātisaṅghehi nimmajjhimaṁ kathaṁ gahi.
    [217] < PTS. J V , 371 >Ajja me sattamā ratti ādānāni 5- upāsato

  *  *  *  *  *  *
  Footnote:1 Ma. taṁ. 2 Sī. Yu. lakkhaññāsammate. 3 Ma. kāsirājā tadabravi. 4 yadyāyaṁ.
 5 Ma. adanāni.
-------------------------------------------------
[page 082]
          Padametassa anvesaṁ appamatto ghaṭassito.
          Athassa padamaddakkhiṁ carato ādanesanaṁ
          tatthāhaṁ odahiṁ pāsaṁ evantaṁ dijamaggahiṁ.
    [218] < PTS. J V , 372 >Ludda dve ime sakuṇā atha ekoti bhāsasi
          cittaṁ nu te vipariyattaṁ 1- ādū kinnu jigiṁsasi.
    [219] < PTS. J V , 372 >Yassa lohitakā tālā tapaneyyānibhā 2- subhā
          uraṁ saṁhacca tiṭṭhanti so me bandhaṁ upāgami.
          Athāyaṁ bhassaro pakkhī abandho bandhamāturaṁ
          ariyaṁ brūhanto 3- aṭṭhāsi vadanto 4- mānusiṁ giraṁ.
    [220] < PTS. J V , 373 >Kathannudāni 5- sumukha hanuṁ saṁhacca tiṭṭhasi
          ādū me parisaṁ patto bhayā bhīto na bhāsasi.
    [221] < PTS. J V , 373 >Nāhaṁ kāsipati bhīto oggayha parisaṁ tava
          nāhaṁ bhayā na bhāsissaṁ vākyaṁ atthasmi tādise.
    [222] < PTS. J V , 373 >Na te abhissaraṁ passe na rathe napi pattike
          nāssa cammaṁ va kīṭaṁ vā vammine 6- ca dhanuggahe.
          Na hiraññaṁ suvaṇṇaṁ vā nagaraṁ vā sumāpitaṁ
          okiṇṇaparikhaṁ duggaṁ daḷhamaṭṭālakoṭṭhakaṁ
          yattha paviṭṭho sumukha bhāyitabbaṁ na bhāyasi.
    [223] < PTS. J V , 374 >Na me abhissarenattho nagarena dhanena vā
          apathena pathaṁ yāma antalikkhe carā mayaṁ.

  *  *  *  *  *  *
  Footnote:1 vipallatthantipi. 2 Ma. tapanīyanibhā. 3 Ma. bruvāno. 4 Ma. cajanto.
 5 Ma. atha kiṁ dāni. Sī. Yu. atha kinnu. 6 Ma. vammite.
-------------------------------------------------
[page 083]
          Sutā ca paṇḍitātyamhā nipuṇā catthacintakā 1-
          bhāsematthavatiṁ vācaṁ sacce cassa patiṭṭhito.
          Kiñca tuyhaṁ asaccassa anariyassa karissati
          musāvādissa luddassa bhaṇitaṁpi subhāsitaṁ.
    [224] < PTS. J V , 374 >Taṁ brāhmaṇānaṁ vacanā imaṁ khemamakārayi
          abhayañca tayā ghuṭṭhaṁ imāyo dasadhā disā.
          Oggayha te pokkharaṇiṁ vippasannodakaṁ suciṁ
          pahūtaṁ khādanaṁ 2- tattha ahiṁsā cettha pakkhinaṁ.
          Idaṁ sutvāna nigghosaṁ āgatamhā tavantike
          te te bandhasmā pāsena etante bhāsitaṁ musā.
          Musāvādaṁ purakkhatvā icchālobhañca pāpakaṁ
          ubhosandhiṁ atikkamma asātaṁ upapajjati.
    [225] < PTS. J V , 375 >Nāparajjhāma sumukha napi lobhāva maggahiṁ
          sutā ca paṇḍitātyattha nipuṇā catthacintakā 3-.
          Appevatthavatiṁ vācaṁ byāhareyyuṁ 4- idhāgatā
          tathātaṁ samma nesādo vutto sumukha maggahi.
    [226] < PTS. J V , 375 >Neva bhūtā 5- kāsipati upanītasmi jīvite
          bhāsematthavatiṁ vācaṁ sampattā kālapariyāyaṁ.
          Yo migena migaṁ hanti pakkhīnaṁ 6- pana pakkhinā
          sutena vā sutaṁ kilyā 7- kiṁ anariyataraṁ tato.

  *  *  *  *  *  *
  Footnote:1-3 Ma. atthacintakā. 2 Ma. cādanaṁ. 4 Sī. Yu. byākareyyuṁ. 5 Ma. bhītā.
 6 Ma. pakkhiṁ vā. 7 Ma. kiṇyā. Sī. Yu. kiṇe. kīlye itipi.
-------------------------------------------------
[page 084]
          Yo cāriyarudaṁ bhāse anariyadhammavassito
          ubho so dhaṁsate lokā idha ceva parattha ca.
          Na majjetha yasaṁ patto na byādhe 1- pattasaṁsayaṁ
          vāyametheva kiccesu saṁvare vivarāni ca.
          Ye vuḍḍhā abbhatikkantā sampattā kālapariyāyaṁ
          idha dhammaṁ caritvāna evaṁ te 2- tidivaṅgatā.
          Idaṁ sutvā kāsipati dhammamattani pālaya
          dhataraṭṭhañca muñcāhi haṁsānaṁ pavaruttamaṁ.
    [227] < PTS. J V , 376 >Āharantūdakaṁ pajjaṁ āsanañca mahārahaṁ
          pañjarato pamokkhāmi dhataraṭṭhaṁ yasassinaṁ.
          Tañca senāpatiṁ dhīraṁ nipuṇaṁ atthacintakaṁ
          yo sukhe sukhito rañño 3- dukkhite hoti dukkhito.
          Ediso kho arahati piṇḍamasnātu bhattuno
          yathāyaṁ sumukho rañño pāṇasādhāraṇo sakhā.
    [228] < PTS. J V , 377 >Pīṭhañca sabbasovaṇṇaṁ aṭṭhapādaṁ manoramaṁ
          maṭṭhaṁ kāsikavatthinaṁ 4- dhataraṭṭho upāvisi.
          Kocchañca sabbasovaṇṇaṁ veyyagghaparisibbitaṁ
          sumukho ajjhapāvekkhi 5- dhataraṭṭhassanantarā.
          Tesaṁ kāñcanapattehi puthū ādāya kāsiyo
          haṁsānaṁ abhihāresuṁ aggaṁ rañño pavāsitaṁ.

  *  *  *  *  *  *
  Footnote:1 Sī. Yu. byathe. 2 Sī. Yu. evete. 3 Ma. raññe. 4 Sī. kāsikapatthiṇṇaṁ.
 Ma. kāsikamatthannaṁ. 5 Ma. ajjhupāvekkhi.
-------------------------------------------------
[page 085]
    [229] < PTS. J V , 377 >Disvā abhihataṁ aggaṁ kāsirājena pesitaṁ
          kusalo khattadhammānaṁ tato pucchi anantarā.
          Kacci nu bhoto kusalaṁ kacci bhoto anāmayaṁ
          kacci raṭṭhamidaṁ phītaṁ dhammena anusāsasi 1-.
    [230] < PTS. J V , 377 >Kusalañceva me haṁsa atho haṁsa anāmayaṁ
          atho raṭṭhamidaṁ phītaṁ dhammena anusāsahaṁ.
    [231] < PTS. J V , 377 >Kacci bhoto amaccesu doso koci na vijjati
          kacci ca te tavatthesu nāvakaṅkhanti jīvitaṁ.
    [232] < PTS. J V , 377 >Athopi me amaccesu doso koci na vijjati
          athopi te mamatthesu nāvakaṅkhanti jīvitaṁ.
    [233] < PTS. J V , 377 >Kacci te sādisī bhariyā assavā piyabhāṇinī
          puttarūpayasūpetā tava chandavasānugā.
    [234] < PTS. J V , 377 >Atho me sādisī bhariyā assavā piyabhāṇinī
          puttarūpayasūpetā mama chandavasānugā.
    [235] < PTS. J V , 378 >Kacci raṭṭhaṁ anuppīḷaṁ akutociupaddavaṁ
          asāhasena dhammena samena anusāsasi.
    [236] < PTS. J V , 378 >Atho raṭṭhaṁ anuppīḷaṁ akutociupaddavaṁ
          asāhasena dhammena samena anusāsahaṁ.
    [237] < PTS. J V , 378 >Kacci santo apacitā asanto parivajjitā
          no ca 2- dhammaṁ niraṅkatvā adhammamanuvattasi.

  *  *  *  *  *  *
  Footnote:1 Ma. manusāsasi. 2 Ma. ce.
-------------------------------------------------
[page 086]
    [238] < PTS. J V , 378 >Santo ca me apacitā asanto parivajjitā
          dhammamevānuvattāmi adhammo me niraṅkato.
    [239] < PTS. J V , 378 >Kacci nunāgataṁ 1- dīghaṁ samavekkhasi khattiya
          kacci matto madanīye paralokaṁ na santasi.
    [240] < PTS. J V , 378 >Ahaṁ anāgataṁ dīghaṁ samavekkhāmi pakkhima
          ṭhito dasasu dhammesu paralokaṁ na santasiṁ 2-.
          Dānaṁ sīlaṁ pariccāgaṁ ājjavaṁ maddavaṁ tapaṁ
          akkodhaṁ avihiṁsañca khantiñca avirodhanaṁ.
          Iccete kusale dhamme ṭhite passāmi attani
          tato me jāyate pīti somanassañcanappakaṁ.
          Sumukho ca acintetvā visajji 3- pharusaṁ giraṁ
          bhāvadosamanaññāya asmākāyaṁ vihaṅgamo.
          So kuddho pharusaṁ vācaṁ nicchāresi ayoniso
          yānasmāsu 4- na vijjanti nayidaṁ paññavatāmiva.
    [241] < PTS. J V , 379 >Atthi me taṁ atisāraṁ vegena manujādhipa
          dhataraṭṭhe ca bandhasmiṁ dukkhaṁ me vipulaṁ ahu.
          Tvaṁ no pitāva puttānaṁ bhūtānaṁ dharaṇīriva
          asmākaṁ adhipannānaṁ khamassu rājakuñjara.
    [242] < PTS. J V , 379 >Evante 5- anumodāma yaṁ bhāvaṁ na nigūhasi
          khīlaṁ pabhindasi pakkhi ujukosi vihaṅgama.

  *  *  *  *  *  *
  Footnote:1 Ma. nānāgataṁ. 2 Ma. santase. 3 Sī. Yu. vissaji. 4 Ma. yānasmesu.
 5 Ma. etaṁ te.
-------------------------------------------------
[page 087]
    [243] < PTS. J V , 379 >Yaṅkiñci ratanaṁ atthi kāsirājanivesane
          rajataṁ jātarūpañca muttā veḷuriyā bahū.
          Maṇayo saṅkhamuttañca vatthikaṁ 1- haricandanaṁ
          ajinaṁ dantabhaṇḍañca lohaṁ kāḷāyasaṁ bahuṁ
          etaṁ dadāmi vo vittaṁ issaraṁ 2- vissajāmi vo.
    [244] < PTS. J V , 380 >Addhā apacitā tyamhā sakkatā ca rathesabha
          dhammesu vattamānānaṁ tvaṁ no ācariyo bhava.
          Ācariya samanuññātā tayā anumatā mayaṁ
          taṁ padakkhiṇato katvā ñātī 3- passemurindama.
    [245] < PTS. J V , 380 >Sabbarattiṁ cintayitvā mantayitvā yathātathaṁ
          kāsirājā anuññāsi haṁsānaṁ pavaruttamaṁ.
    [246] < PTS. J V , 381 >Tato ratyā vivasane suriyassuggamanaṁ pati
          pekkhato kāsirājassa bhavanato 4- vigāhisuṁ.
    [247] < PTS. J V , 381 >Te aroge anuppatte disvāna parame dije
          kekātimakaruṁ haṁsā puthusaddo ajāyatha.
          Te patītā pamuttena bhattunā bhattugāravā
          samantā parikariṁsu 5- aṇḍajā laddhapaccayā.
    [248] < PTS. J V , 382 >Evaṁ mittavataṁ atthā sabbe honti padakkhiṇā
          haṁsā yathā dhataraṭṭhā ñātisaṅghamupāgamunti.
                     Mahāhaṁsajātakaṁ dutiyaṁ.

  *  *  *  *  *  *
  Footnote:1 Ma. vatthakaṁ. 2 Ma. issariyaṁ. 3 Ma. ñātī. 4 Ma. bhavanā te.
 5 Ma. parikiriṁsu. sabbattha īdisameva.
-------------------------------------------------
[page 088]
                      3 Sudhābhojanajātakaṁ
              [249] < PTS. J V , 387 >Neva kīṇāmi na 1- vikkiṇāmi
                    na cāpi me sannicayo idhatthi 2-
                    sukiccharūpaṁ vatidaṁ parittaṁ
                    patthodano nālamayaṁ duvinnaṁ.
    [250] < PTS. J V , 387 >Appamhā appakaṁ dajjā anumajjhato majjhakaṁ
          bahumhā bahukaṁ dajjā adānaṁ nupapajjati.
          Taṁ taṁ vadāmi kosiya dehi dānāni bhuñja ca
          ariyamaggaṁ samāruha 3- nekāsī labhate sukhaṁ.
    [251] < PTS. J V , 388 >Moghañcassa hutaṁ hoti moghañcāpi samīhitaṁ
          atithismiṁ yo nisinnasmiṁ eko bhuñjati bhojanaṁ.
          Taṁ taṁ vadāmi kosiya dehi dānāni bhuñja ca
          ariyamaggaṁ samāruha nekāsī labhate sukhaṁ.
    [252] < PTS. J V , 388 >Saccaṁ tassa hutaṁ hoti saccañcāpi samīhitaṁ
          atithismiṁ yo nisinnasmiṁ neko bhuñjati bhojanaṁ.
          Taṁ taṁ vadāmi kosiya dehi dānāni bhuñja ca
          ariyamaggaṁ samāruha nekāsī labhate sukhaṁ.
    [253] < PTS. J V , 388 >Sarañca juhati poso bahukāya gayāya ca
          doṇe timbarutitthasmiṁ sīghasote mahāvahe.
          Atra cassa hutaṁ hoti atra cassa samīhitaṁ

  *  *  *  *  *  *
  Footnote:1 Ma. napi. 2 Ma. ca atthi. 3 Ma. samārūha. Sī. Yu. ariyaṁ maggaṁ. ito paraṁ
 īdisameva.
-------------------------------------------------
[page 089]
          Atithismiṁ yo nisinnasmiṁ neko bhuñjati bhojanaṁ.
          Taṁ taṁ vadāmi kosiya dehi dānāni bhuñja ca
          ariyamaggaṁ samāruha nekāsī labhate sukhaṁ.
    [254] < PTS. J V , 389 >Balisaṁ hi so nigilati 1- dīghasuttaṁ sabandhanaṁ
          atithismiṁ yo nisinnasmiṁ eko bhuñjati bhojanaṁ.
          Taṁ taṁ vadāmi kosiya dehi dānāni bhuñja ca
          ariyamaggaṁ samāruha nekāsī labhate sukhaṁ.
              [255] < PTS. J V , 390 >Uḷāravaṇṇā vata brāhmaṇā ime
                    ayañca vo sunakho kissa hetu
                    uccāvacaṁ vaṇṇanibhaṁ vikubbati
                    akkhātha no brāhmaṇā ke nu tumhe.
              [256] < PTS. J V , 390 >Cando ca suriyo ca ubho idhāgatā
                    ayaṁ pana mātali devasārathi
                    sakkohamasmī tidasānamindo
                    eso ca kho pañcasikhoti vuccati.
    [257] < PTS. J V , 390 >Pāṇissarā mudiṅgā ca murajālambarāni ca
          suttamenaṁ pabodhenti paṭibuddho ca nandati.
              [258] < PTS. J V , 391 >Yekecime maccharino kadariyā
                    paribhāsakā samaṇabrāhmaṇānaṁ
                    idheva nikkhippa sarīradehaṁ

  *  *  *  *  *  *
  Footnote:1 Sī. Yu. niggilati.
-------------------------------------------------
[page 090]
                    Kāyassa bhedā nirayaṁ vajanti.
                    Yekecime sugatimāsasānā 1-
                    dhamme ṭhitā saṁyame saṁvibhāge
                    idheva nikkhippa sarīradehaṁ
                    kāyassa bhedā sugatiṁ vajanti.
              [259] < PTS. J V , 391 >Tvaṁ no 2- ñāti purimāsu jātisu
                    so maccharī kosiyo 3- pāpadhammo
                    taveva atthāya idhāgatamhā
                    mā pāpadhammo nirayaṁ apattha 4-.
    [260] < PTS. J V , 391 >Addhā hi me te 5- hitakāmā yaṁ maṁ samanusāsatha
          sohaṁ tathā karissāmi sabbaṁ vuttaṁ hitesibhi.
                    Esohamajjeva upāramāmi
                    na cāpihaṁ kiñci kareyya pāpaṁ
                    na cāpi me kiñci adeyyamatthi
                    na cāpidatvā udakaṁ pivāmi 6-.
                    Evañca me dadato sabbakālaṁ
                    bhogāpi me 7- vāsava khīyissanti
                    tato ahaṁ pabbajissāmi sakka
                    hitvā kāmāni yathodhikāni.
              [261] < PTS. J V , 393 >Naguttame girivare gandhamādane

  *  *  *  *  *  *
  Footnote:1 Ma. suggatimāsamānā. 2 Ma. nosi. 3 Ma. rosako. 4 Ma. gamittha.
 5 Ma. maṁ vo. 6 Sī. udakampahaṁ pibe. 7 Ma. bhogā ime.
-------------------------------------------------
[page 091]
                    Modanti tā devavarābhipālitā
                    athāgamā isivaro sabbalokagū
                    supupphitaṁ dumavarasākhamādiya.
                    Suciṁ sugandhaṁ tidasehi sakkataṁ
                    pupphuttamaṁ amaravarebhi sevitaṁ
                    aladdhamaññehi va dānavehi 1-
                    aññatra devehi tadārahaṁ hitaṁ 2-.
                    Tato catasso kanakattacūpamā
                    uṭṭhāya nāriyo pamadādhipā muniṁ
                    āsā ca saddhā ca sirī tato hirī
                    iccabravuṁ nāradaṁ devabrāhmaṇaṁ.
                    Sace anuddiṭṭhaṁ tayā mahāmuni
                    pupphaṁ idaṁ pārichattassa brahme
                    dadāhi no sabbā gati te ijjhatu
                    tvaṁpi no hohi yatheva vāsavo.
                    Taṁ yācamānābhisamekkha nārado
                    iccābravī saṅkalahaṁ udīrayi
                    na mayhamatthatthi imehi koci naṁ
                    yāyeva vo seyyasi sā pilandhatu.
              [262] < PTS. J V , 394 >Tvaṁ nottamevābhisamekkha nārada

  *  *  *  *  *  *
  Footnote:1 Ma. aladdha maccehi va dānavehi vā. 2 Ma. hidaṁ.
-------------------------------------------------
[page 092]
                    Yassicchasi tassamanuppavecchasu
                    yassā hi no nārada tvaṁ padassasi
                    sāyeva no hehiti seṭṭhasammatā.
              [263] < PTS. J V , 394 >Akallametaṁ vacanaṁ sugatte
                    ko brāhmaṇo ko kalahaṁ 1- udīraye
                    gantvāna bhūtādhipameva pucchatha
                    sace na jānātha idhuttamadhammaṁ.
              [264] < PTS. J V , 394 >Tā nāradena paramappakopitā
                    udīritā vaṇṇamadena mattā
                    sakāsaṁ 2- gantvāna sahassacakkhuno
                    pucchiṁsu bhūtādhipaṁ kā nu seyyasi.
              [265] < PTS. J V , 395 >Tā disvā āyattamanā purindado
                    iccābravī devavaro katañjalī
                    sabbāva vo hotha subhagge 3- sādisī
                    ko neva 4- bhadde kalahaṁ adīrayi.
              [266] < PTS. J V , 395 >Yo sabbalokañcarako 5- mahāmuni
                    dhamme ṭhito nārado saccanikkamo
                    so no bravī girivare gandhamādane
                    gantvāna bhūtādhipameva pucchatha
                    sace na jānātha idhuttamadhammaṁ.

  *  *  *  *  *  *
  Footnote:1 Ma. saṅkalahaṁ. 2 Ma. sakāse. 3 Ma. sugatte. 4 ko nedha itipi.
 5 Ma. sabbalokaccarito.
-------------------------------------------------
[page 093]
              [267] < PTS. J V , 395 >Asū brahāraññacaro mahāmuni
                    nādatvā bhattaṁ varagatte bhuñjati
                    viceyya dānāni dadāti kosiyo
                    yassā hi so dassati sāva seyyasi.
              [268] < PTS. J V , 396 >Asū hi so sammati dakkhiṇaṁ disaṁ
                    gaṅgāya tīre himavantapassini 1-
                    sa kosiyo dullabhapānabhojano
                    tassa sudhaṁ pāpaya devasārathi.
              [269] < PTS. J V , 396 >So mātali devavarena pesito
                    sahassayuttaṁ abhiruyha sandanaṁ
                    sukhippameva upagamma assamaṁ
                    adissamāno munino sudhaṁ adā.
              [270] < PTS. J V , 396 >Udaggihuttaṁ upatiṭṭhato hi me
                    pabhaṅkaraṁ lokatamonuduttamaṁ
                    sabbāni bhūtāni adhicca 2- vāsavo
                    ko neva me pāṇisu kiṁ sudhodahi.
                    Saṅkhūpamaṁ setamatulyadassanaṁ
                    suciṁ sugandhaṁ piyarūpamabbhutaṁ
                    adiṭṭhapubbaṁ mama jātacakkhubhi 3-
                    kā devatā pāṇisu kiṁ sudhodahi.

  *  *  *  *  *  *
  Footnote:1 Ma. -passani. Sī. Yu. -pasmani. 2 Sī. Yu. aticca. 3 Ma. jātu cakkhubhi.
-------------------------------------------------
[page 094]
              [271] < PTS. J V , 397 >Ahaṁ mahindena mahesi pesito
                    sudhābhihāsiṁ turito mahāmuni
                    jānāsi maṁ mātali devasārathi
                    bhuñjassu bhattuttamaṁ mābhivārayi 1-.
                    Bhuttā ca sā dvādasa hanti pāpake
                    khuddaṁ pipāsaṁ aratiṁ darathaṁ kilaṁ 2-
                    kodhūpanāhañca vivādapesuṇaṁ
                    sītuṇhatandiñca rasuttamaṁ idaṁ.
              [272] < PTS. J V , 397 >Na kappati mātali mayha bhuñjituṁ
                    pubbe adatvā iti me vatuttamaṁ
                    na cāpi ekāsanamarīyapūjitaṁ 3-
                    asaṁvibhāgī ca sukhaṁ na vindati.
              [273] < PTS. J V , 397 >Thīghātakā yekecime 4- paradārikā
                    mittadduno ye ca sapanti subbate
                    sabbeva 5- te maccharipañcamādhamā
                    tasmā adatvā udakampi nāsmiye 6-.
                    Sohitthiyā vā purisassa vā pana
                    dassāmi dānaṁ vidusampavaṇṇitaṁ
                    saddhā vadaññū idha vītamaccharā

  *  *  *  *  *  *
  Footnote:1 Sī. Yu. mā vicārayi. 2 sabbattha potthake khamanti khāyati. Ma. daraklamaṁ.
 3 Sī. Yu. ekāsanaṁ ariyapūkhitaṁ. 4 Ma. ye cime. 5 Ma. ca. 6 Ma. nāsniye.
-------------------------------------------------
[page 095]
                    Bhavanti hete sucisaccasammatā.
              [274] < PTS. J V , 398 >Ato matā devavarena pesitā
                    kaññā catasso kanakattacūpamā
                    āsā ca saddhā ca sirī tato hirī
                    taṁ assamaṁ āgamu 1- yattha kosiyo.
                    Tā disvā sabbā paramappamoditā 2-
                    subhena vaṇṇena sikhārivaggino
                    kaññā catasso caturo catuddisā
                    iccābravī mātalinova 3- sammukhā.
                    Purimaṁ disaṁ kā tvaṁ pabhāsi devate
                    alaṅkatā tāravarāva osadhī
                    pucchāmi taṁ kañcanavelliviggahe
                    ācikkha me tvaṁ katamāsi devatā.
              [275] < PTS. J V , 399 >Sirāha devī manujesu 4- pūjitā
                    apāpasattūpanisevinī sadā
                    sudhāvivādena tavantimāgatā
                    taṁ maṁ sudhāya varapañña bhājaya.
                    Yassāhamicchāmi sudhaṁ mahāmuni
                    so sabbakāmehi naro pamodati
                    sirīti maṁ jānāhi jūhatuttama

  *  *  *  *  *  *
  Footnote:1 Sī. Yu. āgamuṁ. 2 Ma. sabbo paramappamodito. 3 Ma. ca. 4 Ma. manujebhi.
-------------------------------------------------
[page 096]
                    Taṁ maṁ sudhāya varapañña bhājaya.
              [276] < PTS. J V , 399 >Sippena vijjācaraṇena buddhiyā
                    narā upetā paguṇā sakammunā
                    tayā vihīnā na labhanti kiñci naṁ 1-
                    tayidaṁ na sādhu yadidaṁ yatā kataṁ.
                    Passāmi posaṁ alasaṁ mahagghasaṁ
                    sudukkulīnaṁpi arūpimaṁ naraṁ
                    tayānugutto siri jātimāmapi
                    peseti dāsaṁ viya bhogavā sukhī.
                    Tantaṁ asaccaṁ avibhajjaseviniṁ
                    jānāmi muḷhaṁ vidurānupātiniṁ
                    na tādisī arahati āsanūdakaṁ
                    kuto sudhā gaccha na mayha ruccasi.
              [277] < PTS. J V , 400 >Kā sukkadāṭhā paṭimuttakuṇḍalā
                    cittaṅgadā kambuvimaṭṭhadhārinī
                    osittavaṇṇaṁ paridayha sobhati 2-
                    kusaggirattaṁ apiḷayha mañjariṁ.
                    Migīva bhantā saracāpadhārinā
                    virādhitā mandamiva udikkhasi
                    ko te dutiyo idha mandalocane

  *  *  *  *  *  *
  Footnote:1 Ma. kiñcanaṁ. 2 Ma. sobhasi.
-------------------------------------------------
[page 097]
                    Na bhāyasi ekikā kānane vane.
              [278] < PTS. J V , 400 >Na me dutiyo idhamatthi kosiya
                    masakkasārappabhavamhi devatā
                    āsā sudhāsāya tavantimāgatā
                    taṁ maṁ sudhāya varapañña bhājaya.
              [279] < PTS. J V , 401 >Āsāya yanti vaṇijā dhanesino
                    nāvaṁ samāruyha parenti aṇṇave
                    te tattha sīdanti athopi ekadā
                    jinādhanā enti vinaṭṭhapābhatā.
                    Āsāya khettāni kasanti kassakā
                    vapanti bījāni karontupāyaso
                    ītīnipātena avuṭṭhitāya vā 1-
                    na kiñci vindanti tato phalāgamaṁ.
                    Athattakārāni karonti bhattusu
                    āsaṁ purakkhatva narā sukhesino
                    te bhatturatthā atigāḷhitā puna
                    disā panassanti aladdha kiñci naṁ 2-.
                    Jahitva 3- dhaññañca dhanañca ñātake
                    āsāya saggādhimanā sukhesino

  *  *  *  *  *  *
  Footnote:1 Sī. Yu. avaṭṭhikāya vā. 2 Ma. kiñcanaṁ. 3 Ma. hitvāna.
-------------------------------------------------
[page 098]
                    Tapanti lūkhaṁpi tapaṁ cirattaraṁ
                    kummaggamāruyha parenti duggatiṁ.
                    Āsā visaṁvādikasammatā ime
                    āse sudhāya 1- vinayassu attani
                    na tādisī arahati āsanūdakaṁ
                    kuto sudhā gaccha na mayha ruccasi.
              [280] < PTS. J V , 402 >Daddallamānā yasasā yasassinī
                    jighaññanāmavhayanaṁ disaṁpati
                    pucchāmi taṁ kañcanavelliviggahe
                    ācikkha me tvaṁ katamāsi devatā.
              [281] < PTS. J V , 402 >Saddhāha devī manujesu 2- pūjitā
                    apāpasattūpanisevinī sadā
                    sudhāvivādena tavantimāgatā
                    taṁ maṁ sudhāya varapañña bhājaya.
              [282] < PTS. J V , 402 >Dānaṁ damaṁ cāgamathopi saṁyamaṁ
                    ādāya saddhāya karonti hekadā
                    theyyaṁ musā kūṭamathopi pesuṇaṁ
                    karonti heke puna viccutā tayā.
                    Bhariyāsu poso sadisīsu pekkhavā
                    sīlūpapannāsu patibbatāsupi

  *  *  *  *  *  *
  Footnote:1 Ma. sudhāsaṁ. 2 Ma. -manujehi. ito paraṁ īdisameva.
-------------------------------------------------
[page 099]
                    Vinetvā 1- chandaṁ kulitthiyāsupi 2-
                    karoti saddhaṁ puna kumbhadāsiyā.
                    Tvameva saddhe paradārasevinī
                    pāpaṁ karosī kusalaṁ niriñcasi 3-
                    na tādisī arahati āsanūdakaṁ
                    kuto sudhā gaccha na mayha ruccasi.
              [283] < PTS. J V , 403 >Jighaññarattiṁ aruṇasmimūhate
                    yā dissati uttamarūpavaṇṇinī
                    tathūpamā maṁ paṭibhāsi devate
                    ācikkha me tvaṁ katamāsi accharā.
                    Kāḷā nidāgheriva aggijāriva 4-
                    anileritā lohitapattamālinī
                    kā tiṭṭhasī mandamigāva lokayaṁ 5-
                    bhāsesamānāva giraṁ na muñcasi.
              [284] < PTS. J V , 404 >Hirāha devī manujesu pūjitā
                    apāpasattūpanisevinī sadā
                    sudhāvivādena tavantimāgatā
                    sāhaṁ na sakkomi sudhaṁpi yācituṁ
                    kopinarūpā viya yācanitthiyā.
              [285] < PTS. J V , 404 >Dhammena ñāyena sugatte lacchasi

  *  *  *  *  *  *
  Footnote:1 Ma. vinetvāna. 2 Sī. Yu. kuladhītiyāsupi. 3 Ma. kusalampi riñcasi.
 4 Sī. aggajātiva. Yu. aggijātiva. 5 Sī. Yu. mandamivāvalokayaṁ.
-------------------------------------------------
[page 100]
                    Eso hi dhammo na hi yācanā sudhā
                    taṁ taṁ ayācantimahaṁ nimantaye
                    sudhaṁ yaṁ 1- yañcicchasi taṁpi dammi te.
                    Sā tvaṁ mayā ajja sakamhi assame
                    nimantitā kañcanavelliviggahe
                    tuvañhi me sabbarasehi pūjitā
                    taṁ pūjayitvāna sudhaṁpi asmiye.
              [286] < PTS. J V , 405 >Sā kosiyenānumatā jutīmatā
                    addhā hirī rammaṁ pāvisiyassamaṁ
                    udakavantaṁ phalamariyapūjitaṁ
                    apāpasattūpanisevinī 2- sadā.
                    Rukkhaggahanā bahukettha pupphitā
                    ambā piyālā panasā ca kiṁsukā
                    sobhañjanā loddamathopi padmakā
                    ketakā ca bhaṅgā tilakā ca pupphitā.
                    Sālā karerī bahukettha jambuyo
                    assatthanigrodhamadhukā ca vedisā 3-
                    uddālakā pātali sinduvāritā 4-
                    manuññagandhā muccalindaketakā.
                    Hareṇukā velukā veṇutiṇḍukā 5-

  *  *  *  *  *  *
  Footnote:1 Ma. sudhāya. 2 Ma. -nisevitaṁ. 3 Ma. assatthanigrodhamadhukavetasā.
 4 Ma. -vārakā. 5 Ma. keṇutindukā.
-------------------------------------------------
[page 101]
                    Sāmākanivāramathopi cīnakā
                    mocā kadalī bahukettha sāliyo
                    pavīhayo ābhujino ca taṇḍulā.
          Tassa ca uttarapassena 1- jātā pokkharaṇī sivā
          akakkasā apabbhārā sādhu appaṭigandhikā.
          Tattha macchā sanniratā khemino bahubhojanā
          siṅgusavaṅkā sakulā 2- satavaṅkā ca rohitā
          āligaggarakākiṇṇā pāṭinā kākamacchakā.
          Tattha pakkhī sanniratā khemino bahubhojanā
          haṁsā koñcā mayūrā ca cākavākā 3- ca kukkuhā
          kuṇālakā bahū citrā sikhaṇḍī jīvajīvakā.
          Tattha pāṇā samāyanti nānāmigagaṇā bahū
          sīhā byagghā varāhā ca acchakokataracchayo.
          Palasadā ca gavajā 4- mahisā rohitā rurū
          eṇeyyā ca varāhā ca gaṇino nīkasūkarā.
          Kadalimigā bahūkettha viḷārā sasakaṇṇikā
                    chamāgirī pupphavicitrasanthatā
                    dijābhighuṭṭhā dijasaṅghasevitā.
              [287] < PTS. J V , 407 >Sā suttacā nīladumābhilambitā
                    vijjumahāmegharivānupajjatha

  *  *  *  *  *  *
  Footnote:1 Ma. tassevuttarapassena. 2 Ma. saṅkulā. 3 Ma. cakkavākā.
 4 Ma. palāsādā gavajā ca.
-------------------------------------------------
[page 102]
                    Tassā susambandhasiraṁ kusāmayaṁ
                    suciṁ sugandhaṁ ajinūpasevitaṁ
                    atricchakocchaṁ 1- hirimetadabravi
                    nisīda kalyāṇi sukhayidamāsanaṁ.
                    Tassā tadā kocchagatāya kosiyo
                    yadicchamānāya jaṭājutindharo 2-
                    navehi pattehi sayaṁ sahūdakaṁ
                    sudhābhihāsī turito mahāmuni.
                    Sā taṁ paṭiggayha ubhohi pāṇibhi
                    iccābravī attamanā jaṭādharaṁ
                    handāhaṁ etarahi pūjitā tayā
                    gaccheyyaṁ brahme tidivaṁ jitāvinī.
                    Sā kosiyenānumatā jutīmatā
                    udīritā vaṇṇamadena mattā
                    sakāse gantvāna sahassacakkhuno
                    ayaṁ sudhā vāsava dehi me jayaṁ.
                    Tamenaṁ sakkopi tadā apūjayi
                    sahindadevā 3- surakaññamuttamaṁ
                    sā pañjalī devamanussapūjitā
                    navamhi kocchamhi yadā upāvisi.

  *  *  *  *  *  *
  Footnote:1 Ma. atricca kocchaṁ. 2 Ma. jaṭājinandharo. 3 Sī. Yu. sahindā ca devā.
-------------------------------------------------
[page 103]
              [288] < PTS. J V , 408 >Tameva asaṁsī punadeva mātaliṁ
                    sahassanetto tidasānamindo
                    gantvāna vākyaṁ mama brūhi kosiyaṁ
                    āsāya saddhāya siriyā ca kosiya
                    hirī sudhaṁ kenamalattha hetunā.
              [289] < PTS. J V , 408 >Taṁ suplavatthaṁ udatārayī rathaṁ
                    daddallamānaṁ upakrīyasādisaṁ
                    jambonadīsaṁ tapaneyyasannibhaṁ
                    alaṅkataṁ kañcanacittasanthataṁ.
                    Suvaṇṇacandettha bahū nipātitā
                    hatthī gavassā kiṁpurisabyagghadīpiyo
                    eṇeyyakā laṅghamayettha pakkhino
                    migettha veḷuriyamayā yūthāyutā.
                    Tatthassarājahariyo ayojayuṁ
                    dasasatāni susunāgasādise
                    alaṅkate kañcanajāluracchade
                    āveline saddagame asaṅgite.
                    Taṁ yānaseṭṭhaṁ abhiruyha mātali
                    dasa disā imā abhinādayittha
                    nabhañca selañca vanappatiñca
-------------------------------------------------
[page 104]
                    Sasāgaraṁ pabyatayittha 1- medaniṁ.
                    Sa khippameva upagamma assamaṁ
                    pāvāramekaṁsakato katañjalī
                    bahussutaṁ vuḍḍhaṁ vinītavattaṁ
                    iccabravī mātali devabrāhmaṇaṁ.
                    Indassa vākyaṁ nisāmehi kosiya
                    dūto ahaṁ pucchati taṁ purindado
                    āsāya saddhāya siriyā ca kosiya
                    hirī sudhaṁ kenamalattha hetunā.
              [290] < PTS. J V , 410 >Addhā sirī maṁ paṭibhāti mātali
                    saddhā aniccā pana devasārathi
                    āsā visaṁvādikasammatā hi me
                    hirī ca ariyamhi guṇe patiṭṭhitā.
              [291] < PTS. J V , 410 >Kumāriyo yācimā gottarakkhitā
                    jiṇṇā ca yā ca 2- sabhattuitthiyo
                    tā chandarāgaṁ purisesu uggataṁ
                    hiriyā nivārenti sacittamattano.
                    Saṅgāmasīse sarasattisaṁyute
                    parājitānaṁ patataṁ palāyinaṁ
                    hiriyā nivattanti jahitvāna jīvitaṁ

  *  *  *  *  *  *
  Footnote:1 Ma. pabyadhayittha. Sī. Yu. pabyāthayittha. 2 Ma. yā yā ca.
-------------------------------------------------
[page 105]
                    Te sampaṭicchanti puna hirīmanā.
                    Velā yathā sāgaravegavāriṇī
                    ayaṁ hirī 1- pāpajanaṁ nivāriṇī
                    taṁ sabbaloke hirimarīyapūjitaṁ
                    indassa taṁ vedaya devasārathi.
              [292] < PTS. J V , 411 >Ko te imaṁ kosiya diṭṭhimodahi
                    brahmā mahindo athavā pajāpati
                    hirāya devesupi seṭṭhasammatā
                    dhītā mahindassa mahesi jāyatha.
              [293] < PTS. J V , 411 >Handehidāni tidivaṁ apakkama
                    rathaṁ samāruyha mamāyitaṁ idaṁ 2-
                    indo ca taṁ indasagotta kaṅkhati
                    ajjeva tvaṁ indasahabyataṁ vaja.
              [294] < PTS. J V , 411 >Evaṁ visujjhanti 3- apāpakammino
                    atho suciṇṇassa phalaṁ na nassati
                    yekeci addakkhuṁ sudhābhojanaṁ 4-
                    sabbeva te indasahabyataṁ gatāti.
    [295] *- hirī uppalavaṇṇāsi kosiyo dānapati bhikkhu
          anuruddho pañcasikho ānando āsi mātali
          suriyo kassapo bhikkhu moggallānosi candimā

  *  *  *  *  *  *
  Footnote:1 Ma. hirāya hi. 2 Ma. imaṁ. 3 Sī.Yu. samijjhanti. 4 Ma. maddakkhu sudhāya bhojanaṁ.
-------------------------------------------------
[page 106]
          Nārado sārīputtosi sambuddho āsi vāsavoti *-.
                    Sudhābhojanajātakaṁ tatiyaṁ.
                        --------
                       4 Kuṇālajātakaṁ
     [296] Evamakkhāyati evamanusuyyati sabbosadhadharaṇīdhare
 nekapupphamālyavitate gajagavayamahisarurucāmaripasadakhaggagokaṇṇa-
 sīhabyagghadīpiacchakokataracchauddārakadalimigaviḷārasasakaṇṇikānucarite
 ākiṇṇanelamaṇḍalamahāvarāhanāgakulakareṇusaṅghādhivutthe
 issamigasākhamigasarabhamigaeṇimigavātamigapasadamigapurisālukiṁpurisayakkharakkhasanisevite
 amajjavamañjaridharapahaṭṭhapupphaphusitaggānekapādapagaṇavitate
 kururacaṅkoravāraṇamayūraparābhūtajīvajīvakacelāvaka 1- (balāka)
 bhiṅkārakaravikamattavihaṅgasatasaṅghuṭṭhe 2-
 añjanamanosilāharitālahiṅgulakahemarajatakanakānekadhātusatavinaddhapaṭimaṇḍitappadese
 evarūpe khalu bho ramme vanasaṇḍe kuṇālo nāma
 sakuṇo paṭivasati ativiya citto ativiya cittapattachadano. Tasseva
 khalu bho kuṇālassa sakuṇassa aḍḍhuḍḍhāni itthīsahassāni
 paricārikā dijakaññāyo. Atha khalu bho dve dijakaññāyo kaṭṭhaṁ
 mukhena ḍaṁsitvā taṁ kuṇālaṁ sakuṇaṁ majjhe nisīdāpetvā uḍḍenti
 mā naṁ kuṇālaṁ sakuṇaṁ addhānapariyāyapathe kilamatho ubbāhetthāti 4-.
 Pañcasatā dijakaññāyo heṭṭhato heṭṭhato ḍenti sacāyaṁ

  *  *  *  *  *  *
  Footnote:* idaṁ maramma potthakeyeva dissati. 1 Ma. -jīvañjīvaka-. 2 Ma. satatasampaghuṭṭhe.
-------------------------------------------------
[page 107]
 Kuṇālo sakuṇo āsanā paripatissati mayaṁ taṁ pakkhehi paṭiggahessāmāti.
 Pañcasatā dijakaññāyo uparūpari ḍenti mā naṁ
 kuṇālaṁ sakuṇaṁ ātāpo paritāpesīti. Pañcasatā pañcasatā
 dijakaññāyo ubhato passena ḍenti mā naṁ kuṇālaṁ sakuṇaṁ
 sītaṁ vā uṇhaṁ vā tiṇaṁ vā rajo vā vāto vā ussāvo vā
 upapphusīti. Pañcasatā dijakaññāyo purato purato ḍenti mā
 naṁ kuṇālaṁ sakuṇaṁ gopālakā vā pasupālakā vā tiṇahārakā vā
 kaṭṭhahārakā vā vanakammikā vā kaṭṭhena vā kathalāya 1- vā pāṇinā
 vā (pāsāṇena vā) leḍḍunā vā daṇḍena vā satthena vā
 sakkharāhi vā pahāraṁ adaṁsu māyaṁ kuṇālo sakuṇo gacchehi vā
 latāhi vā rukkhehi vā sākhāhi vā thambhehi vā pāsāṇehi vā
 balavantehi vā pakkhīhi saṅgāmesīti 2-. Pañcasatā dijakaññāyo
 pacchato pacchato ḍenti saṇhāhi sakhilāhi mañjūhi madhurāhi vācāhi
 samudācarantiyo māyaṁ kuṇālo sakuṇo āsane pariyukkaṇṭhīti.
 Pañcasatā dijakaññāyo disodisaṁ ḍenti anekarukkhavividhavikatiphalamāharantiyo
 māyaṁ kuṇālo sakuṇo khuddāya parikilamitthāti.
 Atha khalu bho tā dijakaññāyo taṁ kuṇālaṁ sakuṇaṁ ārāmeneva
 ārāmaṁ uyyāneneva uyyānaṁ nadītittheneva nadītitthaṁ pabbatasikhareneva
 pabbatasikharaṁ ambavaneneva ambavanaṁ jambūvaneneva jambūvanaṁ labujavaneneva
 labujavanaṁ nāḷikerasañcāriyeneva nāḷikerasañcāriṁ 3- khippameva

  *  *  *  *  *  *
  Footnote:1 Ma. kaṭhalena vā. 2 Ma. saṅgamesīti. 3 Ma. nāḷikerasañcāriyaṁ.
-------------------------------------------------
[page 108]
 Abhisambhonti ratitthāya. Atha khalu bho kuṇālo sakuṇo tāhi
 dijakaññāhi divasaṁ paribyūḷho evaṁ apasādeti nassatha tumhe
 vasaliyo vinassatha tumhe vasaliyo coriyo dhuttiyo asatiyo lahucittāyo
 katassa appaṭikārikāyo anilo viya yenakāmaṅgamāyoti.
     [297] Tasseva khalu bho himavato pabbatarājassa puratthime
 disābhāge susukhumasunipuṇagiripabhavā haritupayantiyo. Uppalapaduma-
 kumudanaḷinasatapattasogandhikamandālakasampativirūḷhasucigandhamanuññamanāpakappadese
 kuravakamucalindaketakavedisavañjulapunnāgabakulatilakapiyakahasanasāla-
 salaḷacampakāsokanāgarukkhatiriṭibhujapattaloddacandanoghavane
 kālāgarupadumapiyaṅgudevadārukacocagahane kakudhakuṭajāṅkolakaccikārakaṇikāra-
 kaṇaverakoraṇḍakoviḷārakiṁsukayodhikavanamallikamanaṅgaṇamanavajjabhaṇḍisurucibhaginimāla-
 malyadhare jātisumanamadhugandhikadhanutakkāritālisatagarausīrakoṭṭhagacchavitate
 adhimuttikasaṁkusumitalatāvitatapaṭimaṇḍitappadese
 haṁsapilavakādambakāraṇḍakābhinādite vijjādharasiddhasamaṇatāpasagaṇādhivutthe
 naradevayakkharakkhasadānavagandhabbakinnaramahoragānuciṇṇappadese
 evarūpe khalu bho ramme vanasaṇḍe puṇṇamukho nāma pussakokilo
 paṭivasati ativiya madhuragiro vilāsitanayanamattakkho. Tasseva khalu
 bho puṇṇamukhassa pussakokilassa aḍḍhuḍḍhāni itthīsatāni
 paricārikā dijakaññāyo. Atha khalu bho dve dijakaññāyo kaṭṭhaṁ
 mukhena ḍaṁsitvā taṁ puṇṇamukhaṁ pussakokilaṁ majjhe nisīdāpetvā
-------------------------------------------------
[page 109]
 Uḍḍenti mā naṁ puṇṇamukhaṁ pussakokilaṁ addhānapariyāyapathe
 kilamatho ubbāhetthāti. Paññāsa dijakaññāyo heṭṭhato heṭṭhato
 ḍenti sacāyaṁ puṇṇamukho pussakokilo āsanā paripatissati
 mayaṁ taṁ pakkhehi paṭiggahessāmāti. Paññāsa dijakaññāyo
 uparūpari ḍenti mā naṁ puṇṇamukhaṁ pussakokilaṁ ātāpo
 paritāpesīti. Paññāsa paññāsa dijakaññāyo ubhato passena
 ḍenti mā naṁ puṇṇamukhaṁ pussakokilaṁ sītaṁ vā uṇhaṁ vā tiṇaṁ
 vā rajo vā vāto vā ussāvo vā upapphusīti. Paññāsa
 dijakaññāyo purato purato ḍenti mā naṁ puṇṇamukhaṁ pussakokilaṁ
 gopālakā vā pasupālakā vā tiṇahārakā vā kaṭṭhahārakā
 vā vanakammikā vā kaṭṭhena vā kathalāya 1- vā pāṇinā vā
 (pāsāṇena vā) leḍḍunā vā daṇḍena vā satthena vā sakkharāhi
 vā pahāraṁ adaṁsu māyaṁ puṇṇamukho pussakokilo gacchehi vā
 latāhi vā rukkhehi vā sākhāhi vā thambhehi vā pāsāṇehi vā
 balavantehi vā pakkhīhi saṅgāmesīti. Paññāsa dijakaññāyo
 pacchato pacchato ḍenti saṇhāhi sakhilāhi mañjūhi madhurāhi vācāhi
 samudācarantiyo māyaṁ puṇṇamukho pussakokilo āsane pariyukkaṇṭhīti.
 Paññāsa dijakaññāyo disodisaṁ ḍenti anekarukkhavividhavikatiphalamāharantiyo
 māyaṁ puṇṇamukho pussakokilo khuddāya
 parikilamitthāti. Atha khalu bho tā dijakaññāyo taṁ puṇṇamukhaṁ

  *  *  *  *  *  *
  Footnote:1 Ma. kaṭhalena vā.
-------------------------------------------------
[page 110]
 Pussakokilaṁ ārāmeneva ārāmaṁ uyyāneneva uyyānaṁ nadītittheneva
 nadītitthaṁ pabbatasikhareneva pabbatasikharaṁ ambavaneneva ambavanaṁ
 jambūvaneneva jambūvanaṁ labujavaneneva labujavanaṁ nāḷikerasañcāriyeneva
 nāḷikerasañcāriṁ khippameva abhisambhonti ratitthāya. Atha khalu bho
 puṇṇamukho pussakokilo tāhi dijakaññāhi divasaṁ paribyūḷho evaṁ
 pasaṁsati sādhu sādhu bhaginiyo etaṁ kho bhaginiyo tumhākaṁ paṭirūpaṁ
 kuladhītānaṁ yaṁ tumhe bhattāraṁ paricareyyāthāti.
     [298] Atha khalu bho puṇṇamukho pussakokilo yena kuṇālo
 sakuṇo tenupasaṅkami. Addasaṁsu kho kuṇālassa sakuṇassa paricārikā
 dijakaññāyo taṁ puṇṇamukhaṁ pussakokilaṁ dūratova āgacchantaṁ
 disvāna yena puṇṇamukho pussakokilo tenupasaṅkamiṁsu upasaṅkamitvā
 taṁ puṇṇamukhaṁ pussakokilaṁ etadavocuṁ ayaṁ samma puṇṇamukha
 kuṇālo sakuṇo ativiya pharuso ativiya pharusavāco appevanāma
 tuvaṁpi āgamma piyavācaṁ labheyyāmāti. Appevanāma bhaginiyoti
 vatvā yena kuṇālo sakuṇo tenupasaṅkami upasaṅkamitvā
 kuṇālena sakuṇena saddhiṁ paṭisammoditvā ekamantaṁ nisīdi.
 Ekamantaṁ nisinno kho puṇṇamukho pussakokilo taṁ kuṇālaṁ sakuṇaṁ
 etadavoca kissa tvaṁ samma kuṇāla itthīnaṁ sujātānaṁ kuladhītānaṁ
 sammāpaṭipannānaṁ micchāpaṭipannosi amanāpabhāṇīnaṁpi kira samma
 kuṇāla itthīnaṁ manāpabhāṇinā bhavitabbaṁ kimaṅgaṁ pana
-------------------------------------------------
[page 111]
 Manāpabhāṇīnanti. Evaṁ vutte kuṇālo sakuṇo taṁ puṇṇamukhaṁ
 pussakokilaṁ evaṁ apasādesi nassa tvaṁ samma jamma vasala
 vinassa tvaṁ samma jamma vasala ko nu tayā viyatto jāyājinenāti.
 Evaṁ apasādito ca pana puṇṇamukho pussakokilo tatoyeva
 paṭinivatti.
     [299] Atha khalu bho puṇṇamukhassa pussakokilassa aparena
 samayena acirasseva accayena kharo ābādho uppajji.
 Lohitapakkhandikā bāḷhā vedanā vattanti maraṇantikā. Atha
 khalu bho puṇṇamukhassa pussakokilassa paricārikānaṁ dijakaññānaṁ
 etadahosi ābādhiko kho ayaṁ puṇṇamukho pussakokilo
 appevanāma imamhā ābādhā vuṭṭhaheyyāti. Taṁ 1- ekakaṁ 2- adutiyaṁ
 ohāya yena kuṇālo sakuṇo tenupasaṅkamiṁsu. Addasā kho
 kuṇālo sakuṇo tā dijakaññāyo dūratova āgacchantiyo disvāna
 tā dijakaññāyo etadavoca kahaṁ pana tumhaṁ vasaliyo bhattāti.
 Ābādhiko kho samma kuṇāla puṇṇamukho pussakokilo appevanāma
 tamhā ābādhā vuṭṭhaheyyāti. Evaṁ vutte kuṇālo
 sakuṇo tā dijakaññāyo evaṁ apasādesi nassatha tumhe
 vasaliyo vinassatha tumhe vasaliyo coriyo dhuttiyo asatiyo
 lahucittāyo katassa appaṭikārikāyo anilo viya yenakāmaṅgamāyoti
 vatvā yena puṇṇamukho pussakokilo tenupasaṅkami upasaṅkamitvā

  *  *  *  *  *  *
  Footnote:1 Ma. tantisaddo natthi. 2 Ma. ekaṁ.
-------------------------------------------------
[page 112]
 Taṁ puṇṇamukhaṁ pussakokilaṁ etadavoca haṁ samma puṇṇamukhāti.
 Haṁ samma kuṇālāti. Atha khalu bho kuṇālo sakuṇo taṁ
 puṇṇamukhaṁ pussakokilaṁ pakkhehi ca mukhatuṇḍena ca pariggahetvā
 vuṭṭhāpetvā nānābhesajjāni pāyāpesi. Atha khalu bho
 puṇṇamukhassa pussakokilassa so ābādho paṭipassambhīti.
     [300] Atha khalu bho kuṇālo sakuṇo taṁ puṇṇamukhaṁ
 pussakokilaṁ gilānā vuṭṭhitaṁ aciravuṭṭhitaṁ gelaññā etadavoca
 diṭṭhā mayā samma puṇṇamukha kaṇhā dvepitikā pañcapatikāya
 chaṭṭhe purise cittaṁ paṭibaddhantiyā yadidaṁ kabandhe pīṭhasappimhi.
 Bhavati ca panuttarettha vākyaṁ
                    athajjuno nakulo bhīmaseno
                    yudhiṭṭhilo sahadevo ca rājā
                    ete patī pañcamaticca nārī
                    akāsi khujjavāmanakena pāpanti.
 Diṭṭhā mayā samma puṇṇamukha pañcatapāvī 1- nāma samaṇī
 susānamajjhe vasantī catutthabhattaṁ pariṇāmayamānā surādhuttakena
 pāpamakāsi. Diṭṭhā mayā samma puṇṇamukha kākavatī nāma devī
 samuddamajjhe vasantī bhariyā venateyyassa naṭakuverena pāpamakāsi.
 Diṭṭhā mayā samma puṇṇamukha kuruṅgadevī nāma lomasundarī
 eḷakakumāraṁ kāmayamānā chaḷaṅgakumāradhanantevāsinā pāpamakāsi.

  *  *  *  *  *  *
  Footnote:1 Ma. saccatapāpi.
-------------------------------------------------
[page 113]
 Evañhetaṁ mayā ñātaṁ brahmadattassa mātukā ohāya kosalarājaṁ
 pañcālacaṇḍena pāpamakāsi.
                    Etā ca aññā ca akaṁsu pāpaṁ
                    tasmāhaṁ itthīnaṁ na vissase nappasaṁse
                    mahī yathā jagati samānarattā
                    vasundharā itarītarānaṁ 1- patiṭṭhā
                    sabbassahā aphandanā akuppā
                    tathitthiyo tāyo na vissase naro
                    sīho yathā lohitamaṁsabhojano
                    vāḷamigo pañcāvudho suruddho
                    pasayha khādī parahiṁsane rato
                    tathitthiyo tāyo na vissase naro.
 Na khalu bho samma puṇṇamukha vesiyo nāriyo gamaniyo nahetā
 bandhakiyo nāma vadhikāyo nāma etāyo yadidaṁ vesiyo nāriyo
 gamaniyoti. Corā 2- viya veṇikatā madirā viya visaduṭṭhā 3- vāṇijo
 viya vācāsanthutiyo issasiṅgamiva viparivattāyo uragamiva dujivhāyo
 sobbhamiva paṭicchannā pātālamiva duppūrā rakkhasī viya duttosā
 yamovekantahāriyo sikhīriva sabbabhakkhā nadīriva sabbavāhanī 4- anilo
 viya yenakāmaṁcarā neru viya avisesakarā visarukkho viya niccaphalitāyo 5-.
 Bhavati ca panuttarettha vākyaṁ

  *  *  *  *  *  *
  Footnote:1 Ma. itarītarāpatiṭṭhā. 2 Ma. coro viya. 3 Ma. madirāva diddhā.
 4 Ma. sabbavāhī. 5 Ma. -yoti.
-------------------------------------------------
[page 114]
          Yathā coro yathā duṭṭho 1- vāṇijova vikatthanī
          issasiṅgamiva parivattā 2- dujivhā urago yathā.
          Sobbhamiva paṭicchannā pātālamiva duppurā
          rakkhasī viya duttosā yamovekantahāriyo.
          Yathā sikhī nadī vāho 3- anilo kāmapāravā 4-
          nerūva avisesā ca visarukkhova niccaphalī 5-
          nāsayanti ghare bhogaṁ ratanānantakaritthiyoti.
    [301] Cattārīmāni samma puṇṇamukha yāni parakule na
 vāsetabbāni goṇaṁ dhenuṁ yānaṁ bhariyā cattāri dhanāni 6- paṇḍito
 yāni 7- gharā na vippavāsaye.
                    Goṇaṁ dhenuñca yānañca
                    bhariyaṁ ñātikule na vāsaye
                    bhuñjanti rathaṁ ayānakā
                    ativāhena hananti puṅgavaṁ
                    dohena hananti vacchakaṁ
                    bhariyā ñātikule padussatīti.
     [302] Cha imāni samma puṇṇamukha yāni vatthūni kicce jāte
 anatthacarāni bhavanti
                    aguṇaṁ dhanu ñātikule ca bhariyā
                    pāraṁ nāvā akkhabhaggañca yānaṁ

  *  *  *  *  *  *
  Footnote:1 Ma. diddho. 2 Sī. -mivāvaṭṭā. Yu. -mivāvattā. 3 Ma. vāto. 4 Ma. nerunāva
 samāgatā. 5 Ma. visarukkhoviya niccaphalā. 6 Ma. etāni. 7 Ma. dhanāni.
-------------------------------------------------
[page 115]
                    Dūre mitto pāpasahāyako ca
                    kicce jāte anatthacarāni bhavantīti.
     [303] Aṭṭhahi khalu samma puṇṇamukha ṭhānehi itthī sāmikaṁ
 avajānāti daliddatā āturatā jiṇṇakatā 1- surāsoṇḍatā muddhatā
 pamattatā sabbakiccesu anuvattanatā sabbadhanamanuppādanena imehi
 khalu samma puṇṇamukha aṭṭhahi ṭhānehi itthī sāmikaṁ avajānāti.
 Bhavati ca panuttarettha vākyaṁ
          daliddaṁ āturañcāpi jiṇṇakaṁ surasoṇḍakaṁ
          pamattaṁ muddhapattañca dattaṁ kiccesu 2- hāpanaṁ
          sabbakāmapaṇidhānena 3- avajānāti sāmikanti.
     [304] Navahi khalu samma puṇṇamukha ṭhānehi itthī padosamāharati
 ārāmagamanasīlā ca hoti uyyānagamanasīlā ca hoti
 nadītitthagamanasīlā ca hoti ñātikulagamanasīlā ca hoti parakulagamanasīlā
 ca hoti ādāsadussamaṇḍanānuyogamanuyuttasīlā ca hoti majjapāyinī
 ca hoti nillokanasīlā ca hoti padvāraṭṭhāyinī 4- ca hoti
 imehi khalu samma puṇṇamukha navahi ṭhānehi itthī padosamāharatīti.
 Bhavati ca panuttarettha vākyaṁ
                    ārāmagamanasīlā 5- ca uyyānaṁ
                    nadiṁ ñātiparakulaṁ
                    [6]- Dussamaṇḍanamanuyuttā

  *  *  *  *  *  *
  Footnote:1 Ma. jiṇṇatā. 2 Ma. sabbakiccesu. Sī. Yu. rattaṁ. 3 Ma. sabbakāmappadānena.
 4 Ma. sadvāraṭhāyinī. 5 Ma. ārāmasīlā ca. 6 Ma. ādāsa.
-------------------------------------------------
[page 116]
                    Yā citthī majjapāyinī
                    yā ca nillokanasīlā
                    yā ca padvāraṭṭhāyinī 1-
                    navahetehi ṭhānehi
                    padosamāharanti itthiyo 2-.
     [305] Cattālīsāya khalu samma puṇṇamukha ṭhānehi itthī purisaṁ
 accāvadati 3- vijambhati vinamati vilāsati vilajjati nakhena
 nakhaṁ ghaṭṭeti pādena pādaṁ akkamati kaṭṭhena paṭhaviṁ vilekhati 4-
 dārakaṁ ullaṅghati ullaṅghāpeti kīḷati kīḷāpeti cumbati
 cumbāpeti bhuñjati bhuñjāpeti dadāti yācati katamanukaroti uccaṁ
 bhāsati nīcaṁ bhāsati āviccaṁ bhāsati viviccaṁ bhāsati naccena
 gītena vāditena roditena 5- vilāsitena vibhūsitena jagghati
 pekkhati kaṭiṁ cāleti guyhabhaṇḍakaṁ sañcāleti ūruṁ vivarati
 ūruṁ pidahati thanaṁ dasseti kacchaṁ dasseti nābhiṁ dasseti akkhiṁ
 nikhanati bhamukaṁ ukkhipati oṭṭhaṁ palikkhati jivhaṁ nillāleti
 dussaṁ muñcati dussaṁ 6- paṭibandhati sirasaṁ muñcati sirasaṁ bandhati
 imehi khalu samma puṇṇamukha cattālīsāya ṭhānehi itthī purisaṁ
 accāvadati.
     [306] Pañcavīsāya khalu samma puṇṇamukha ṭhānehi itthī
 paduṭṭhā veditabbā bhavati sāmikassa pavāsaṁ vaṇṇeti pavutthaṁ

  *  *  *  *  *  *
  Footnote:1 Ma. sadvāraṭhāyinī. 2 Ma. itthiyoti. 3 Ma. accācarati. 4 Ma. vilikhati.
 Sī. Yu. likhati. 5 Ma. rodanena. 6 sīsantipi.
-------------------------------------------------
[page 117]
 Na sarati āgataṁ nābhinandati avaṇṇaṁ tassa bhaṇati vaṇṇaṁ
 tassa na bhaṇati anatthaṁ tassa carati atthaṁ tassa na carati
 akiccaṁ tassa karoti kiccaṁ tassa na karoti paridahitvā sayati
 parammukhī nipajjati parivattakajātā kho pana hoti kuṅkumiyajātā
 dīghaṁ assāsati dukkhaṁ vedayati uccārapassāvaṁ abhiṇhaṁ gacchati
 vilomamācarati parapurisasaddaṁ sutvā kaṇṇasotaṁ vidahati 1- nīhatabhogā
 kho pana hoti paṭivissakehi santhavaṁ karoti nikkhantapādā kho
 pana hoti visikhānucārinī aticārinī kho pana hoti [2]- sāmike
 agāravā paduṭṭhamanasaṅkappā abhiṇhaṁ dvāre tiṭṭhati kacchāni
 aṅgāni thanāni dasseti disodisaṁ gantvā pekkhati imehi khalu
 samma puṇṇamukha pañcavīsāya ṭhānehi itthī paduṭṭhā veditabbā
 bhavati. Bhavati ca panuttarettha vākyaṁ
                    pavāsaṁ tassa vaṇṇeti
                    gataṁ tassa na socati 3-
                    disvāna patimāgataṁ 4-
                    nābhinandati bhattaraṁ
                    vaṇṇaṁ na kadāci bhāsati 4-
                    ete paduṭṭhāya bhavanti lakkhaṇā.
                    Anatthaṁ tassa carati asaññatā
                    atthañca hāpeti akiccakārinī

  *  *  *  *  *  *
  Footnote:1 Yu. vivarati tamodahati. 2 Ma. niccaṁ. 3 Sī. yu gatiṁ nānusocati.
 4-5 disvāna patimāgataṁ nābhinandati bhattāravaṇṇaṁ na kadāci bhāsati.
-------------------------------------------------
[page 118]
                    Paridahitvā sayati parammukhī
                    ete paduṭṭhāya bhavanti lakkhaṇā.
                    Parivattajātā ca bhavati kuṅkumī
                    dīghañca assāsati dukkhavedinī
                    uccārapassāvamabhiṇha gacchati
                    ete paduṭṭhāya bhavanti lakkhaṇā.
                    Vilomamācarati akiccakārinī
                    saddaṁ nisāmeti parassa bhāsato
                    nīhatabhogā ca karoti santhavaṁ
                    ete paduṭṭhāya bhavanti lakkhaṇā.
                    Kicchena laddhaṁ kasirābhataṁ dhanaṁ
                    vittaṁ vināseti dukkhena sambhataṁ
                    paṭivissakehi ca karoti santhavaṁ
                    ete paduṭṭhāya bhavanti lakkhaṇā.
                    Nikkhantapādā visikhānucārinī
                    niccañca sāmimhi paduṭṭhamānasā
                    aticārinī hoti apetagāravā
                    ete paduṭṭhāya bhavanti lakkhaṇā.
                    Abhikkhaṇaṁ tiṭṭhati dvāramūle
                    thanāni kacchāni ca dassayantī
-------------------------------------------------
[page 119]
                    Disodisaṁ pekkhati bhantacittā
                    ete paduṭṭhāya bhavanti lakkhaṇā.
          Sabbā nadī vaṅkagatī sabbe kaṭṭhamayā vanā
          sabbitthiyo kare pāpaṁ labbhamāne nivātake.
                    Sace labhetha khaṇaṁ vā raho vā
                    nivātakaṁ vāpi labhetha tādisaṁ
                    sabbāva itthī kayiruṁ nu 1- pāpaṁ
                    aññaṁ aladdhā 2- pīṭhasappinā saddhiṁ.
                    Narānamārāmakarāsu nārisu
                    anekacittāsu aniggahāsu ca
                    sabbatthatā pītikarāpi ce siyuṁ 3-
                    na vissase titthasamā hi nāriyoti.
              [307] < PTS. J V , 440 >Yañca disvā kinnarakinnarīnaṁ 4-
                    sabbitthiyo na ramanti agāre
                    taṁ tādisaṁ maccaṁ cajitvā bhariyā
                    aññaṁ disvā parapurisaṁ 5- pīṭhasappiṁ.
              [308] < PTS. J V , 444 >Bakassa ca bāvariyassa 6- rañño
                    accantakāmānugatassa bhariyā
                    anācarī 7- paṭṭhavasānugassa
                    kaṁ vā itthī nāticare tadaññaṁ.

  *  *  *  *  *  *
  Footnote:1 Sī. kareyyu no. Yu. kareyyuṁ no. 2 Ma. alattha. 3 Ma. sabbattha nāpītikarāpi
 ce siyā. 4 Ma. yaṁ ce disvā kaṇḍarīkinnarānaṁ. 5 Ma. purisaṁ. 6 Ma. bāvarikassa
 Sī. pāvārikassa. 7 Ma. avācarī.
-------------------------------------------------
[page 120]
              [309] < PTS. J V , 444 >Piṅgiyānī sabbalokissarassa
                    rañño piyā brahmadattassa bhariyā
                    anācarī 1- paṭṭhavasānugassa
                    taṁ vāpi sā nājjhagā kāmakāminī.
    [310] < PTS. J V , 445 >Khuddānaṁ 2- lahucittānaṁ akataññūna dubbhinaṁ
          nādevasatto puriso thīnaṁ saddhātumarahati.
                    Na tā pajānanti kataṁ na kiccaṁ
                    na mātaraṁ pitaraṁ bhātaraṁ vā
                    anariyā samatikkantadhammā
                    sasseva cittassa vasaṁ vajanti.
                    Cirānuvutthaṁpi piyaṁ manāpaṁ
                    anukampakaṁ pāṇasamaṁpi santaṁ 3-
                    āvāsu kiccesu ca naṁ jahanti
                    tasmāhaṁ itthīnaṁ na vissasāmi.
                    Thīnaṁ hi cittaṁ yathā vānarassa
                    kannappakannaṁ yathā rukkhachāyā
                    calācalaṁ hadayaṁ itthiyānaṁ
                    cakkassa nemi viya parivattati.
                    Yadā tā passanti samekkhamānā
                    ādeyyarūpaṁ purisassa vittaṁ

  *  *  *  *  *  *
  Footnote:1 Ma. avācarī. 2 Ma. luddhānaṁ. 3 Ma. bhattaraṁ.
-------------------------------------------------
[page 121]
                    Saṇhāhi vācāhi nayantimenaṁ
                    kambojakā jalajeneva assaṁ.
                    Yadā na passanti samekkhamānā
                    ādeyyarūpaṁ purisassa vittaṁ
                    samantato taṁ parivajjayanti
                    tiṇṇo nadīpāragatova kullaṁ.
                    Silesūpamā sikhīriva sabbabhakkhā
                    tikkhamāyā nadīriva sīghasotā
                    sevanti hetā piyamappiyañca
                    nāvā yathā orakūlaṁ parañca.
          Na tā ekassa na dvinnaṁ āpaṇova pasārito
          yo tā mayhanti maññeyya vātaṁ jālena bandhaye.
          Yathā nadī ca pantho ca pānāgāraṁ sabhā papā
          evaṁ lokitthiyo nāma velā tāsaṁ na vijjati.
          Ghatāsanasamā etā kaṇhasappasirūpamā
          gāvo bahi tiṇasseva omasanti varaṁ varaṁ.
                    Ghatāsanaṁ kuñjaraṁ kaṇhasappaṁ
                    muddhābhisittaṁ pamadā ca sabbā
                    ete naro niccayato bhajetha
                    tesaṁ have dubbidu saccabhāvo 1-.

  *  *  *  *  *  *
  Footnote:1 Ma. sabbabhāvo.
-------------------------------------------------
[page 122]
                    Nāccantavaṇṇā na bahūna kantā
                    na dakkhiṇā pamudā sevitabbā
                    na parassa bhariyā na dhanassa hetu
                    etitthiyo pañca na sevitabbā.
     [311] Atha khalu bho ānando gijjharājā kuṇālassa
 sakuṇassa ādimajjhagāthāpariyosānaṁ viditvā tāyaṁ velāyaṁ imā
 gāthāyo abhāsi
                    puṇṇampi cemaṁ paṭhaviṁ dhanena
                    dajjitthiyā puriso sammatāya
                    laddhā khaṇaṁ atimaññeyya taṁpi
                    tāsaṁ vasaṁ asatīnaṁ na gacche.
                    Uṭṭhāhakañceva alīnavuttiṁ
                    komārabhattāraṁ piyaṁ manāpaṁ
                    āvāsu kiccesu ca naṁ jahanti
                    tasmāhaṁ itthīnaṁ na vissasāmi.
                    Na vissase icchati manti poso
                    na vissase rodati me sakāse
                    sevanti hetā piyamappiyañca
                    nāvā yathā orakūlaṁ parañca.
                    Na vissase sākhapurāṇasanthataṁ
-------------------------------------------------
[page 123]
                    Na vissase mittapurāṇacoraṁ
                    na vissase rāja sakhā 1- mananti
                    na vissase itthi dasanna mātaraṁ.
                    Na vissase rāmakarāsu nārisu
                    accantasīlāsu asaññatāsu
                    accantapemānugatassa bhariyā
                    na vissase titthasamā hi nāriyo.
                    Haneyyuṁpi chindeyyuṁpi chedāpeyyuṁpi 2-
                    kaṇṭhaṁpi 3- chetvā rudhiraṁ piveyyuṁ
                    mā dīnakāmāsu asaññatāsu
                    bhāvaṁkare gaṅgatitthūpamāsu.
          Musā tāsaṁ yathā saccaṁ saccaṁ tāsaṁ yathā musā
          gāvo bahi tiṇasseva omasanti varaṁ varaṁ.
          Gatena tā palobhenti pekkhitena hasitena ca 4-
          athopi dunnivatthena mañjunā bhaṇitena ca.
          Coriyo kaṭhinā 5- hetā vāḷā ca lapasakkharā
          na tā kiñci na jānanti yaṁ manussesu vañcanaṁ.
          Asā lokitthiyo nāma velā tāsaṁ na vijjati
          sārattā ca pagabbhā ca sikhī sabbaghaso yathā.

  *  *  *  *  *  *
  Footnote:1 Ma. rājānaṁ sakhā. Sī.Yu. rājā sakhā. 2 Ma. haneyyuṁ chindeyyuṁ. Sī.Yu. haneyyu
 chindeyyuṁpi chedayeyyuṁ. 3 Ma. kaṇṭhepi. 4 Ma. pekkhitenamhitena ca. 5 Ma. kathinā.
-------------------------------------------------
[page 124]
          Natthitthīnaṁ piyo nāma appiyopi na vijjati
                    sevanti hetā piyamappiyañca
                    nāvā yathā orakulaṁ parañca.
          Natthitthīnaṁ piyo nāma appiyopi na vijjati
          dhanatthā paṭivellanti latāva dumanissitā.
          Hatthibandhaṁ assabandhaṁ gopurisañca caṇḍālaṁ
          chavadāhakaṁ pupphachaḍḍakaṁ sadhanaṁ anupatanti nāriyo.
          Kulaputtaṁpi jahanti akiñcinaṁ chavakasamaṁ
          sadisaṁ anupatanti dhanahetu ca nāriyoti.
     [312] Atha khalu bho nārado devabrāhmaṇo ānandassa
 gijjharājassa ādimajjhagāthāpariyosānaṁ viditvā tāyaṁ velāyaṁ imā
 gāthāyo abhāsi
          cattārome na pūrenti te me suṇātha bhāsato
          samuddo brāhmaṇo rājā itthī cāpi dijampati.
          Saritā sāgaraṁ yanti yākāci paṭhavissitā
          tā samuddaṁ na pūrenti onattā 1- hi na pūrati.
          Brāhmaṇo ca adhiyāna 2- vedamakkhānapañcamaṁ
          bhiyyopi sutamiccheyya onattā hi na pūrati.
          Rājā ca paṭhaviṁ sabbaṁ sasamuddaṁ sapabbataṁ
          ajjhāvasaṁ vijinitvā anantaratanocitaṁ

  *  *  *  *  *  *
  Footnote:1 Ma. ūnattā. ito paraṁ idisameva. 2 adhiyānaṁ itipi.
-------------------------------------------------
[page 125]
          Pāraṁ samuddaṁ pattheti onattā hi na pūrati.
          Ekamekāya itthiyā aṭṭhaṭṭha patino siyuṁ 1-
          sūrā ca balavanto ca sabbakāmarasāharā
          kareyya navame chandaṁ onattā hi na pūrati.
                    Sabbitthiyo sikhīriva sabbabhakkhā
                    sabbitthiyo nadīriva sabbavāhinī
                    sabbitthiyo kaṇṭakānaṁva sākhā
                    sabbitthiyo dhanahetu vajanti.
                    Vātañca jālena naro parāmase
                    osiñcaye sāgaramekapāṇinā
                    sakena hatthena haneyya 2- ghosaṁ
                    yo sabbabhāvaṁ pamadāsu ossaje.
          Corīnaṁ bahubuddhīnaṁ yāsu saccaṁ sudullabhaṁ
          thīnaṁ bhāvo durājāno macchassevodake gataṁ.
          Analā mudusambhāsā duppūrā tā nadīsamā
          sīdanti naṁ viditvāna ārakā parivajjaye.
          Āvaṭṭanī mahāmāyā brahmacariyavikopanā
          sīdanti naṁ viditvāna ārakā parivajjaye.
          Yañcetā upasevanti chandasā vā dhanena vā
          jātavedova saṇṭhānaṁ khippaṁ anudahanti nanti.

  *  *  *  *  *  *
  Footnote:1 Ma. siyā. 2 Ma. kareyya.
-------------------------------------------------
[page 126]
     [313] Atha khalu bho kuṇālo sakuṇo nāradassa devabrāhmaṇassa
 ādimajjhagāthāpariyosānaṁ viditvā tāyaṁ velāyaṁ
 imā gāthāyo abhāsi
                    sallape nisitakhaggapāṇinā
                    paṇḍito api pisācadosinā
                    uggatejaṁ uragaṁpi āside
                    eko ekāya pamudāya nālape.
                    Lokacittamathanā hi nāriyo
                    naccagītabhaṇitamhitāvudhā
                    bādhayanti anupaṭṭhitassatiṁ
                    dīpe rakkhasigaṇāva vāṇije.
                    Natthi tāsaṁ vinayo na saṁvaro
                    majjamaṁsaniratā asaññatā
                    tā gilanti purisassa pābhataṁ
                    sāgareva makaraṁ timiṅgalo 1-.
                    Pañcakāmaguṇasātagocarā
                    uddhatā aniyatā asaññatā
                    osaranti pamudā pamādinaṁ
                    loṇatoyavatiyaṁva āpagā.
                    Yaṁ naraṁ upalapenti 2- nāriyo

  *  *  *  *  *  *
  Footnote:1 Sī. Yu. timiṅgilo. 2 Sī. Yu. uparamanti.
-------------------------------------------------
[page 127]
                    Chandasā vā ratiyā vā dhanena vā
                    jātavedasadisaṁpi tādisaṁ
                    rāgadosavadhiyo 1- dahanti naṁ.
                    Addhaṁ ñatvā purisaṁ mahaddhanaṁ
                    osaranti sadhanaṁ 2- sahattanā
                    rattacittaṁ ativeṭhayanti naṁ
                    sālaṁ māluvalatāva kānane.
                    Tā upenti vividhena chandasā
                    citrabimbamukhiyo alaṅkatā
                    ohasanti 3- pahasanti nāriyo
                    saṁvarova 4- satamāyakovidā.
                    Jātarūpamaṇimuttabhūsitā
                    sakkatā patikulesu nāriyo
                    rakkhitā aticaranti sāmikaṁ
                    dānavaṁva hadayantaranissitā 5-.
                    Tejavāpi hi naro vicakkhaṇo
                    sakkato bahujanassa pūjito
                    nārīnaṁ vasaṅgato na bhāsati
                    rāhunā upahatova candimā.
                    Yaṁ kareyya kupito diso disaṁ

  *  *  *  *  *  *
  Footnote:1 Sī. Yu. -vatiyo. 2 Ma. sadhanā. 3 Ma. uhasanti. Sī. Yu. ūhasanti.
 4 Ma. sambarova. 5 Ma. -rassitā.
-------------------------------------------------
[page 128]
                    Duṭṭhacittova samāgataṁ ariṁ
                    tena bhiyyo byasanaṁ nigacchati
                    nārīnaṁ vasaṅgato apekkhavā.
                    Kesalūnanakhachinnatajjitā
                    pādapāṇikasadaṇḍatāḷitā
                    hīnamevupagatā hi nāriyo
                    tā ramanti kuṇapeva makkhikā.
                    Tā kulesu visikhantaresu vā
                    rājadhānīsu nigamesu vā pana 1-
                    oḍḍitaṁ namucipāsavāguraṁ 2-
                    cakkhumā parivajjeyya sukhatthiko.
                    Ossajitvā kusalaṁ tapoguṇaṁ
                    yo anariyacaritāni mācari
                    devatāhi nirayaṁ nimissati
                    chedagāmimaṇiyaṁva vāṇijo.
                    So idha garahito parattha ca
                    dummatī upahato 3- sakammunā
                    gacchati aniyato galāgalaṁ
                    duṭṭhagadrabharathova uppathe.
                    So upeti nirayaṁ patāpanaṁ

  *  *  *  *  *  *
  Footnote:1 Ma. puna. 2 Ma. -vākaraṁ. 3 Sī. Yu. upagato.
-------------------------------------------------
[page 129]
                    Sattisimbalivanañca āyasaṁ
                    āvasitvāna tiracchānayoniyaṁ
                    petarājavisayaṁ na muñcati.
                    Dibyā khiḍḍā ratiyo ca nandane
                    cakkavatticaritañca mānuse
                    nāsayanti pamudā pamādinaṁ
                    duggatiñca paṭipādayanti naṁ.
                    Dibyā khiḍḍā ratiyo na dullabhā
                    cakkavatticaritañca mānuse
                    sovaṇṇabyamhanilayā ca accharā
                    ye caranti pamudāhanatthikā.
                    Kāmadhātusamatikkamā gati
                    rūpadhātusambhavo na dullabho
                    vītarāgavisayūpapatti yā
                    ye caranti pamudāhanatthikā.
                    Sabbadukkhasamatikkamaṁ sivaṁ
                    accantaṁ acalitaṁ asaṅkhataṁ
                    nibbutehi sucīhi na dullabhaṁ
                    ye caranti pamudāhanatthikāti.
    [314] < PTS. J V , 456 >Kuṇālohaṁ tadā āsiṁ udāyī pussakokilo
-------------------------------------------------
[page 130]
          Ānando gijjharājāsi sārīputto ca nārado
          parisā buddhaparisā evaṁ dhāretha jātakanti.
                     Kuṇālajātakaṁ catutthaṁ.
                        --------
                     5 Mahāsutasomajātakaṁ
              [315] < PTS. J V , 460 >Kasmā tuvaṁ rasaka edisāni
                    karosi kammāni sudāruṇāni
                    hanāsi itthī purise ca muḷho
                    maṁsassa hetu ādū dhanassa kāraṇā.
              [316] < PTS. J V , 460 >Na attahetu na dhanassa kāraṇā
                    na puttadārassa sahāyañātinaṁ
                    bhattā ca me bhagavā bhūmipālo
                    so khādati maṁsaṁ bhadante edisaṁ.
              [317] < PTS. J V , 460 >Sace tuvaṁ bhatturatthe payutto
                    karosi kammāni sudāruṇāni
                    pātova antepuraṁ pāpuṇitvā
                    lapeyyāsi me rājino sammukhe taṁ.
              [318] < PTS. J V , 461 >Tathā karissāmi ahaṁ bhadante
                    yathā tuvaṁ 1- bhāsasi kāḷahatthi
                    pātova antepuraṁ pāpuṇitvā

  *  *  *  *  *  *
  Footnote:1 Sī. yameva tvaṁ.
-------------------------------------------------
[page 131]
                    Vakkhāmi te rājino sammukhe taṁ.
    [319] < PTS. J V , 461 >Tato ratyā vivasane 1- suriyassuggamanaṁ 2- pati
          kāḷo rasakamādāya rājānaṁ upasaṅkami
          upasaṅkamitvā 3- rājānaṁ idaṁ vacanamabravi.
          Saccaṁ kira mahārāja rasako pesito tayā
          hanati itthīpurise tuvaṁ maṁsāni khādasi.
    [320] < PTS. J V , 462 >Evameva tathā kāḷa rasako pesito mayā
          mama atthaṁ karontassa kimetaṁ paribhāsasi.
    [321] < PTS. J V , 464 >Ānando sabbamacchānaṁ khāditvā rasagiddhimā
          parikkhīṇāya parisāya attānaṁ khādiyā mato.
                    Evaṁ pamatto rasagārave rato 4-
                    bālo yadī āyati nāvabujjhasi
                    vidhamma putte caji ñātake ca
                    parivattiya attānaññeva 5- khādati.
                    Idaṁ te sutvāna vigetu 6- chando
                    mā bhakkhayi 7- rāja manussamaṁsaṁ
                    mā tvaṁ imaṁ kevalaṁ vārijova
                    dvipadādhipa suññamakāsi raṭṭhaṁ.
    [322] < PTS. J V , 465 >Sujāto nāma nāmena oraso tassa atrajo
          jambūpesiṁ aladdhāna mato so tassa saṅkhaye

  *  *  *  *  *  *
  Footnote:1 Ma. vivasāne. 2 Ma. sūriyuggamanaṁ. 3 Ma. upasaṅkamma. 4 Ma. ratto.
 5 Sī. Yu. attānameva. 6 Sī. Yu. vihetu. 7 Sī. Yu. mā bhakkhasī.
-------------------------------------------------
[page 132]
          Evameva ahaṁ kāḷa bhutvā bhakkhaṁ rasuttamaṁ
          aladdhā mānusaṁ maṁsaṁ maññe hessāmi 1- jīvitaṁ.
    [323] < PTS. J V , 467 >Māṇava abhirūposi kule jātosi sotthiye
          na tvaṁ arahasi tāta abhakkhaṁ bhakkhayetave.
    [324] < PTS. J V , 467 >Rasānaññataraṁ etaṁ kasmā maṁ tvaṁ nivāraye
          sohaṁ tattha gamissāmi yattha lacchāmi edisaṁ.
          Sovāhaṁ nippatissāmi na te vacchāmi santike
          assa me dassanena tvaṁ nābhinandasi brāhmaṇa.
    [325] < PTS. J V , 468 >Addhā aññepi dāyāde putte lacchāma māṇava
          tvañca jamma vinassassu yattha pattaṁ na taṁ suṇe.
    [326] < PTS. J V , 468 >Evameva tuvaṁ rāja dipadinda suṇohi me
          pabbājissanti 2- taṁ raṭṭhā soṇḍaṁ māṇavakaṁ yathā.
    [327] < PTS. J V , 468 >Sujāto nāma nāmena bhāvitattāna sāvako
          accharaṁ kāmayantova na so bhuñji na so pivi.
          Kusaggenudakamādāya 3- samudde udakaṁ mine
          evaṁ mānusikā kāmā dibbakāmāna santike.
          Evameva ahaṁ kāḷa bhutvā bhakkhaṁ rasuttamaṁ
          aladdhā mānusaṁ maṁsaṁ maññe hessāmi 5- jīvitaṁ.
    [328] < PTS. J V , 469 >Yathāpi te dhataraṭṭhā haṁsā vehāyasaṅgamā
          ayuttaparibhogena 4- sabbe abbhatthataṁ gatā.

  *  *  *  *  *  *
  Footnote:1-5 Ma. hissāmi. 2 Ma. pabbājessanti. 3 Sī. Yu. kusagge udakamādāya.
 4 Ma. abhuttaparibhogena.
-------------------------------------------------
[page 133]
          Evameva tuvaṁ rāja dipadinda suṇohi me
          abhakkhaṁ rāja bhakkhesi tasmā pabbājissanti 1- taṁ.
    [329] < PTS. J V , 475 >Tiṭṭhāhīti mayā vutto so tvaṁ gacchasi pammukho
          aṭṭhito tvaṁ ṭhitomhīti lapasi brahmacārini
          idaṁ te samaṇāyuttaṁ asiñca me maññasi kaṅkhapattaṁ 2-.
              [330] < PTS. J V , 475 >Ṭhitohamasmi sadhammesu rāja
                    na nāmagottaṁ parivattayāmi
                    corañca loke aṭhitaṁ vadanti
                    āpāyikaṁ nerayikaṁ ito cutaṁ.
          Sace tvaṁ saddahasi 3- rāja sutaṁ gaṇhāhi khattiyaṁ 4-
          tena yaññaṁ yajitvāna evaṁ saggaṁ gamissasi.
              [331] < PTS. J V , 476 >Kismiṁ nu raṭṭhe tava jātibhūmi
                    atha kena atthena idhānupatto
                    akkhāhi me brāhmaṇa etamatthaṁ
                    kimicchasi demi tayajja patthitaṁ.
              [332] < PTS. J V , 477 >Gāthā catasso dharaṇīmahissara
                    sugambhīratthavarā sāgarūpamā
                    taveva atthāya idhāgatosmi
                    suṇohi gāthā paramatthasañhitā.
              [333] < PTS. J V , 478 >Na ve rudanti matimanto sapaññā

  *  *  *  *  *  *
  Footnote:1 Ma. pabbājayanti. 2 Ma. kaṅkapattaṁ. 3 Sī. Yu. sacepi sahasi. 4. Ma. khattiya.
-------------------------------------------------
[page 134]
                    Bahussutā ye bahuṭhānacintino
                    dīpaṁ hi etaṁ paramaṁ narānaṁ
                    yaṁ paṇḍitā sokanudā bhavanti.
                    Attāna ñātī udāhu puttadāraṁ
                    dhaññaṁ dhanaṁ rajataṁ jātarūpaṁ
                    kimeva tvaṁ sutasomānutappe
                    korabyaseṭṭha vacanaṁ suṇoma te.
              [334] < PTS. J V , 479 >Na cāhamattānamanutthunāmi
                    na puttadāraṁ na dhanaṁ na raṭṭhaṁ
                    satañca dhammo carito purāṇo
                    taṁ saṅgaraṁ 1- brāhmaṇassānutappe.
                    Kato mayā saṅgaro brāhmaṇena
                    raṭṭhe sake issariye ṭhitena
                    taṁ saṅgaraṁ brāhmaṇasampadāya
                    saccānurakkhī punarāvajissaṁ.
              [335] < PTS. J V , 479 >Na vāhametaṁ abhisaddahāmi
                    sukhī naro maccumukhā pamutto
                    amittahatthaṁ punarāvajeyya
                    korabyaseṭṭha na hi maṁ upesi.
                    Mutto tuvaṁ porisādassa hatthā

  *  *  *  *  *  *
  Footnote:1 Ma. saṅkaraṁ. ito paraṁ īdisameva.
-------------------------------------------------
[page 135]
                    Gantvā sakaṁ mandiraṁ kāmakāmī
                    madhuraṁ piyaṁ jīvitaṁ laddha rāja
                    kuto tuvaṁ ehisi me sakāsaṁ.
              [336] < PTS. J V , 480 >Mataṁ vareyya parisuddhasīlo
                    na jīvitaṁ garahito pāpadhammo
                    na hi taṁ naraṁ tāyate 1- duggatībhi
                    yassāpi hetu alikaṁ bhaṇeyya.
                    Sacepi vāto girimāvaheyya
                    cando ca suriyo ca chamā pateyyuṁ
                    sabbā ca najjo paṭisotaṁ vajeyyuṁ
                    na tvevāhaṁ rāja musā bhaṇeyyaṁ.
              [337] Nabhaṁ phaleyya udadhi visusse 2-
                    saṁvatteyya 3- bhūtadharā vasundharā
                    siluccayo meru samūlamuppateyya 4-
                    na tvevāhaṁ rāja musā bhaṇeyyaṁ.
              [338] < PTS. J V , 481 >Asiñca sattiñca parāmasāmi
                    sapathaṁpi te samma ahaṁ karomi
                    tayā pamutto anaṇo bhavitvā
                    saccānurakkhī punarāvajissaṁ.
              [339] < PTS. J V , 481 >Yo te kato saṅgaro brāhmaṇena

  *  *  *  *  *  *
  Footnote:1 Ma. tāyati. 2 Ma. udadhīpi susse. 3 Ma. saṁvaṭṭaye. 4 Ma. -muppate.
-------------------------------------------------
[page 136]
                    Raṭṭhe sake issariye ṭhitena
                    taṁ saṅgaraṁ brāhmaṇasampadāya
                    saccānurakkhī punarāvajassu.
              [340] < PTS. J V , 481 >Yo me kato saṅgaro brāhmaṇena
                    raṭṭhe sake issariye ṭhitena
                    taṁ saṅgaraṁ brāhmaṇasampadāya
                    saccānurakkhī punarāvajissaṁ.
              [341] < PTS. J V , 482 >Mutto ca so porisādassa hatthā
                    gantvāna taṁ brāhmaṇaṁ etadavoca
                    suṇomi 1- gāthāyo satārahāyo
                    yā me sutā assu hitāya brahme.
    [342] < PTS. J V , 483 >Sakideva sutasoma sabbhi hoti 2- samāgamo
          sā naṁ saṅgati pāleti nāsabbhi bahu saṅgamo.
          Sabbhireva samāsetha sabbhi kubbetha santhavaṁ
          sataṁ saddhammamaññāya seyyo hoti na pāpiyo.
                    Jīranti ve rājarathā sucittā
                    atho sarīrampi jaraṁ upeti
                    satañca dhammo na jaraṁ upeti
                    santo have sabbhi pavedayanti.
                    Nabhañca dūre paṭhavī ca dūre

  *  *  *  *  *  *
  Footnote:1 Ma. suṇoma. 2 Yu. hotu.
-------------------------------------------------
[page 137]
                    Pāraṁ samuddassa tadāhu dūre
                    tato have dūrataraṁ vadanti
                    satañca dhammo asatañca rāja.
    [343] < PTS. J V , 484 >Sāhassiyā 1- imā gāthā nayimā 2- gāthā satārahā
          cattāri tvaṁ sahassāni khippaṁ gaṇhāhi brāhmaṇa.
              [344] < PTS. J V , 485 >Āsītiyā nāvutiyā ca gāthā
                    satārahā cāpi bhaveyyu 3- gāthā
                    paccattameva sutasoma jānāhi
                    sāhassiyā nāma kā atthi gāthā.
              [345] < PTS. J V , 485 >Icchāmi vohaṁ sutavuḍḍhimattano
                    santo mamaṁ sappurisā bhajeyyuṁ
                    ahaṁ savantīhi mahodadhīva
                    na hi tāta tappāmi subhāsitena.
                    Aggi yathā tiṇakaṭṭhaṁ dahanto
                    na tappati sāgarova nadīhi
                    evaṁpi te paṇḍitā rājaseṭṭha
                    sutvā na tappanti subhāsitena.
                    Sakassa dāsassa yadā suṇomi
                    gāthaṁ ahaṁ atthavatiṁ 4- janinda
                    tameva sakkacca nisāmayāmi

  *  *  *  *  *  *
  Footnote:1 Sī. Yu. sahassiyo. 2 Ma. nahimā gāthā. 3 Ma. bhaveyya. 4 Sī. Yu. gāthā ahaṁ
 atthavatī.
-------------------------------------------------
[page 138]
                    Na hi tāta dhammesu mamatthi titti.
              [346] < PTS. J V , 486 >Idante raṭṭhaṁ sadhanaṁ sayoggaṁ
                    sakāyuraṁ sabbakāmūpapannaṁ
                    kiṁ kāmahetu paribhāsase 1- maṁ
                    gacchāmahaṁ porisādassa ñante 2-.
              [347] < PTS. J V , 486 >Attānurakkhāya bhavanti hete
                    hatthārohā rathikā pattikā ca
                    assārohā ye ca dhanuggahāse
                    senaṁ payuñjāma hanāma sattuṁ.
              [348] < PTS. J V , 487 >Sudukkaraṁ porisādo akāsi
                    jīvaṁ gahetvāna avassajī maṁ
                    taṁ tādisaṁ pubbakiccaṁ saranto
                    dubbhe ahaṁ tassa kathaṁ janinda.
              [349] < PTS. J V , 487 >Vanditvā so pitaraṁ mātarañca
                    anusāsetvā negamañca balañca
                    saccavādī saccānurakkhamāno
                    agamāsi so yattha porisādo.
              [350] < PTS. J V , 488 >Kato mayā saṅgaro brāhmaṇena
                    raṭṭhe sake issariye ṭhitena
                    taṁ saṅgaraṁ brāhmaṇasampadāya

  *  *  *  *  *  *
  Footnote:1 Ma. ...sasimaṁ. 2 Ma. ñatte. Sī. Yu. kante.
-------------------------------------------------
[page 139]
                    Saccānurakkhī punarāgatosmi
                    yajassu yaññaṁ khāda maṁ porisāda.
              [351] < PTS. J V , 488 >Na hāyate khādituṁ 1- mayhaṁ pacchā
                    citakā ayaṁ tāva sadhūmakā 2- ca
                    niddhūmake pacitaṁ sādhu pakkaṁ
                    suṇoma gāthāyo satārahāyo.
              [352] < PTS. J V , 489 >Adhammiko tvaṁ purisādakāsi
                    raṭṭhā ca bhaṭṭho udarassa hetu
                    dhammañcimā abhivadanti gāthā
                    dhammo adhammo ca kuhiṁ sameti.
          Adhammikassa luddassa niccaṁ lohitapāṇino
          natthi saccaṁ kuto dhammo kiṁ sutena karissasi.
              [353] < PTS. J V , 489 >Yo maṁsahetu migavaṁ careyya
                    yo vā hane purisamattahetu
                    ubhopi te pecca samā bhavanti
                    kasmā no adhammikaṁ brūsi maṁ tvaṁ.
    [354] < PTS. J V , 489 >Pañca pañca na khā bhakkhā khattiyena pajānatā
          abhakkhaṁ rāja bhakkhesi tasmā adhammiko tuvaṁ.
              [355] < PTS. J V , 490 >Mutto tuvaṁ porisādassa hatthā
                    gantvā sakaṁ mandiraṁ kāmakāmī

  *  *  *  *  *  *
  Footnote:1 Ma. khāditaṁ. 2 Ma. sadhūmikāva.
-------------------------------------------------
[page 140]
                    Amittahatthaṁ punarāgatosi
                    na khatyadhamme kusalosi rāja.
              [356] < PTS. J V , 490 >Ye khatyadhamme kusalā bhavanti
                    pāyena te nerayikā bhavanti
                    tasmā ahaṁ khatyadhammaṁ 1- pahāya
                    saccānurakkhī punarāgatosmi
                    yajassu yaññaṁ khāda maṁ porisāda.
              [357] < PTS. J V , 490 >Pāsādavāsā paṭhavīgavassā
                    kāmitthiyo kāsikacandanañca
                    sabbaṁ tahiṁ labhasi 2- sāmitāya
                    saccena kiṁ passati ānisaṁsaṁ.
              [358] < PTS. J V , 491 >Yekecime atthi rasā paṭhabyā
                    saccaṁ tesaṁ sādhutaraṁ rasānaṁ
                    sacce ṭhitā samaṇabrāhmaṇā ca
                    taranti jātimaraṇassa pāraṁ.
              [359] < PTS. J V , 491 >Mutto tuvaṁ porisādassa hatthā
                    gantvā sakaṁ mandiraṁ kāmakāmī
                    amittahatthaṁ punarāgatosi
                    nahi nūna te maraṇabhayaṁ janinda
                    alīnacitto casi 3- saccavādī.

  *  *  *  *  *  *
  Footnote:1 Ma. khattadhammaṁ. 2 Yu. labbhati. 3 Ma. asi.
-------------------------------------------------
[page 141]
              [360] < PTS. J V , 491 >Katā me kalyāṇā anekarūpā
                    yaññā yiṭṭhā ye vipulā pasatthā
                    visodhito paralokassa maggo
                    dhamme ṭhito ko maraṇassa bhāye.
                    Katā me kalyāṇā anekarūpā
                    yaññā yiṭṭhā ye vipulā pasatthā
                    anānutappaṁ paralokaṁ gamissaṁ
                    yajassu yaññaṁ khāda 1- maṁ porisāda.
                    Pitā ca mātā ca upaṭṭhitā me
                    dhammena me issariyaṁ pasatthaṁ
                    visodhito paralokassa maggo
                    dhamme ṭhito ko maraṇassa bhāye.
                    Pitā ca mātā ca upaṭṭhitā me
                    dhammena me issariyaṁ pasatthaṁ
                    anānutappaṁ paralokaṁ gamissaṁ
                    yajassu yaññaṁ khāda maṁ porisāda.
                    Ñātīsu mittesu katūpakāro 2-
                    dhammena me issariyaṁ pasatthaṁ
                    visodhito paralokassa maggo
                    dhamme ṭhito ko maraṇassa bhāye.

  *  *  *  *  *  *
  Footnote:1 Ma. ada. ito paraṁ īdisameva. 2 Ma. katā me kārā. ito paraṁ īdisameva.
-------------------------------------------------
[page 142]
                    Ñātīsu mittesu katūpakāro
                    dhammena me issariyaṁ pasatthaṁ
                    anānutappaṁ paralokaṁ gamissaṁ
                    yajassu yaññaṁ khāda maṁ porisāda.
                    Dinnaṁ me dānaṁ bahudhā bahūnaṁ
                    santappitā samaṇabrāhmaṇā ca
                    visodhito paralokassa maggo
                    dhamme ṭhito ko maraṇassa bhāye.
                    Dinnaṁ me dānaṁ bahudhā bahūnaṁ
                    santappitā samaṇabrāhmaṇā ca
                    anānutappaṁ paralokaṁ gamissaṁ
                    yajassu yaññaṁ khāda maṁ porisāda.
              [361] < PTS. J V , 493 >Visaṁ pajānaṁ puriso adeyya
                    āsīvisaṁ jalitaṁ uggatejaṁ
                    muddhāpi tassa viphaleyya 1- sattadhā
                    yo tādisaṁ saccavādiṁ adeyya.
    [362] < PTS. J V , 493 >Sutvā dhammaṁ vijānanti narā kalyāṇapāpakaṁ
          api gāthā suṇitvāna dhamme me ramate mano.
    [363] < PTS. J V , 494 >Sakideva mahārāja 2- sabbhi hoti samāgamo
          sā naṁ saṅgati pāleti nāsabbhi bahu saṅgamo.

  *  *  *  *  *  *
  Footnote:1 Sī. Yu. vipateyya. 2 Sī. Yu. sutasoma.
-------------------------------------------------
[page 143]
          Sabbhireva samāsetha sabbhi kubbetha santhavaṁ
          sataṁ saddhammamaññāya seyyo hoti na pāpīyo.
                    Jīranti ve rājarathā sucittā
                    atho sarīraṁpi jaraṁ upeti
                    satañca dhammo na jaraṁ upeti
                    santo have sabbhi pavedayanti.
                    Nabhañca dūre paṭhavī ca dūre
                    pāraṁ samuddassa tadāhu dūre
                    tato have dūrataraṁ vadanti
                    satañca dhammo asatañca rāja.
              [364] < PTS. J V , 494 >Gāthā imā atthavatī subyañjanā
                    subhāsitā tuyha janinda sutvā
                    ānandi vitto sumano patīto
                    cattāri te samma vare dadāmi.
              [365] < PTS. J V , 495 >Yo nattano maraṇaṁ bujjhase 2- tuvaṁ
                    hitāhitaṁ vinipātañca saggaṁ
                    giddho rase duccarite niviṭṭho
                    kiṁ tvaṁ varaṁ dassasi pāpadhamma.
                    Ahañca taṁ dehi varanti vajjaṁ
                    tvañcāpi datvāna avākareyya

  *  *  *  *  *  *
  Footnote:1 Ma. bujjhasi.
-------------------------------------------------
[page 144]
                    Sandiṭṭhikaṁ kalahamimaṁ vivādaṁ
                    ko paṇḍito jānamupabbajeyya.
              [366] < PTS. J V , 495 >Na taṁ varaṁ arahati jantu dātuṁ
                    yaṁ vāpi datvāna avākareyya
                    varassu samma avikampamāno
                    pāṇaṁ cajitvānapi dassameva.
              [367] < PTS. J V , 495 >Ariyassa ariyena sameti sakkhi 1-
                    paññassa paññāṇavatā sameti
                    passeyya taṁ vassasataṁ arogaṁ
                    etaṁ varānaṁ paṭhamaṁ varāmi.
              [368] < PTS. J V , 496 >Ariyassa ariyena sameti sakkhi 1-
                    paññassa paññāṇavatā sameti
                    passesi maṁ vassasataṁ arogaṁ
                    evaṁ varānaṁ paṭhamaṁ dadāmi.
              [369] < PTS. J V , 496 >Ye khattiyāse idha bhūmipālā
                    muddhābhisittā katanāmadheyyā
                    na tādise bhūmipatī adesi
                    etaṁ varānaṁ dutiyaṁ varāmi.
              [370] < PTS. J V , 496 >Ye khattiyāse idha bhūmipālā
                    muddhābhisittā katanāmadheyyā

  *  *  *  *  *  *
  Footnote:1 Ma. sakhyaṁ.
-------------------------------------------------
[page 145]
                    Na tādise bhūmipatī ademi
                    etaṁ varānaṁ dutiyaṁ dadāmi.
              [371] < PTS. J V , 497 >Parosataṁ khattiyā te gahītā
                    talāvutā assumukhā rudantā
                    sake te raṭṭhe paṭipādayāhi
                    etaṁ varānaṁ tatiyaṁ varāmi.
              [372] < PTS. J V , 497 >Parosataṁ khattiyā me gahītā
                    talāvutā assumukhā rudantā
                    sake te raṭṭhe paṭipādayāmi 1-
                    etaṁ varānaṁ tatiyaṁ dadāmi.
              [373] < PTS. J V , 497 >Chiddaṁ te raṭṭhaṁ byathitā 2- bhayā hi
                    puthū narā leṇamanuppaviṭṭhā
                    manussamaṁsaṁ viramāhi rāja
                    etaṁ varānaṁ catutthaṁ varāmi.
              [374] < PTS. J V , 498 >Addhā hi so bhakkho mamaṁ manāpo
                    etassa hetumhi vanaṁ paviṭṭho
                    sohaṁ kathaṁ etto upārameyyaṁ
                    aññaṁ varānaṁ catutthaṁ varassu.
              [375] < PTS. J V , 498 >Na ve piyaṁ meti janinda tādiso
                    attaṁ niraṅkatva 3- piyāni sevati

  *  *  *  *  *  *
  Footnote:1 Sī. sakena raṭṭhe paṭipādayāmi te. 2 Sī. byathitaṁ. Yu. byādhitaṁ.
 3 Ma. niraṅkacca.
-------------------------------------------------
[page 146]
                    Attāva seyyo paramāva 1- seyyo
                    labbhā piyā ocitattena pacchā.
    [376] < PTS. J V , 499 >Piyaṁ me mānusaṁ maṁsaṁ sutasoma vijānahi
          namhi sakko nivāretuṁ aññaṁ tuvaṁ samma varaṁ varassu.
              [377] < PTS. J V , 499 >Yo ve piyaṁ meti piyānurakkhī
                    attaṁ niraṅkatva 2- piyāni sevati
                    soṇḍova pitvā visamissathālaṁ 3-
                    teneva so hoti dukkhī parattha.
                    Yo cīdha saṅkhāya piyāni hitvā
                    kicchenapi sevati ariyadhamme
                    dukkhitova pitvāna yathosadhāni
                    teneva so hoti sukhī parattha.
              [378] < PTS. J V , 499 >Ohāyahaṁ pitaraṁ mātarañca
                    manāpike kāmaguṇepi 4- pañca
                    etassa hetumhi vanaṁ paviṭṭho
                    tante varaṁ kintimahaṁ dadāmi.
              [379] < PTS. J V , 499 >Na paṇḍitā diguṇamāhu vākyaṁ
                    saccappaṭiññāva bhavanti santo
                    varassu samma iti maṁ avoca
                    iccābravī tvaṁ na hi te sameti.

  *  *  *  *  *  *
  Footnote:1 Ma. ca. 2 Ma. niraṅkacca. 3 Ma. visamissapānaṁ. 4 Ma. manāpiye kāmaguṇe ca.
-------------------------------------------------
[page 147]
              [380] < PTS. J V , 500 >Apuññalābhaṁ ayasaṁ akittiṁ
                    pāpaṁ bahuṁ duccaritaṁ kilesaṁ
                    manussamaṁsassa bhavo 1- upāgā
                    tante varaṁ kintimahaṁ dadeyyaṁ.
              [381] < PTS. J V , 500 >Na taṁ varaṁ arahati jantu dātuṁ
                    yaṁ vāpi datvā na avākareyya
                    varassu samma avikampamāno
                    pāṇaṁ cajitvānapi dassameva.
              [382] < PTS. J V , 500 >Pāṇaṁ cajanti satānesa dhammo 2-
                    saccappaṭiññāva bhavanti santo
                    datvā varaṁ khippamavākarohi
                    etena sampajja surājaseṭṭha.
                    Caje dhanaṁ 3- aṅgavarassa hetu
                    aṅgaṁ caje jīvitaṁ rakkhamāno
                    aṅgaṁ dhanaṁ jīvitañcāpi sabbaṁ
                    caje naro dhammamanussaranto.
              [383] < PTS. J V , 501 >Yasmā hi dhammaṁ puriso vijaññā
                    ye cassa kaṅkhaṁ vinayanti santo
                    tañhissa dīpañca parāyanañca

  *  *  *  *  *  *
  Footnote:1 Ma. kate. 2 Ma. pāṇaṁ cajanti santo nāpi dhammaṁ. 3 Sī. dhanaṁ caje.
-------------------------------------------------
[page 148]
                    Na tena mettiṁ jirayetha pañño.
              [384] < PTS. J V , 502 >Addhā hi so bhakkho mama manāpo
                    etassa hetumhi vanaṁ paviṭṭho
                    sace ca maṁ yācasi etamatthaṁ
                    etaṁpi te samma varaṁ dadāmi.
              [385] < PTS. J V , 503 >Satthā ca me hosi sakhā ca mesi
                    vacanaṁpi te samma ahaṁ akāsiṁ
                    tvaṁpi me samma karohi vākyaṁ
                    ubhopi gantvāna pamocayāma.
              [386] < PTS. J V , 503 >Satthā ca te homi sakhā ca tyamhi
                    vacanaṁpi me samma tuvaṁ akāsi
                    ahaṁpi te samma karomi vākyaṁ
                    ubhopi gantvāna pamocayāma.
              [387] < PTS. J V , 503 >Kammāsapādena viheṭhitattha
                    talāvutā assumukhā rudantā
                    na jātu dubbhetha imassa rañño
                    saccappaṭiññaṁ me paṭisuṇātha.
              [388] < PTS. J V , 503 >Kammāsapādena viheṭhitamhā
                    talāvutā assumukhā rudantā
                    na jātu dubbhema imassa rañño
-------------------------------------------------
[page 149]
                    Saccappaṭiññaṁ te paṭisuṇoma.
              [389] < PTS. J V , 504 >Yathā pitā vā athavāpi mātā
                    anukampakā atthakāmā pajānaṁ
                    evampi 1- vo hotu ayañca rājā
                    tumhe ca vo hotha yatheva puttā.
              [390] < PTS. J V , 504 >Yathā pitā vā athavāpi mātā
                    anukampakā atthakāmā pajānaṁ
                    evampi 1- no hotu ayañca rājā
                    mayampi hessāma yatheva puttā.
              [391] < PTS. J V , 505 >Catuppadaṁ sakuṇañcāpi maṁsaṁ
                    sūdehi randhaṁ sukataṁ suniṭṭhitaṁ
                    sudhaṁva indo paribhuñjiyāno
                    hitvā katheko ramasī araññe.
                    Tā khattiyā vellivilākamajjhā
                    alaṅkatā samparivārayitvā
                    indaṁva devesu pamodayiṁsu
                    hitvā katheko ramasī araññe.
                    Tambūpadhāne bahugoṇakamhi
                    subhamhi 2- sabbassayanamhilaṅkate
                    sayanassa 3- majjhamhi sukhaṁ sayitvā

  *  *  *  *  *  *
  Footnote:1 Ma. evameva. 2 Sī. Yu. sucimhi. 3 Ma. seyyassa.
-------------------------------------------------
[page 150]
                    Hitvā katheko ramasī araññe.
                    Pāṇissaraṁ kumbhathūnaṁ nisīde 1-
                    athopi ve nippurisaṁpi tūriyaṁ
                    bahuṁ sugītañca suvāditañca
                    hitvā katheko ramasī araññe.
                    Uyyāna sampannapahūtamālyaṁ
                    migājinūpetapuraṁ 2- surammaṁ
                    hayehi nāgehi rathehupetaṁ
                    hitvā katheko ramasī araññe.
    [392] < PTS. J V , 507 >Kāḷapakkhe yathā cando hāyateva suve suve
          kāḷapakkhūpamo rāja asataṁ hoti samāgamo.
          Yathāhaṁ rasakamāgamma sūdaṁ kāpurisādhamaṁ 3-
          akāsiṁ pāpakaṁ dhammaṁ yena gacchāmi duggatiṁ.
          Sukkapakkhe yathā cando vaḍḍhateva suve suve
          sukkapakkhūpamo rāja sataṁ hoti samāgamo.
          Yathāhaṁ tuvamāgamma sutasoma vijānahi
          kāhāmi kusalaṁ kammaṁ yena gacchāmi suggatiṁ.
                    Thale yathā vāri janinda vuṭṭhaṁ
                    anaddhaneyyaṁ na ciraṭṭhitīkaṁ

  *  *  *  *  *  *
  Footnote:1 nissivetipi. 2 Sī. Yu. migācirūpetapūraṁ. 3 Sī. Yu. sūdakaṁ purisādhamaṁ.
-------------------------------------------------
[page 151]
                    Evaṁ me hoti asataṁ samāgamo
                    anaddhaneyyo udakaṁ thaleva.
                    Sare yathā vāri janinda vuṭṭhaṁ
                    ciraṭṭhitīkaṁ naravīraseṭṭha
                    evaṁpi me 1- hoti sataṁ samāgamo
                    ciraṭṭhitīko udakaṁ sareva.
                    Abyāyiko hoti sataṁ samāgamo
                    yāvampi tiṭṭheyya tatheva hoti
                    khippaṁ hi veti asataṁ samāgamo
                    tasmā sataṁ dhammo asabbhi ārakā.
              [393] < PTS. J V , 509 >Na so rājā yo ajeyyaṁ jināti
                    na so sakhā yo sakhāraṁ jināti
                    na sā bhariyā yā patino na vibheti
                    na te puttā ye na bharanti jiṇṇaṁ.
                    Na sā sabhā yattha na santi santo
                    na te santo ye na bhaṇanti dhammaṁ
                    rāgañca dosañca pahāya mohaṁ
                    dhammaṁ bhaṇantāva bhavanti santo.
          Nābhāsamānaṁ jānanti missaṁ bālehi paṇḍitaṁ
          bhāsamānañca jānanti desentaṁ amataṁpadaṁ.

  *  *  *  *  *  *
  Footnote:1 Ma. ve.
-------------------------------------------------
[page 152]
          Bhāsaye jotaye dhammaṁ paggaṇhe isinaṁ dhajaṁ
          subhāsitaddhajā isayo dhammo hi isinaṁ dhajoti
                     sutasomajātakaṁ pañcamaṁ.
                        --------
                        Tassuddānaṁ.
                    Sumukho pana haṁsavaro ca mahā
                    sudhabhojaniko ca paro pavaro
                    sakuṇāladijādhipativhayano
                    sutasomavaruttamasavhayano.
                     Asītinipātaṁ niṭṭhitaṁ.
                       ----------
-------------------------------------------------
[page 153]
                         Mahānipātaṁ
                      1 temiyajātakaṁ 1-
    [394] < PTS. J VI , 4 >Mā paṇḍiccayaṁ 2- vibhāvaya bālamato bhava sabbapāṇinaṁ
          sabbo tañjano ocināyatu evaṁ tava attho bhavissati.
    [395] < PTS. J VI , 4 >Karomi te taṁ vacanaṁ yaṁ maṁ bhaṇasi devate
          atthakāmāsi me amma hitakāmāsi devate.
    [396] < PTS. J VI , 12 >Kinnu santaramānova kāsuṁ khaṇasi sārathi
          puṭṭho me samma akkhāhi kiṁ kāsuyā karissasi.
    [397] < PTS. J VI , 12 >Rañño mūgo ca pakkho ca putto jāto acetaso
          somhi raññā samajjhittho puttaṁ me nikkhaṇaṁ vane.
    [398] < PTS. J VI , 12 >Na badhiro na mūgosmi na pakkho na ca paṅgulo
          adhammaṁ sārathi kayirā mañce tvaṁ nikkhaṇaṁ vane
          urū bāhū ca me passa bhāsitañca suṇohi me
          adhammaṁ sārathi kayirā mañce tvaṁ nikkhaṇaṁ vane.
    [399] < PTS. J VI , 13 >Devatā nusi gandhabbo ādū sakko purindado
          ko vā tvaṁ kassa vā putto kathaṁ jānemu taṁ mayaṁ.
    [400] < PTS. J VI , 13 >Namhi devo na gandhabbo nāpi sakko purindado
          kāsirañño ahaṁ putto yaṁ kāsuyā nikhaññasi 3-

  *  *  *  *  *  *
  Footnote:1 Sī. Ma. mūgapakkhajātakaṁ. 2 Yu. paṇḍicciyaṁ. 3 Sī. Yu. nighaññasi.
 nihaññasi itipi.
-------------------------------------------------
[page 154]
          Tassa rañño ahaṁ putto yaṁ tvaṁ sammūpajīvasi
          adhammaṁ sārathi kayirā mañce tvaṁ nikkhaṇaṁ vane
          yassa rukkhassa chāyāya nisīdeyya sayeyya vā
          na tassa sākhaṁ bhañjeyya mittadubbho 1- hi pāpako
          yathā rukkho tathā rājā yathā sākhā tathā ahaṁ
          yathā chāyūpago poso evaṁ tvamasi sārathi
          adhammaṁ sārathi kayirā mañce tvaṁ nikkhaṇaṁ vane.
    [401] < PTS. J VI , 14 >Bahutabbhakkho 2- bhavati vippavuttho sakaṅgharā
          bahū naṁ upajīvanti yo mittānaṁ na dubbhati.
          Yaṁ yaṁ janapadaṁ yāti nigame rājadhāniyo
          sabbattha pūjito hoti yo mittānaṁ na dubbhati.
          Nāssa corā pasahanti 3- nātimaññeti khattiyo 4-
          sabbe amitte tarati yo mittānaṁ na dubbhati.
          Akuddho sagharaṁ eti sabhāya paṭinandito
          ñātīnaṁ uttamo hoti yo mittānaṁ na dubbhati.
          Sakkatvā sakkato hoti garu hoti sagāravo
          vaṇṇakittibhato hoti yo mittānaṁ na dubbhati.
          Pūjako labhate pūjaṁ vandako paṭivandanaṁ
          yasokittiñca pappoti yo mittānaṁ na dubbhati.
          Aggi yathā pajjalati devatāva virocati

  *  *  *  *  *  *
  Footnote:1 Sī. Yu. mittadūbho. 2 Ma. pahūtabhakkho. 3 Ma. pasāhanti. 4 Ma. nātibaññanti
 khattiyā.
-------------------------------------------------
[page 155]
          Siriyā ajjahito hoti yo mittānaṁ na dubbhati.
          Gāvo tassa pajāyanti khette vuttaṁ virūhati
          vuttānaṁ phalamasnāti yo mittānaṁ na dubbhati.
          Darito pabbatāto vā rukkhato patito naro
          cuto patiṭṭhaṁ labhati yo mittānaṁ na dubbhati.
          Virūḷhamūlasantānaṁ nigrodhamiva māluto
          amittā nappasahanti yo mittānaṁ na dubbhati.
    [402] < PTS. J VI , 15 >Ehi taṁ paṭinessāmi rājaputta sakaṁ gharaṁ
          rajjaṁ kārehi bhaddante kiṁ araññe karissasi.
    [403] < PTS. J VI , 15 >Alaṁ me tena rajjena ñātakena 1- dhanena vā
          yaṁ me adhammacariyāya rajjaṁ labbhetha sārathi.
    [404] < PTS. J VI , 15 >Puṇṇapattaṁ maṁ lābhehi 2- rājaputto ito gato
          pitā mātā ca me dajjuṁ rājaputta tayī gate.
          Orodhā ca kumārā ca vesiyānā ca brāhmaṇā
          tepi attamanā dajjuṁ rājaputta tayī gate.
          Hatthārohā anīkaṭṭhā rathikā pattikārakā
          tepi attamanā dajjuṁ 3- rājaputta tayī gate.
          Bahuttadhaññā jānapadā negamā ca samāgatā
          upayānāni me dajjuṁ rājaputta tayī gate.
    [405] < PTS. J VI , 16 >Pitu mātu cahaṁ catto raṭṭhassa nigamassa ca

  *  *  *  *  *  *
  Footnote:1 Ma. ñātakehi. 2 Sī. Yu. palābhehi. 3 Sī. Yu. tepi dajjuṁ patītā me.
-------------------------------------------------
[page 156]
          Atho sabbakumārānaṁ natthi mayhaṁ sakaṁ gharaṁ.
          Anuññāto ahaṁ matyā sañcatto pitarā ahaṁ
          eko araññe pabbajito na kāme abhipatthaye.
    [406] < PTS. J VI , 16 >Api ataramānānaṁ phalāsāva samijjhati
          vipakkabrahmacariyosmi evaṁ jānāhi sārathi.
          Api ataramānānaṁ sammadattho vipaccati
          vipakkabrahmacariyosmi nikkhanto akutobhayo.
    [407] < PTS. J VI , 16 >Evaṁ vaggukatho santo vissaṭṭhavacano ca so 1-
          kasmā pitu ca mātu ca santike na bhaṇī tadā.
    [408] < PTS. J VI , 16 >Nāhaṁ asandhitā pakkho na badhiro asotatā
          nāhaṁ ajivhatā mūgo mā maṁ mūgamadhārayi.
          Purimaṁ sarāmahaṁ jātiṁ yattha rajjamakārayiṁ
          kārayitvā tahiṁ rajjaṁ pāpatthaṁ nirayaṁ bhusaṁ.
          Vīsatiñceva vassāni tahiṁ rajjamakārayiṁ
          asītivassasahassāni nirayamhi apaccasiṁ 2-.
          Tassa rajjassahaṁ bhīto mā maṁ rajjebhisecayuṁ
          tasmā pitu ca mātu ca santike na bhaṇiṁ tadā.
          Uccaṅke maṁ nisīdetvā pitā atthānusāsati
          ekaṁ hanatha bandhatha ekaṁ kharāpaticchakaṁ.
          Ekaṁ sūlasmi ubbetha iccassa anusāsati

  *  *  *  *  *  *
  Footnote:1 Ma. casi. 2 Ma. apaccisaṁ. Yu. apaccayiṁ.
-------------------------------------------------
[page 157]
          Tāyāhaṁ pharusaṁ sutvā vācāyo samudīritā.
          Amūgo mūgavaṇṇena apakkho pakkhasammato
          sake muttakarīsasmiṁ acchāhaṁ saṁparipluto.
          Kasirañca parittañca tañca dukkhena saṁyutaṁ
          komaṁ jīvitamāgamma veraṁ kayirātha kenaci.
          Paññāya ca alābhena dhammassa ca adassanā
          komaṁ jīvitamāgamma veraṁ kayirātha kenaci.
          Api ataramānānaṁ phalāsāva samijjhati
          vipakkabrahmacariyosmi evaṁ jānāhi sārathi.
          Api ataramānānaṁ sammadattho vipaccati
          vipakkabrahmacariyosmi nikkhanto akutobhayo.
    [409] < PTS. J VI , 18 >Ahampi pabbajissāmi rājaputta tavantike
          avhayassu maṁ bhaddante pabbajjā mama ruccati.
    [410] < PTS. J VI , 18 >Rathaṁ niyyādayitvāna anaṇo ehi sārathi
          anaṇassa hi pabbajjā etaṁ isībhi vaṇṇitaṁ.
    [411] < PTS. J VI , 18 >Yadeva tyāhaṁ vacanaṁ akaraṁ bhaddamatthu te
          tadeva me tvaṁ vacanaṁ yācito kattumarahasi.
          Idheva tāva acchassu yāva rājānamānaye
          appeva te pitā disvā patīto sumano siyā.
    [412] < PTS. J VI , 19 >Karomi te taṁ vacanaṁ yaṁ maṁ bhaṇasi sārathi
-------------------------------------------------
[page 158]
          Ahampi daṭṭhukāmosmi pitaraṁ me idhāgataṁ.
          Ehi samma nivattassu kusalaṁ vajjāsi ñātinaṁ
          mātaraṁ pitaraṁ mayhaṁ vutto vajjāsi vandanaṁ.
    [413] < PTS. J VI , 19 >Tassa pāde gahetvāna katvā ca naṁ padakkhiṇaṁ
          sārathi rathamāruyha rājadvāraṁ upāgami.
    [414] < PTS. J VI , 19 >Suññaṁ mātā rathaṁ disvā ekaṁ sārathimāgataṁ
          assupuṇṇehi nettehi rodantī naṁ udikkhati
          ayaṁ so sārathi eti nihantvā mama atrajaṁ.
          Nihato nūna me putto paṭhabyā bhūmivaḍḍhano
          amittā nūna nandanti patītā nūna verino
          āgataṁ sārathiṁ disvā nihantvā mama atrajaṁ.
          Suññaṁ mātā rathaṁ disvā ekaṁ sārathimāgataṁ
          assupuṇṇehi nettehi rodantī naṁ paripucchati 1-.
          Kinnu mūgo kinnu pakkho kinnu so vilapī tadā
          nihaññamāno bhūmiyā taṁ me akkhāhi sārathi.
          Kathaṁ hatthehi pādehi mūgo pakkho vivajjayi
          nihaññamāno bhūmiyā taṁ me akkhāhi pucchito.
    [415] < PTS. J VI , 20 >Akkheyyante ahaṁ ayye dajjāsi abhayaṁ mama
          yaṁ me sutaṁ vā diṭṭhaṁ vā rājaputtassa santike.
    [416] < PTS. J VI , 20 >Abhayaṁ samma te dammi abhīto bhaṇa sārathi

  *  *  *  *  *  *
  Footnote:1 Ma. rodantī paripucchi naṁ.
-------------------------------------------------
[page 159]
          Yante sutaṁ vā diṭṭhaṁ vā rājaputtassa santike.
    [417] < PTS. J VI , 20 >Na so mūgo na so pakkho visaṭṭhavacano ca so
          rajjassa kira so bhīto akarā 1- ālaye bahū.
          Purimaṁ sarati so jātiṁ yattha rajjamakārayi
          kārayitvā tahiṁ rajjaṁ pāpatthaṁ nirayaṁ bhusaṁ.
          Vīsati ceva vassāni tahiṁ rajjamakārayi
          asītivassasahassāni nirayamhi apacci so.
          Tassa rajjassa so bhīto mā maṁ rajjebhisecayuṁ
          tasmā pitu ca mātu ca santike na bhaṇī tadā.
          Aṅgapaccaṅgasampanno ārohapariṇāhavā
          vissaṭṭhavacano pañño magge saggassa tiṭṭhati.
          Sace tvaṁ daṭṭhukāmāsi rājaputtaṁ tavatrajaṁ
          ehi taṁ pāpayissāmi yattha sammati temiyo.
    [418] < PTS. J VI , 21 >Yojayantu rathe asse kacchaṁ nāgāni 2- bandhatha
          udīrayantu saṅkhapaṇḍavā nadantu ekapokkharā.
          Nadantu bherī sannaddhā vaggū nadantu 3- dundubhī
          negamā ca maṁ anventu gacchaṁ puttanivādako 4-.
          Orodhā ca kumārā ca vesiyānā ca brāhmaṇā
          khippaṁ yānāni yojentu gacchaṁ puttanivādako.
          Hatthārohā anīkaṭṭhā rathikā pattikārakā

  *  *  *  *  *  *
  Footnote:1 Sī. Yu. akarī. 2 Ma. nāgāna. 3 Ma. vādantu. 4 Ma. nivedako. ito paraṁ
 īdisameva.
-------------------------------------------------
[page 160]
          Khippaṁ yānāni yojentu gacchaṁ puttanivādako.
          Samāgatā jānapadā negamā ca samāgatā
          khippaṁ yānāni yojentu gacchaṁ puttanivādako.
    [419] < PTS. J VI , 22 >Asse ca sārathī yutte sindhave sīghavāhane
          rājadvāraṁ upāgañchuṁ yuttā deva ime hayā.
    [420] < PTS. J VI , 22 >Thūlā javena hāyanti kīsā hāyanti thāmasā
          kīse thūle vivajjitvā 1- saṁsaṭṭhā yojitā hayā.
    [421] < PTS. J VI , 22 >Tato rājā taramāno yuttamāruyha sandanaṁ
          itthāgāraṁ ajjhabhāsi sabbāva anuyātha maṁ.
          Vālavījanimuṇhīsaṁ khaggaṁ chattañca paṇḍaraṁ
          upādhī rathamāruyha suvaṇṇehi alaṅkatā.
          Tato ca rājā pāyāsi purakkhitvāna sārathiṁ
          khippameva upāgañchi yattha sammati temiyo.
    [422] < PTS. J VI , 23 >Tañca disvāna āyantaṁ jalantamiva tejasā
          khattasaṅghaparibyūḷhaṁ temiyo etadabravi.
          Kacci nu tāta kusalaṁ kacci tāta anāmayaṁ
          sabbā ca rājakaññāyo arogā mayha mātaro.
    [423] < PTS. J VI , 23 >Kusalañceva me putta atho putta anāmayaṁ
          sabbā ca rājakaññāyo arogā tuyha mātaro.
    [424] < PTS. J VI , 23 >Kacci amajjapo 2- tāta kacci te suramappiyaṁ

  *  *  *  *  *  *
  Footnote:1 Ma. vivajjetvā 2 Sī. kaccissamajjapo.
-------------------------------------------------
[page 161]
          Kacci sacce ca dhamme ca dāne te ramatī mano.
    [425] < PTS. J VI , 23 >Amajjapo ahaṁ putta atho me suramappiyaṁ
          atho sacce ca dhamme ca dāne me ramatī mano.
    [426] < PTS. J VI , 23 >Kacci arogaṁ yoggante kacci vahati vāhanaṁ
          kacci te byādhiyo 1- natthi sarīrassupatāpiyā.
    [427] < PTS. J VI , 23 >Atho arogaṁ yoggaṁ me atho vahati vāhanaṁ
          atho me byādhiyo 1- natthi sarīrassupatāpiyā.
    [428] < PTS. J VI , 23 >Kacci antā ca te phītā majjhe ca bahalā tava
          koṭṭhāgārañca kosañca kacci te paṭisaṇṭhitaṁ 2-.
    [429] Atho antā ca me phītā majjhe ca bahalā mama
          koṭṭhāgārañca kosañca sabbaṁ me paṭisaṇṭhitaṁ 2-.
    [430] < PTS. J VI , 23 >Svāgatante mahārāja atho te adurāgataṁ
          patiṭṭhāpentu 3- pallaṅkaṁ yattha rājā nisakkati.
    [431] < PTS. J VI , 24 >Idheva te nisinnassa 4- niyate paṇṇasanthare
          etto udakamādāya pāde pakkhālayassu te.
    [432] < PTS. J VI , 24 >Idampi paṇṇakaṁ mayhaṁ randhaṁ rāja aloṇakaṁ
          paribhuñja mahārāja pāhuno mesi āgato 5-.
    [433] < PTS. J VI , 24 >Na cāhaṁ paṇṇakaṁ bhuñje na hetaṁ mayha bhojanaṁ
          sālīnaṁ odanaṁ bhuñje sucimaṁsūpasecanaṁ.
    [434] < PTS. J VI , 24 >Accherakaṁ maṁ paṭibhāti ekakampi rahogataṁ

  *  *  *  *  *  *
  Footnote:1 Ma. byādhayo. 2 Ma. paṭisanthataṁ. 3 Ma. patiṭṭhapentu. 4 Ma. nisindassu.
 5 Ma. mesidhāgato.
-------------------------------------------------
[page 162]
          Edisaṁ bhuñjamānānaṁ kena vaṇṇo pasīdati.
    [435] < PTS. J VI , 25 >Eko rāja nipajjāmi niyate paṇṇasanthare
          tāya me ekaseyyāya rāja vaṇṇo pasīdati.
          Na ca nettiṁsabandhā me rājarakkhā upaṭṭhitā
          tāya me ekaseyyāya rāja vaṇṇo pasīdati.
          Atītaṁ nānusocāmi nappajappāmanāgataṁ
          paccuppannena yāpemi tena vaṇṇo pasīdati.
          Anāgatappajappāya atītassānusocanā
          etena bālā sussanti naḷova harito luto.
    [436] < PTS. J VI , 25 >Hatthānīkaṁ rathānīkaṁ asse pattiñca cammino 1-
          nivesanāni rammāni ahaṁ putta dadāmi te.
          Itthāgārañca te dammi sabbālaṅkārabhūsitaṁ
          tā putta paṭipajjassu tvaṁ no rājā bhavissasi.
          Kusalā naccagītassa sikkhitā cāturitthiyo
          kāme taṁ ramayissanti kiṁ araññe karissasi.
          Paṭirājūhi te kaññā ānayissaṁ alaṅkatā
          tāsu putte janetvāna atha pacchā pabbajissasi.
          Yuvā ca daharo cāpi 2- paṭhamuppattito 3- susū
          rajjaṁ kārehi bhaddante kiṁ araññe karissasi.
    [437] < PTS. J VI , 25 >Yuvā care brahmacariyaṁ brahmacārī yuvā siyā

  *  *  *  *  *  *
  Footnote:1 Ma. pattī ca vammino. ito paraṁ īdisameva. 2 Ma. cāsi. 3 Ma. paṭhamuppattiko.
 ito paraṁ īdisameva.
-------------------------------------------------
[page 163]
          Daharassa hi pabbajjā etaṁ isībhi vaṇṇitaṁ.
          Yuvā care brahmacariyaṁ brahmacārī yuvā siyā
          brahmacariyaṁ carissāmi nāhaṁ rajjenamatthiko.
          Passāmi vohaṁ daharaṁ ammatāta vadannaraṁ
          kicchāladdhaṁ piyaṁ puttaṁ apatvāva jaraṁ mataṁ.
          Passāmi vohaṁ dahariṁ kumāriṁ cārudassaniṁ
          navavaṁsakalīraṁva paluttaṁ 1- jīvitakkhayaṁ 2-.
          Daharāpi hi mīyanti narā ca atha nāriyo
          tattha ko vissase poso daharomhīti jīvite.
          Yassa ratyā vivasāne āyu appataraṁ siyā
          appodakeva macchānaṁ kinnu komārakaṁ tahiṁ.
          Niccamabbhāhato loko niccañca parivārito
          amoghāsu vajantīsu kiṁ maṁ rajjebhisiñcasi.
    [438] < PTS. J VI , 26 >Kenamabbhāhato loko kena ca parivārito
          kāyo amoghā gacchanti taṁ me akkhāhi pucchito.
    [439] < PTS. J VI , 26 >Maccunābbhāhato loko jarāya parivārito
          ratyo amoghā gacchanti evaṁ jānāhi khattiya.
          Yathāpi tante vītante 3- yaṁ yadevopavuyhati 4-
          appakaṁ hoti vetabbaṁ evaṁ maccāna jīvitaṁ.
          Yathā vārivaho pūro gacchaṁ na 5- parivattati

  *  *  *  *  *  *
  Footnote:1 Ma. paluggaṁ. 2 Sī. Yu. jīvitakkhaye. 3 Ma. vitate. 4 Ma. yaṁ yadevūpaviyyati.
 Sī. Yu. yaṁ yaṁ devūpaviyyati. 5 Ma. nupanivattati.
-------------------------------------------------
[page 164]
          Evamāyu manussānaṁ gacchaṁ na parivattati 1-.
          Yathā vārivaho pūro vahe rukkhepakūlaje
          evaṁ jarāya maraṇena vuyhante sabbapāṇino.
    [440] < PTS. J VI , 27 >Hatthānīkaṁ rathānīkaṁ asse pattiñca cammino
          nivesanāni rammāni ahaṁ putta dadāmi te.
          Itthāgārañca te dammi sabbālaṅkārabhūsitaṁ
          tā putta paṭipajjassu tvaṁ no rājā bhavissasi.
          Kusalā naccagītassa sikkhitā cāturitthiyo
          kāme taṁ ramayissanti kiṁ araññe karissasi.
          Paṭirājūhi te kaññā ānayissaṁ alaṅkatā
          tāsu putte janetvāna atha pacchā pabbajissasi.
          Yuvā ca daharo cāpi paṭhamuppattito susū
          rajjaṁ kārehi bhaddante kiṁ araññe karissasi.
          Koṭṭhāgārañca kosañca vāhanāni balāni ca
          nivesanāni rammāni ahaṁ putta dadāmi te.
          Gomaṇḍalaparibyūḷho dāsīsaṅghapurakkhito 2-
          rajjaṁ kārehi bhaddante kiṁ araññe karissasi.
    [441] < PTS. J VI , 27 >Kiṁ maṁ dhanena khiyyetha 3- kiṁ bhariyāya marissati
          kiṁ yobbanena jiṇṇena 4- yaṁ jarāyābhibhuyyati.
          Tattha kā nandi kā khiḍḍā kā rati kā dhanesanā

  *  *  *  *  *  *
  Footnote:1 Ma. nupanivattati. 2 Ma. ...purakkhato. aparaṁpi īdisameva. 3 Ma. kiṁ dhanena
 yaṁ khīyetha. Sī. kiṁ dhanena yaṁ jīyetha. 4 Sī. Yu. ciṇṇena.
-------------------------------------------------
[page 165]
          Kiṁ me puttehi dārehi rāja muttosmi bandhanā.
          Yohaṁ 1- evaṁ pajānāmi maccu me nappamajjati
          antakenādhipannassa kā rati kā dhanesanā.
          Phalānamiva pakkānaṁ niccaṁ patanato bhayaṁ
          evaṁ jātāna maccānaṁ niccaṁ maraṇato bhayaṁ.
          Sāyameke na dissanti pāto diṭṭhā bahū janā
          pāto eke na dissanti sāyaṁ diṭṭhā bahū janā.
          Ajjeva kiccamātappaṁ ko jaññā maraṇaṁ suve
          na hi no saṅgarantena mahāsenena maccunā.
          Corā dhanassa patthenti rāja muttosmi bandhanā
          ehi rāja nivattassu nāhaṁ rajjena matthikoti.
                     Temiyajātakaṁ paṭhamaṁ.
                         -------
                      2 Mahājanakajātakaṁ
    [442] < PTS. J VI , 35 >Koyaṁ majjhe samuddasmiṁ apassantīramāyuhe
          kiṁ 2- tvaṁ atthavasaṁ ñatvā evaṁ vāyāmase bhusaṁ.
    [443] < PTS. J VI , 35 >Nisamma vattaṁ lokassa vāyamassa ca devate
          tasmā majjhe samuddasmiṁ apassantīramāyuhe.
    [444] < PTS. J VI , 35 >Gambhīre appameyyasmiṁ tīraṁ yassa na dissati
          mogho te purisavāyāmo appatvāva marissasi.

  *  *  *  *  *  *
  Footnote:1 Sī. Yu. sohaṁ. 2 Ma. kaṁ.
-------------------------------------------------
[page 166]
    [445] < PTS. J VI , 36 >Anaṇo ñātīnaṁ hoti devānaṁ pitunañca so
          karaṁ purisakiccāni na ca pacchānutappati.
    [446] < PTS. J VI , 36 >Apāraṇeyyaṁ yaṁ kammaṁ aphalaṁ kilamathuddayaṁ
          tattha ko vāyamenattho maccu yassābhinipphataṁ 1-.
    [447] < PTS. J VI , 36 >Apāraṇeyyamaccantaṁ yo viditvāna devate
          na rakkhe attano pāṇaṁ jaññā so yadi hāpaye.
          Adhippāyaphalaṁ eke asmiṁ lokasmi devate
          payojayanti kammāni tāni ijjhanti vā na vā.
          Sandiṭṭhikaṁ kammaphalaṁ nanu passasi devate
          sannā aññe tarāmahaṁ tañca passāmi santike.
          So ahaṁ vāyamissāmi yathāsatti yathābalaṁ
          gacchaṁ pāraṁ samuddassa kassaṁ purisakāriyaṁ.
    [448] < PTS. J VI , 37 >Yo tvaṁ evaṁ gate oghe appameyye mahaṇṇave
          dhammavāyāmasampanno kammunā nāvasīdati
          so tvaṁ tattheva gacchāhi yattha te nirato mano.
    [449] < PTS. J VI , 37 >Suriyuggamane nidhi atho oggamane nidhi
          anto nidhi bahi nidhi na anto na bahi nidhi
          ārohane mahānidhi atho orohane nidhi
          catūsu mahāsālesu samantā yojane nidhi
          dantaggesu mahānidhi bālaggesu ca kepuke 2-

  *  *  *  *  *  *
  Footnote:1 Ma. ..ṇippataṁ. 2 kebuketipi.
-------------------------------------------------
[page 167]
          Rukkhaggesu mahānidhi soḷasete mahānidhī
          sahassathāmo pallaṅko sīvalārādhanena ca.
    [450] < PTS. J VI , 43 >Āsiṁsetheva 1- puriso na nibbindeyya paṇḍito
          passāmi vohaṁ attānaṁ yathā icchiṁ tathā ahu.
          Āsiṁsetheva 1- puriso na nibbindeyya paṇḍito
          passāmi vohaṁ attānaṁ udakā thalamubbhataṁ.
          Vāyametheva puriso na nibbindeyya paṇḍito
          passāmi vohaṁ attānaṁ yathā icchiṁ tathā ahu.
          Vāyametheva puriso na nibbindeyya paṇḍito
          passāmi vohaṁ attānaṁ udakā thalamubbhataṁ.
                    Dukkhūpanītopi naro sapañño
                    āsaṁ na chindeyya sukhāgamāya
                    bahū hi phassā ahitā hitā ca
                    avitakkitāro maccumuppajjanti 2-.
          Acintitampi bhavati cintitampi vinassati
          na hi cintāmayā bhogā itthiyā purisassa vā.
    [451] < PTS. J VI , 45 >Aporāṇaṁ 3- vata bho rājā sabbabhummo disaṁpati
          nājja nacce nisāmeti na gīte kurute mano.
          Na mige napi uyyāne napi haṁse udikkhati
          mūgova tuṇhīmāsīno na atthamanusāsati.

  *  *  *  *  *  *
  Footnote:1 Ma. āsīsetheva. 2 Ma. avitakkitā maccumupabbajanti. 3 Sī. Yu. apurāṇaṁ.
-------------------------------------------------
[page 168]
    [452] < PTS. J VI , 45 >Sukhakāmā rahosīlā vaggabandhā apārutā 1-
          kassa 2- nu ajja ārāme daharā vuḍḍhā ca acchare
          atikkantavanathā dhīrā namo tesaṁ mahesinaṁ
          ye ussukkamhi lokamhi viharanti anussukā
          te chetvā maccuno jālaṁ tantaṁ 3- māyāvino daḷhaṁ
          sandālayantā 4- gacchanti ko tesaṁ gatimāpaye.
    [453] < PTS. J VI , 46 >Kadāhaṁ mithilaṁ phītaṁ vibhattaṁ bhāgaso mitaṁ
          pahāya pabbajissāmi taṁ kadā 5- su bhavissati.
          Kadāhaṁ mithilaṁ phītaṁ visālaṁ sabbato pabhaṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ bahupākāratoraṇaṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ daḷhamaṭṭālakoṭṭhakaṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ suvibhattaṁ mahāpathaṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ suvibhattantarāpaṇaṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ gavassarathapīḷitaṁ
          pahāya pabbajissāmi taṁ kadā su bhavissati.

  *  *  *  *  *  *
  Footnote:1 Ma. vadhabandhā apāratā. 2 Sī. Yu. kesaṁ. 3 Ma. tataṁ. 4 Ma. chinnālayattā.
 5 Ma. kudāssu. ito paraṁ īdisameva.
-------------------------------------------------
[page 169]
          Kadāhaṁ mithilaṁ phītaṁ ārāmavanamāliniṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ uyyānavanamāliniṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ pāsādavaramāliniṁ
          pahāya pabbajissāmi taṁ kadā su bhavissati.
          Kadāhaṁ mithilaṁ phītaṁ tipuraṁ rājabandhuniṁ
          māpitaṁ somanassena vedehena yasassinā
          pahāya pabbajissāmi taṁ kadā su bhavissati.
          Kadāhaṁ videhe 1- phīte nicite dhammarakkhite
          pahāya pabbajissāmi taṁ kadā su bhavissati.
          Kadāhaṁ videhe phīte ajeyye dhammarakkhite
          pahāya pabbajissāmi taṁ kadā su bhavissati.
          Kadāhaṁ antepuraṁ rammaṁ vibhattaṁ bhāgaso mitaṁ
          pahāya pabbajissāmi taṁ kadā su bhavissati.
          Kadāhaṁ antepuraṁ rammaṁ sudhāmattikalepanaṁ
          pahāya pabbajissāmi taṁ kadā su bhavissati.
          Kadāhaṁ antepuraṁ rammaṁ sucigandhaṁ manoramaṁ
          pahāya pabbajissāmi taṁ kadā su bhavissati.
          Kadāhaṁ kūṭāgāre ca vibhatte bhāgaso mite

  *  *  *  *  *  *
  Footnote:1 Ma. vedehe. ito paraṁ īdisameva.
-------------------------------------------------
[page 170]
          Pahāya pabbajissāmi taṁ kadā su bhavissati.
          Kadāhaṁ kūṭāgāre ca sudhāmattikalepane
          pahāya pabbajissāmi taṁ kadā su bhavissati.
          Kadāhaṁ kūṭāgāre ca sucigandhe manorame
          pahāya pabbajissāmi taṁ kadā su bhavissati.
          Kadāhaṁ kūṭāgāre ca litte candanaphosite
          pahāya pabbajissāmi taṁ kadā su bhavissati.
          Kadāhaṁ suvaṇṇapallaṅke goṇake cittasanthate
          pahāya pabbajissāmi taṁ kadā su bhavissati.
          Kadāhaṁ maṇipallaṅke goṇake cittasanthate
          pahāya pabbajissāmi taṁ kadā su bhavissati.
          Kadāhaṁ kappāsakoseyyaṁ khomakodumbarāni ca
          pahāya pabbajissāmi taṁ kadā su bhavissati.
          Kadāhaṁ pokkharaṇī rammā cākavākapakūjitā 1-
          maṇḍālakehi sañchannā padumuppalakehi ca
          pahāya pabbajissāmi taṁ kadā su bhavissati.
          Kadāhaṁ hatthigumbe ca sabbālaṅkārabhūsite
          suvaṇṇakacche mātaṅge hemakappanivāsase
          āruḷhe gāmanīyebhi tomaraṅkusapāṇibhi
          pahāya pabbajissāmi taṁ kadā su bhavissati.

  *  *  *  *  *  *
  Footnote:1 Ma. cakkavākapakūjitā.
-------------------------------------------------
[page 171]
          Kadāhaṁ assagumbe ca sabbālaṅkārabhūsite
          ājānīyeva jātiyā sindhave sīghavāhane
          āruḷhe gāmanīyebhi indiyācāpadhāribhi 1-
          pahāya pabbajissāmi taṁ kadā su bhavissati.
          Kadāhaṁ rathaseniyo sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi 2-
          pahāya pabbajissāmi taṁ kadā su bhavissati.
          Kadāhaṁ sovaṇṇarathe sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ sajjhurathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ assarathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.

  *  *  *  *  *  *
  Footnote:1 Ma. illiyācāpadhāribhi. 2 Ma. vammibhi. ito paraṁ īdisameva.
-------------------------------------------------
[page 172]
          Kadāhaṁ oṭṭharathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ goṇarathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ ajarathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ meṇḍarathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
          Kadāhaṁ migarathe ca sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmanīyebhi cāpahatthehi cammibhi
          pahāya pabbajissāmi taṁ kadā su bhavissati.
-------------------------------------------------
[page 173]
          Kadāhaṁ hatthārohe ca sabbālaṅkārabhūsite
          nīlacammadhare sūre tomaraṅkusapāṇino
          pahāya pabbajissāmi taṁ kadā su bhavissati.
          Kadāhaṁ assārohe ca sabbālaṅkārabhūsite
          nīlacammadhare sūre indiyācāpadhārino 1-
          pahāya pabbajissāmi taṁ kadā su bhavissati.
          Kadāhaṁ rathārohe ca sabbālaṅkārabhūsite
          nīlacammadhare sūre cāpahatthe kalāpino 2-
          pahāya pabbajissāmi taṁ kadā su bhavissati.
          Kadāhaṁ dhanuggahe ca sabbālaṅkārabhūsite
          nīlacammadhare sūre cāpahatthe kalāpino 2-
          pahāya pabbajissāmi taṁ kadā su bhavissati.
          Kadāhaṁ rājaputte ca sabbālaṅkārabhūsite
          citracammadhare 3- sūre kañcanāveḷudhārino 4-
          pahāya pabbajissāmi taṁ kadā su bhavissati.
          Kadāhaṁ ariyagaṇe vatthavante 5- alaṅkate
          haricandanalittaṅge kāsikuttamadhārino 6-
          pahāya pabbajissāmi taṁ kadā su bhavissati.
          Kadāhaṁ amaccagaṇe sabbālaṅkārabhūsite
          pītacammadhare sūre purato gacchamālino 7-

  *  *  *  *  *  *
  Footnote:1 Ma. illiyācāpadhārine. 2 Ma. kalāpine. 3 Ma. citravammadhare. 4-6 Ma. ...
 dhārine. 5 Ma. vatavante. 7 Ma. gacchamāline.
-------------------------------------------------
[page 174]
          Pahāya pabbajissāmi taṁ kadā su bhavissati.
          Kadāhaṁ sattasatā bhariyā sabbālaṅkārabhūsitā
          pahāya pabbajissāmi taṁ kadā su bhavissati.
          Kadāhaṁ sattasatā bhariyā susaññā tanumajjhimā
          pahāya pabbajissāmi taṁ kadā su bhavissati.
          Kadāhaṁ sattasatā bhariyā assavā piyabhāṇinī
          pahāya pabbajissāmi taṁ kadā su bhavissati.
          Kadāhaṁ satapalakaṁsaṁ sovaṇṇaṁ satarājikaṁ
          pahāya pabbajissāmi taṁ kadā su bhavissati.
          Kadā su maṁ hatthigumbā sabbālaṅkārabhūsitā
          suvaṇṇakacchā mātaṅgā hemakappanivāsasā
          āruḷhā gāmanīyebhi tomaraṅkusapāṇibhi
          yantaṁ maṁ nānuyissanti taṁ kadā su bhavissati.
          Kadā su maṁ assagumbā sabbālaṅkārabhūsitā
          ājānīyāva jātiyā sindhavā sīghavāhanā
          āruḷhā gāmanīyebhi indiyācāpadhāribhi
          yantaṁ maṁ nānuyissanti taṁ kadā su bhavissati.
          Kadā su maṁ rathaseniyo sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
-------------------------------------------------
[page 175]
          Yantaṁ maṁ nānuyissanti taṁ kadā su bhavissati.
          Kadā su maṁ suvaṇṇarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ sajjhurathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ assarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ oṭṭharathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ goṇarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
-------------------------------------------------
[page 176]
          Yantaṁ maṁ nānuyissanti taṁ kadā su bhavissati.
          Kadā su maṁ ajarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ meṇḍarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ migarathā sannaddhā ussitaddhajā
          dīpā athopi veyyagghā sabbālaṅkārabhūsitā
          āruḷhā gāmanīyebhi cāpahatthehi cammibhi
          yantaṁ maṁ nānuyissanti taṁ kadā su bhavissati.
          Kadā su maṁ hatthārohā sabbālaṅkārabhūsitā
          nīlacammadharā sūrā tomaraṅkusapāṇino
          yantaṁ maṁ nānuyissanti taṁ kadā su bhavissati.
          Kadā su maṁ assārohā sabbālaṅkārabhūsitā
          nīlacammadharā sūrā indiyācāpadhārino
          yantaṁ maṁ nānuyissanti taṁ kadā su bhavissati.
          Kadā su maṁ rathārohā sabbālaṅkārabhūsitā
-------------------------------------------------
[page 177]
          Nīlacammadharā sūrā cāpahatthā kalāpino
          yantaṁ maṁ nānuyissanti taṁ kadā su bhavissati.
          Kadā su maṁ dhanuggahā sabbālaṅkārabhūsitā
          nīlacammadharā sūrā cāpahatthā kalāpino
          yantaṁ maṁ nānuyissanti taṁ kadā su bhavissati.
          Kadā su maṁ rājaputtā sabbālaṅkārabhūsitā
          citracammadharā sūrā kañcanāveḷadhārino
          yantaṁ maṁ nānuyissanti taṁ kadā su bhavissati.
          Kadā su maṁ ariyagaṇā vatthavantā 1- alaṅkatā
          haricandanalittaṅgā kāsikuttamadhārino
          yantaṁ maṁ nānuyissanti taṁ kadā su bhavissati.
          Kadā su maṁ amaccagaṇā sabbālaṅkārabhūsitā
          pītacammadharā sūrā purato gacchamālinī 2-
          yantaṁ maṁ nānuyissanti taṁ kadā su bhavissati.
          Kadā su maṁ sattasatā bhariyā sabbālaṅkārabhūsitā
          yantaṁ maṁ nānuyissanti taṁ kadā su bhavissati.
          Kadā su maṁ sattasatā bhariyā susaññā tanumajjhimā
          yantaṁ maṁ nānuyissanti taṁ kadā su bhavissati.
          Kadā su maṁ sattasatā bhariyā assavā piyabhāṇinī
          yantaṁ maṁ nānuyissanti taṁ kadā su bhavissati.

  *  *  *  *  *  *
  Footnote:1 Ma. vatavantā. 2 Ma. gacchamālino.
-------------------------------------------------
[page 178]
          Kadāhaṁ pattaṁ gahetvāna muṇḍo saṅghāṭipāruto
          piṇḍikāya carissāmi taṁ kadā su bhavissati.
          Kadāhaṁ paṁsukūlānaṁ ujjhitānaṁ mahāpathe
          saṅghāṭiṁ dhārayissāmi taṁ kadā su bhavissati.
          Kadāhaṁ sattāhaṁ meghe 1- ovuṭṭhe allacīvaro
          piṇḍikāya carissāmi taṁ kadā su bhavissati.
          Kadāhaṁ sabbaṇhaṁ 2- gantvā rukkhā rukkhaṁ vanā vanaṁ
          anapekkho carissāmi 3- taṁ kadā su bhavissati.
          Kadāhaṁ giriduggesu pahīnabhayabheravo
          adutiyo gamissāmi 4- taṁ kadā su bhavissati.
          Kadāhaṁ vīṇarujjakova 5- sattatantiṁ manoramaṁ
          cittaṁ ujuṁ karissāmi taṁ kadā su bhavissati.
          Kadāhaṁ rathakārova parikantaṁ upāhanaṁ
          kāmasaṁyojane checchaṁ ye dibbe ye ca mānuse.
    [454] < PTS. J VI , 53 >Tā ca sattasatā bhariyā sabbālaṅkārabhūsitā
          bāhā paggayha pakkanduṁ kasmā no vijahissasi.
          Tā ca sattasatā bhariyā susaññā tanumajjhimā
          bāhā paggayha pakkanduṁ kasmā no vijahissasi.
          Tā ca sattasatā bhariyā assavā piyabhāṇinī
          bāhā paggayha pakkanduṁ kasmā no vijahissasi.

  *  *  *  *  *  *
  Footnote:1 Ma. sattāhasammeghe. 2 Sī. Ma. sabbahaṁ ṭhānaṁ. Yu. sabbāhaṁ ṭhānaṁ.
 3 Ma. gamissāmi. Sī. Yu. viharissāmi. 4 Sī. Yu. viharissāmi.
 5 Ma. vīṇaṁva rujjako.
-------------------------------------------------
[page 179]
          Tā ca sattasatā bhariyā sabbālaṅkārabhūsitā
          hitvā sampadavī 1- rājā pabbajjāya purakkhito.
          Tā ca sattasatā bhariyā susaññā tanumajjhimā
          hitvā sampadavī 1- rājā pabbajjāya purakkhito.
          Tā ca sattasatā bhariyā assavā piyabhāṇinī
          hitvā sampadavī 1- rājā pabbajjāya purakkhito.
          Hitvā satapallakaṁsaṁ sovaṇṇaṁ satarājikaṁ
          aggahi mattikāpattaṁ taṁ dutiyābhisecanaṁ.
    [455] < PTS. J VI , 54 >Bhesmā aggisamā jālā kosā ḍayhanti bhāgaso
          rajataṁ jātarūpañca muttā veḷuriyā bahū
          maṇayo saṅkhamuttā ca vatthakaṁ 2- haricandanaṁ
          ajinaṁ dantabhaṇḍañca lohaṁ kāḷāyasaṁ bahuṁ
          ehi rāja nivattassu mā te taṁ vinassā 3- dhanaṁ.
    [456] < PTS. J VI , 54 >Susukhaṁ vata jīvāma yesanno natthi kiñcanaṁ
          mithilāya ḍayhamānāya na me kiñci aḍayhatha.
    [457] < PTS. J VI , 55 >Aṭaviyo samuppannā raṭṭhaṁ viddhaṁsayanti te
          ehi rāja nivattassu mā raṭṭhaṁ vinassā 3- idaṁ.
    [458] < PTS. J VI , 55 >Susukhaṁ vata jīvāma yesanno natthi kiñcanaṁ
          raṭṭhe vilumpamānamhi na me kiñci ahāratha

  *  *  *  *  *  *
  Footnote:1 Sī. sampaddayī. Ma. sampaddavī. 2 Ma. vatthikaṁ. 3 Ma. vinasā.
-------------------------------------------------
[page 180]
          Susukhaṁ vata jīvāma yesanno natthi kiñcanaṁ
          pītibhakkhā bhavissāma devā ābhassarā yathā.
    [459] < PTS. J VI , 56 >Kimheso mahato ghoso kā nu gāmeva kīḷiyā
          samaṇa tveva pucchāmi katthesobhisaṭo jano.
    [460] < PTS. J VI , 56 >Mamaṁ ohāya gacchantaṁ etthesobhisaṭo jano
          sīmātikkamanaṁ yantaṁ munimonassa pattiyā
          missaṁ nandīhi gacchantaṁ kiṁ jānamanupucchasi.
    [461] < PTS. J VI , 57 >Māssu tiṇṇo amaññittho 1- sarīraṁ dhārayaṁ imaṁ
          atīraṇeyyamidaṁ kammaṁ bahū hi paripanthayo.
    [462] < PTS. J VI , 57 >Ko nu me paripanthassa mama evaṁvihārino
          yo neva diṭṭhe nādiṭṭhe kāmānamabhipatthaye.
    [463] < PTS. J VI , 57 >Niddā tandi vijambhitā arati bhattasammado
          āvasanti sarīraṭṭhā bahū hi paripanthayo.
    [464] < PTS. J VI , 58 >Kalyāṇaṁ vata maṁ bhavaṁ brāhmaṇa anusāsasi
          brāhmaṇa tveva pucchāmi ko nu tvamasi mārisa.
    [465] < PTS. J VI , 58 >Nārado iti nāmena kassapo iti maṁ vidū
          bhoto saṅkāse āgacchiṁ sādhu sabbhi samāgamo.
          Tassa te sabbo ānando vihāro upavattatu
          yadūnaṁ taṁ paripūrehi khantiyā upasamena ca.
          Pasāraya sannatañca unnatañca pahāraya 2-

  *  *  *  *  *  *
  Footnote:1 Ma. amaññittha. 2 Ma. pasārayu.
-------------------------------------------------
[page 181]
          Kammaṁ vijjañca dhammañca sakkatvāna paribbaja.
    [466] < PTS. J VI , 59 >Bahū hatthī ca asse ca nagare janapadāni ca
          hitvā janaka pabbajito kapāle 1- ratimajjhagā
          kacci nu te jānapadā mittāmaccā ca ñātakā
          dūbhiṁ akaṁsu janaka kasmā te taṁ aruccatha.
    [467] < PTS. J VI , 59 >Na migājina jātucche ahaṁ kiñci kudācanaṁ
          adhammena jine ñātiṁ na cāpi ñātayo mamaṁ.
    [468] < PTS. J VI , 59 >Disvāna lokavattantaṁ khajjantaṁ kaddamīkataṁ
          haññare vajjhare cettha yattha sanno 2- puthujjano
          etāhaṁ upamaṁ katvā bhikkhakosmi migājina.
    [469] < PTS. J VI , 60 >Ko nu te bhagavā satthā kassetaṁ vacanaṁ suciṁ 3-
          na hi kappaṁ vā vijjaṁ vā paccakkhāya rathesabha
          samaṇamāhu vattantaṁ yathā dukkhassatikkamo.
    [470] < PTS. J VI , 60 >Na migājana jātucche ahaṁ kiñci kudācanaṁ
          samaṇaṁ brāhmaṇaṁ vāpi sakkatvā anupāvisiṁ.
          Mahatā cānubhāvena gacchanto siriyā jalaṁ
          gīyamānesu gītesu vajjamānesu vaggusu
          tūriyatālitasaṅghuṭṭhe 4- sammatālasamāhite
          sa migājina maddakkhiṁ phaliṁ ambaṁ tirocchadaṁ
          tudamānaṁ 5- manussehi phalakāmehi jantubhi

  *  *  *  *  *  *
  Footnote:1 Sī. Yu. kapalle. 2 Sī. satto. 3 Ma. suci. 4 Ma. tūriyatāḷasaṅghuṭṭhe.
 5 Sī. tujjamānaṁ. Ma. haññamānaṁ. Yu. taddamānaṁ.
-------------------------------------------------
[page 182]
          So khohataṁ siriṁ hitvā orohitvā migājina
          mūlaṁ ambassupāgañchiṁ phalino nipphalassa ca
          phaliṁ ambaṁ hataṁ disvā viddhastaṁ vinalīkataṁ 1-
          athekaṁ itaraṁ ambaṁ nīlobhāsaṁ manoramaṁ
          evameva nūnamhepi issare bahukaṇṭake
          amittā no vadhissanti yathā ambo phalī hato
          ajinamhi haññate dīpi nāgo dantehi haññati
          dhanamhi dhanino hanti aniketamasanthavaṁ
          phalī ambo aphalo ca te satthāro ubho mama.
    [471] < PTS. J VI , 61 >Sabbo jano sabyādhito 2- rājā pabbajito iti
          hatthārohā anīkaṭṭhā rathikā pattikārakā
          assāsayitvā janataṁ ṭhapayitvā paṭicchadaṁ
          puttaṁ rajje ṭhapetvāna atha pacchā pabbajissasi.
    [472] < PTS. J VI , 61 >Cattā mayā jānapadā mittāmaccā ca ñātakā
          santi puttā videhānaṁ dīghāvu raṭṭhavaḍḍhano
          te rajjaṁ kārayissanti mithilāyaṁ pajāpati.
    [473] < PTS. J VI , 62 >Ehi taṁ anusikkhāmi yaṁ vākyaṁ mama ruccati
          rajjaṁ tuvaṁ kārayantī 3- pāpaṁ duccaritaṁ bahuṁ
          kāyena vācā manasā yena gacchasi duggatiṁ
                    paradinnakena paraniṭṭhitena
                    piṇḍena yāpeti 4- sa dhīradhammo.

  *  *  *  *  *  *
  Footnote:1 Ma. vinaḷīkataṁ. 2 Ma. pabyādhito. 3 Ma. kārayasi. 4 Ma. yāpehi.
-------------------------------------------------
[page 183]
              [474] < PTS. J VI , 63 >Yopi catutthe bhattakāle na bhuñje
                    ajjhuṭṭhamāriva 1- khudāya miyye
                    na tveva piṇḍaṁ lulitaṁ anariyaṁ
                    kulaputtarūpo sappuriso nu seve
                    tayidaṁ na sādhu tayidaṁ na suṭṭhu
                    sunakhucchiṭṭhakaṁ janaka bhuñjase tuvaṁ.
              [475] < PTS. J VI , 63 >Na cāpi me sīvali so abhakkho
                    yaṁ hoti cattaṁ gihino sunakhassa vā
                    yekeci bhogā idha dhammaladdhā
                    sabbo so bhakkho anavayoti 2- vutto.
    [476] < PTS. J VI , 64 >Kumārike upaseniye niccaṁ niggalamaṇḍite
          kasmā te eko bhujo janati 3- eko te na janatī 3- bhujo.
    [477] < PTS. J VI , 64 >Imasmiṁ me samaṇa hatthe paṭimukkā dunīvarā 4-
          saṅghaṭṭā jāyate saddo dutiyasseva sā gati
          imasmiṁ me samaṇa hatthe paṭimukko ekanīvaro 5-
          so adutiyo na janati munibhūtova tiṭṭhati
          vivādappatto dutiyo keneko vivadissati
          tassa te saggakāmassa ekattamuparocataṁ.
    [478] < PTS. J VI , 65 >Suṇasi sīvali gāthā kumāriyā paveditā
          pesiyā maṁ garahittho dutiyasseva sā gati

  *  *  *  *  *  *
  Footnote:1 Sī. ajaddhumārīva. Ma. ajṭṭhamārīva. Yu. ajaddhumāriva. 2 Sī. Yu. anavajjoti.
 3 saṇati ... saṇatī itipi. 4 Sī. Yu. dunīdhurā. 5 Sī. Yu. ekanīdhuro.
-------------------------------------------------
[page 184]
          Ayaṁ dvedhā patho bhadde anuciṇṇo pathāvihi
          tesaṁ tvaṁ ekaṁ gaṇhāhi ahamekaṁ punāparaṁ
          mā ca 1- maṁ tvaṁ pati meti nāhaṁ bhariyāti taṁ puna 2-.
          Imameva kathayantā thūṇaṁ nagaramupāgamuṁ.
          Koṭṭhake usukārassa bhattakāle upaṭṭhite
          tatra ca so usukāro ekaṁ daṇḍaṁ ujuṁ kataṁ
          ekañca cakkhuṁ niggayha jimhamekena pekkhati.
    [479] < PTS. J VI , 66 >Evanno sādhu passasi usukāra suṇohi me
          yadekaṁ cakkhuṁ niggayha jimhamekena pekkhasi.
    [480] < PTS. J VI , 66 >Dvīhi samaṇa cakkhūhi visālaṁ viya khāyati
          appatvā 3- paramaṁ 4- liṅgaṁ nujubhāvāya kappati.
          Ekañca cakkhuṁ niggayha jimhamekena pekkhato
          sampatvā paramaṁ liṅgaṁ ujubhāvāya kappati.
          Vivādappatto dutiyo keneko vivadissati
          tassa te saggakāmassa ekattamuparocataṁ.
    [481] < PTS. J VI , 67 >Suṇasi sīvali gāthā usukārena veditā
          pesiyā maṁ garahittho dutiyasseva sā gati
          ayaṁ dvedhā patho bhadde anuciṇṇo pathāvihi
          tesaṁ tvaṁ ekaṁ gaṇhāhi ahamekaṁ punāparaṁ
          neva maṁ 5- tvaṁ pati meti nāhaṁ bhariyāti taṁ puna 6-

  *  *  *  *  *  *
  Footnote:1-5 Ma. mā vaca. 2-6 Ma. vā puna. 3 Ma. asampatvā. 4 Sī. Yu. paraṁ.
-------------------------------------------------
[page 185]
          Muñjā isakā pabyūḷhā 1- ekā vihara sīvalīti.
                      Mahājanakajātakaṁ dutiyaṁ.
                         ---------
                      3 Suvaṇṇasāmajātakaṁ
    [482] < PTS. J VI , 77 >Ko nu maṁ usunā vijjhi pamattaṁ udahārikaṁ 2-
          khattiyo brāhmaṇo vesso ko maṁ viddhā nilīyasi.
          Na me maṁsāni khajjāni cammenattho na vijjati
          atha kena nu vaṇṇena viddheyyaṁ maṁ amaññatha.
          Ko vā tvaṁ kassa vā putto kathaṁ jānemu taṁ mayaṁ
          puṭṭho me samma akkhāhi kiṁ maṁ viddhā nilīyasi.
    [483] < PTS. J VI , 77 >Rājāhamasmi kāsīnaṁ pilayakkhoti maṁ vidū
          lobhā raṭṭhaṁ pahitvāna migamesaṁ carāmahaṁ
          issatthe casmi kusalo daḷhadhammoti vissuto
          nāgopi me na muñceyya āgato usupātanaṁ.
          Ko vā < PTS. J VI , 78 >tvaṁ kassa vā putto 3- kathaṁ jānemu taṁ mayaṁ
          pituno attano cāpi nāmagottaṁ pavedaya.
    [484] < PTS. J VI , 78 >Nesādaputto bhaddante sāmo iti maṁ ñātayo
          āmantayiṁsu jīvantaṁ svājjevaṅgato 4- saye
          viddhosmi puthusallena savisena yathā migo
          sakamhi lohite rāja passa semi paripluto

  *  *  *  *  *  *
  Footnote:1 Ma. muñjāvesikā pavāḷhā. 2 Ma. udahārakaṁ. 3 Sī. Yu. tvaṁ ca kassa vā
 puttosi. 4 Ma. svajjevāhaṁ gato.
-------------------------------------------------
[page 186]
          Paṭivāmagataṁ sallaṁ passa thimhāmi 1- lohitaṁ
          āturo tyānupucchāmi kiṁ maṁ viddhā nilīyasi
          ajinamhi haññate dīpi nāgo dantehi haññate
          atha kena nu vaṇṇena viddheyyaṁ maṁ amaññatha.
    [485] < PTS. J VI , 78 >Migo upaṭṭhito āsi āgato usupātanaṁ
          taṁ disvā ubbijji sāma tena kodho mamāvisi.
    [486] < PTS. J VI , 79 >Yato sarāmi attānaṁ yato pattosmi viññutaṁ
          na maṁ migā utrāsanti 2- araññe sāpadānipi.
          Yato nidhiṁ parihāriṁ yato pattosmi yobbanaṁ
          na maṁ migā utrāsanti araññe sāpadānipi.
          Bhīrū kiṁpurisā rāja pabbate gandhamādane
          sammodamānā gacchāma pabbatāni vanāni ca
          atha kena nu vaṇṇena utrāsanti migā mamaṁ.
    [487] < PTS. J VI , 79 >Na taṁ tasa 3- migo sāma kintāhaṁ alikaṁ bhaṇe
          kodhalobhābhibhūtāhaṁ usuṁ te taṁ avissajiṁ 4-.
          Kuto nu sāma āgamma kassa vā pahito tuvaṁ
          udahāro nadiṁ gaccha āgato migasammataṁ.
    [488] < PTS. J VI , 80 >Andhā mātāpitā mayhaṁ te bharāmi brahāvane
          tesāhaṁ udakahāro āgato migasammataṁ.
    [489] < PTS. J VI , 80 >Atthi nesaṁ usāmattaṁ atha sāhassa jīvitaṁ

  *  *  *  *  *  *
  Footnote:1 Ma. dhimhāmi. vihāmītipi. 2 Ma. uttasanti. ito paraṁ īdisameva.
 3 na taddasā itipi. 4 Ma. avassajiṁ.
-------------------------------------------------
[page 187]
          Udakassa alābhena maññe andhā marissare.
          Na me idaṁ tathā dukkhaṁ labbhā hi pumunā idaṁ
          yañca ammaṁ na passāmi taṁ me dukkhataraṁ ito.
          Na me idaṁ tathā dukkhaṁ labbhā hi pumunā idaṁ
          yañca tātaṁ na passāmi taṁ me dukkhataraṁ ito.
          Sā nūna kapaṇā ammā ciraṁ rattāya rucchati
          aḍḍharatteva ratte vā nadīva avasussati 1-.
          So nūna kapaṇo tāto ciraṁ rattāya rucchati
          aḍḍharatteva ratte vā nadīva avasussati.
          Uṭṭhānapādacariyāya 2- rāja sambāhanassa 3- ca
          sāma tāta vilapantā hiṇḍissanti brahāvane.
          Idampi dutiyaṁ sallaṁ kampeti hadayaṁ mama
          yañca andhe na passāmi maññe hissāmi jīvitaṁ.
    [490] < PTS. J VI , 81 >Mā bāḷhaṁ paridevesi sāma kalyāṇadassana
          ahaṁ kammakaro hutvā bharissante brahāvane.
          Issatthe casmi kusalo daḷhadhammoti vissuto
          ahaṁ kammakaro hutvā bharissante brahāvane.
          Migānaṁ vighāsamanvesaṁ vanamūlaphalāni ca
          ahaṁ kammakaro hutvā bharissante brahāvane.
          Katamantaṁ vanaṁ sāma yattha mātāpitā tava

  *  *  *  *  *  *
  Footnote:1 Ma. avasucchati. 2 Sī. Yu. pāricariyāya. 3 Ma. pādasambāhanassa ca.
-------------------------------------------------
[page 188]
          Ahante tathā bharissaṁ yathā te abharī tuvaṁ.
    [491] < PTS. J VI , 81 >Ayaṁ ekapadī rāja yoyaṁ ussīsake mama
          ito gantvā aḍḍhaghosaṁ 1- tattha nesaṁ agārakaṁ
          yattha mātāpitā mayhaṁ te bharassu ito gato.
    [492] < PTS. J VI , 82 >Namo te kāsirājatthu namo te kāsivaḍḍhana
          andhā mātāpitā mayhaṁ te bharassu brahāvane.
          Añjalinte paggaṇhāmi kāsirāja namatthu te
          mātaraṁ pitaraṁ mayhaṁ vutto vajjāsi vandanaṁ.
    [493] < PTS. J VI , 82 >Idaṁ vatvāna so sāmo yuvā kalyāṇadassano
          mucchito visavegena visaññī samapajjatha.
    [494] < PTS. J VI , 82 >Sa rājā paridevesi bahuṁ kāruññasañhitaṁ
          ajarāmarohaṁ āsiṁ ajjetaṁ ñāmi no pure.
          Sāmaṁ kālakataṁ disvā natthi maccussa nāgamo
          yassu maṁ paṭimanteti savisena samappito.
          Svājjevaṅgate kāle na kiñcimabhibhāsati
          nirayaṁ nūna gacchāmi ettha me natthi saṁsayo.
          Tadā hi pakataṁ pāpaṁ ciraṁ rattāya kibbisaṁ
          bhavanti tassa vattāro gāme kibbisakārako
          araññe nimmanussamhi ko maṁ vattumarahati.
          Sārayanti hi kammāni gāme saṅgaccha māṇavā

  *  *  *  *  *  *
  Footnote:1 aḍḍhasontipi.
-------------------------------------------------
[page 189]
          Araññe nimmanussamhi ko nu maṁ sārayissati.
    [495] < PTS. J VI , 84 >Sā devatā antarahitā pabbate gandhamādane
          raññova anukampāya imā gāthā abhāsatha.
          Āguṁ kira mahārāja akari kammadukkaṭaṁ
          adūsakā pitāputtā tayo ekūsunā hatā.
          Ehi taṁ anusikkhāmi yathā te sugatī siyā
          dhammenandheva ne posa maññehaṁ sugatī siyā 1-.
    [496] < PTS. J VI , 84 >Sa rājā paridevitvā bahuṁ kāruññasañhitaṁ
          udakakumbhamādāya pakkāmi dakkhiṇāmukho.
    [497] < PTS. J VI , 85 >Kassa nu eso padasaddo manussasseva āgato
          neso sāmassa nigghoso ko nu tvamasi mārisa.
          Santaṁ hi sāmo vajati santaṁ pādāni neyati
          neso sāmassa nigghoso ko nu tvamasi mārisa.
    [498] < PTS. J VI , 85 >Rājāhamasmi kāsīnaṁ pilayakkhoti maṁ vidū
          lobhā raṭṭhaṁ pahitvāna migamesaṁ carāmahaṁ.
          Issatthe casmi kusalo daḷhadhammoti vissuto
          nāgopi me na muñceyya āgato usupātanaṁ.
    [499] < PTS. J VI , 85 >Svāgatante mahārāja atho te adurāgataṁ
          issarosi anuppatto yaṁ idhatthi pavedaya.
          Tiṇḍukāni piyālāni madhuke kāsamāriyo

  *  *  *  *  *  *
  Footnote:1 Ma. tayā.
-------------------------------------------------
[page 190]
          Phalāni khuddakappāni bhuñja rāja varaṁ varaṁ.
          Idampi pānīyaṁ sītaṁ ābhataṁ girigabbharā
          ito 1- piva mahārāja sace tvaṁ abhikaṅkhasi.
    [500] < PTS. J VI , 86 >Nālaṁ andhā vane daṭṭhuṁ ko nu vo phalamāhari
          anandhassevāyaṁ sammā nivāpo mayha khāyati.
    [501] < PTS. J VI , 86 >Daharo yuvā nātibrahā sāmo kalyāṇadassano
          dīghassa kesā asitā atho sunaggavellitā.
          So have phalamāharitvā ito ādāya kamaṇḍaluṁ
          nadiṁ gato udahāro maññe na dūramāgato.
    [502] < PTS. J VI , 86 >Ahantaṁ avadhiṁ sāmaṁ yo tuyhaṁ paricārako
          yaṁ kumāraṁ pavedetha sāmaṁ kalyāṇadassanaṁ.
          Dīghassa kesā asitā atho sunaggavellitā
          tesu lohitalittesu seti sāmo mayā hato.
    [503] < PTS. J VI , 87 >Kena dukūla mantesi hato sāmoti vādinā
          hato sāmoti sutvāna hadayaṁ me pavedhati.
          Assatthasseva taruṇaṁ pavālaṁ māluteritaṁ
          hato sāmoti sutvāna hadayaṁ me pavedhati.
    [504] < PTS. J VI , 87 >Pārike kāsirājāyaṁ so sāmaṁ migasammate
          kodhasā usunā vijjhi tassa mā pāpamicchimhā.
    [505] < PTS. J VI , 87 >Kicchā laddho piyo putto yo andhe abharī vane

  *  *  *  *  *  *
  Footnote:1 Ma. tato.
-------------------------------------------------
[page 191]
          Tamekaputtaghātimhi kathaṁ cittaṁ na kopaye.
    [506] < PTS. J VI , 87 >Kicchā laddho piyo putto yo andhe abharī vane
          tamekaputtaghātimhi akkodhaṁ āhu paṇḍitā.
    [507] < PTS. J VI , 87 >Mā bāḷhaṁ paridevetha hato sāmoti vādinā
          ahaṁ kammakaro hutvā bharissāmi brahāvane.
          Issatthe casmi kusalo daḷhadhammoti vissuto
          ahaṁ kammakaro hutvā bharissāmi brahāvane.
          Migānaṁ vighāsamanvesaṁ vanamūlaphalāni ca
          ahaṁ kammakaro hutvā bharissāmi brahāvane.
    [508] < PTS. J VI , 88 >Nesa dhammo mahārāja netaṁ amhesu kappati
          rājā tvamasi amhākaṁ pāde vandāma te mayaṁ.
    [509] < PTS. J VI , 88 >Dhammaṁ nesāda bhaṇatha katā apacitī tayā
          pitā tvamasi amhākaṁ mātā tvamasi pārike.
    [510] < PTS. J VI , 88 >Namo te kāsirājatthu namo te kāsivaḍḍhana
          añjalinte paggaṇhāma yāva sāmānupāpaya.
          Tassa pāde samajjantā 1- mukhañca bhujadassanaṁ
          saṁsumbhamānā attānaṁ kālamāgamayāmase.
    [511] < PTS. J VI , 89 >Brahā vāḷamigākiṇṇaṁ ākāsantaṁva dissati
          yattha sāmo hato seti candova patito chamā.

  *  *  *  *  *  *
  Footnote:1 si. Yu. pavaṭṭantā.
-------------------------------------------------
[page 192]
          Brahā vāḷamigākiṇṇaṁ ākāsantaṁva dissati
          yattha sāmo hato seti suriyova patito chamā.
          Brahā vāḷamigākiṇṇaṁ ākāsantaṁva dissati
          yattha sāmo hato seti paṁsunā parikuṇṭhito 1-.
          Brahā vāḷamigākiṇṇaṁ ākāsantaṁva dissati
          yattha sāmo hato seti idheva vasathassame.
    [512] < PTS. J VI , 89 >Yadi tattha sahassāni satāni nahutāni 2- ca
          nevamhākaṁ bhayaṁ koci vane vāḷesu vijjati.
    [513] < PTS. J VI , 89 >Tato andhānamādāya kāsirājā brahāvane
          hatthe gahetvā pakkāmi yattha sāmo hato ahu.
    [514] < PTS. J VI , 90 >Disvāna patitaṁ sāmaṁ puttakaṁ paṁsukuṇṭhitaṁ
          apaviddhaṁ brahāraññe candaṁva patitaṁ chamā.
          Disvāna patitaṁ sāmaṁ puttakaṁ paṁsukuṇṭhitaṁ
          apaviddhaṁ brahāraññe suriyaṁva patitaṁ chamā.
          Disvāna patitaṁ sāmaṁ puttakaṁ paṁsukuṇṭhitaṁ
          apaviddhaṁ brahāraññe kalūnaṁ paridevayuṁ.
          Disvāna patitaṁ sāmaṁ puttakaṁ paṁsukuṇṭhitaṁ
          bāhā paggayha pakkanduṁ adhammo kira bho iti.
          Bāḷhaṁ kho tvaṁ pamattosi sāma kalyāṇadassana
          yo ajjevaṅgate kāle na kiñcimabhibhāsasi.

  *  *  *  *  *  *
  Footnote:1 Ma. patikunthito. 2 Ma. niyutāni.
-------------------------------------------------
[page 193]
          Bāḷhaṁ kho tvaṁ padittosi sāma kalyāṇadassana
          yo ajjevaṅgate kāle na kiñcimabhibhāsasi
          bāḷhaṁ kho tvaṁ pakuddhosi sāma kalyāṇadassana
          yo ajjevaṅgate kāle na kiñcimabhibhāsasi.
          Bāḷhaṁ kho tvaṁ pasuttosi sāma kalyāṇadassana
          yo ajjevaṅgate kāle na kiñcimabhibhāsasi.
          Bāḷhaṁ kho tvaṁ vimanosi sāma kalyāṇadassana
          yo ajjevaṅgate kāle na kiñcimabhibhāsasi.
          Jaṭaṁ valinaṁ paṁsugataṁ kodāni saṇṭhapessati 1-
          sāmo ayaṁ kālakato andhānaṁ paricāriko.
          Ko no 2- sammajjanādāya sammajjissati assamaṁ
          sāmo ayaṁ kālakato andhānaṁ paricāriko.
          Kodāni nhāpayissati sītenuṇhodakena ca
          sāmo ayaṁ kālakato andhānaṁ paricāriko.
          Kodāni bhojayissati vanamūlaphalāni ca
          sāmo ayaṁ kālakato andhānaṁ paricāriko.
    [515] < PTS. J VI , 91 >Disvāna patitaṁ sāmaṁ puttakaṁ paṁsukuṇṭhitaṁ
          aṭṭitā puttasokena mātā saccaṁ abhāsatha.
          Yena saccenayaṁ sāmo dhammacārī pure ahu
          etena saccavajjena visaṁ sāmassa haññatu.

  *  *  *  *  *  *
  Footnote:1 Ma. santapessati. 2 Ma. me.
-------------------------------------------------
[page 194]
          Yena saccenayaṁ sāmo brahmacārī pure ahu
          etena saccavajjena visaṁ sāmassa haññatu.
          Yena saccenayaṁ sāmo saccavādī pure ahu
          etena saccavajjena visaṁ sāmassa haññatu.
          Yena saccenayaṁ sāmo mātāpetibharo ahu
          etena saccavajjena visaṁ sāmassa haññatu.
          Yena saccenayaṁ sāmo kule jeṭṭhāpacāyiko
          etena saccavajjena visaṁ sāmassa haññatu.
          Yena saccenayaṁ sāmo pāṇā piyataro mama
          etena saccavajjena visaṁ sāmassa haññatu.
          Yaṅkiñcitthi kataṁ puññaṁ mayhañceva pitucca te
          sabbena tena kusalena visaṁ sāmassa haññatu.
    [516] < PTS. J VI , 92 >Disvāna patitaṁ sāmaṁ puttakaṁ paṁsukuṇṭhitaṁ
          aṭṭito puttasokena pitā saccaṁ abhāsatha.
          Yena saccenayaṁ sāmo dhammacārī pure ahu
          etena saccavajjena visaṁ sāmassa haññatu.
          Yena saccenayaṁ sāmo brahmacārī pure ahu
          etena saccavajjena visaṁ sāmassa haññatu.
          Yena saccenayaṁ sāmo saccavādī pure ahu
          etena saccavajjena visaṁ sāmassa haññatu.
-------------------------------------------------
[page 195]
          Yena saccenayaṁ sāmo mātāpetibharo ahu
          etena saccavajjena visaṁ sāmassa haññatu.
          Yena saccenayaṁ sāmo kule jeṭṭhāpacāyiko
          etena saccavajjena visaṁ sāmassa haññatu.
          Yena saccenayaṁ sāmo pāṇā piyataro mama
          etena saccavajjena visaṁ sāmassa haññatu.
          Yaṅkiñcitthi kataṁ puññaṁ mayhañceva mātucca te
          sabbena tena kusalena visaṁ sāmassa haññatu.
    [517] < PTS. J VI , 92 >Sā devatā antarahitā pabbate gandhamādane
          sāmassa anukampāya imaṁ saccaṁ abhāsatha.
          Pabbatyāhaṁ gandhamādane ciraṁ rattaṁ nivāsinī 1-
          na me piyataro koci añño sāmena vijjati
          etena saccavajjena visaṁ sāmassa haññatu.
          Sabbe vanā gandhamayā pabbate gandhamādane
          etena saccavajjena visaṁ sāmassa haññatu.
          Tesaṁ lālappamānānaṁ bahuṁ kāruññasañhitaṁ
          khippaṁ sāmo samuṭṭhāsi yuvā kalyāṇadassano.
    [518] < PTS. J VI , 93 >Sāmohamasmi bhaddaṁ vo sotthināmhi samuṭṭhito
          mā bāḷhaṁ paridevetha mañjunābhivadetha maṁ.
    [519] < PTS. J VI , 93 >Svāgatante mahārāja atho te adurāgataṁ

  *  *  *  *  *  *
  Footnote:1 Ma. cirarattanivāsanī.
-------------------------------------------------
[page 196]
          Issarosi anuppatto yaṁ idhatthi pavedaya.
          Tiṇḍukāni piyālāni madhuke kāsamāriyo
          phalāni khuddakappāni bhuñja rāja varaṁ varaṁ.
          Atthi me pānīyaṁ sītaṁ ābhataṁ girigabbharā
          tato piva mahārāja sace tvaṁ abhikaṅkhasi.
    [520] < PTS. J VI , 93 >Sammuyhāmi pamuyhāmi sabbā muyhanti me disā
          petantaṁ sāmamaddakkhiṁ ko nu tvaṁ sāma jīvasi.
    [521] < PTS. J VI , 93 >Api jīvaṁ mahārāja purisaṁ gāḷhavedanaṁ
          upanītamanasaṅkappaṁ jīvantaṁ maññate mataṁ.
          Api jīvaṁ mahārāja purisaṁ gāḷhavedanaṁ
          taṁ nirodhagataṁ santaṁ jīvantaṁ maññate mataṁ.
    [522] < PTS. J VI , 94 >Yo mātaraṁ pitaraṁ vā macco dhammena posati
          devāpi naṁ tikicchanti mātāpetibharaṁ naraṁ.
          Yo mātaraṁ pitaraṁ vā macco dhammena posati
          idheva naṁ pasaṁsanti pecca sagge pamodati.
    [523] < PTS. J VI , 94 >Esa bhiyyo pamuyhāmi sabbā muyhanti me disā
          saraṇaṁ [1]- sāma gacchāmi tvañca me saraṇaṁ bhava.
    [524] Dhammañcara < PTS. J VI , 94 >2- mahārāja mātāpitūsu khattiya
          idha dhammaṁ caritvāna rāja saggaṁ gamissasi.

  *  *  *  *  *  *
  Footnote:1 Ma. taṁ. 2 Ma. dhammaṁ cara. ito paraṁ īdisameva.
-------------------------------------------------
[page 197]
          Dhammañcara mahārāja puttadāresu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja mittāmaccesu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja vāhanesu balesu ca
          idha dhammaṁ caritvāna rāja saggaṁ gamissasi.
          Dhammañcara mahārāja gāmesu nigamesu ca
          idha dhammaṁ caritvāna rāja saggaṁ gamissasi.
          Dhammañcara mahārāja raṭṭhesu janapadesu ca
          idha dhammaṁ caritvāna rāja saggaṁ gamissasi.
          Dhammañcara mahārāja samaṇe 1- brāhmaṇesu ca
          idha dhammaṁ caritvāna rāja saggaṁ gamissasi.
          Dhammañcara mahārāja migapakkhīsu khattiya
          idha dhammaṁ caritvāna rāja saggaṁ gamissasi.
          Dhammañcara mahārāja dhammo ciṇṇo sukhāvaho
          idha dhammaṁ caritvāna rāja saggaṁ gamissasi.
          Dhammañcara mahārāja indā devā sabrahmakā
          suciṇṇena divaṁ pattā mā dhammaṁ rāja pāmadoti.
                   Suvaṇṇasāmajātakaṁ 2- tatiyaṁ.
                        ---------

  *  *  *  *  *  *
  Footnote:1 Ma. samaṇabrāhmaṇesu ca. 2 Sī. Yu. sāmajātakaṁ.
-------------------------------------------------
[page 198]
                     4 Nemirājajātakaṁ 1-
    [525] < PTS. J VI , 97 >Accheraṁ vata lokasmiṁ uppajjanti vicakkhaṇā
          yadā ahu nimirājā paṇḍito kusalatthiko
          rājā sabbavidehānaṁ adā dānaṁ arindamo.
          Tassa taṁ dadato dānaṁ saṅkappo upapajjatha
          dānaṁ vā brahmacariyaṁ vā katamaṁ su mahapphalaṁ.
    [526] < PTS. J VI , 98 >Tassa saṅkappamaññāya maghavā devakuñjaro
          sahassanetto pāturahu vaṇṇena vihatantamaṁ.
          Salomahaṭṭho manujindo vāsavaṁ avacā nimi
          devatā nusi gandhabbo ādū sakko purindado.
          Na ca metādiso vaṇṇo diṭṭho vā yadivā suto
          ācikkha me tvaṁ bhaddante kathaṁ jānemu taṁ mayaṁ.
          Salomahaṭṭhaṁ ñatvāna vāsavo avacā nimiṁ
          sakkohamasmi devindo āgatosmi tavantike
          alomahaṭṭho manujinda puccha pañhaṁ yamicchasi.
          So ca tena katokāso vāsavaṁ avacā nimi
          pucchāmi taṁ mahārāja sabbabhūtānamissara
          dānaṁ vā brahmacariyaṁ vā katamaṁ su mahapphalaṁ.
          So puṭṭho naradevena vāsavo avacā nimiṁ
          vipākaṁ brahmacariyassa jānaṁ akkhāsijānato.

  *  *  *  *  *  *
  Footnote:1 Ma. nimijātakaṁ.
-------------------------------------------------
[page 199]
          Hīnena brahmacariyena khattiye upapajjati
          majjhimena ca devattaṁ uttamena visujjhati.
          Na hete sulabhā kāyā yācayogena kenaci
          ye kāye upapajjanti anāgārā tapassino.
    [527] < PTS. J VI , 99 >Dudīpo sāgaro selo mucalindo bhagīraso 1-
          usinnaro atthako ca assako ca puthuddhano.
          Ete caññe ca rājāno khattiyāya brāhmaṇā bahū
          puthuyaññaṁ yajitvāna petattaṁ nātivattiṁsu 2-.
              [528] Ye adutiyā na ramanti ekikā
                    vivekajaṁ ye na labhanti pītiṁ
                    kiñcāpi te indasamānabhogā
                    te ve parādhīnasukhā varākā.
    [529] < PTS. J VI , 99 >Addhāyime 3- ativattiṁsu anāgārā tapassino
          sattisayo yāmahanu somayāgo manojavo.
          Samuddo māgho bharato 4- isi kālapurakkhito
          aṅgīraso kassapo ca kīsavaccho akanti ca.
    [530] < PTS. J VI , 100 >Uttarena nadī sīdā gambhīrā duratikkamā
          naḷaggivaṇṇā jotanti sadā kañcanapabbatā.
          Paruḷhagacchā taggarā paruḷhagacchā vanā nagā
          tatrāsuṁ dasasahassā porāṇā isayo pure.

  *  *  *  *  *  *
  Footnote:1 bhagīrathoti maññe. 2 Ma. nātivattisuṁ. 3 Ma. atha yime. 4 Ma. bharato ca.
-------------------------------------------------
[page 200]
          Ahaṁ seṭṭhosmi dānena saññamena damena ca
          anuttaraṁ vataṁ katvā pakīracārī samāhite.
          Jātimantaṁ ajaccañca ahamujugataṁ naraṁ
          ativelaṁ namassissaṁ kammabandhū hi māṇavā.
          Sabbe vaṇṇā adhammaṭṭhā patanti nirayaṁ adho
          sabbe vaṇṇā visujjhanti caritvā dhammamuttamaṁ.
    [531] < PTS. J VI , 102 >Idaṁ vatvāna māghavā devarājā sujampati
          vedehamanusāsitvā saggakāyaṁ apakkami.
    [532] < PTS. J VI , 102 >Imaṁ bhonto nisāmetha yāvantettha samāgatā
          dhammikānaṁ manussānaṁ vaṇṇaṁ uccāvacaṁ bahuṁ.
          Yathā ayaṁ nimirājā paṇḍito kusalatthiko
          rājā sabbavidehānaṁ adā dānaṁ arindamo.
          Tassa taṁ dadato dānaṁ saṅkappo upapajjatha
          dānaṁ vā brahmacariyaṁ vā katamaṁ su mahapphalaṁ.
    [533] < PTS. J VI , 103 >Abbhūto vata lokasmiṁ uppajji somahaṁsano
          dibbo ratho pāturahu vedehassa yasassino.
    [534] < PTS. J VI , 104 >Devaputto mahiddhiko mātali devasārathi
          nimantayittha rājānaṁ vedehaṁ mithilaggahaṁ.
          Ehimaṁ rathamāruyha rāja seṭṭha disampati
          devā dassanakāmā te tāvatiṁsā saindakā
-------------------------------------------------
[page 201]
          Saramānā hi te devā sudhammāyaṁ samacchare.
    [535] < PTS. J VI , 104 >Tato rājā taramāno vedeho mithilaggaho
          āsanā vuṭṭhahitvāna pamukho rathamāruhi.
          Abhiruḷhaṁ rathaṁ dibbaṁ mātali etadabravi
          kena taṁ nemi maggena rāja seṭṭha disampati
          yena vā pāpakammantā puññakammā ca ye narā.
    [536] < PTS. J VI , 104 >Ubhayeneva maṁ nehi mātali devasārathi
          yena vā pāpakammantā puññakammā ca ye narā.
    [537] < PTS. J VI , 104 >Kena taṁ paṭhamaṁ nemi rāja seṭṭha disampati
          yena vā pāpakammantā puññakammā ca ye narā.
    [538] < PTS. J VI , 105 >Nirayaṁ 1- tāva passāmi āvāsaṁ 2- pāpakamminaṁ
          ṭhānāni luddakammānaṁ dussīlānañca yā gati.
    [539] < PTS. J VI , 105 >Dassesi mātali rañño duggaṁ vetaraṇiṁ nadiṁ
          kuṭṭhitaṁ khārasaṁyuttaṁ tattaṁ aggisikhūpamaṁ.
              [540] < PTS. J VI , 105 >Nemi have mātalimajjhabhāsi 3-
                    disvā janaṁ patamānaṁ vidugge
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā vetaraṇiṁ patanti.

  *  *  *  *  *  *
  Footnote:1 Ma. niraye. 2 Ma. āvāse. 3 Ma. ...ajjhabhāsatha.
-------------------------------------------------
[page 202]
    [541] < PTS. J VI , 106 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye dubbale balavanto jīvaloke
                    hiṁsenti rosenti 1- supāpadhammā
                    te luddakammā pasavetva pāpaṁ
                    teme janā vetaraṇiṁ patanti.
              [542] < PTS. J VI , 106 >Sāmā ca soṇā savalā ca gijjhā
                    kākolusaṅghā ca adenti 2- bheravā
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme jane kākolusaṅghā adenti.
    [543] < PTS. J VI , 106 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Yekecime maccharino kadariyā
                    paribhāsakā samaṇabrāhmaṇānaṁ
                    hiṁsenti rosenti supāpadhammā
                    te luddakammā pasavetva pāpaṁ
                    teme jane kākolusaṅghā adenti.
              [544] < PTS. J VI , 107 >Sañjotibhūtā paṭhaviṁ kamanti

  *  *  *  *  *  *
  Footnote:1 Ma. hiṁsanti rosanti. ito paraṁ īdisameva. 2 Ma. kākolasaṅghā adanti.
 ito paraṁ īdisameva.
-------------------------------------------------
[page 203]
                    Tattehi khandhehi ca pothayanti
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā khandhahatā sayanti.
    [545] < PTS. J VI , 107 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye jīvalokasmiṁ supāpadhammino
                    narañca nāriñca apāpadhammaṁ
                    hiṁsenti rosenti supāpadhammā
                    te luddakammā pasavetva pāpaṁ
                    teme janā khandhahatā sayanti.
              [546] < PTS. J VI , 107 >Aṅgārakāsuṁ apare thunanti 1-
                    narā rudantā paridaḍḍhagattā
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā aṅgārakāsuṁ thunanti 1-.
    [547] < PTS. J VI , 108 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.

  *  *  *  *  *  *
  Footnote:1 Ma. phuṇanti. Yu. phunanti.
-------------------------------------------------
[page 204]
                    Yekeci pūgāya dhanassa 1- hetu
                    sakkhiṁ karitvā iṇaṁ jāpayanti
                    te jāpayitvā janataṁ janinda
                    te luddakammā pasavetva pāpaṁ
                    teme janā aṅgārakāsuṁ thunanti.
              [548] < PTS. J VI , 108 >Sañjotibhūtā jalitā padittā
                    padissati mahatī lohakumbhī
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā (avaṁsirā) lohakumbhiṁ patanti.
    [549] < PTS. J VI , 108 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye sīlavantaṁ samaṇaṁ brāhmaṇaṁ vā
                    hiṁsenti rosenti supāpadhammā
                    te luddakammā pasavetva pāpaṁ
                    teme janā (avaṁsirā) lohakumbhiṁ patanti.
              [550] < PTS. J VI , 109 >Luñcanti gīvaṁ atha veṭhayitvā
                    uṇhodakasmiṁ pakilodayitvā 2-
                    bhayaṁ hi maṁ vindati sūta disvā

  *  *  *  *  *  *
  Footnote:1 Sī. Yu. pūgāyatanassa. 2 Ma. pakilotayitvā. Sī. Yu. pakiledayitvā.
-------------------------------------------------
[page 205]
                    Pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā luttasirā sayanti.
    [551] < PTS. J VI , 109 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye jīvalokasmiṁ supāpadhammino
                    pakkhī gahetvāna viheṭhayanti
                    te heṭhayitvā sakuṇaṁ janinda
                    te luddakammā pasavetva pāpaṁ
                    teme janā luttasirā sayanti.
              [552] < PTS. J VI , 109 >Bahutatoyā anikhātakūlā 1-
                    nadī ayaṁ sandati suppatitthā
                    ghammābhitattā manujā pivanti
                    pivatañca 2- tesaṁ thusa 3- hoti pāni
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    pivatañca tesaṁ thusa hoti pāni.
    [553] < PTS. J VI , 110 >Tassa puṭṭho viyākāsi mātali devasārathi

  *  *  *  *  *  *
  Footnote:1 Ma. anigādhakūlā. 2 Ma. pītañca. ito paraṁ īdisameva. 3 Ma. bhusa. ito paraṁ
 īdisameva.
-------------------------------------------------
[page 206]
          Vipākaṁ pāpakammānaṁ jānaṁ akkhāsijānato.
                    Ye suddhadhaññaṁ palāsena missaṁ
                    asuddhakammā kayino dadanti
                    ghammābhitattāna pipāsitānaṁ
                    pivatañca tesaṁ thusa hoti pāni.
              [554] < PTS. J VI , 110 >Usūhi sattīhi ca tomarehi
                    ubhayāni passāni tudanti kandataṁ
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā sattihatā sayanti.
    [555] < PTS. J VI , 110 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye jīvalokasmiṁ asādhukammino
                    adinnamādāya karonti jīvitaṁ
                    dhaññaṁ dhanaṁ rajataṁ jātarūpaṁ
                    ajeḷakañcāpi pasuṁ mahiṁsaṁ 1-
                    te luddakammā pasavetva pāpaṁ
                    teme janā sattihatā sayanti.
              [556] < PTS. J VI , 111 >Gīvāya bandhā kissime puneke

  *  *  *  *  *  *
  Footnote:1 Sī. Yu. mahīsaṁ.
-------------------------------------------------
[page 207]
                    Aññe vikantā 1- vilakatā sayanti 2-
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā vilakatā sayanti.
    [557] < PTS. J VI , 111 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Orabbhikā sūkarikā ca macchikā
                    pasuṁ mahiṁsañca ajeḷakañca
                    hantvāna sūṇesu pasārayiṁsu
                    te luddakammā pasavetva pāpaṁ
                    teme janā vilakatā sayanti.
              [558] < PTS. J VI , 111 >Rahado ayaṁ muttakarīsapūro
                    duggandharūpo asuci pūti vāti
                    khuddāparetā manujā adenti
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā muttakarīsabhakkhā.
    [559] < PTS. J VI , 111 >Tassa puṭṭho viyākāsi mātali devasārathi

  *  *  *  *  *  *
  Footnote:1 Sī. Yu. vikattā. 2 Sī. Yu. puneke.
-------------------------------------------------
[page 208]
          Vipākaṁ pāpakammānaṁ jānaṁ akkhāsijānato.
                    Yekecime kāraṇikā virosikā 1-
                    paresaṁ vihiṁsāya sadā niviṭṭhā
                    te luddakammā pasavetva pāpaṁ
                    mittadduno miḷhamadenti bālā.
              [560] < PTS. J VI , 112 >Rahado ayaṁ lohitapubbapūro
                    duggandharūpo asuci pūti vāti
                    ghammābhitattā manujā pivanti
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā lohitapubbabhakkhā.
    [561] < PTS. J VI , 112 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye mātaraṁ vā pitaraṁ vā jīvaloke
                    pārājikā arahante hananti
                    te luddakammā pasavetva pāpaṁ
                    teme janā lohitapubbabhakkhā.
              [562] < PTS. J VI , 112 >Jivhañca passa balisena viddhaṁ
                    vihataṁ yathā saṅkusakena cammaṁ

  *  *  *  *  *  *
  Footnote:1 Ma. virosakā.
-------------------------------------------------
[page 209]
                    Phandanti macchāva thalamhi khittā
                    muñcanti kheḷaṁ rudamānā kimete
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā vaṅkaghastā sayanti.
    [563] < PTS. J VI , 113 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Yekeci saṇṭhānagatā 1- manussā
                    agghena agghaṁ kayaṁ hāpayanti
                    kūṭena kūṭaṁ dhanalobhahetu
                    channaṁ yathā vāricaraṁ vadhāya.
                    Na hi kūṭakārissa bhavanti tāṇā
                    sakehi kammehi purakkhitassa 2-
                    te luddakammā pasavetva pāpaṁ
                    teme janā vaṅkaghastā sayanti.
              [564] < PTS. J VI , 113 >Nāriyo imā samparibhinnagattā
                    paggayha kandanti bhuje dujaccā
                    samakkhitā lohitapubbalittā
                    gāvo yathā āghātane vikantā

  *  *  *  *  *  *
  Footnote:1 Ma. sandhānagatā. Sī. Yu. santhānagatā. 2 Ma. purakkhatassa. ito paraṁ
 īdisameva.
-------------------------------------------------
[page 210]
                    Tā bhūmibhāgasmiṁ sadā nikhātā
                    khandhātivattanti sajotibhūtā.
                    Bhayaṁ hi maṁ vindati sūta disvā
                    pucchāmi taṁ mātali devasārathi
                    imā nu nāriyo kimakaṁsu pāpaṁ
                    yā bhūmibhāgasmiṁ sadā nikhātā
                    khandhātivattanti sajotibhūtā.
    [565] < PTS. J VI , 114 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Kolitthiyāyo 1- idha jīvaloke
                    asuddhakammā asataṁ 2- acāruṁ
                    tā dittarūpā pati vippahāya
                    aññaṁ acāruṁ ratikhiḍḍahetu
                    tā jīvalokasmiṁ ramāpayitvā
                    khandhātivattanti sajotibhūtā.
              [566] < PTS. J VI , 114 >Pāde gahetvā kissime puneke
                    avaṁsirā narake pātayanti
                    bhayaṁ hi maṁ vindati sūta disvā
                    pucchāmi taṁ mātali devasārathi

  *  *  *  *  *  *
  Footnote:1 Sī. Yu. kolīniyāyo. 2 ayuttantipi.
-------------------------------------------------
[page 211]
                    Ime nu maccā kimakaṁsu pāpaṁ
                    yeme janā (avaṁsirā) narake pātayanti.
    [567] < PTS. J VI , 115 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye jīvalokasmiṁ asādhukammino
                    parassa dārāni atikkamanti
                    te tādisā uttamabhaṇḍathenā
                    teme janā (avaṁsirā) narake pātayanti.
                    Te vassapūgāni bahūni tattha
                    nirayesu dukkhaṁ vedanaṁ vedayanti
                    na hi pāpakārissa bhavanti tāṇā
                    sakehi kammehi purakkhitassa
                    te luddakammā pasavetva pāpaṁ
                    teme janā (avaṁsirā) narake pātayanti.
              [568] < PTS. J VI , 115 >Uccāvacāme vividhā upakkamā
                    nirayesu dissanti sughorarūpā
                    bhayaṁ hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu pāpaṁ
                    yeme janā adhimattā dukkhā tippā 1-

  *  *  *  *  *  *
  Footnote:1 Ma. tibbā. ito paraṁ īdisameva.
-------------------------------------------------
[page 212]
                    Kharā kaṭukā vedanā vedayanti.
    [569] < PTS. J VI , 115 >Tassa puṭṭho viyākāsi mātali devasārathi
          vipākaṁ pāpakammānaṁ jānaṁ akkhāsijānato.
                    Ye jīvalokasmiṁ supāpadiṭṭhino
                    vissāsakammāni karonti mohā
                    parañca diṭṭhīsu samādapenti
                    te pāpadiṭṭhī 1- pasavetva pāpaṁ
                    teme janā adhimattā dukkhā tippā
                    kharā kaṭukā vedanā vedayanti.
    [570] < PTS. J VI , 116 >Viditāni te mahārāja āvāsaṁ pāpakamminaṁ
          ṭhānāni luddakammānaṁ dussīlānañca yā gati
          uyyāhidāni rājisi devarājassa santike.
              [571] < PTS. J VI , 117 >Pañcathūpaṁ dissatidaṁ vimānaṁ
                    mālāpilandhā sayanassa majjhe
                    tatthacchatī nāri mahānubhāvā
                    uccāvacaṁ iddhi vikubbamānā
                    vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu nārī kimakāsi sādhuṁ
                    yā modatī saggappattā vimāne.

  *  *  *  *  *  *
  Footnote:1 Yu. pāpadiṭṭhīsu.
-------------------------------------------------
[page 213]
    [572] < PTS. J VI , 117 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
                    Yadi te sutā biraṇī 1- jīvaloke
                    āmāyadāsī ahu brāhmaṇassa
                    sā pattakālaṁ 2- atithiṁ viditvā
                    mātāva puttaṁ sakimābhinandī
          saññamā saṁvibhāgā ca sā vimānasmi modati.
    [573] < PTS. J VI , 118 >Daddallamānā ābhanti 3- vimānā satta nimmitā
          tattha yakkho mahiddhiko sabbābharaṇabhūsito
          samantā anupariyāyati nārīgaṇapurakkhito.
                    Vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu macco kimakāsi sādhuṁ
                    yo modati saggappatto vimāne.
    [574] < PTS. J VI , 118 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Soṇadinno gahapati esa dānapatī ahu
          esa pabbajituddissa vihāre satta kārayi.
          Sakkaccante upaṭṭhāsi bhikkhavo tattha vāsike
          acchādanañca bhattañca senāsanaṁ padīpayaṁ

  *  *  *  *  *  *
  Footnote:1 varuṇītipi. 2 Ma. pattakāle. 3 Ma. ābhenti.
-------------------------------------------------
[page 214]
          Adāsi ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasi sadā sīlesu saṁvuto
          saññamo saṁvibhāgo ca so vimānasmi modati.
    [575] < PTS. J VI , 119 >Pabhāsatimidaṁ byamhaṁ phalikāsu sunimmitaṁ
          nārīvaragaṇākiṇṇaṁ kūṭāgāravirocitaṁ
          upetaṁ annapānehi naccagītehi cūbhayaṁ.
                    Vittī hi maṁ vindati sūta disvā
                    pucchāmi taṁ mātali devasārathi
                    imā nu nārī 1- kimakaṁsu sādhuṁ
                    yā 2- modare saggappattā vimāne.
    [576] < PTS. J VI , 119 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
                    Yākāci nārī idha jīvaloke
                    sīlavantiyo upāsikā
                    dāne ratā niccapasannacittā
                    sacce ṭhitā uposathe appamattā
          saññamā saṁvibhāgā ca tā vimānasmi modare.
    [577] < PTS. J VI , 120 >Pabhāsatimidaṁ byamhaṁ veḷuriyāsu nimmitaṁ

  *  *  *  *  *  *
  Footnote:1 Ma. ime nu maccā. 2 Ma. ye.
-------------------------------------------------
[page 215]
          Upetaṁ bhūmibhāgehi vibhattaṁ bhāgaso mitaṁ.
          Ālambarā mudiṅgā ca naccagītā suvāditā
          dibbā saddā niccharanti savanīyā manoramā.
          Nāhaṁ evaṁ gataṁ jātu evaṁ suruciraṁ pure
          saddaṁ samabhijānāmi diṭṭhaṁ vā yadiyā sutaṁ.
                    Vittī hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu sādhuṁ
                    ye modare saggappattā vimāne.
    [578] < PTS. J VI , 120 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Yekeci maccā idha jīvaloke sīlavantā 1- upāsakā
          ārāme udapāne ca papā saṅkamanāni ca
          arahante sītibhūte sakkaccaṁ paṭipādayuṁ
          cīvaraṁ piṇḍapātañca paccayaṁ sayanāsanaṁ
          adaṁsu ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasuṁ sadā sīlesu saṁvutā
          saññamā saṁvibhāgā ca te vimānasmi modare.

  *  *  *  *  *  *
  Footnote:1 Sī. Yu. sīlavanto.
-------------------------------------------------
[page 216]
    [579] < PTS. J VI , 121 >Pabhāsatimidaṁ byamhaṁ phalikāsu sunimmitaṁ
          nārīvaragaṇākiṇṇaṁ kūṭāgāravirocitaṁ
          upetaṁ annapānehi naccagītehi cūbhayaṁ
          najjo anupariyāyati 1- nānāpupphadumāyutā.
                    Vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu macco kimakāsi sādhuṁ
                    yo modati saggappatto vimāne.
    [580] < PTS. J VI , 121 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Mithilāyaṁ gahapati esa dānapatī ahu
          ārāme udapāne ca papā saṅkamanāni ca
          arahante sītibhūte sakkaccaṁ paṭipādayi
          cīvaraṁ piṇḍapātañca paccayaṁ sayanāsanaṁ
          adāsi ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasi sadā sīlesu saṁvuto
          saññamo saṁvibhāgo ca so vimānasmi modati.
    [581] < PTS. J VI , 121 >Pabhāsatimidaṁ byamhaṁ phalikāsu sunimmitaṁ 2-

  *  *  *  *  *  *
  Footnote:1 Ma. cānupariyāti. 2 Yu. veḷuriyāsu nimmitaṁ.
-------------------------------------------------
[page 217]
          Nārīvaragaṇākiṇṇaṁ kūṭāgāravirocitaṁ
          upetaṁ annapānehi naccagītehi cūbhayaṁ
          najjo anupariyāyati 1- nānāpupphadumāyutā
          rājāyatanā kapiṭṭhā ca ambā sālā ca jambuyo
          tiṇḍukā ca piyālā ca dumā niccaphalā bahū.
                    Vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu macco kimakāsi sādhuṁ
                    yo modati saggappatto vimāne.
    [582] < PTS. J VI , 122 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Mithilāyaṁ gahapati esa dānapatī ahu
          ārāme udapāne ca papā saṅkamanāni ca
          arahante sītibhūte sakkaccaṁ paṭipādayi
          cīvaraṁ piṇḍapātañca paccayaṁ sayanāsanaṁ
          adāsi ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasi sadā sīlesu saṁvuto
          saññamo saṁvibhāgo ca so vimānasmi modati.

  *  *  *  *  *  *
  Footnote:1 Ma. cānupariyāti.
-------------------------------------------------
[page 218]
    [583] < PTS. J VI , 122 >Pabhāsatimidaṁ byamhaṁ veḷuriyāsu nimmitaṁ
          upetaṁ bhūmibhāgehi vibhattaṁ bhāgaso mitaṁ
          ālambarā mudiṅgā ca naccagītā suvāditā
          dibbā saddā niccharanti savanīyā manoramā
          nāhaṁ evaṁ gataṁ jātu evaṁ suruciraṁ pure
          saddaṁ samabhijānāmi diṭṭhaṁ vā yadivā sutaṁ.
                    Vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu macco kimakāsi sādhuṁ
                    yo modati saggappatto vimāne.
    [584] < PTS. J VI , 123 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Bārāṇasiyaṁ gahapati esa dānapatī ahu
          ārāme udapāne ca papā saṅkamanāni ca
          arahante sītibhūte sakkaccaṁ paṭipādayi
          cīvaraṁ piṇḍapātañca paccayaṁ sayanāsanaṁ
          adāsi ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasi sadā sīlesu saṁvuto
-------------------------------------------------
[page 219]
          Saññamo saṁvibhāgo ca so vimānasmi modati.
    [585] < PTS. J VI , 123 >Yathā udayamādicco hoti lohitako mahā
          tathūpamaṁ idaṁ byamhaṁ jātarūpassa nimmitaṁ.
                    Vittī hi maṁ vindati sūta disvā
                    pucchāmi taṁ mātali devasārathi
                    ayaṁ nu macco kimakāsi sādhuṁ
                    yo modati saggappatto vimāne.
    [586] < PTS. J VI , 123 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Sāvatthiyaṁ gahapati esa dānapatī ahu
          ārāme udapāne ca papā saṅkamanāni ca
          arahante sītibhūte sakkaccaṁ paṭipādayi
          cīvaraṁ piṇḍapātañca paccayaṁ sayanāsanaṁ
          adāsi ujubhūtesu vippasannena cetasā.
          Cātuddasiṁ pañcadasiṁ yā ca pakkhassa aṭṭhamī
          pāṭihāriyapakkhañca aṭṭhaṅgasusamāhitaṁ
          uposathaṁ upavasi sadā sīlesu saṁvuto
          saññamo saṁvibhāgo ca so vimānasmi modati.
    [587] < PTS. J VI , 124 >Vehāyasāme bahukā jātarūpassa nimmitā
          daddallamānā ābhanti vijjuvabbhaghanantare
-------------------------------------------------
[page 220]
          Tattha 1- yakkhā mahiddhikā sabbābharaṇabhūsitā
          samantā anupariyāyanti nārīgaṇaparivutā 1-.
                    Vittī hi maṁ vindati sūta disvā
                    pucchāmi taṁ mātali devasārathi
                    ime nu maccā kimakaṁsu sādhuṁ
                    ye modare saggappattā vimāne.
    [588] < PTS. J VI , 124 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Saddhāya suniviṭṭhāya saddhamme suppavedite
          akaṁsu satthu vacanaṁ sammāsambuddhasāvakā 2-
          tesaṁ etāni ṭhānāni yāni tvaṁ rāja passasi.
    [589] < PTS. J VI , 124 >Viditāni te mahārāja āvāsaṁ pāpakamminaṁ
          atho kalyāṇakammānaṁ ṭhānāni viditāni te
          uyyāhidāni rājisi devarājassa santike.
    [590] < PTS. J VI , 125 >Sahassayuttaṁ hayavāhiṁ dibbayānamadhiṭṭhito
          yāyamāno mahārājā addā sīdantare nage
          disvānāmantayi sūtaṁ ime ke nāma pabbatā.
                          [3]-
    [591] < PTS. J VI , 125 >Sudassano karavīko isindharo 4- yugandharo
          nemindharo vinatako assakaṇṇo giribrahā
          ete sīdantare nagā anupubbasamuggatā

  *  *  *  *  *  *
  Footnote:1-1 Ma. ayaṁ gāthā natthi. 2 Sī. Yu. sammāsambuddhasāsanaṁ.
 3 Ma. tassa puṭṭho viyākāsi mātali devasārathi
  vipākaṁ puññakammānaṁ jānaṁ akkhāsijānato.
 4 Ma. īsadharo.
-------------------------------------------------
[page 221]
          Mahārājānamāvāsā yāni tvaṁ rāja passasi.
    [592] < PTS. J VI , 125 >Anekarūpaṁ ruciraṁ nānācittaṁ pakāsati
          ākiṇṇaṁ indasadisehi byaggheheva surakkhitaṁ.
                    Vittī hi maṁ vindati sūta disvā
                    pucchāmi taṁ mātali devasārathi
                    imaṁ nu dvāraṁ kimabhaññamāhu 1-
                    manoramaṁ dissati dūratova.
    [593] < PTS. J VI , 126 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato.
          Cittakūṭoti yaṁ āhu devarājappavesanaṁ
          sudassanassa girino dvāraṁ hetaṁ pakāsati
          anekarūpaṁ ruciraṁ nānācittaṁ pakāsati
          ākiṇṇaṁ indasadisehi byaggheheva surakkhitaṁ
          pavisetena rājisi arujaṁ bhūmi pakkama.
    [594] < PTS. J VI , 126 >Sahassayuttaṁ hayavāhiṁ dibbayānamadhiṭṭhito
          yāyamāno mahārājā addā devasabhaṁ idaṁ.
          Yathā sarade ākāso 2- nīlobhāso padissati
          tathūpamaṁ idaṁ byamhaṁ veḷuriyāsu nimmitaṁ.
                    Vittī hi maṁ vindati sūta disvā
                    pucchāmi taṁ mātali devasārathi

  *  *  *  *  *  *
  Footnote:1 Sī. Yu. kimabhiññamāhu. 2 Ma. ākāse.
-------------------------------------------------
[page 222]
                    Imaṁ nu byamhaṁ kimabhaññamāhu 1-.
    [595] < PTS. J VI , 126 >Tassa puṭṭho viyākāsi mātali devasārathi
          vipākaṁ puññakammānaṁ jānaṁ akkhāsijānato
          sudhammāiti yaṁ āhu esesā 2- dissate sabhā
          veḷuriyārucirā citrā dhārayanti sunimmitā
          aṭṭhaṁsā sukatā thambhā sabbe veḷuriyāmayā
          yattha devā tāvatiṁsā sabbe indapurohitā
          atthaṁ devamanussānaṁ cintayantā samacchare
          pavisetena rājisi devānaṁ anumodanaṁ.
    [596] < PTS. J VI , 127 >Taṁ devā paṭinandiṁsu disvā rājānamāgataṁ
          svāgatante mahārāja atho te adurāgataṁ
          nisīdadāni rājisi devarājassa santike.
          Sakko taṁ 3- paṭinandittha vedehaṁ mithilaggahaṁ
          nimantayittha 4- kāmehi āsanena ca vāsavo.
          Sādhu khosi anuppatto āvāsaṁ vasavattinaṁ
          vasa devesu rājisi sabbakāmasamiddhisu
          tāvatiṁsesu devesu bhuñja kāme amānuse.
    [597] < PTS. J VI , 127 >Yathā yācitakaṁ yānaṁ yathā yācitakaṁ dhanaṁ
          evaṁ sampadamevetaṁ yaṁ parato dānapaccayā.
          Na cāhametamicchāmi yaṁ parato dānapaccayā

  *  *  *  *  *  *
  Footnote:1 Sī.Yu. kimabhiññamāhu. 2 Ma. passesā. 3 Ma. sakkopi. 4 Sī.Yu. nimantayī ca.
-------------------------------------------------
[page 223]
          Sayaṁ katāni puññāni taṁ me āveniyaṁ 1- dhanaṁ.
          Sohaṁ gantvā manussesu kāhāmi kusalaṁ bahuṁ
          dānena samacariyāya saññamena damena ca
          yaṁ katvā sukhito hoti na ca pacchānutappati.
    [598] < PTS. J VI , 128 >Bahūpakāro no bhavaṁ mātali devasārathi
          yo me kalyāṇakammānaṁ pāpānaṁ paṭidassayi 2-.
    [599] < PTS. J VI , 129 >Idaṁ vatvā nimirājā vedeho mithilaggaho
          puthuyaññaṁ yajitvāna saññamaṁ ajjhupāgamīti.
                     Nemirājajātakaṁ catutthaṁ.
                        ---------
                     5 Mahosadhajātakaṁ 3-
    [600] < PTS. J VI , 396 >Pañcālo sabbasenāya brahmadattoyamāgato.
          Sāyaṁ pañcāliyā senā appameyyā mahosadha.
          Viddhimatī 4- pattimatī sabbasaṅgāmakovidā
          ohārinī saddavatī bherīsaṅkhappabodhanā.
          Lohavijjā alaṅkārā dhajinī vāmarohinī
          sippiyehi susampannā sūrehi suppatiṭṭhitā.
          Dasettha paṇḍitā āhu bhūripaññā rahogatā 5-
          mātā ekādasī rañño pañcāliyaṁ pasāsati.

  *  *  *  *  *  *
  Footnote:1 Ma. āveṇikaṁ. 2 Yu. paṭidaṁsayi. 3 Ma. umaṅgajātakaṁ. 4 Ma. vīthimatī.
 Sī. Yu. piṭṭhimatī. 5 Ma. rahogamā.
-------------------------------------------------
[page 224]
          Athetthekasataṁ khatyā anuyantā yasassino
          acchinnaraṭṭhā byathitā pañcālīnaṁ 1- vasaṁ gatā.
          Yaṁ vadā takkarā rañño akāmā piyabhāṇino
          pañcālamanuyāyanti akāmā vasino gatā.
          Tāya senāya mithilā tisandhiparivāritā
          rājadhānī videhānaṁ samantā parijaññati.
          Uddhaṁ tārakajātāva samantā parivāritā
          mahosadha vijānāhi kathaṁ mokkho bhavissati.
    [601] < PTS. J VI , 399 >Pāde deva pasārehi bhuñja kāme ramassu ca
          hitvā pañcāliyaṁ senaṁ brahmadatto palāyati 2-.
    [602] < PTS. J VI , 412 >Rājā santhavakāmo te ratanāni pavecchati
          āgacchantu ito dūtā mañjukā piyabhāṇino.
          Bhāsantu mudukā vācā yā vācā paṭinanditā
          pañcālo ca videho ca 3- ubho ekā bhavantu te.
              [603] < PTS. J VI , 414 >Kathannu kevaṭṭa mahosadhena
                    samāgamo āsi tadiṅgha brūhi
          kacci te paṭinijjhatto kacci tuṭṭho mahosadho.
              [604] < PTS. J VI , 414 >Anariyarūpo puriso janinda
                    asammodako thaddho asabbhirūpo
          yathā mūgo ca badhiro ca na kiñcitthaṁ abhāsatha.

  *  *  *  *  *  *
  Footnote:1 Ma. pañcāliyaṁ. 2 Ma. palāyiti. 3 Sī. Yu. pañcālā ca videhā ca.
-------------------------------------------------
[page 225]
              [605] < PTS. J VI , 414 >Addhā idaṁ mantapadaṁ sududdasaṁ
                    attho suddho naravīrena diṭṭho
                    tathā hi kāyo mama sampavedhati
                    hitvā sayaṁ ko parahatthamessati.
              [606] < PTS. J VI , 415 >Channañhi ekāva matī sameti
                    ye paṇḍitā uttamabhūripaññā
                    yānaṁ ayānaṁ athavāpi ṭhānaṁ
                    mahosadha tvaṁpi matiṁ karohi.
              [607] < PTS. J VI , 416 >Jānāsi kho rāja mahānubhāvo
                    mahabbalo cūḷanībrahmadatto
                    rājā ca taṁ icchati māraṇatthaṁ
                    migaṁ yathā okacarena luddo.
          Yathāpi maccho balisaṁ vaṅkaṁ maṁsena chāditaṁ
          āmagiddho na jānāti maccho maraṇamattano.
          Evameva tuvaṁ rāja cūḷaneyyassa dhītaraṁ
          kāmagiddho na jānāsi macchova maraṇamattano.
          Sace gacchasi pañcālaṁ khippamattaṁ jahissasi
          migaṁ panthānupannaṁva mahantaṁ bhayamessasi.
              [608] < PTS. J VI , 417 >Mayameva bālāmhase elamūgā
                    ye uttamatthāni tayī lapimhā
-------------------------------------------------
[page 226]
                    Kimeva tvaṁ naṅgalakoṭivaḍḍho
                    atthāni jānāsi yathāpi aññe.
    [609] < PTS. J VI , 417 >Imaṁ gale gahetvāna nāsetha vijitā mama
          yo me ratanalābhassa antarāyāya bhāsati.
    [610] < PTS. J VI , 418 >Tato ca so apakkamma vedehassa upantikā
          atha āmantayī dūtaṁ mādhuraṁ 1- suvapaṇḍitaṁ.
          Ehi samma haritapakkha veyyāvaccaṁ karohi me
          atthi pañcālarājassa sālikā sayanapālikā.
          Taṁ santhavena 2- pucchassu sā hi sabbassa kovidā
          sā nesaṁ sabbaṁ jānāti rañño ca kosiyassa ca.
          Āmoti so paṭisutvā mādhuro 3- suvapaṇḍito
          agamāsi haritapakkho sālikāya upantikaṁ.
          Tato ca kho so gantvāna mādhuro suvapaṇḍito
          atha āmantayī sugharaṁ sālikaṁ mañjubhāṇikaṁ.
          Kacci te sughare khamanīyaṁ kacci vese 4- anāmayaṁ
          kacci te madhunā lājaṁ labbhate sughare tuvaṁ.
          Kusalañceva me samma atho samma anāmayaṁ
          atho me madhunā lājā labbhate suvapaṇḍita.
          Kuto nu samma āgamma kassa vā pahito tuvaṁ

  *  *  *  *  *  *
  Footnote:1 Ma. mādharaṁ. Yu. māṭharaṁ. 2 pattharenātipi pāṭho. Ma. bandhanena.
 3 Ma. mādharo. ito paraṁ īdisameva. 4 Ma. vesse.
-------------------------------------------------
[page 227]
          Na ca mesi ito pubbe diṭṭho vā yadi vā suto.
    [611] < PTS. J VI , 419 >Ahosiṁ sivirājassa pāsāde sayanapālako
          tato so dhammiko rājā bandhe moceti bandhanā.
          Tassa mekā dutiyāsi sālikā mañjubhāṇikā
          taṁ tattha avadhi seno pekkhato sughare mama.
          Tassā kāmā hi sammatto āgatosmi tavantike
          sace kareyu 1- okāsaṁ ubhayeva vasemhase 2-.
    [612] < PTS. J VI , 421 >Suvo ca suviṁ kāmeyya sāliko pana sālikaṁ
          suvassa sālikāyeva saṁvāso hoti kīdiso.
    [613] < PTS. J VI , 421 >Yo yaṁ kāme 3- kāmayati api caṇḍālikāmapi
          sabbo hi sadiso hoti natthi kāme asādiso.
          Atthi jambāvatī 4- nāma mātā sivissa rājino
          sā piyā vāsudevassa kaṇhassa ca mahesiyā 5-.
          Ratanavatī 6- kiṁpurisī sāpi vacchaṁ akāmayi
          manusso migiyā saddhiṁ natthi kāme asādiso.
          Handa khohaṁ gamissāmi sālike mañjubhāṇike
          paccakkhānupadaṁ hetaṁ atimaññasi nūna maṁ.
    [614] < PTS. J VI , 423 >Na sirī taramānassa mādhura suvapaṇḍita
          idheva tāva acchassu yāva rājāna dakkhasi
          sossi saddaṁ mudiṅgānaṁ ānubhāvañca rājino.

  *  *  *  *  *  *
  Footnote:1 Ma. kareyya. 2 Ma. vasāmhe. 3 Sī. Yu. yaṁ yaṁ kāmī. 4 Ma. jampāvatī.
 5 Ma. kaṇhassa mahesī piyā. 6 Ma. raṭṭhavatī. Sī. Yu. rathavatī.
-------------------------------------------------
[page 228]
    [615] < PTS. J VI , 423 >Yo nu khvāyaṁ tibbo saddo tirojanapade suto
          dhītā pañcālarājassa osadhī viya vaṇṇinī
          taṁ dassati videhānaṁ so vivāho bhavissati.
    [616] < PTS. J VI , 424 >Ediso te 1- amittānaṁ vivāho hotu mādhura
          yathā pañcālarājassa vedehena bhavissati.
          Ānayitvāna vedehaṁ pañcālānaṁ rathesabho
          tato naṁ ghātayissati nāssa sakhi bhavissati.
    [617] < PTS. J VI , 425 >Handa kho maṁ anujānāhi rattiyo sattamattiyo
          yāvāhaṁ sivirājassa ārocemi mahesino
          laddho ca me āvasatho sālikāya upantikā.
    [618] < PTS. J VI , 425 >Handa kho taṁ anujānāmi rattiyo sattamattiyo
          sace tvaṁ sattarattena nāgacchasi mamantikaṁ
          maññe okantasantaṁ 2- maṁ matāya āgamissasi.
    [619] < PTS. J VI , 425 >Tato ca kho so gantvāna mādhuro suvapaṇḍito
          mahosadhassa akkhāsi sālikāya vacanaṁ idaṁ.
              [620] < PTS. J VI , 426 >Yasseva ghare bhuñjeyya bhogaṁ
                    tasseva atthaṁ puriso careyya.
              [621] < PTS. J VI , 426 >Handāhaṁ gacchāmi pure janinda
                    pañcālarājassa puraṁ surammaṁ
          nivesanāni māpetuṁ vedehassa yasassino.

  *  *  *  *  *  *
  Footnote:1 Ma. mā. 2 Ma. okkantasattaṁ.
-------------------------------------------------
[page 229]
          Nivesanāni māpetvā vedehassa yasassino
          yadā te pahiṇeyyāmi tadā eyyāsi khattiya.
              [622] < PTS. J VI , 427 >Tato ca pāyāsi pure mahosadho
                    pañcālarājassa puraṁ surammaṁ
          nivesanāni māpetuṁ vedehassa yasassino.
          Nivesanāni māpetvā vedehassa yasassino
          athassa pāhiṇi dūtaṁ vedehaṁ mithilaggahaṁ
          ehidāni mahārāja māpitaṁ te nivesanaṁ.
    [623] < PTS. J VI , 433 >Tato ca rājā pāyāsi senāya caturaṅgiyā
          anantavāhanaṁ daṭṭhuṁ phītaṁ kappiliyaṁ 1- puraṁ.
    [624] < PTS. J VI , 433 >Tato ca kho so gantvāna brahmadattassa pāhiṇi
          āgatosmi mahārāja tava pādāni vandituṁ.
          Dadāhidāni bhariyaṁ nāriṁ sabbaṅgasobhaniṁ
          suvaṇṇena paṭicchannaṁ dāsīgaṇapurakkhitaṁ.
    [625] < PTS. J VI , 434 >Svāgatantepi 2- vedeha atho te adurāgataṁ
          nakkhattaññeva paripuccha ahaṁ kaññaṁ dadāmi te
          suvaṇṇena paṭicchannaṁ dāsīgaṇapurakkhitaṁ.
    [626] < PTS. J VI , 434 >Tato ca rājā vedeho nakkhattaṁ paripucchati 3-
          nakkhattaṁ paripucchitvā brahmadattassa pāhiṇi.
          Dadāhidāni me bhariyaṁ nāriṁ sabbaṅgasobhaniṁ

  *  *  *  *  *  *
  Footnote:1 Sī. Yu. kampilliyaṁ. 2 Ma. -teva. Yu. tena. 3 Ma. paripucchatha.
-------------------------------------------------
[page 230]
          Suvaṇṇena paṭicchannaṁ dāsīgaṇapurakkhitaṁ.
    [627] < PTS. J VI , 434 >Dadāmidāni te bhariyaṁ nāriṁ sabbaṅgasobhaniṁ
          suvaṇṇena paṭicchannaṁ dāsīgaṇapurakkhitaṁ.
    [628] < PTS. J VI , 436 >Hatthī assā rathā patti senā tiṭṭhanti cammikā
          ukkā padittā jhāyanti kinnu maññanti paṇḍitā.
    [629] < PTS. J VI , 436 >Hatthī assā rathā patti senā tiṭṭhanti cammikā
          ukkā padittā jhāyanti kinnu kāhanti paṇḍita.
    [630] < PTS. J VI , 437 >Rakkhati taṁ mahārāja cūḷaneyyo mahabbalo
          paduṭṭho te brahmadatto 1- pāto taṁ ghātayissati.
    [631] < PTS. J VI , 437 >Ubbedhati me hadayaṁ mukhañca parisussati
          nibbutiṁ nādhigacchāmi aggidaḍhḍhova ātape.
          Kammārānaṁ yathā ukkā anto jhāyati no bahi
          evampi hadayaṁ mayhaṁ anto jhāyati no bahi.
    [632] < PTS. J VI , 437 >Pamatto mantanātīto bhinnamantosi khattiya
          idāni kho taṁ tāyantu paṇḍitā mantino janā.
          Akatvāmaccassa vacanaṁ atthakāmahitesino
          attapītirato rāja migo kūṭeva ohito.
          Yathāpi maccho balisaṁ vaṅkaṁ maṁsena chāditaṁ
          āmagiddho na jānāti maccho maraṇamattano.
          Evameva tuvaṁ rāja cūḷaneyyassa dhītaraṁ

  *  *  *  *  *  *
  Footnote:1 Ma. paduṭṭho brahmadattena.
-------------------------------------------------
[page 231]
          Kāmagiddho na jānāsi macchova maraṇamattano.
          Sace gacchasi pañcālaṁ khippamattaṁ jahissasi
          migaṁ panthānupannaṁva mahantaṁ bhayamessasi.
                    Anariyarūpo puriso janinda
                    ahīva uccaṅkagato ḍaseyya
                    na tena mittiṁ kayirātha dhīro
                    dukkho have kāpurisena saṅgamo.
                    Yaṁ tveva 1- jaññā puriso 2- janinda
                    sīlavāyaṁ bahussuto
                    teneva mittiṁ kayirātha dhīro
                    sukho have sappurisehi saṅgamo.
              [633] < PTS. J VI , 438 >Bālo tuvaṁ elamūgosi rāja
                    yo uttamatthāni mayī lapittho
                    kimevahaṁ naṅgalakoṭivaḍḍho
                    atthāni jānissaṁ 3- yathāpi aññe.
          Imaṁ gale gahetvāna nāsetha vijitā mama
          yo me ratanalābhassa antarāyāya bhāsati.
    [634] < PTS. J VI , 439 >Mahosadha atītena nānuvijjhanti paṇḍitā
          kiṁ maṁ assaṁva sambandhaṁ patodeneva vijjhasi.
          Sace passasi mokkhaṁ 4- me khemaṁ vā pana passasi

  *  *  *  *  *  *
  Footnote:1 Ma. yadeva. 2 Ma. purisaṁ. 3 Ma. jānāmi. 4 Ma. mokkhaṁ vā.
-------------------------------------------------
[page 232]
          Teneva maṁ anusāsa kiṁ atītena vijjhasi.
    [635] < PTS. J VI , 439 >Atītaṁ mānusaṁ kammaṁ dukkaraṁ durabhisambhavaṁ
          na taṁ sakkomi mocetuṁ tvaṁ pajānassu 1- khattiya.
          Santi vehāyasā nāgā iddhimanto yasassino
          tepi ādāya gaccheyyuṁ yassa honti tathāvidhā.
          Santi vehāyasā assā iddhimanto yasassino
          tepi ādāya gaccheyyuṁ yassa honti tathāvidhā.
          Santi vehāyasā pakkhī iddhimanto yasassino
          tepi ādāya gaccheyyuṁ yassa honti tathāvidhā.
          Santi vehāyasā yakkhā iddhimanto yasassino
          tepi ādāya gaccheyyuṁ yassa honti tathāvidhā.
          Atītaṁ mānusaṁ kammaṁ dukkaraṁ durabhisambhavaṁ
          na taṁ sakkomi mocetuṁ antalikkhena khattiya.
    [636] < PTS. J VI , 440 >Atīradassī puriso mahante udakaṇṇave
          yattha so labhate gādhaṁ tattha so vindate sukhaṁ.
          Evaṁ amhañca rañño ca tvaṁ patiṭṭhā mahosadha
          tvaṁ nosi mantīnaṁ seṭṭho amhe dukkhā pamocaya.
    [637] < PTS. J VI , 440 >Atītaṁ mānusaṁ kammaṁ dukkaraṁ durabhisambhavaṁ
          na taṁ sakkomi mocetuṁ tvaṁ pajānassu senaka.

  *  *  *  *  *  *
  Footnote:1 Sī. Yu. tvampi jānassu.
-------------------------------------------------
[page 233]
    [638] < PTS. J VI , 440 >Suṇohi metaṁ vacanaṁ passasenaṁ mahabbhayaṁ
          senakadāni pucchāmi kiṁ kiccaṁ idha maññasi.
    [639] < PTS. J VI , 441 >Aggiṁ vā dvārato dema gaṇhāmase vikantanaṁ 1-
          aññamaññaṁ vadhitvāna khippaṁ hissāma jīvitaṁ
          mā no rājā brahmadatto ciraṁ dukkhena mārayi.
    [640] < PTS. J VI , 441 >Suṇohi metaṁ vacanaṁ passasenaṁ mahabbhayaṁ
          pukkusadāni pucchāmi kiṁ kiccaṁ idha maññasi.
    [641] < PTS. J VI , 441 >Visaṁ khāditvā miyyāma khippaṁ hissāma jīvitaṁ
          mā no rājā brahmadatto ciraṁ dukkhena mārayi.
    [642] < PTS. J VI , 441 >Suṇohi metaṁ vacanaṁ passasenaṁ mahabbhayaṁ
          kāmindadāni pucchāmi kiṁ kiccaṁ idha maññasi.
    [643] < PTS. J VI , 441 >Rajjuyā bajjha miyyāma papātā papatemase 2-
          mā no rājā brahmadatto ciraṁ dukkhena mārayi.
    [644] < PTS. J VI , 441 >Suṇohi metaṁ vacanaṁ passasenaṁ mahabbhayaṁ
          devindadāni pucchāmi kiṁ kiccaṁ idha maññasi.
    [645] < PTS. J VI , 441 >Aggiṁ vā dvārato dema gaṇhāmase vikantanaṁ
          aññamaññaṁ vadhitvāna khippaṁ hissāma jīvitaṁ
          na no sakkoti mocetuṁ sukheneva mahosadho.
    [646] < PTS. J VI , 442 >Yathā kadalino sāraṁ anvesaṁ nādhigacchati
          evaṁ anvesamānā naṁ pañhaṁ nājjhagamāmase.

  *  *  *  *  *  *
  Footnote:1 Sī. Yu. vikattanaṁ. 2 Ma. papatāmase.
-------------------------------------------------
[page 234]
          Yathā simbalino sāraṁ anvesaṁ nādhigacchati
          evaṁ anvesamānā naṁ pañhaṁ nājjhagamāmase.
          Adese vata no vuṭṭhaṁ kuñjarānaṁvanūdake
          sakāse dummanussānaṁ bālānaṁ avijānataṁ
          ubbedhati me hadayaṁ mukhañca parisussati
          nibbutiṁ nādhigacchāmi aggidaḍḍhova ātape.
          Kammārānaṁ yathā ukkā anto jhāyati no bahi
          evampi hadayaṁ mayhaṁ anto jhāyati no bahi.
    [647] < PTS. J VI , 443 >Tato so paṇḍito dhīro atthadassī mahosadho
          vedehaṁ dukkhitaṁ disvā idaṁ vacanamabravi.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi rāhuggahitaṁva candimaṁ.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi rāhuggahitaṁva suriyaṁ.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi paṅke sannaṁva kuñjaraṁ.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi peḷabandhaṁva pannagaṁ.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi pakkhiṁ bandhaṁva pañjare.
-------------------------------------------------
[page 235]
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi macche jālagateriva.
          Mā tvaṁ bhāyi mahārāja mā tvaṁ bhāyi rathesabha
          ahantaṁ mocayissāmi sayoggabalavāhanaṁ.
          Mā tvaṁ bhāyi mahārāja mā tvaṁ bhāyi rathesabha
          pañcālaṁ bāhayissāmi kākasenaṁva leḍḍunā.
          Ādū paññā kimatthiyā amacco vāpi tādiso
          yo taṁ sambādhapakkhantaṁ 1- dukkhā na parimocaye.
    [648] < PTS. J VI , 444 >Etha māṇavā uṭṭhetha mukhaṁ sodhetha sandhino
          vedeho sahamaccehi ummaṅgena gamissati.
    [649] < PTS. J VI , 444 >Tassa taṁ vacanaṁ sutvā paṇḍitassānusārino
          ummaṅgadvāraṁ vivariṁsu yantayutte ca aggaḷe.
    [650] < PTS. J VI , 445 >Purato senako yāti pacchato ca mahosadho
          majjhe ca rājā vedeho amaccaparivārito.
    [651] < PTS. J VI , 445 >Ummaṅgā nikkhamitvāna vedeho nāvamāruhi
          abhiruyhañca ñatvāna anusāsi mahosadho.
          Ayaṁ te sassuro deva ayaṁ sassu janādhipa
          yathā mātu paṭipatti evaṁ te hotu sassuyā.
          Yathāpi niyako bhātā sodariyo ekamātuko
          evaṁ pañcālacando te dayitabbo rathesabha.

  *  *  *  *  *  *
  Footnote:1 Ma. sambādhapakkhandaṁ.
-------------------------------------------------
[page 236]
          Ayaṁ pañcālacandī te rājaputtī abhijjhitā 1-
          kāmaṁ karohi te tāya bhariyā te rathesabha.
    [652] < PTS. J VI , 446 >Āruyha nāvaṁ taramāno kiṁ nu tīramhi tiṭṭhasi
          kicchā muttamha dukkhato yāmadāni mahosadha.
    [653] < PTS. J VI , 446 >Nesa dhammo mahārāja yohaṁ senāya nāyako
          senāṅgaṁ parihāpetvā attānaṁ parimocaye.
          Nivesanamhi te deva senāṅgaṁ parihāpitaṁ
          taṁ dinnaṁ brahmadattena ānayissaṁ rathesabha.
    [654] < PTS. J VI , 446 >Appaseno mahāsenaṁ kathaṁ niggayha 2- ṭhassasi
          dubbalo balavantena vihaññissasi paṇḍita.
    [655] < PTS. J VI , 447 >Appasenopi ce mantī mahāsenaṁ amantinaṁ
          jānāti rājā rājāno ādiccovudayantamaṁ.
    [656] < PTS. J VI , 447 >Susukhaṁ vata saṁvāso paṇḍitehīti senaka
          pakkhīva pañjare bandhe macche jālagateriva
          amittahatthatthagate 3- mocayi no mahosadho.
    [657] < PTS. J VI , 447 >Evameva 4- mahārāja paṇḍitā hi sukhāvahā
          pakkhīva pañjare bandhe macche jālagateriva
          amittahatthatthagate 3- mocayi no mahosadho.
    [658] < PTS. J VI , 448 >Rakkhitvā kasiṇaṁ rattiṁ cūḷaneyyo mahabbalo
          udentaṁ aruṇuggasmiṁ upakāraṁ upāgami.

  *  *  *  *  *  *
  Footnote:1 Ma. abhicchitā. 2 Ma. viggayha. 3 Ma. amittahatthattagate. 4 Ma. evametaṁ.
-------------------------------------------------
[page 237]
          Āruyha pavaraṁ nāgaṁ balavantaṁ saṭṭhihāyanaṁ
          rājā avoca pañcālo cūḷaneyyo mahabbalo.
          Sannaddho maṇicammena saramādāya pāṇinā
          pesiye ajjhabhāsittha puthugumbe samāgate.
          Hatthārohe anīkaṭṭhe rathike pattikārake
          upāsanamhi katahatthe vālavedhe samāgate.
    [659] < PTS. J VI , 448 >Pesetha kuñjare dantī balavante saṭṭhihāyane
          maddantu kuñjarā nagaraṁ vedehena sumāpitaṁ.
          Vacchadantamukhā setā tikkhaggā aṭṭhivedhino
          panuṇṇā dhanuvegena sampatantutarītarā.
          Māṇavā cammino sūrā cittadaṇḍayutāvudhā
          pakkhandino mahānāgā hatthīnaṁ hontu sammukhā.
          Sattiyo teladhotāyo acchimanto 1- pabhassarā
          vijjotamānā tiṭṭhantu sataraṁsīva tārakā.
          Āvudhabalavantānaṁ guṇikāyuradhārinaṁ
          etādisānaṁ yodhānaṁ saṅgāme apalāyinaṁ
          vedeho kuto muccissati sace pakkhīva kāhiti.
          Tiṁsa me purisanāvutyo sabbe ekekaniccitā 2-
          yesaṁ samaṁ na passāmi kevalaṁ mahimaṁ caraṁ.
          Nāgā ca kappitā dantī balavantā saṭṭhihāyanā

  *  *  *  *  *  *
  Footnote:1 Sī. Ma. acchimantī. Ma. icchimantā. 2 Ma. sabbevekekaniccitā.
-------------------------------------------------
[page 238]
          Yesaṁ khandhesu sobhanti kumārā cārudassanā.
          Pītālaṅkārā pītavasanā pītuttaranivāsanā
          nāgakkhandhesu sobhanti devaputtāva nandane.
          Pāṭhīnavaṇṇā nettiṁsā teladhotā pabhassarā
          niṭṭhitā naravīrehi 1- samadhārā sunissitā.
          Vellāḷino vītamalā sikkāyasamayā daḷhā
          gahitā balavantehi suppahārappahāribhi.
          Suvaṇṇatharusampannā lohitakañcūpadhāritā
          vivattamānā sobhanti vijjuvabbhaghanantare.
          Pathakā cammino 2- sūrā asicammassa kovidā
          dhanuggahā sikkhitarā 3- nāgakkhandhanipātino 4-.
          Etādisehi parikkhitto natthi mokkho ito tava
          pabhāvante na passāmi yena tvaṁ mithilaṁ vaje.
    [660] < PTS. J VI , 451 >Kinnu santaramānova nāgaṁ pesesi kuñjaraṁ
          pahaṭṭharūpo āgamasi 5- laddhatthosmīti 6- maññasi.
          Oharetaṁ dhanucāpaṁ khurappaṁ paṭisaṁhara
          oharetaṁ subhaṁ cammaṁ veḷuriyamaṇisannibhaṁ 7-.
    [661] < PTS. J VI , 451 >Pasannamukhavaṇṇosi mitapubbañca 8- bhāsasi
          hoti kho maraṇakāle edisī vaṇṇasampadā.
    [662] < PTS. J VI , 452 >Moghante gajjitaṁ rāja bhinnamantosi khattiya

  *  *  *  *  *  *
  Footnote:1 Ma. naradhīrehi. 2 Sī. Yu. patākā. Ma. paṭākā cammino. 3 Sī. Yu.
 tharuggāhā sikkhitāro. 4 Sī. Yu. nāgakhandhātipātino. Ma. nāgakhandhe nipātino.
 5 Ma. āpatasi. 6 Ma. siddhatthosmīti. 7 Ma. -santhataṁ. 8 mihitapubbaṁ itipi.
-------------------------------------------------
[page 239]
          Duggaṇho hi 1- tayā rājā khaluṅkeneva sindhavo.
          Tiṇṇo hiyyo rājā gaṅgaṁ sāmacco saparijjano
          haṁsarājaṁ yathā dhaṅko anujjavaṁ patissati.
    [663] < PTS. J VI , 452 >Sigālā rattibhāgena phullaṁ disvāna kiṁsukaṁ
          maṁsapesīti maññantā paribyūḷhā migādhamā.
          Vītivattāsu rattīsu uggatasmiṁ divākare 2-
          kiṁsukaṁ phullitaṁ disvā āsāchinnā migādhamā.
          Evameva tuvaṁ rāja vedehaṁ parivāraya 3-
          āsacchinno gamissasi sigālā kiṁsukaṁ yathā.
    [664] < PTS. J VI , 453 >Imassa hatthapāde ca kaṇṇanāsañca chindatha
          yo me amittaṁ hatthagataṁ vedehaṁ parimocayi.
          Imaṁ maṁsaṁva pātabyaṁ 4- sūle katvā pacantu naṁ
          yo me amittaṁ hatthagataṁ vedehaṁ parimocayi.
          Yathāpi usabhacammaṁ paṭhabyā vihanīyati 5-
          sīhassa atho byagghassa hoti saṅkusamāhataṁ.
          Evantaṁ vihanitvāna vedhayissāmi sattiyā
          yo me amittaṁ hatthagataṁ vedehaṁ parimocayi.
    [665] < PTS. J VI , 453 >Sace me hatthapāde ca kaṇṇanāsañca chedasi 6-
          evaṁ pañcālacandassa vedeho chedayissati.
          Sace me hatthapāde ca kaṇṇanāsañca chedasi

  *  *  *  *  *  *
  Footnote:1 Ma. duggaṇhosi. 2 Ma. divaṅkare. 3 Ma. parivāriya. 4 Sī. Yu. pātabbaṁ.
 5 vitanīyati itipi. 6 Ma. checchasi. ito paraṁ īdisameva.
-------------------------------------------------
[page 240]
          Evaṁ pañcālacandiyā vedeho chedayissati.
          Sace me hatthapāde ca kaṇṇanāsañca chedasi
          evaṁ nandāya deviyā vedeho chedayissati.
          Sace me hatthapāde ca kaṇṇanāsañca chedasi
          evante puttadārassa vedeho chedayissati.
          Sace maṁsañca pātabyaṁ sūle katvā pacissasi
          evaṁ pañcālacandassa vedeho pācayissati.
          Sace maṁsañca pātabyaṁ sūle katvā pacissasi
          evaṁ pañcālacandiyā vedeho pācayissati.
          Sace maṁsañca pātabyaṁ sūle katvā pacissasi
          evaṁ nandāya deviyā vedeho pācayissati.
          Sace maṁsañca pātabyaṁ sūle katvā pacissasi
          evante puttadārassa vedeho pācayissati.
          Sace maṁ vihanitvāna 1- vedhayissasi sattiyā
          evaṁ pañcālacandassa vedeho vedhayissati.
          Sace maṁ vihanitvāna vedhayissasi sattiyā
          evaṁ pañcālacandiyā vedeho vedhayissati.
          Sace maṁ vihanitvāna vedhayissasi sattiyā
          evaṁ nandāya deviyā vedeho vedhayissati.
          Sace maṁ vihanitvāna vedhayissasi sattiyā

  *  *  *  *  *  *
  Footnote:1 Ma. vitanitvāna. ito paraṁ īdisameva.
-------------------------------------------------
[page 241]
          Evante puttadārassa vedeho vedhayissati.
          Evaṁ no mantitaṁ raho vedehena mayā saha
          yathā 1- palasataṁ cammaṁ kontimantāsuniṭṭhitaṁ 2-
          upeti tanutāṇāya sarānaṁ paṭihantave.
          Sukhāvaho dukkhanūdo vedehassa yasassino
          matinte paṭihaññāmi usuṁ palasatena vā.
    [666] < PTS. J VI , 455 >Iṅgha passa mahārāja suññaṁ antepuraṁ tava
          orodhā ca kumārā ca tava mātā ca khattiya
          ummaṅgā nīharitvāna vedehassupanāmitā.
    [667] < PTS. J VI , 455 >Iṅgha antepuraṁ mayhaṁ gantvāna vicinātha naṁ
          yathā imassa vacanaṁ saccaṁ vā yadi vā musā.
    [668] < PTS. J VI , 456 >Evametaṁ mahārāja yathā āha mahosadho
          suññaṁ antepuraṁ sabbaṁ kākapatanakaṁ yathā.
    [669] < PTS. J VI , 456 >Ito gatā mahārāja nārī sabbaṅgasobhanā
          kosumbhaphalakasussoṇī 3- haṁsagaggarabhāṇinī.
          Ito nītā mahārāja nārī sabbaṅgasobhanā
          koseyyavasanā sāmā jātarūpasumekhalā.
          Surattapādā kalyāṇī suvaṇṇamaṇimekhalā
          pārevatakkhī sutanū bimboṭṭhā tanumajjhimā.
          Sujātā bhujalaṭṭhīva vedīva 4- tanumajjhimā

  *  *  *  *  *  *
  Footnote:1 Ma. yathāpi. 2 Sī. Yu. kontīmantī suniṭṭhitaṁ. 3 Ma. kosambaphalaka....
 4 Ma. vellīva.
-------------------------------------------------
[page 242]
          Dīghassā kesā asitā īsakaggapavellitā.
          Sujātā migacchāpīva hemantaggisikhāriva
          nadīva giriduggesu sañchannā khuddaveḷubhi.
          Nāganāsūrukalyāṇī paṭhamā 1- timbarutthanī
          nātidīghā nātirassā nālomā nātilomakā 2-.
          Nandāya nūna maraṇena nandasi sirivāhana
          ahañca nūna nandā ca gacchāma yamasādhanaṁ.
    [670] < PTS. J VI , 458 >Dibbaṁ adhiyase māyaṁ akāsi cakkhumohanaṁ
          yo me amittaṁ hatthagataṁ vedehaṁ parimocayi.
    [671] < PTS. J VI , 458 >Adhiyanti ve 3- mahārāja dibbamāyīdha paṇḍitā
          te mocayanti attānaṁ paṇḍitā mantino janā.
          Santi māṇavaputtā me kusalā sandhichedakā
          yesaṁ katena maggena vedeho mithilaṁ gato.
    [672] < PTS. J VI , 459 >Iṅgha passa mahārāja ummaṅgaṁ sādhumāpitaṁ
          hatthīnaṁ atha assānaṁ rathānaṁ atha pattinaṁ
          ālokabhūtaṁ tiṭṭhantaṁ ummaṅgaṁ sādhuniṭṭhitaṁ 4-.
    [673] < PTS. J VI , 459 >Lābhā vata videhānaṁ yassime edisā paṇḍitā
          ghare vasanti vijite yathā tvamasi mahosadha.
    [674] < PTS. J VI , 461 >Vuttiñca parihārañca diguṇaṁ bhattavettanaṁ
          dadāmi vipule bhoge bhuñja kāme ramassu ca

  *  *  *  *  *  *
  Footnote:1 Ma. paramā. 2 Ma. -lomasā. 3 Ma. adhīyanti. 4 Ma. sādhu māpitaṁ.
-------------------------------------------------
[page 243]
          Mā videhaṁ paccagamā kiṁ videho karissati.
    [675] < PTS. J VI , 462 >Yo cajetha mahārāja bhattāraṁ dhanakāraṇā
          ubhinnaṁ hoti gārayho attano ca parassa ca
          yāva jīveyya vedeho nāññassa puriso siyaṁ 1-.
          Yo cajetha mahārāja bhattāraṁ dhanakāraṇā
          ubhinnaṁ hoti gārayho attano ca parassa ca
          yāva tiṭṭheyya vedeho nāññassa vijite vase.
    [676] < PTS. J VI , 462 >Dammi nikkhasahassante gāmāsītiñca kāsisu
          dāsīsatāni cattāri dammi bhariyāsatañca te
          sabbaṁ senāṅgamādāya sotthiṁ gaccha mahosadha.
    [677] < PTS. J VI , 463 >Yāva dadantu hatthīnaṁ assānaṁ diguṇaṁ vidhaṁ
          tappentu annapānena rathike pattikārake.
    [678] < PTS. J VI , 463 >Hatthī asse rathe pattī gacchevādāya paṇḍita
          passatu taṁ mahārājā vedeho mithilaṁ gataṁ.
    [679] < PTS. J VI , 463 >Hatthī assā rathā pattī senā sādissate mahā
          caturaṅginī bhiṁsarūpā 2- kinnu maññanti 3- paṇḍitā.
    [680] < PTS. J VI , 463 >Ānando te mahārāja uttamo paṭidissati
          sabbaṁ senāṅgamādāya sotthippatto mahosadho.
    [681] < PTS. J VI , 464 >Yathā petaṁ susānasmiṁ chaḍḍetvā caturo janā
          evaṁ kappiliye tyamhā chaḍḍayitvā idhāgatā.

  *  *  *  *  *  *
  Footnote:1 Ma. puriso siyā. 2 Ma. bhīsarūpā. 3 Ma. maññasi paṇḍita.
-------------------------------------------------
[page 244]
          Atha tvaṁ kena vaṇṇena kena vā pana hetunā
          kena vā atthajātena attānaṁ parimocayi.
    [682] < PTS. J VI , 464 >Atthaṁ atthena vedeha mantaṁ mantena khattiya
          parivārayissaṁ 1- rājānaṁ jambūdīpaṁva sāgaro.
          Dinnaṁ nikkhasahassaṁ me gāmāsītiñca 2- kāsisu
          dāsīsatāni cattāri dinnaṁ bhariyāsatañca me
          sabbaṁ senāṅgamādāya sotthināmhi idhāgato.
    [683] < PTS. J VI , 465 >Susukhaṁ vata saṁvāso paṇḍitehīti senaka
          pakkhīva pañjare bandhe macche jālagateriva
          amittahatthatthagate 3- mocayi no mahosadho.
    [684] < PTS. J VI , 465 >Evameva mahārāja paṇḍitā hi sukhāvahā
          pakkhīva pañjare bandhe macche jālagateriva
          amittahatthatthagate 3- mocayi no mahosadho.
    [685] < PTS. J VI , 465 >Āhaññantu sabbavīṇā bheriyo dendimāni ca
          dhamantu māgadhā saṅkhā vaggū nadantu dundubhī.
    [686] < PTS. J VI , 465 >Orodhā ca kumārā ca vesiyānā ca brāhmaṇā
          bahuṁ annañca pānañca paṇḍitassābhihārayuṁ.
          Hatthārohā anīkaṭṭhā rathikā pattikārakā
          bahuṁ annañca pānañca paṇḍitassābhihārayuṁ.
          Samāgatā jānapadā negamā ca samāgatā

  *  *  *  *  *  *
  Footnote:1 Ma. parivārayiṁ. 2 Ma. gāmāsīti ca. 3 Ma. amittahatthattagate.
-------------------------------------------------
[page 245]
          Bahuṁ annañca pānañca paṇḍitassābhihārayuṁ.
          Bahujjano pasannosi disvā paṇḍitamāgataṁ
          paṇḍitamhi anuppatte celukkhepo pavattathāti 1-.
                     Mahosadhajātakaṁ pañcamaṁ.
                        --------
                       6 Bhūridattajātakaṁ
    [687] < PTS. J VI , 163 >Yaṅkiñci ratanamatthi dhataraṭṭhanivesane
          sabbāni te upayantu dhītaraṁ dehi rājino.
    [688] < PTS. J VI , 163 >Na no vivāho nāgehi katapubbo kudācanaṁ
          taṁ vivāhaṁ asaṁyuttaṁ kathaṁ amhe karomase.
    [689] < PTS. J VI , 164 >Jīvitaṁ nūna te cattaṁ raṭṭhaṁ vā manujādhipa
          na hi nāge kuppitamhi ciraṁ jīvanti tādisā.
          Yo tvaṁ deva manussosi iddhimantaṁ aniddhimā
          varuṇassa niyaṁ puttaṁ yāmunaṁ atimaññasi.
    [690] < PTS. J VI , 164 >Nātimaññāmi rājānaṁ dhataraṭṭhaṁ yasassinaṁ
          dhataraṭṭho hi nāgānaṁ bahūnamapi issaro.
          Ahi mahānubhāvopi na me dhītaramāraho
          khattiyo ca videhānaṁ abhijātā samuddajā.
    [691] < PTS. J VI , 165 >Kambalassatarā uṭṭhentu sabbe nāge nivedaya
          bārāṇasiṁ pavajjantu mā ca kañci 2- viheṭhayuṁ.

  *  *  *  *  *  *
  Footnote:1 Ma. avattathāti. 2 Sī. Yu. kiñci.
-------------------------------------------------
[page 246]
    [692] < PTS. J VI , 165 >Nivesanesu sobbhesu rathiyā caccaresu ca
          rukkhaggesu ca lambantu vitatā toraṇesu ca.
          Ahampi sabbasetena mahatā sumahaṁ puraṁ
          parikkhipissaṁ bhogehi kāsīnaṁ janayaṁ bhayaṁ.
    [693] < PTS. J VI , 166 >Tassa taṁ vacanaṁ sutvā uragānekavaṇṇino
          bārāṇasiṁ pavajjiṁsu na ca kañci viheṭhayuṁ.
          Nivesanesu sobbhesu rathiyā caccaresu ca
          rukkhaggesu ca lambiṁsu vitatā toraṇesu ca.
          Ete disvāna lambante pūthū kandiṁsu nāriyo
          nāge soṇḍikate disvā passasante mahuṁ mahuṁ 1-.
          Bārāṇasī sabyādhitā 2- āturā samapajjatha
          bāhā paggayha pakkanduṁ dhītaraṁ dehi rājino.
              [694] < PTS. J VI , 171 >Pupphābhihārassa vanassa majjhe
                    ko lohitakkho vihatantaraṁso 3-
                    kā kambukāyūradharā suvatthā
                    tiṭṭhanti nāriyo dasa vandamānā.
                    Ko tvaṁ brahābāhu vanassa majjhe
                    virocasi ghatasitto va aggi
                    mahesakkho aññatarosi yakkho
                    udāhu nāgosi mahānubhāvo.

  *  *  *  *  *  *
  Footnote:1 Ma. muhuṁ muhuṁ. 2 Ma. pabyadhitā. 3 Ma. vitatantaraṁso.
-------------------------------------------------
[page 247]
    [695] < PTS. J VI , 171 >Nāgohamasmi iddhimā tejasī 1- duratikkamo
          ḍaṁseyyaṁ tejasā kuddho phītaṁ janapadaṁ api.
          Samuddajā hi me mātā dhataraṭṭho ca me pitā
          sudassanakaniṭṭhosmi bhūridattoti maṁ vidū.
    [696] < PTS. J VI , 172 >Yaṁ gambhīraṁ sadāvaṭṭaṁ rahadaṁ bhesmaṁ 2- pekkhasi
          eso dibyo mamāvāso anekasataporiso.
          Mayūrakoñcābhirudaṁ nīlodaṁ vanamajjhato
          yamunaṁ pavisa mā bhīto khemaṁ vattavatiṁ 3- sivaṁ.
    [697] < PTS. J VI , 172 >Tattha patto sānucaro saha puttena brāhmaṇa
          pūjito mayhaṁ kāmehi sukhaṁ brāhmaṇa vacchasi.
    [698] < PTS. J VI , 173 >Samā samantaparito pahutatagarā 4- mahī
          indagopakasañchannā sobhati harituttamā.
          Rammāni vanacetyāni rammā haṁsupakūjitā
          opupphapadumā tiṭṭhanti pokkharaññā 5- sunimmitā.
          Aṭṭhaṁsā sukatā thambhā sabbe veḷuriyāmayā
          sahassathambhā pāsādā pūrā kaññāhi jotare.
          Vimānaṁ upapannosi dibbaṁ puññehi attano
          asambādhaṁ sivaṁ rammaṁ accantasukhasañhitaṁ.
          Maññe sahassanettassa vimānaṁ nābhikaṅkhasi
          iddhi hi tyāyaṁ vipulā sakkasseva jutīmato.

  *  *  *  *  *  *
  Footnote:1 Ma. tejassī. 2 Ma. bhismaṁ. 3 Ma. vattavataṁ. 4 Ma. pahūtatagarā. Sī. Yu.
 bahukā tatgarā. 5 Ma. pokkharañño.
-------------------------------------------------
[page 248]
    [699] < PTS. J VI , 174 >Manasāpi na pattabbo ānubhāvo jutīmato
          paricāriyamānānaṁ indānaṁ 1- vasavattinaṁ.
    [700] < PTS. J VI , 174 >Taṁ vimānaṁ abhijjhāya amarānaṁ sukhesinaṁ
          uposathaṁ upavasanto semi vammikamuddhani.
    [701] < PTS. J VI , 175 >Ahañca migamesāno saputto pāvisiṁ vanaṁ
          te 2- maṁ mataṁ vā jīvaṁ vā nābhivedenti ñātakā.
          Āmantaye bhūridattaṁ kāsiputtaṁ yasassinaṁ
          tayā no samanuññātā api passemu ñātake.
    [702] < PTS. J VI , 175 >Eso hi vata me chando yaṁ vasesi mamantike
          na hi etādisā kāmā sulabhā honti mānuse.
          Sace tvaṁ nicchase vatthuṁ mama kāmehi pūjito
          mayā tvaṁ samanuññāto sotthiṁ passāhi ñātake.
    [703] < PTS. J VI , 175 >Dhārayimaṁ maṇiṁ dibyaṁ pasuṁ putte ca vindasi
          arogo sukhito hohi 3- gacchevādāya brāhmaṇa.
    [704] < PTS. J VI , 175 >Kusalaṁ paṭinandāmi bhūridatta vaco tava
          pabbajissāmi jiṇṇosmi na kāme abhipatthaye.
    [705] < PTS. J VI , 175 >Brahmacariyassa ce bhaṅgo hoti bhogehi kāriyaṁ
          avikappamāno eyyāsi bahuṁ dassāmi te dhanaṁ.
    [706] < PTS. J VI , 176 >Kusalaṁ paṭinandāmi bhūridatta vaco tava
          punapi āgamissāmi sace attho bhavissati.

  *  *  *  *  *  *
  Footnote:1 Ma. saindānaṁ. 2 Ma. taṁ. 3 Ma. hoti.
-------------------------------------------------
[page 249]
    [707] < PTS. J VI , 176 >Idaṁ vatvā bhūridatto pesesi caturo jane
          etha gacchatha uṭṭhetha khippaṁ pāpetha brāhmaṇaṁ.
          Tassa taṁ vacanaṁ sutvā uṭṭhāya caturo janā
          pesitā bhūridattena khippaṁ pāpesuṁ brāhmaṇaṁ.
    [708] < PTS. J VI , 179 >Maṇiṁ paggayha maṅgalyaṁ sādhu vittaṁ 1- manoramaṁ
          selaṁ byañjanasampannaṁ ko imaṁ maṇimajjhagā.
    [709] < PTS. J VI , 180 >Lohitakkhisahassāhi samantā parivāritaṁ
          ajja kālaṁ pathaṁ 2- gacchaṁ ajjhagāhaṁ maṇiṁ imaṁ.
    [710] < PTS. J VI , 180 >Supaciṇṇo ayaṁ selo accito mahito sadā
          sudhārito sunikkhitto sabbatthamabhisādhaye.
          Upacāravipannassa nikkhepe dhāraṇāya vā
          ayaṁ selo vināsāya pariciṇṇo ayoniso.
          Nayimaṁ akusalo dibyaṁ maṇiṁ dhāretumāraho
          paṭipajja sataṁ nikkhaṁ dehimaṁ ratanaṁ mama.
    [711] < PTS. J VI , 180 >Neva māyaṁ 3- maṇi keyyo gohi vā ratanehi vā
          selo byañjanasampanno neva keyyo maṇi mama.
    [712] < PTS. J VI , 181 >No ce tayā maṇi keyyo gohi vā ratanehi vā
          atha kena maṇi keyyo taṁ me akkhāhi pucchito.
    [713] < PTS. J VI , 181 >Yo me saṁse mahānāgaṁ tejasiṁ duratikkamaṁ

  *  *  *  *  *  *
  Footnote:1 Yu. sādhucittaṁ. 2 Sī. Yu. padaṁ. 3 Ma. na ca mayāyaṁ.
-------------------------------------------------
[page 250]
          Tassa dajjaṁ imaṁ selaṁ jalantariva 1- tejasā.
    [714] < PTS. J VI , 181 >Ko nu brāhmaṇavaṇṇena supaṇṇo patataṁ varo
          nāgaṁ jigiṁsamanveti 2- anvesaṁ bhakkhamattano.
    [715] < PTS. J VI , 181 >Nāhaṁ dijādhipo homi na diṭṭho garuḷo mayā
          āsīvisena vittosmi 3- vejjo brāhmaṇa maṁ vidū.
    [716] < PTS. J VI , 181 >Kiṁ nu tuyhaṁ balaṁ atthi kiṁ sippaṁ vijjate tava
          kismiṁ vā tvaṁ paratthaddho uragaṁ nāpacāyasi.
    [717] < PTS. J VI , 181 >Āraññikassa isino ciraṁ rattaṁ tapassino
          supaṇṇo kosiyassakkhā visavijjaṁ anuttaraṁ.
          Taṁ bhāvitattaññataraṁ sammantaṁ pabbatantare
          sakkaccantaṁ upaṭṭhāsiṁ rattindivamatandito.
          So tadā pariciṇṇo me vattaṁ vā brahmacāriyaṁ 4-
          dibyaṁ pātukari mantaṁ kāmasā bhagavā mamaṁ.
          Tyāhaṁ mante paratthaddho nāhaṁ bhāyāmi bhoginaṁ
          ācariyo visaghātānaṁ ālambāyanoti 5- maṁ vidū.
    [718] < PTS. J VI , 182 >Gaṇhāmase maṇiṁ tāta somadatta vijānāhi
          mā daṇḍena siriṁ pattaṁ kāmasā pajahāmase 6-.
    [719] < PTS. J VI , 182 >Sakaṁ nivesanaṁ pattaṁ yo taṁ brāhmaṇa pūjayi
          evaṁ kalyāṇakārissa kiṁ mohā dubbhimicchasi.

  *  *  *  *  *  *
  Footnote:1 Ma. jalantamiva. 2 Ma. jigī -. 3 cittosmītipi pāṭho. Ma. vittoti.
 4 Ma. vattavā brahmacariyavā. 5 Ma. alampānoti. Sī. Yu. ālambānoti.
 6 Ma. pajahimse.
-------------------------------------------------
[page 251]
          Sace tvaṁ 1- dhanakāmosi bhūridatto padissati 2-
          tameva gantvā yācassu bahuṁ dassati te dhanaṁ.
    [720] < PTS. J VI , 182 >Hatthagataṁ pattagataṁ nikkiṇṇaṁ khādituṁ varaṁ
          mā no sandiṭṭhiko attho somadatta upaccagā.
    [721] < PTS. J VI , 183 >Paccati niraye ghore mahimassa vindrīyati 3-
          mittadubbhī hitaccāgī jīvare vāpi sussati 4-.
          Sace tvaṁ 1- dhanakāmosi bhūridatto padissati
          maññe attakataṁ veraṁ na ciraṁ vedayissasi.
    [722] < PTS. J VI , 183 >Mahāyaññaṁ yajitvāna evaṁ sujjhanti brāhmaṇā
          mahāyaññaṁ yajissāma evaṁ mokkhāma pāpakā.
    [723] < PTS. J VI , 183 >Handadāni apāyāmi nāhaṁ ajja tayā saha
          padamekaṁ 5- na gaccheyyaṁ evaṁ kibbisakārinā.
    [724] < PTS. J VI , 183 >Idaṁ vatvāna pitaraṁ somadatto bahussuto
          ujjhāpetvāna bhūtāni tamhā ṭhānā apakkami.
    [725] < PTS. J VI , 184 >Gaṇhāhetaṁ mahānāgaṁ āharetaṁ maṇiṁ mama
          indagopakavaṇṇābhā 6- yassa rohitako siro.
          Kappāsapicurāsīva eso kāyo padissati 7-
          vammikaggagato seti taṁ tvaṁ gaṇhāhi brāhmaṇa.
    [726] < PTS. J VI , 185 >Athosadhehi dibbehi jappaṁ mantapadāni ca
          evantaṁ asakkhi phuṭṭhuṁ 8- katvā parittamattano.

  *  *  *  *  *  *
  Footnote:1 Sī. Yu. sace hi. 2 Ma. padassati. 3 Ma. mahissamapi vivarati. Sī. Yu.
 mahissamava dīyati. 4 Sī. Yu. jīvare cāpi sussare. 5 Ma. padampekaṁ.
 6 Ma. ...vaṇṇābho. 7 Sī. Yu. kāyassa dissati. 8 Ma. satthuṁ. Sī. Yu. saṭṭhuṁ.
-------------------------------------------------
[page 252]
    [727] < PTS. J VI , 187 >Mamaṁ disvāna āyantaṁ sabbakāmasamiddhinaṁ
          indriyāni ahaṭṭhāni sāvaṁ jātaṁ mukhaṁ tava.
          Padumaṁ yathā hatthagataṁ pāṇinā parimadditaṁ
          sāvaṁ jātaṁ mukhaṁ tuyhaṁ mamaṁ disvāna edisaṁ.
    [728] < PTS. J VI , 187 >Kacci nu te nābhissasi kacci te atthi vedanā
          yena sāvaṁ mukhaṁ tuyhaṁ mamaṁ disvāna āgataṁ.
    [729] < PTS. J VI , 187 >Supinaṁ tāta addakkhiṁ ito māsaṁ adhogataṁ
          dakkhiṇaṁ viya me bāhuṁ chetvā ruhiramakkhitaṁ
          puriso ādāya pakkāmi mama rodantiyā sati.
          Yatohaṁ supinamaddakkhiṁ sudassana vijānāhi
          tato divā vā rattiṁ vā sukhaṁ me nopalabbhati.
    [730] < PTS. J VI , 188 >Yaṁ pubbe parivāriṁsu 1- kaññā ruciraviggahā
          hemajālapaṭicchannā bhūridatto na dissati.
          Yaṁ pubbe parivāriṁsu 1- nettiṁsavaradhārino
          kaṇikārāva samphullā bhūridatto na dissati.
          Handadāni gamissāma bhūridattanivesanaṁ
          dhammaṭṭhaṁ sīlasampannaṁ passāma tava bhātaraṁ.
    [731] < PTS. J VI , 188 >Tañca disvāna āyantaṁ bhūridattassa mātaraṁ
          bāhā paggayha pakkanduṁ bhūridattassa bhariyāyo.
          Puttanteyye na jānāma ito māsaṁ adhogataṁ

  *  *  *  *  *  *
  Footnote:1 Sī. Yu. paricāriṁsu.
-------------------------------------------------
[page 253]
          Mataṁ vā yadi vā jīvaṁ bhūridattaṁ yasassinaṁ.
    [732] < PTS. J VI , 189 >Sakuṇī hataputtāva suññaṁ disvā kulāvakaṁ
          ciraṁ dukkhena jhāyissaṁ bhūridattaṁ apassatī.
          Kururī hatacchāpāva 1- suññaṁ disvā kulāvakaṁ
          ciraṁ dukkhena jhāyissaṁ bhūridattaṁ apassatī.
          Sā nūna cakkavakkīva pallalasmiṁ anūdake
          ciraṁ dukkhena jhāyissaṁ bhūridattaṁ apassatī.
          Kammārānaṁ yathā ukkā anto jhāyati no bahi
          evaṁ jhāyāmi sokena bhūridattaṁ apassatī.
    [733] < PTS. J VI , 189 >Sālāva sampamadditā 2- mālutena pamadditā
          senti puttā ca dārā ca bhūridattanivesane.
    [734] < PTS. J VI , 189 >Tesaṁ sutvāna nigghosaṁ bhūridattanivesane
          ariṭṭho ca subhogo 3- ca padhāviṁsu 4- anantarā
          amma assāsa mā soci evaṁdhammā hi pāṇino
          cavanti upapajjanti esāssa pariṇāmatā.
    [735] < PTS. J VI , 190 >Ahaṁpi tāta jānāmi evaṁdhammā hi pāṇino
          sokena ca paretasmiṁ bhūridattaṁ apassatī
          ajja ce me imaṁ rattiṁ sudassana vijānāhi
          bhūridattaṁ apassantī maññe hissāmi jīvitaṁ.
    [736] < PTS. J VI , 190 >Amma assāsa mā soci ānayissāma bhātaraṁ

  *  *  *  *  *  *
  Footnote:1 Ma. kurarī hatachāpāva. 2 Ma. sampamathitā. 3 Sī. Yu. subhago. 4 Sī. Yu.
 upadhāviṁsu.
-------------------------------------------------
[page 254]
          Disodisaṁ gamissāma bhātupariyesanaṁ caraṁ
          pabbate giriduggesu gāmesu nigamesu ca
          orena sattarattassa 1- bhātaraṁ passa āgataṁ.
    [737] < PTS. J VI , 192 >Hatthā pamutto urago pāde te nipati bhusaṁ
          kacci nu ḍaṁsito 2- tāta mā bhāyi sukhito bhava.
    [738] < PTS. J VI , 192 >Neva mayhaṁ ayaṁ nāgo alaṁ dukkhāya kāyaci
          yāvatatthi ahiggāho mayā bhiyyo na vijjati.
    [739] < PTS. J VI , 192 >Ko nu brāhmaṇavaṇṇena datto 3- parisamāgato
          avhāyatu 4- suyuddhena suṇātu 5- parisā mama.
    [740] < PTS. J VI , 192 >Tvaṁ maṁ nāgena ālamba ahaṁ maṇḍūkachāpiyā
          hotu no abbhutaṁ tattha ā sahassehi pañcahi.
    [741] < PTS. J VI , 192 >Ahañhi vasumā aḍḍho tvaṁ daliddosi māṇava
          ko nu te pāṭibhogatthi upajūtañca kiṁ siyā.
          Upajūtañca me assa pāṭibhogo ca tādiso
          hotu no abbhutaṁ tattha ā sahassehi pañcahi.
    [742] < PTS. J VI , 193 >Suṇohi me mahārāja vacanaṁ bhaddamatthu te
          pañcannaṁ me sahassānaṁ pāṭibhogo hi kittima.
    [743] < PTS. J VI , 193 >Pettikaṁ vā iṇaṁ hoti yaṁ vā hoti sayaṁ kataṁ
          kiṁ tvaṁ evaṁ bahuṁ mayhaṁ dhanaṁ yācasi brāhmaṇa.
    [744] < PTS. J VI , 193 >Ālambāyano 6- hi nāgena mamaṁ abhijigiṁsati

  *  *  *  *  *  *
  Footnote:1 Sī. Yu. dasarattassa. 2 Sī. kacci taṁ nu ḍaṁsī. Ma. kacci nu taṁ ḍaṁsī.
 Yu. kaccitānuḍasī. 3 Ma. ditto. ito paraṁ īdisameva. 4 Ma. avhāyantu.
 5 Ma. suṇantu. 6 Ma. alambāno. ito paraṁ īdisameva.
-------------------------------------------------
[page 255]
          Ahaṁ maṇḍūkachāpiyā ḍaṁsayissāmi brāhmaṇaṁ.
          Taṁ tvaṁ daṭṭhuṁ mahārāja ajja raṭṭhābhivaḍḍhana
          khagga 1- saṅghaparibyūḷho nīyāhi ahidassanaṁ 2-.
    [745] < PTS. J VI , 193 >Neva taṁ atimaññāmi sippavādena māṇava
          atimattosi sippena uragaṁ nāpacāyasi.
    [746] < PTS. J VI , 194 >Ahampi nātimaññāmi sippavādena brāhmaṇa
          avisena ca nāgena bhusaṁ vañcayase janaṁ.
          Evañcetaṁ jano jaññā yathā jānāmi taṁ ahaṁ
          na tvaṁ labhasi ālamba thusamuṭṭhiṁ 3- kuto dhanaṁ.
    [747] < PTS. J VI , 194 >Kharājino jaṭī rummī 4- datto parisamāgato
          yo tvaṁ evaṁ gataṁ nāgaṁ aviso atimaññasi
          āpajja kho naṁ jaññāsi puṇṇaṁ uggassa tejasā 5-
          maññe taṁ bhasmarāsiṁva khippameso karissati.
    [748] < PTS. J VI , 194 >Siyā visaṁ siluttassa duḍḍubhassa 6- silābhuno
          neva lohitasīsassa visaṁ nāgassa vijjati.
    [749] < PTS. J VI , 194 >Sutametaṁ arahataṁ saññatānaṁ tapassinaṁ
          idha dānāni datvāna saggaṁ gacchanti dāyakā
          jīvanto dehi dānāni yadi te atthi dātave.
          Ayaṁ nāgo mahiddhiko tejasī duratikkamo
          tena taṁ ḍaṁsayissāmi so taṁ bhasmaṁ karissati.

  *  *  *  *  *  *
  Footnote:1 Ma. khatta-. 2 Sī. Yu. abhidassanaṁ. 3 Ma. bhusamuṭṭhiṁ. Sī. Yu. sattumuṭṭhiṁ.
 4 Ma. dummī. 5 Ma. tejaso. ito paraṁ īdisameva. 6 Ma. deḍḍubhassa.
-------------------------------------------------
[page 256]
    [750] < PTS. J VI , 194 >Mayāpetaṁ sutaṁ samma saññatānaṁ tapassinaṁ
          idha dānāni datvāna saggaṁ gacchanti dāyakā
          tvameva dehi jīvanto yadi te atthi dātave.
          Ayaṁ accimukhī 1- nāma puṇṇā uggassa tejasā
          tāya taṁ ḍaṁsayissāmi sā taṁ bhasmaṁ karissati.
          Yā dhītā dhataraṭṭhassa vemātā bhaginī mama
          sā ḍaṁsatu accimukhī 2- puṇṇā uggassa tejasā.
    [751] < PTS. J VI , 195 >Chamāyañce nisiñcissaṁ brahmadatta vijānāhi
          tiṇalatāni osadhyo ussusseyyuṁ asaṁsayaṁ.
    [752] < PTS. J VI , 195 >Uddhañce pātayissāmi brahmadatta vijānāhi
          satta vassāni yaṁ devo na vasse na himaṁ pate.
    [753] < PTS. J VI , 196 >Udake ce nisiñcissaṁ brahmadatta vijānāhi
          yāvantodakajā pāṇā mareyyuṁ macchakacchapā.
    [754] < PTS. J VI , 198 >Lokyaṁ sajantaṁ udakaṁ payāgasmiṁ patiṭṭhitaṁ
          ko maṁ ajjhoharī bhūto ogāḷhaṁ yamunaṁ nadiṁ.
              [755] < PTS. J VI , 198 >Yadesa lokādhipatī yasassī
                    bārāṇasiṁ pakīraharī 3- samantato
                    tassāha putto uragūsabhassa
                    subhogoti maṁ brāhmaṇa vedayanti.
              [756] < PTS. J VI , 198 >Sacesi putto uragūsabhassa

  *  *  *  *  *  *
  Footnote:1 Ma. ajamukhī. 2 Ma. sā taṁ ḍaṁsatajamukhī. Sī. Yu. sā dissatu accimukhī.
 3 Ma. pakriya. Sī. Yu. pakiraparī.
-------------------------------------------------
[page 257]
                    Kāsissa 1- rañño amarādhipassa
                    mahesakkho aññataro pitā te
                    maccesu mātā pana te atulyā
                    na tādiso arahati brāhmaṇassa
                    dāsaṁpi ohārituṁ 2- mahānubhāvo.
    [757] < PTS. J VI , 199 >Rukkhaṁ nissāya vijjhittho eṇeyyaṁ pātumāgataṁ
          so viddho dūramācari 3- saravegena pekkhavā 4-.
          Taṁ tvaṁ patitamaddakkhi araññasmiṁ brahāvane
          sa maṁsakājamādāya sāyaṁ nigrodhupāgami.
          Suvasāliyasaṅghuṭṭhaṁ piṅgiyaṁ 5- saṇṭhatāyutaṁ
          kokilābhirudaṁ rammaṁ dhuvaṁ haritasaddalaṁ.
          Tattha te so pāturahu iddhiyā yasasā jalaṁ
          mahānubhāvo bhātā me kaññāhi parivārito.
          So tena pariciṇṇo tvaṁ sabbakāmehi tappito
          aduṭṭhassa tuvaṁ dubbhi tante veraṁ idhāgataṁ.
          Khippaṁ gīvaṁ pasārehi na te dassāmi jīvitaṁ
          bhātu parisaraṁ veraṁ chedayissāmi te siraṁ.
    [758] < PTS. J VI , 199 >Ajjhāyako yācayogī āhutaggi ca brāhmaṇo
          etehi tīhi ṭhānehi avajjho bhavati 6- brāhmaṇo.
    [759] < PTS. J VI , 200 >Yaṁ puraṁ dhataraṭṭhassa ogāḷhaṁ yamunaṁ nadiṁ

  *  *  *  *  *  *
  Footnote:1 Sī. Yu. kaṁsassa. 2 Sī. Yu. ohātuṁ. 3 Ma. dūramacari. Sī. Yu. dūramasarā.
 4 Ma. sīghavā. Sī. Yu. sekhavā. 5 Ma. piṅgalaṁ. 6 Ma. hoti.
-------------------------------------------------
[page 258]
          Jotate sabbasovaṇṇaṁ girimāhacca yāmunaṁ.
          Tattha te purisabyagghā sodariyā mama bhātaro
          yathā te tattha vakkhanti tathā hessasi brāhmaṇa.
              [760] < PTS. J VI , 200 >Anittarā ittarasampayuttā
                    yaññā ca vedā ca subhoga loke
                    tadaggarayhaṁ hi vinindamāno
                    jahāti vittañca satañca dhammaṁ.
              [761] < PTS. J VI , 201 >Ajjhenamariyā paṭhaviṁ janindā
                    vessā kasiṁ pāricariyañca suddā
                    upāgū paccekaṁ yathāpadesaṁ
                    katāhu ete vasināti āhu.
              [762] < PTS. J VI , 201 >Dhātā vidhātā varuṇo kuvero
                    somo yamo candimā vāyu suriyo
                    etepi yaññaṁ puthuso yajitvā
                    ajjhāyakānaṁ atha 1- sabbakāme.
                    Vikāsitā cāpasatāni pañca
                    yo ajjuno balavā bhīmaseno
                    sahassabāhu asamo paṭhabyā
                    sopi tadā ādahi 2- jātavedaṁ.
              [763] < PTS. J VI , 202 >Yo brāhmaṇe bhojayi dīgharattaṁ

  *  *  *  *  *  *
  Footnote:1 Ma. atho. 2 Ma. mādahi.
-------------------------------------------------
[page 259]
                    Annena pānena yathānubhāvaṁ
                    pasannacitto anumodamāno
                    subhoga devaññataro ahosi.
              [764] < PTS. J VI , 202 >Mahāsanaṁ devamanomavaṇṇaṁ
                    yo sappinā asakkhi bhojetumaggiṁ
                    so yaññatantaṁ varato yajitvā
                    dibbaṁ gatiṁ mucalindajjhagacchi.
              [765] < PTS. J VI , 202 >Mahānubhāvo vassasahassakhīvī
                    yo pabbaji dassaneyyo uḷāro
                    hitvā apariyantaṁ raṭṭhaṁ 1- sasenaṁ
                    rājā dudīpopajjhagāmi 2- saggaṁ.
              [766] < PTS. J VI , 203 >Yo sāgaro sāgarantaṁ vijitvā
                    yūpaṁ subhaṁ sovaṇṇamayaṁ 3- uḷāraṁ
                    ussesi vessānaramādahāno
                    subhoga devaññataro ahosi.
                    Yassānubhāvena subhoga gaṅgā
                    pavattati 4- dadhisanninnaṁ samuddaṁ
                    so lomapādo paricariyamaggiṁ
                    aṅgo sahassakkhapuramajjhagacchi.
              [767] < PTS. J VI , 203 >Mahiddhiko devavaro yasassī

  *  *  *  *  *  *
  Footnote:1 Sī. Yu. rathaṁ. 2 Ma. dudīpopi jagāma. 3 Ma. soṇṇamayaṁ. 4 Ma. pavattatha.
-------------------------------------------------
[page 260]
                    Senāpati tidive vāsavassa
                    so somayāgena malaṁ vihantvā
                    subhoga devaññataro ahosi.
              [768] < PTS. J VI , 204 >Akārayi lokamimaṁ parañca
                    bhāgīrathiṁ himavantañca vijjhaṁ 1-
                    yo iddhimā devavaro yasassī
                    sopi tadā ādahi jātavedaṁ.
                    Mālāgiri himavā yo ca vijjhā 2-
                    sudassano nisabho kākaveru 3-
                    ete ca aññe ca nagā mahantā
                    cityā katā yaññakarebhi māhu.
              [769] < PTS. J VI , 204 >Ajjhāyakaṁ mantaguṇūpapannaṁ
                    tapassinaṁ yācayogītidhāhu 4-
                    tīre samuddassudakaṁ sajantaṁ
                    taṁ sāgarajjhohari tenapeyyo.
              [770] < PTS. J VI , 205 >Āyāgavatthūni puthū paṭhabyā
                    saṁvijjanti brāhmaṇā vāsavassa
                    purimaṁ disaṁ pacchimaṁ dakkhiṇuttaraṁ
                    saṁvijjamānā janayanti vedaṁ.
              [771] < PTS. J VI , 206 >Kalīhi dhīrāna kataṁ magānaṁ

  *  *  *  *  *  *
  Footnote:1 Ma. gijjhaṁ. 2 Ma. gijjho. 3 Ma. kuveru. Sī. Yu. kākaneru. 4 Ma. ...
 yogotidhāhu. Sī. Yu. ..ṭicāha.
-------------------------------------------------
[page 261]
                    Bhavanti vedajjhagatā ariṭṭha
                    marīcidhammaṁ asamekkhitattā
                    māyāguṇā nātivahanti paññaṁ.
                    Vedā na tāṇāya bhavantirassa 1-
                    mittadduno bhūnahuno narassa
                    na tāyate pariciṇṇova 2- aggi
                    dosantaraṁ maccamanariyakammaṁ.
                    Sabbañca maccā sadhanā sabhogā 3-
                    ādīpitaṁ dāru tiṇena missaṁ
                    dahaṁ na tappe asamatthatejo
                    ko taṁ subhikkhaṁ dirasaññu kayirā.
                    Yathāpi khīraṁ vipariṇāmadhammaṁ
                    dadhi bhavitvā navanītaṁpi hoti
                    evaṁpi aggi vipariṇāmadhammo
                    tejo samārūhati yogayutto.
                    Na dissati aggimanuppaviṭṭho
                    sukkhesu kaṭṭhesu navesu cāpi
                    nāmatthamāno 4- araṇīnarena
                    nākammunā jāyati jātavedo.
                    Sace hi aggi antarato vaseyya

  *  *  *  *  *  *
  Footnote:1 Ma. bhavanti dassa. 2 Ma. ...ca. 3 Ma. sadhanaṁ sabhogaṁ. 4 Sī.Yu. nāmanthamāno.
-------------------------------------------------
[page 262]
                    Sukkhesu kaṭṭhesu navesu cāpi
                    sabbāni susseyyuṁ vanāni loke
                    sukkhāni kaṭṭhāni ca pajjaleyyuṁ.
                    Karoti ce dārutiṇena puññaṁ
                    bhojaṁ naro dhūmasikhiṁ patāpavaṁ
                    aṅgārikā loṇakarā ca sūdā
                    sarīradāhāpi kareyyu puññaṁ.
                    Atha ce hi etepi karonti puññaṁ
                    ajjhenamaggiṁ idha tappayitvā
                    na koci lokasmiṁ karoti puññaṁ
                    bhojaṁ naro dhūmasikhiṁ patāpavaṁ.
                    Kathaṁ hi lokāpacito samāno
                    amanuññagandhaṁ bahūnaṁ akantaṁ
                    yadeva maccā parivajjayanti
                    tadappasaṭṭhaṁ dirasaññu bhuñje.
                    Sikhiñhi 1- devesu vadanti eke
                    āpaṁ milakkhū 2- pana devamāhu
                    sabbeva ete vitathaṁ bhaṇanti
                    aggi na devaññataro na āpo.
                    Anindriyaṁ santamasaññakāyaṁ

  *  *  *  *  *  *
  Footnote:1 Ma. sikhimhi. 2 Sī. Yu. milakkhā.
-------------------------------------------------
[page 263]
                    Vessānaraṁ kammakaraṁ pajānaṁ
                    paricariyamaggiṁ sugatiṁ kathaṁ vajje
                    pāpāni kammāni pakrubbamāno 1-.
                    Sabbābhibhūtāhudha jīvikatthā
                    aggissa brahmā paricārikoti
                    sabbānubhāvī ca vasī kimatthaṁ
                    animmito nimmitaṁ vanditassa.
                    Hāsaṁ 2- anijjhānakkhamaṁ atacchaṁ
                    sakkārahetu parikariṁsu pubbe
                    te lābhasakkāre apātubhūte 3-
                    sandhābhitā 4- jantubhi santidhammaṁ.
                    Ajjhenamariyā paṭhaviṁ janindā
                    vessā kasiṁ pāricariyañca suddā
                    upāgū paccekaṁ yathāpadesaṁ
                    katāhu ete vasināti āhu.
                    Etañca saccaṁ vacanaṁ bhaveyya
                    yathā idaṁ bhāsitaṁ brāhmaṇehi
                    nākhattiyo jātu labhetha rajjaṁ
                    nābrāhmaṇo mantapadāni sikkhe
                    nāññatra vessā hi kasiṁ kareyya

  *  *  *  *  *  *
  Footnote:1 Ma. pakubbamāno. 2 Ma. hassaṁ. 3 Ma. apātubhonte. 4 Ma. sandhāpitā.
 Sī. Yu. santhambhitā.
-------------------------------------------------
[page 264]
                    Suddo na muñce parapesanāya 1-.
                    Yasmā ca etaṁ vacanaṁ abhūtaṁ
                    musāvime odariyā bhaṇanti
                    tadappapaññā abhisaddahanti
                    passanti taṁ paṇḍitā attanāva.
                    Khatyā hi vessānaṁ 2- baliṁ haranti
                    ādāya satthāni caranti brāhmaṇā
                    taṁ tādisaṁ saṅkhubhitaṁ pabhinnaṁ
                    kasmā brahmā na ujuṁ karoti lokaṁ.
                    Sace hi so issaro sabbaloke
                    brahmāpahū bhūtapatī 3- pajānaṁ
                    kiṁ sabbalokaṁ vidahi alakkhiṁ
                    kiṁ sabbalokaṁ na sukhiṁ akāsi.
                    Sace hi so issaro sabbaloke
                    brahmāpahū bhūtapatī pajānaṁ
                    māyā musāvajjamadena cāpi
                    lokaṁ adhammena kimatthakāri 4-.
                    Sace hi so issaro sabbaloke
                    brahmāpahū bhūtapatī pajānaṁ

  *  *  *  *  *  *
  Footnote:1 Sī. Yu. parapessitāya. 2 Sī. Yu. khattā na vessāna. 3 Ma. brāhmā
 bahbhūtapatī. ito paraṁ īdisameva. 4 Ma. kimatthamakāri. Sī. Yu. kimatthakāsi.
-------------------------------------------------
[page 265]
                    Adhammiko bhūtapatī ariṭṭha
                    dhamme satī so vidahī adhammaṁ.
                    Kīṭā paṭaṅgā uragā ca bheṅgā 1-
                    hantvā kimiṁ sujjhati makkhikā ca
                    ete hi dhammā anarīyarūpā
                    kambojakānaṁ vitathā bahūnaṁ.
              [772] < PTS. J VI , 210 >Sace hi so sujjhati yo hanāti
                    hatopi so saggamupeti ṭhānaṁ
                    bhovādi bhovādinamārayeyyuṁ
                    ye vāpi tesaṁ abhisaddaheyyuṁ.
                    Neva migā na pasunopi gāvo
                    āyācanti attavadhāya keci
                    vipphandamānā idha jīvikatthā
                    yaññesu pāṇe pasumārabhanti 2-.
                    Yūpassa ne 3- pasubandhe ca bālā
                    citrehi vaṇṇehi mukhaṁ nayanti
                    ayante yūpo kāmaduho parattha
                    bhavissati sassato samparāye.
                    Sace ca yūpe maṇisaṅkhamuttaṁ

  *  *  *  *  *  *
  Footnote:1 Ma. bhekā. 2 pasumāharantītipi pāṭho. 3 Sī. yūpassa te.
-------------------------------------------------
[page 266]
                    Dhaññaṁ dhanaṁ rajataṁ jātarūpaṁ
                    sukkhesu kaṭṭhesu navesu cāpi
                    sace duhe tidive sabbakāme
                    tevijjasaṅghāva puthū yajeyyuṁ
                    na brāhmaṇā 1- kiñci na yājayeyyuṁ.
                    Kuto ca yūpe maṇisaṅkhamuttaṁ
                    dhaññaṁ dhanaṁ rajataṁ jātarūpaṁ
                    sukkhesu kaṭṭhesu navesu cāpi
                    kuto duhe tidive sabbakāme.
                    Saṭhā ca luddā ca paluddhabālā 2-
                    citrehi 3- vaṇṇehi mukhaṁ nayanti
                    ādāya aggiṁ mama dehi vittaṁ
                    tato sukhī hohisi sabbakāme.
                    Tamaggihuttaṁ saraṇaṁ pavissa
                    citrehi 3- vaṇṇehi mukhaṁ nayanti
                    oropayitvā kesamassuṁ nakhañca
                    vedehi vittaṁ atigāḷhayanti.
                    Kākā ulūkaṁva raho labhitvā
                    ekaṁ samānaṁ bahukā samecca
                    annāni bhutvā kuhakā kuhitvā

  *  *  *  *  *  *
  Footnote:1 Ma. abrāhmaṇaṁ. 2 Sī. Yu. upaladadhabālā. 3 Ma. citatehi.
-------------------------------------------------
[page 267]
                    Muṇḍaṁ karitvā yaññapathosajanti 1-.
                    Evaṁ hi so vañcito brāhmaṇehi
                    eko samāno bahukā samecca
                    te yogayogena vilumpamānā
                    diṭṭhaṁ adiṭṭhena dhanaṁ haranti.
                    Akāsiyā rājūhi vānusiṭṭhā
                    tadassa ādāya dhanaṁ haranti
                    te tādisā corasamā asantā
                    vajjhā na haññanti ariṭṭha loke.
                    Indassa bāhārasi dakkhiṇāti
                    yaññesu chindanti palāsayaṭṭhiṁ
                    tañcepi saccaṁ maghavā chinnabāhu
                    kenassa indo asure jināti.
                    Tañceva tucchaṁ maghavā samaṅgī
                    hantvā avajjho paramo sudevo 2-
                    mantā ime brāhmaṇā tuccharūpā
                    sandiṭṭhikā vañcanā esa loke.
                    Mālāgiri himavā yo ca vijjhā
                    sudassano nisabho kākaveru 3-
                    ete ca aññe ca nagā mahantā

  *  *  *  *  *  *
  Footnote:1 Ma. ...pathossajanti. 2 Ma. sa devo. 3 Ma. kuveru.
-------------------------------------------------
[page 268]
                    Cityā katā yaññakarebhimāhu.
                    Yathāpakārāni hi iṭṭhakāni
                    cityā katā yaññakarebhimāhu
                    na pabbatā honti tathāpakārā
                    aññādisā acalā diṭṭhaselā.
                    Na iṭṭhakā honti silā cirena
                    na tattha sañjāyati ayo na lohaṁ
                    yaññañca etaṁ parivaṇṇayantā
                    cityā katā yaññakarebhimāhu.
                    Ajjhāyakaṁ mantaguṇūpapannaṁ
                    tapassinaṁ yācayogītidhāhu 1-
                    tīre samuddassudakaṁ sajantaṁ
                    taṁ sāgarajjhohari 2- tenapeyyo.
                    Parosahassaṁpi samantavede
                    mantūpapanne nadiyo vahanti
                    na tena byāpannarasūdakāni
                    kasmā samuddo atulo apeyyo.
                    Yekeci kūpā idha jīvaloke
                    loṇūdakā kūpakhaṇehi khātā
                    na brāhmaṇajjhoharaṇena tesu

  *  *  *  *  *  *
  Footnote:1 Ma. ...yogoti.... 2 Ma. sāgarojjhohari.
-------------------------------------------------
[page 269]
                    Āpo apeyyo dirasaññurāhu 1-.
                    Pure puratthā kā kassa bhariyā
                    mano manussaṁ ajanesi pubbe
                    tenāpi dhammena na koci hīno
                    evampi vossaggavibhaṅgamāhu.
                    Caṇḍālaputtopi adhicca vede
                    bhāseyya mante kusalo matīmā 2-
                    na tassa muddhā viphaleyya sattadhā
                    mantā ime attavadhāya katā 3-.
                    Vācā katā giddhi katā gahitā
                    dummocayā kābyāpathānupannā
                    bālāna cittaṁ visame niviṭṭhaṁ
                    tadappapaññā abhisaddahanti.
                    Sīhassa byagghassa ca dīpino ca
                    na vijjatī porisiyaṁbalena
                    manussabhāvo ca gavaṁva pekkho
                    jātī hi tesaṁ asamā samānaṁ 4-.
                    Sace ca rājā paṭhaviṁ vijitvā
                    sajīvavā assavā pārisajjo
                    sayameva so sattusaṅghaṁ vijeyya

  *  *  *  *  *  *
  Footnote:1 Ma. dvarasaññumāhu. 2 Sī.Yu. mutīmā. 3 Sī.Yu. kattā. 4 Ma. samānā.
-------------------------------------------------
[page 270]
                    Tassappajā nicca sukhī bhaveyya.
                    Khattiyamantā ca tayo ca vedā
                    atthena ete samakā bhavanti
                    tesañca atthaṁ avinicchinitvā
                    na bujjhati oghapathaṁva channaṁ.
                    Khattiyamantā ca tayo ca vedā
                    atthena ete samakā bhavanti
                    lābho alābho yaso ayaso ca
                    sabbeva tesaṁ catunnañca 1- dhammā.
                    Yathāpi ibbhā dhanadhaññahetu
                    kammāni kārenti 2- puthū paṭhabyā
                    tevijjasaṅghāpi tatheva ajja
                    kammāni kārenti 2- puthū paṭhabyā.
                    Ibbhehi ete samakā bhavanti
                    niccussukā kāmaguṇesu yuttā
                    kammāni kārenti 2- puthū paṭhabyā
                    tadappapaññā dirasaññurā te.
    [773] < PTS. J VI , 217 >Kassa bherī mudiṅgā ca saṅkhā paṇavadindimā
          purato paṭipannāni hāsayantā rathesabhaṁ.
          Kassa kañcanapaṭṭena puthunā vijjuvaṇṇinā

  *  *  *  *  *  *
  Footnote:1 Sī. Yu. sabbe te sabbesaṁ catunna. 2 Ma. karonti.
-------------------------------------------------
[page 271]
          Yuvā kalāpasannaddho ko eti siriyā jalaṁ.
          Ukkāmukhe pahaṭṭhaṁva khadiraṅgārasannibhaṁ
          mukhaṁ cārurivābhāti ko eti siriyā jalaṁ.
          Kassa jambonadaṁ chattaṁ sasalākaṁ manoramaṁ
          ādiccaraṁsāvaraṇaṁ ko eti siriyā jalaṁ.
          Kassa aṅgapariggayha 1- vālavījanimuttamaṁ
          ubhato varapaññassa 2- muddhani uparūpari.
          Kassa pekkhuṇahatthāni citrāni ca mudūni ca
          suvaṇṇamaṇidaṇḍāni 3- caranti ubhatomukhaṁ.
          Khadiraṅgāravaṇṇābhā ukkāmukhapahaṁsitā
          kassete kuṇḍalā vaggū sobhanti ubhatomukhaṁ.
          Kassa vātena chupitā siniddhaggā dumu kāḷikā 4-
          sobhayanti nalātantaṁ nabhā vijjurivuggatā.
          Kassa etāni akkhīni āyatāni puthūni ca
          ko sobhati visālakkho kassetaṁ uṇṇajaṁ mukhaṁ.
          Kassete lapanajātā suddhā saṅkhavarūpamā
          bhāsamānassa sobhanti dantā kuppilasādisā.
          Kassa lākhārasasamā hatthapādā sukhe ṭhitā
          ko so bimboṭṭhasampanno divā suriyova sobhati.
          Himaccaye himavato 5- brahāsālova 6- pupphito

  *  *  *  *  *  *
  Footnote:1 Ma. aṅgaṁ pariggayha. Sī. Yu. aṅkaṁ .... 2 Sī. Yu. carate varapaññassa. 3 Ma.
 kāñcanamaṇidaṇḍāni. Sī. Yu. tapaññamaṇidaṇḍāni. 4 Ma. niddhantā mudukāḷakā.
 5 Ma. himavati. 6 Ma. mahāsālo va.
-------------------------------------------------
[page 272]
          Ko so odātapāvāro jayaṁ indova sobhati.
          Suvaṇṇapīḷakākiṇṇaṁ maṇidaṇḍavicittakaṁ
          ko so parisamoggayha aṁse 1- khaggaṁ pamuñcati.
          Suvaṇṇavikatā citrā sukatā citrasibbinī 2-
          ko so omuñcate pādā namo katvā mahesino.
    [774] < PTS. J VI , 219 >Dhataraṭṭhassa te nāgā 3- iddhimanto yasassino
          samuddajāya uppannā ete nāgā mahiddhikāti.
                     Bhūridattajātakaṁ chaṭṭhaṁ.
                        ---------
                    7 Candakumārajātakaṁ 4-
              [775] < PTS. J VI , 132 >Rājāsi luddakakammo
                    ekarājā pupphavatitāyaṁ 5-
                    so pucchi brahmabandhuṁ
                    khaṇḍahālaṁ purohitaṁ muḷhaṁ
                    saggānamaggamācikkha 6-
                    tvamasi brāhmaṇa dhammavinayakusalo
                    yathā ito vajanti sugatiṁ
                    narā puññāni katvāna.
              [776] < PTS. J VI , 132 >Atidānaṁ dadatvāna 7-

  *  *  *  *  *  *
  Footnote:1 Ma. īsaṁ. Sī. Yu. īso khaggaṁva. 2 Ma. cittasibbanā. 3 Ma. dhataraṭṭhā hi
 te nāgā. 4 Sī. Yu. khaṇḍahālajātakaṁ. 5 Ma. pupaphavatīyā. 6 Sī. Yu.
 saggamaggamācikkha. 7 Ma. daditvāna.
-------------------------------------------------
[page 273]
                    Avajjhe deva ghātetvā
                    evaṁ vajanti sugatiṁ
                    narā puññāni katvāna.
              [777] < PTS. J VI , 132 >Kiṁ panetaṁ 1- atidānaṁ
                    ke ca avajjhā imasmiṁ lokasmiṁ
                    etañca kho no akkhāhi
                    yajissāmi dadāmi 2- dānāni.
              [778] < PTS. J VI , 133 >Puttehi deva yajitabbaṁ
                    mahesīhi negamehi ca
                    usabhehi ājāniyehi catūhi
                    sabbacatukkena deva yajitabbaṁ.
              [779] < PTS. J VI , 133 >Taṁ sutvā antepure
                    kumārā mahesiyo ca haññantu
                    eko ahosi nigghoso
                    bhesmā 3- accuggato saddo.
              [780] < PTS. J VI , 134 >Gacchatha vadetha kumāre
                    candañca suriyañca bhaddasenañca
                    surañca vāmagottañca
                    pacurā 4- kira hotha yaññatthāya.
              [781] < PTS. J VI , 134 >Kumāriyopi vadetha

  *  *  *  *  *  *
  Footnote:1 Ma. pana taṁ. 2 Sī. Yu. yajissāma dadāma. 3 Ma. bhismā. 4 Sī. Yu. pasurā.
 ito paraṁ īdisameva.
-------------------------------------------------
[page 274]
                    Upasenañca kokilañca
                    muditañca nandañcāpi kumārikaṁ
                    pacurā kira hotha yaññatthāya.
              [782] < PTS. J VI , 134 >Vijayampi mayhaṁ mahesiṁ
                    erāvatiṁ 1- kesiniṁ sunandañca
                    lakkhaṇavarūpapannā
                    pacurā kira hotha yaññatthāya.
              [783] < PTS. J VI , 135 >Gahapatayopi 2- vadetha
                    puṇṇamukhaṁ bhaddiyaṁ siṅgālañca
                    vaḍḍhañcāpi gahapatiṁ
                    pacurā kira hotha yaññatthāya.
              [784] < PTS. J VI , 135 >Te tattha gahapatayo avocayiṁsu
                    samāgatā puttadāraparikiṇṇā
                    sabbe 3- sikhino deva karohi
                    athavā no dāse sāvehi.
    [785] < PTS. J VI , 135 >Abhayaṅkarampi me hatthiṁ nāḷāgiriṁ accuggataṁ (varuṇadantaṁ)
          ānetha kho te khippaṁ yaññatthāya bhavissati.
          Assaratanampi me 4- kesiṁ surāmukhaṁ 5- puṇṇakaṁ vinatakañca
          ānetha kho te khippaṁ yaññatthāya bhavissati.

  *  *  *  *  *  *
  Footnote:1 Yu. ekapatiṁ. 2 Ma. ca. 3 Ma. sabbeva. 4 Sī. Ma. Yu. ayaṁ pāṭho natthi.
 5 Sī. suraṁmukhaṁ.
-------------------------------------------------
[page 275]
                    Usabhampi me yūthapatiṁ
                    anojaṁ nisabhaṁ gavampatiṁ
                    tepi mayhaṁ ānetha sammukhā 1- karontu sabbaṁ
                    yajissāmi dadāmi dānāni.
                    Sabbaṁpi paṭiyādetha
                    yaññaṁ pana uggatamhi suriyamhi
                    āṇāpetha candakumāre 2-
                    abhiramantu imaṁ rattiṁ.
                    Sabbaṁpi upaṭṭhapetha
                    yaññaṁ pana uggatamhi suriyamhi
                    vadethadāni kumāre
                    ajja kho pacchimā ratti.
    [786] < PTS. J VI , 136 >Taṁ taṁ mātā avoca rodantī āgatā 3- vimānato 4-
          yañño kira te putta bhavissati catūhi puttehi.
    [787] < PTS. J VI , 136 >Sabbepi mayhaṁ puttā cattā candasmiṁ haññamānasmiṁ
          puttehi yaññaṁ yajitvāna sugatiṁ saggaṁ gamissāmi.
    [788] < PTS. J VI , 136 >Mā taṁ putta saddahesi sugati kira hoti puttayaññena
          nirayāneso maggo neso maggo hi saggānaṁ.
          Dānāni dehi koṇḍañña ahiṁsā sabbabhūtabhabyānaṁ
          esa maggo sugatiyā na ca maggo puttayaññena.

  *  *  *  *  *  *
  Footnote:1 Ma. samūha. 2 Ma. -ca kumāre. 3 Ma. āgantvā. 4 savimānatotipi.
-------------------------------------------------
[page 276]
    [789] < PTS. J VI , 137 >Ācariyānaṁ vacanā ghātissaṁ 1- candañca suriyañca
          puttehi yajitvā 2- duccajehi sugatiṁ saggaṁ gamissāmi.
    [790] < PTS. J VI , 137 >Taṁ taṁ pitāpi avaca vasavatti orasaṁ sakaṁ puttaṁ
          yañño kira te putta bhavissati catūhi puttehi.
    [791] < PTS. J VI , 137 >Sabbepi mayhaṁ puttā cattā candasmiṁ haññamānasmiṁ
          puttehi yaññaṁ yajitvāna sugatiṁ saggaṁ gamissāmi.
    [792] < PTS. J VI , 137 >Mā taṁ putta saddahesi sugati kira hoti puttayaññena
          nirayāneso maggo neso maggo hi saggānaṁ.
          Dānāni dehi koṇḍañña ahiṁsā sabbabhūtabhabyānaṁ
          esa maggo sugatiyā na ca maggo puttayaññena.
    [793] < PTS. J VI , 137 >Ācariyānaṁ vacanā ghātissaṁ 1- candañca suriyañca
          puttehi yajitvā 2- duccajehi sugatiṁ saggaṁ gamissāmi.
    [794] < PTS. J VI , 138 >Dānāni dehi koṇḍañña ahiṁsā sabbabhūtabhabyānaṁ
          puttaparivuto tuvaṁ raṭṭhaṁ janapadañca pālehi.
    [795] < PTS. J VI , 138 >Mā no deva avadhi dāse no dehi khaṇḍahālassa
          api nigaḷabandhakāpi hatthī asse ca pālema.
          Mā no deva avadhi dāse no dehi khaṇḍahālassa
          api nigaḷabandhakāpi hatthichakaṇāni ujjhema.
          Mā no deva avadhi dāse no dehi khaṇḍahālassa
          api nigaḷabandhakāpi assachakaṇāni ujjhema.

  *  *  *  *  *  *
  Footnote:1 Ma. ghātessaṁ. 2 Ma. - yaññaṁ yajitvāna.
-------------------------------------------------
[page 277]
          Mā no deva avadhi dāse no dehi khaṇḍahālassa
          yassa honti tava kāmā api raṭṭhā pabbājitā
                    bhikkhācariyaṁ carissāma.
    [796] < PTS. J VI , 138 >Dukkhaṁ kho me janayittha 1- vilapantā jīvitassa kāmā hi
          muñcathadāni kumāre alaṁpi me hotu puttayaññena.
    [797] < PTS. J VI , 139 >Pubbeva khosi me vutto dukkaraṁ durabhisambhavaṁ cetaṁ
          atha no upakkhatassa yaññassa kasmā karosi vikkhepaṁ.
          Sabbe vajanti sugatiṁ ye yajanti yepi ceva yajāpenti
          ye cāpi anumodanti yajantānaṁ edisaṁ mahāyaññaṁ.
    [798] < PTS. J VI , 139 >Atha kissa ca no 2- pubbe sotthānaṁ brāhmaṇe avācesi
          atha no akāraṇasmā yaññatthāya deva ghātesi.
          Pubbeva no daharakāle na hanesi na ghātesi
          daharamhā yobbanappattā adūsakā tāta haññāma.
          Hatthigate assagate sannaddhe passa no mahārāja
          yuddhe vā yujjhamāne vā nahi mādisā [3]- honti yaññatthāya.
          Paccante vā kuppite aṭavīsu vā mādise niyojenti
          atha no akāraṇasmā abhūmiyaṁ tāta haññāma.
          Yākāci sakuṇikāyo 4- vasanti tiṇagharāni katvāna
          tāsaṁpi piyā puttā atha no tvaṁ deva ghātesi.
          Mā khvassa 5- saddahesi na maṁ khaṇḍahālo ghāteyya

  *  *  *  *  *  *
  Footnote:1 Ma. janayatha. 2 Ma. jano. 3 Ma. sūrā. 4 Ma. yāpi hitā sakuṇiyo. 5 Ma. tassa.
-------------------------------------------------
[page 278]
          Mamañhi so ghātetvāna anantarā tampi deva ghāteyya.
          Gāmavaraṁ nigamavaraṁ dadanti bhogaṁpissa mahārāja
          athaggapiṇḍikāpi kule kule hete bhuñjanti.
          Tesaṁpi tādisānaṁ icchanti dubbhituṁ mahārāja
          yebhuyyena hi ete akataññuno brāhmaṇā deva.
          Mā no deva avadhi dāse no dehi khaṇḍahālassa
          api nigaḷabandhakāpi hatthī asse ca pālema.
          Mā no deva avadhi dāse no dehi khaṇḍahālassa
          api nigaḷabandhakāpi hatthichakaṇāni ujjhema.
          Mā no deva avadhi dāse no dehi khaṇḍahālassa
          api nigaḷabandhakāpi assachakaṇāni ujjhema.
          Mā no deva avadhi dāse no dehi khaṇḍahālassa
          yassa honti tava kāmā api raṭṭhā pabbājitā
                     bhikkhācariyaṁ carissāma.
    [799] < PTS. J VI , 141 >Dukkhaṁ kho me janayittha 1- vilapantā jīvitassa kāmā hi
          muñcathadāni 2- kumāre alaṁpi me hoti puttayaññena.
    [800] < PTS. J VI , 141 >Pubbeva khosi me vutto dukkaraṁ durabhisambhavaṁ cetaṁ
          atha no upakkhatassa yaññassa kasmā karosi vikkhepaṁ.
          Sabbe vajanti sugatiṁ ye yajanti yepi ceva yajāpenti 3-
          ye cāpi anumodanti yajantānaṁ edisaṁ mahāyaññaṁ.

  *  *  *  *  *  *
  Footnote:1 Ma. janayatha. 2 Ma. muñcetha -. 3 Ma. yepi yāpenti. ito paraṁ īdisameva.
-------------------------------------------------
[page 279]
   [801] < PTS. J VI , 141 >Yadi kira yajitvā puttehi devalokaṁ ito cutā yanti
         brāhmaṇo tāva yajatu pacchāpi yajissasi rāja 1-.
         Yadi kira yajitvā puttehi devalokaṁ ito cutā yanti
         eseva khaṇḍahālo yajatu sakehi puttehi.
         Evaṁ jānaṁ ce 2- khaṇḍahālo kiṁ puttake na ghātesi
         sabbañca ñātijanaṁ attānañca na ghātesi.
         Sabbe vajanti nirayaṁ ye yajanti yepi ceva yajāpenti
         ye cāpi anumodanti yajantānaṁ edisaṁ mahāyaññaṁ.
                          [3]-
              [802] < PTS. J VI , 142 >Kathañca kira puttakāmāyo
                    gahapatayo gharaṇiyo ca
                    nagaramhi na upavadanti rājānaṁ
                    mā ghātayi orasaṁ puttaṁ.
                    Kathañca kira puttakāmāyo
                    gahapatayo gharaṇiyo ca
                    nagaramhi na upavadanti rājānaṁ
                    mā ghātayi atrajaṁ puttaṁ.
                    Rañño camhi atthakāmo
                    hito ca sabbajanapadassa 4-
                    na koci assa paṭighaṁ mayā

  *  *  *  *  *  *
  Footnote:1 Sī. pacchāpi yakhissate rājā. Ma. pacchāpi yajasi tuvaṁ rājā. 2 Ma. jānanto.
 3 Ma. sace hi so sjjhati yo hanāti hatopi so saggamupeti ṭhānaṁ
  bhovādi bhovādina mārayeyyuṁ ye cāpi tesaṁ abhisaddaheyyuṁ.
 4 Sī. Yu. sabbadā janapadassa.
-------------------------------------------------
[page 280]
                    Janapado na pavedeti.
    [803] < PTS. J VI , 142 >Gacchatha vo gharaṇiyo tātañca vadetha khaṇḍahālañca
          mā ghātetha kumāre adūsake sīhasaṅkāse
          gacchatha vo gharaṇiyo tātañca vadetha khaṇḍahālañca
          mā ghātetha kumāre apekkhite sabbalokassa.
              [804] < PTS. J VI , 142 >Yannūnāhaṁ jāyeyyaṁ rathakārakule 1- vā
                    pukkusakule 2- vā vessesu vā jāyeyyaṁ
                    na hajja maṁ rājā yaññe 3- ghāteyya.
    [805] < PTS. J VI , 142 >Sabbāpi mantiniyo 4- gacchatha ayyassa khaṇḍahālassa
          pādesu nipatatha aparādhāhaṁ na passāmi.
          Sabbāpi gharaṇiyo 5- gacchatha ayyassa khaṇḍahālassa
          pādesu nipatatha kinte bhante mayaṁ adūsema.
    [806] < PTS. J VI , 143 >Kapaṇā 6- vilapati selā disvāna bhātaro upanītatte
          yañño kira me ukkhipito tātena saggakāmena.
    [807] < PTS. J VI , 143 >Āvatti ca parivatti ca vasulo sammukhā rañño
          mā no deva pitaraṁ avadhi daharamhā ayobbanappattā.
    [808] < PTS. J VI , 143 >Eso te vasula pitā samehi pitarā saha
          dukkhaṁ kho me janayasi vilapanto antepurasmiṁ
          muñcathadāni kumāre alaṁpi me hotu puttayaññena.
    [809] < PTS. J VI , 143 >Pubbeva khosi me vutto dukkaraṁ durabhisambhavaṁ cetaṁ

  *  *  *  *  *  *
  Footnote:1 Ma. rathakārakulesu vā. 2 Ma. pukkusakulesu vā. 3 Sī. Yu. yaññatthāya.
 4-5 Ma. sabbā sīmantiniyo. 6 Sī. Yu. kapaṇaṁ.
-------------------------------------------------
[page 281]
          Atha no upakkhatassa yaññassa kasmā karosi vikkhepaṁ
          sabbe vajanti sugatiṁ ye yajanti yepi ceva yajāpenti
          ye cāpi anumodanti yajantānaṁ edisaṁ mahāyaññaṁ.
    [810] < PTS. J VI , 144 >Sabbaratanassa yañño upakkhato ekarāja tava paṭiyatto
          abhinikkhamassu deva saggaṁ gato tvaṁ pamodissasi.
    [811] < PTS. J VI , 144 >Daharā sattasatā etā candakumārassa bhariyāyo
          kese vikiritvāna rodantiyo maggamanuyāyanti 1-.
          Aparā pana sokena nikkhantā nandane viya devā
          kesā vikiritvāna 2- rodantiyo maggamanuyāyanti 3-.
    [812] < PTS. J VI , 144 >Kāsikasucivatthadharā kuṇḍalino aggalucandanavilittā
          nīyanti candasuriyā yaññatthāya ekarājassa.
          Kāsikasucivatthadharā kuṇḍalino aggalucandanavilittā
          nīyanti candasuriyā mātu katvā hadayasokaṁ.
          Kāsikasucivatthadharā kuṇḍalino aggalucandanavilittā
          nīyanti candasuriyā janassa katvā hadayasokaṁ.
          Maṁsarasabhojanā nhāpakasunhātā 4- kuṇḍalino aggalucandanavilittā
          nīyanti candasuriyā yaññatthāya ekarājassa.
          Maṁsarasabhojanā nhāpakasunhātā kuṇḍalino aggalucandanavilittā
          nīyanti candasuriyā mātu katvā hadayasokaṁ.
          Maṁsarasabhojanā nhāpakasunhātā kuṇḍalino aggalucandanavilittā

  *  *  *  *  *  *
  Footnote:1-3 Ma. maggamanuyāyiṁsu. Sī. Yu. maggamanuyanti. 2 Ma. pakiritvāna.
 4 Ma. sunhāpitā. ito paraṁ īdisameva.
-------------------------------------------------
[page 282]
          Nīyanti candasuriyā janassa katvā hadayasokaṁ.
          Yassu pubbe hatthivaradhuragate hatthikā 1- anuvajanti
          tyajja candasuriyā ubhova pattikā yanti.
          Yassu pubbe assavaradhuragate assakā 2- anuvajanti
          tyajja candasuriyā ubhova pattikā yanti.
          Yassu pubbe rathavaradhuragate rathikā 3- anuvajanti
          tyajja candasuriyā ubhova pattikā yanti.
          Ye hissu pubbe nīyiṁsu tapanīyakappanehi turaṅgehi
          tyajja candasuriyā ubhova pattikā yanti.
    [813] < PTS. J VI , 145 >Yadi sakuṇi maṁsamicchasi uyyassu 4- pubbena pupphavatiyāyaṁ 5-
          yajatettha ekarājā sammuḷho catūhi puttehi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi kaññāhi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi mahesīhi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi gahapatīhi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi hatthīhi.

  *  *  *  *  *  *
  Footnote:1 Ma. hatthīhi. 2 Ma. assehi. 3 Ma. rathehi. 4 Ma. ḍayassu.
 5 Ma. pupphavatiyā. ito paraṁ īdisameva.
-------------------------------------------------
[page 283]
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi assehi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho catūhi usabhehi.
          Yadi sakuṇi maṁsamicchasi uyyassu pubbena pupphavatiyāyaṁ
          yajatettha ekarājā sammuḷho sabbacatukkena.
    [814] < PTS. J VI , 146 >Ayamassa pāsādo sovaṇṇo pupphamālyābhikiṇṇo 1-
          tedāni ayyaputtā cattāro vadhāya ninnītā.
          Idamassa kūṭāgāraṁ sovaṇṇaṁ pupphamālyābhikiṇṇaṁ 2-
          tedāni ayyaputtā cattāro vadhāya ninnītā.
          Idamassa uyyānaṁ supupphitaṁ sabbakālikaṁ rammaṁ
          tedāni ayyaputtā cattāro vadhāya ninnītā.
          Idamassa asokavanaṁ supupphitaṁ sabbakālikaṁ rammaṁ
          tedāni ayyaputtā cattāro vadhāya ninnītā.
          Idamassa kaṇikāravanaṁ supupphitaṁ sabbakālikaṁ rammaṁ
          tedāni ayyaputtā cattāro vadhāya ninnītā.
          Idamassa pāṭalivanaṁ supupphitaṁ sabbakālikaṁ rammaṁ
          tedāni ayyaputtā cattāro vadhāya ninnītā.
          Idamassa ambavanaṁ supupphitaṁ sabbakālikaṁ rammaṁ

  *  *  *  *  *  *
  Footnote:1 Sī. Ma. idaṁ antepuraṁ surammaṇīyaṁ. 2 Ma. pupphamalyavikiṇṇaṁ.
-------------------------------------------------
[page 284]
          Tedāni ayyaputtā cattāro vadhāya ninnītā.
          Ayamassa pokkharaṇī sañchannā padumapuṇḍarīkehi
          nāvā ca sovaṇṇavikatā pupphavalliyā 1- cittā surammaṇīyā
          tedāni ayyaputtā cattāro vadhāya ninnītā.
    [815] < PTS. J VI , 147 >Idamassa hatthiratanaṁ erāvaṇo gajo balī dantī
          tedāni ayyaputtā cattāro vadhāya ninnītā.
          Idamassa assaratanaṁ ekakhuro vego asso 2-
          tedāni ayyaputtā cattāro vadhāya ninnītā.
          Ayamassa assaratho sāliyā viya nigghoso 3-
          subho ratanavicitto yatthassu ayyaputtāsobhiṁsunandaneviyadevā
          tedāni ayyaputtā cattāro vadhāya ninnītā.
          Kathannāma sāmasamasundarehi candanamudukagattehi
          rājā yajissate yaññaṁ sammuḷho catūhi puttehi.
          Kathannāma sāmasamasundarāhi candanamudukagattāhi
          rājā yajissate yaññaṁ sammuḷho catūhi kaññāhi.
          Kathannāma sāmasamasundarāhi candanamudukagattāhi
          rājā yajissate yaññaṁ sammuḷho catūhi mahesīhi.
          Kathannāma sāmasamasundarehi candanamudukagattehi
          rājā yajissate yaññaṁ sammuḷho catūhi gahapatīhi.
          Yathā honti gāmanigamā suññā amanussakā brahāraññā

  *  *  *  *  *  *
  Footnote:1 Sī. Yu. pupphāvaliyā. 2 Ma. ekakhūro asso. 3 Ma. sāḷiya nigghoso.
-------------------------------------------------
[page 285]
          Tathā hessati pupphavatiyā yiṭṭhesu candasuriyesu.
    [816] < PTS. J VI , 148 >Ummattikā bhavissāmi bhūnahatā paṁsunāva 1- parikiṇṇā
          sace candakumāraṁ 2- hanti pāṇā me deva bhijjanti 3-.
          Ummattikā bhavissāmi bhūnahatā paṁsunāva 1- parikiṇṇā
          sace suriyakumāraṁ hanti pāṇā me deva bhijjanti 4-.
    [817] < PTS. J VI , 148 >Kinnumā na ramāpeyyuṁ aññamaññaṁ piyaṁvadā
          ghaṭṭikā uparikkhī ca pokkharaṇī ca gāyikā
          candasuriyesu naccantiyo samā tāsaṁ na vijjati.
    [818] < PTS. J VI , 148 >Imaṁ mayhaṁ hadayasokaṁ paṭimuñcatu khaṇḍahāla tava mātā
          yo mayhaṁ hadayasoko candasmiṁ vadhāya ninnīte.
          Imaṁ mayhaṁ hayadasokaṁ paṭimuñcatu khaṇḍahāla tava mātā
          yo mayhaṁ hadayasoko suriyasmiṁ vadhāya ninnīte.
          Imaṁ mayhaṁ hadayasokaṁ paṭimuñcatu khaṇḍahāla tava jāyā
          yo mayhaṁ hadayasoko candasmiṁ vadhāya ninnīte.
          Imaṁ mayhaṁ hadayasokaṁ paṭimuñcatu khaṇḍahāla tava jāyā
          yo mayhaṁ hadayasoko suriyasmiṁ vadhāya ninnīte.
          Mā ca putte mā ca patiṁ addakkhi khaṇḍahāla tava mātā
          yo ghātesi kumāre adūsake sīhasaṅkāse.
          Mā ca putte mā ca patiṁ addakkhi khaṇḍahāla tava mātā
          yo ghātesi kumāre apekkhite sabbalokassa.

  *  *  *  *  *  *
  Footnote:1 Ma. - ca. 2 Ma. candavaraṁ. 3-4 Ma. rujjhanti.
-------------------------------------------------
[page 286]
          Mā ca putte mā ca patiṁ addakkhi khaṇḍahāla tava jāyā
          yo ghātesi kumāre adūsake sīhasaṅkāse.
          Mā ca putte mā ca patiṁ addakkhi khaṇḍahāla tava jāyā
          yo ghātesi kumāre apekkhite sabbalokassa.
    [819] < PTS. J VI , 149 >Mā no deva avadhi dāse no dehi khaṇḍahālassa
          api nigaḷabandhakāpi hatthī asse ca pālema.
          Mā no deva avadhi dāse no dehi khaṇḍahālassa
          api nigaḷabandhakāpi hatthichakaṇāni ujjhema.
          Mā no deva avadhi dāse no dehi khaṇḍahālassa
          api nigaḷabandhakāpi assachakaṇāni ujjhema.
          Mā no deva avadhi dāse no dehi khaṇḍahālassa
          yassa honti tava kāmā api raṭṭhā pabbājitā
                     bhikkhācariyaṁ carissāma.
          Dibyaṁ deva upayācanti puttatthikā daliddāpi
          paṭibhāṇānipi hitvā putte na labhanti ekaccā
          āsāsikāni 1- karonti puttā no jāyantu tato paputtā
          atha no akāraṇasmā yaññatthāya deva ghātesi.
          Upayācitakena puttaṁ labhanti mā tāta no aghātesi
          mā kicchaladdhakehi puttehi yajittho imaṁ yaññaṁ.
          Upayācitakena puttaṁ labhanti mā tāta no aghātesi

  *  *  *  *  *  *
  Footnote:1 Ma. āsīsikāni.
-------------------------------------------------
[page 287]
          Mā kapaṇaladdhakehi puttehi ammāya no vippavāsesi.
    [820] < PTS. J VI , 150 >Bahudukkhaṁ 1- posiyā candaṁ amma tuvaṁ jīyase puttaṁ
          vandāmi kho te pāde labhataṁ tāto paralokaṁ
          handa ca maṁ upagūha 2- pāde te amma vandituṁ dehi
          gacchāmidāni pavāsaṁ yaññatthāya ekarājassa.
          Handa ca maṁ upagūha 3- pāde te amma vandituṁ dehi
          gacchāmidāni pavāsaṁ mātu katvā hadayasokaṁ.
          Handa ca maṁ upagūha 4- pāde te amma vandituṁ dehi
          gacchāmidāni pavāsaṁ janassa katvā hadayasokaṁ.
    [821] < PTS. J VI , 151 >Handa ca padumapattānaṁ moliṁ bandhassu gotamiputta
          campakadalamissāyo esā te porāṇikā pakati.
          Handa ca vilepanante pacchimakaṁ candanaṁ vilimpassu
          yehi ca suvilitto sobhasi rājaparisāyaṁ.
          Handa ca mudukāni vatthāni pacchimaṁ kāsikaṁ nivāsehi
          yehi ca sunivattho sobhasi rājaparisāyaṁ.
          Muttāmaṇikanakavibhūsitāni gaṇhassu hatthābharaṇāni
          yehi ca hatthābharaṇehi sobhasi rājaparisāyaṁ.
    [822] < PTS. J VI , 151 >Na hi nūnāyaṁ raṭṭhapālo bhūmipati janapadassa dāyādo
          lokissaro mahanto putte sinehaṁ janayati.

  *  *  *  *  *  *
  Footnote:1 Ma. badudukkhā. 2-3-4 Ma. upaguyha.
-------------------------------------------------
[page 288]
    [823] < PTS. J VI , 151 >Mayhaṁ piyā 1- puttā athopi piyā 2- tumhe ca bhariyāyo
          saggañca patthayamāno 3- tenāhaṁ ghātayissāmi.
    [824] < PTS. J VI , 152 >Maṁ paṭhamaṁ ghātehi mā me hadayaṁ dukkhaṁ aphālesi
          alaṅkato sundarako putto deva tava sukhumālo.
          Handayya maṁ hanassu sasokā 4- candakena 5- hessāmi
          puññaṁ karassu vipulaṁ vicarāma ubho paraloke.
    [825] < PTS. J VI , 152 >Mā tvaṁ cande rucci (maraṇaṁ) bahukā tava devarā visālakkhi
          te taṁ ramayissanti yiṭṭhasmiṁ gotamiputte.
    [826] < PTS. J VI , 152 >Evaṁ vutte candā attānaṁ hanti hatthatalakehi
          alamettha 6- jīvitena pissāmi visaṁ marissāmi.
          Na hi nūnimassa rañño ñātimittā 7- ca vijjare
          suhadā yena vadanti rājānaṁ mā ghātayi orase putte
          na hi nūnimassa rañño ñātimittā 7- ca vijjare
          suhadā yena vadanti rājānaṁ mā ghātayi atraje putte.
          Ime tepi mayhaṁ puttā guṇino kāyuradhārino
          rājā tehipi yajassu yaññaṁ atha muñcatu gotamiputte.
          Vilasatampi maṁ katvā yajassu sattadhā mahārāja
          mā jeṭṭhaputtaṁ avadhi adūsakaṁ sīhasaṅkāsaṁ.
          Vilasatampi maṁ katvā yajassu sattadhā mahārāja

  *  *  *  *  *  *
  Footnote:1 Ma. mayhampi. 2 attāpi piyotipi pāṭho. Ma. attā ca piyo. 3 Ma. patthayāno.
 4 Ma. paraloke. 5 Sī. Yu. candiyena. 6 Sī. Yu. alamatathu. 7 Ma. mittāmaccā ca.
-------------------------------------------------
[page 289]
          Mā jeṭṭhaputtaṁ avadhi apekkhitaṁ sabbalokassa.
    [827] < PTS. J VI , 153 >Bahukā tava dinnā ābharaṇā uccāvacā subhaṇitamhi
          muttā maṇi veḷuriyā etante pacchimakaṁ dānaṁ.
    [828] < PTS. J VI , 153 >Yesaṁ pubbe khandhesu phullā mālāguṇā vivattiṁsu
          tesajjapi sunisito 1- nettiṁso vivattissati khandhesu.
          Yesaṁ pubbe khandhesu cittā mālāguṇā vivattiṁsu
          tesajjapi sunisito 1- nettiṁso vivattissati khandhesu.
          Acirā vata nettiṁso vivattissati rājaputtānaṁ khandhesu
          atha mama hadayaṁ na phalati tāva daḷhabandhanañca me āsi.
          Kāsikasucivatthadharā kuṇḍalino aggalucandanavilittā
          niyyātha candasuriyā yaññatthāya ekarājassa.
          Kāsikasucivatthadharā kuṇḍalino aggalucandanavilittā
          niyyātha candasuriyā mātu katvā hadayasokaṁ.
          Kāsikasucivatthadharā kuṇḍalino aggalucandanavilittā
          niyyātha candasuriyā janassa katvā hadayasokaṁ.
          Maṁsarasabhojanā nhāpakasunhātā kuṇḍalino aggalucandanavilittā
          niyyātha candasuriyā yaññatthāya ekarājassa.
          Maṁsarasabhojanā nhāpakasunhātā kuṇḍalino aggalucandanavilittā
          niyyātha candasuriyā mātu katvā hadayasokaṁ.
          Maṁsarasabhojanā nhāpakasunhātā kuṇḍalino aggalucandanavilittā

  *  *  *  *  *  *
  Footnote:1 Sī. Yu. pītanisito. 2 Ma. aciraṁ.
-------------------------------------------------
[page 290]
          Niyyātha candasuriyā janassa katvā hadayasokaṁ.
    [829] < PTS. J VI , 154 >Sabbasmiṁ upakkhatasmiṁ nisīdite candasuriyasmiṁ 1- yaññatthāya
          pañcālarājadhītā pañjalikā sabbaparisantaramanupariyāsi 2-.
          Yena saccena khaṇḍahālo pāpakammaṁ karoti dummedho
          etena saccavajjena samaṅginī sāmikena homi.
          Ye idhatthi amanussā yāni ca yakkhabhūtabhabyāni
          karontu me veyyāvaṭikaṁ samaṅginī sāmikena homi.
          Yā devatā idhāgatā yāni ca sabbabhūtabhabyāni 3-
          saraṇesiniṁ anāthaṁ tāyatha maṁ yācāmi vo patimāhaṁ ajeyyaṁ.
    [830] < PTS. J VI , 155 >Taṁ sutvā amanusso ayokuṭaṁ paribbhamitvāna
          bhayamassa janayanto rājānaṁ idamavoca.
          Bujjhassu kho rājakali mā tehaṁ matthakaṁ nitāḷesiṁ
          mā jeṭṭhaputtaṁ avadhi adūsakaṁ sīhasaṅkāsaṁ.
          Ko te diṭṭho rājakali puttabhariyāyo haññamānāyo
          seṭṭhī ca gahapatayo adūsakā saggakāmā hi.
    [831] < PTS. J VI , 155 >Taṁ sutvā khaṇḍahālo rājā ca abbhūtamidaṁ disvāna
          sabbesaṁ bandhanāni mocesuṁ yathā taṁ anupaghātaṁ 4-.
          Sabbesu vippamuttesu ye tattha samāgatā tadā āsuṁ
          sabbe ekekaleḍḍumadaṁsu esa vadho khaṇḍahālassa.

  *  *  *  *  *  *
  Footnote:1 Ma. candasmiṁ. 2 Ma. sabbaparisāya samanapariyāyi. 3 Ma. yakkhabhūtabhabyāni.
 4 Sī. apāpānaṁ.
-------------------------------------------------
[page 291]
    [832] < PTS. J VI , 156 >Sabbe paviṭṭhā 1- nirayaṁ yathā taṁ pāpakammaṁ karitvāna
          na hi pāpakammaṁ katvā labbhā sugati 2- ito gantuṁ.
    [833] < PTS. J VI , 156 >Sabbesu vippamuttesu ye tattha samāgatā tadā āsuṁ
          candaṁ abhisiñciṁsu samāgatā rājapurisā 3- ca.
          Sabbesu vippamuttesu yā 4- tattha samāgatā tadā āsuṁ
          candaṁ abhisiñciṁsu samāgatā rājakaññāyo.
          Sabbesu vippamuttesu ye tattha samāgatā tadā āsuṁ
          candaṁ abhisiñciṁsu samāgatā devapurisā 5- ca.
          Sabbesu vippamuttesu yā 4- tattha samāgatā tadā āsuṁ
          candaṁ abhisiñciṁsu samāgatā devakaññāyo.
          Sabbesu vippamuttesu ye tattha samāgatā tadā āsuṁ
          celukkhepamakaruṁ samāgatā rājapurisā 3- ca.
          Sabbesu vippamuttesu yā 4- tattha samāgatā tadā āsuṁ
          celukkhepamakaruṁ samāgatā rājakaññāyo.
          Sabbesu vippamuttesu ye tattha samāgatā tadā āsuṁ
          celukkhepamakaruṁ samāgatā devapurisā 5- ca.
          Sabbesu vippamuttesu yā 4- tattha samāgatā tadā āsuṁ
          celukkhepamakaruṁ samāgatā devakaññāyo.
          Sabbesu vippamuttesu bahū ānandino ahu 6-

  *  *  *  *  *  *
  Footnote:1 Sī. patīsu. Yu. patitvā. 2 Ma. sugatiṁ. 3 Ma. rājaparisā. 4 Ma. ye.
 5 Ma. devaparisā. 6 Ma. bahū ānanditā ahuṁ.
-------------------------------------------------
[page 292]
          Vādiṁsu nandippavesanagaraṁ 1- bandhanā mokkho aghositthāti.
                   Candakumārajātakaṁ sattamaṁ.
                       -----------
                    8 Mahānāradakassapajātakaṁ
    [834] < PTS. J VI , 221 >Ahu rājā videhānaṁ aṅgati nāma khattiyo
          pahutayoggo dhanimā anantabalaporiso.
          So ca paṇṇarase 2- rattiṁ purime yāme anāgate
          cātumāsā komudiyā amacce sannipātayi.
          Paṇḍite sutasampanne mitapubbe vicakkhaṇe
          vijayañca sunāmañca senāpatiṁ alātakaṁ.
          Tamanupucchi vedeho paccekaṁ brūtha saṁ ruciṁ
          cātumāsā komudajja juṇhaṁ byapahataṁ tamaṁ
          kāyajja ratiyā rattiṁ viharemu imaṁ utuṁ.
    [835] < PTS. J VI , 221 >Tato senāpati rañño alāto etadabravi
          haṭṭhaṁ yoggaṁ balaṁ sabbaṁ senaṁ sannāhayāmase.
          Niyyāma deva yuddhāya anantabalaporisā
          ye te vasaṁ na āyanti vasaṁ upanīyāmase 3-.
          Esā mayhaṁ sakā diṭṭhi ajitaṁ ojiyāmase 4-
          ramassu deva yuddhāya etaṁ cittamataṁ mama

  *  *  *  *  *  *
  Footnote:1 Ma. nandiṁ pavesi nagaraṁ. 2 Ma. pannarasiṁ. 3 Ma. upanayāmase.
 4 Ma. ojināmase.
-------------------------------------------------
[page 293]
    [836] < PTS. J VI , 222 >Alātassa vaco sutvā sunāmo etadabravi
          sabbe tuyhaṁ mahārāja amittā vasamāgatā.
          Nikkhittasatthā paccattā 1- nivātamanuvattare
          uttamo ussavo ajja na yuddhaṁ mama ruccati.
          Annapānañca khajjañca khippaṁ abhiharantu te
          ramassu deva kāmehi naccagītesu vādite 2-.
    [837] < PTS. J VI , 222 >Sunāmassa vaco sutvā vijayo etadabravi
          sabbe kāmā mahārāja niccaṁ tava upaṭṭhitā.
          Na hete dullabhā deva tava kāmehi modituṁ
          sadāpi kāmā labbhanti 3- netaṁ cittamataṁ mama.
          Samaṇaṁ brāhmaṇaṁ vāpi upāsemu bahussutaṁ
          yo najja vinaye kaṅkhaṁ atthadhammavidū ise.
    [838] < PTS. J VI , 222 >Vijayassa vaco sutvā rājā aṅgatimabravi
          yathā vijayo bhaṇati mayhaṁ petaṁva ruccati.
          Samaṇaṁ brāhmaṇaṁ vāpi upāsemu bahussutaṁ
          yo najja vinaye kaṅkhaṁ atthadhammavidū ise.
          Sabbeva santā karotha matiṁ kaṁ upāsemu paṇḍitaṁ
          yo 4- najja vinaye kaṅkhaṁ atthadhammavidū ise.
    [839] < PTS. J VI , 222 >Vedehassa vaco sutvā alāto etadabravi

  *  *  *  *  *  *
  Footnote:1 Ma. paccatthā. 2 Ma. naccagīte suvādite. 3 Ma. sulabhā. 4 sī Yu. ko.
-------------------------------------------------
[page 294]
          Atthāyaṁ migadāyasmiṁ acelo dhīrasammato.
          Guṇo kassapagottāyaṁ suto citrakathī gaṇī
          taṁ deva payirupāsemu so no kaṅkhaṁ vinessati.
    [840] < PTS. J VI , 222 >Alātassa vaco sutvā rājā codesi sārathiṁ
          migadāyaṁ gamissāma yuttaṁ yānaṁ idhānaya.
    [841] < PTS. J VI , 223 >Tassa yānaṁ ayojesuṁ dantaṁ rūpiyapakkharaṁ.
          Sukkamaṭṭhaparivāraṁ paṇḍaraṁ dosinā mukhaṁ.
          Tatrāsuṁ kumudāyuttā cattāro sindhavā hayā
          anilūpamasamuppātā sudantā suvaṇṇamālino.
          Setacchattaṁ setaratho setassā setavījanī
          vedeho sahamaccehi nīyaṁ candova sobhati.
          Tamanuyāyiṁsu bahavo indikhaggadharā 1- balī
          assapiṭṭhigatā vīrā narā naravarādhipaṁ.
          So muhuttaṁva yāyitvā yānā oruyha khattiyo
          vedeho sahamaccehi patti guṇamupāgami.
          Yepi tattha tadā āsuṁ brāhmaṇibbhā samāgatā
          na te apanayi rājā akataṁ bhūmimāgate.
    [842] < PTS. J VI , 224 >Tato so mudukā bhisiyā muducittakasanthate
          mudupaccatthate rājā ekamantaṁ upāvisi.
          Nisajja rājā sammodi kathaṁ sārāṇiyaṁ tato

  *  *  *  *  *  *
  Footnote:1 Sī. indakhaggadharā. Yu. iṭṭhikhaggadharā.
-------------------------------------------------
[page 295]
          Kacci yāpanīyaṁ bhante vātānamaviyattatā.
          Kacci akasirā vutti labhasi piṇḍiyāpanaṁ 1-
          appābādho 2- casi kacci cakkhu na parihāyati.
    [843] < PTS. J VI , 224 >Taṁ guṇo paṭisammodi vedehaṁ vinaye rataṁ
          yāpanīyaṁ mahārāja sabbametaṁ tadūbhayaṁ.
          Kacci tuyhaṁpi vedeha paccantā na balīyare
          kacci arogaṁ yoggante kacci vahati vāhanaṁ
          kacci te byādhiyo natthi sarīrassupatāpiyā 3-.
    [844] < PTS. J VI , 224 >Paṭisammodito rājā tato pucchi anantarā
          atthaṁ dhammañca ñāyañca dhammakāmo rathesabho.
          Kathaṁ dhammañcare macco mātāpitūsu kassapa
          kathañcare ācariye puttadāre kathañcare.
          Kathañcareyya vuḍḍhesu kathaṁ samaṇabrāhmaṇe
          kathañca balakāyasmiṁ kathaṁ janapade care.
          Kathaṁ dhammañcaritvāna pecca 4- gacchanti suggatiṁ
          kathañceke adhammaṭṭhā patanti nirayaṁ adho.
    [845] < PTS. J VI , 225 >Vedehassa vaco sutvā kassapo etadabravi
          suṇohi me mahārāja saccaṁ avitathaṁ padaṁ.
          Natthi dhammacaritassa phalaṁ kalyāṇapāpakaṁ

  *  *  *  *  *  *
  Footnote:1 Ma. piṇḍayāpanaṁ. 2 Ma. apābādho. 3 Sī. Yu. sarīrassupatāpikā.
 4 Ma. maccā.
-------------------------------------------------
[page 296]
          Natthi deva paraloko 1- ko tato hi idhāgato.
          Natthi deva pitaro vā kuto mātā kuto pitā
          natthi ācariyo nāma adantaṁ ko damessati.
          Samatulyāni bhūtāni natthi jeṭṭhāpacāyikā
          natthi balaṁ viriyaṁ vā kuto uṭṭhānaporiso 2-.
          Niyatāni hi bhūtāni yathā goṭaviso tathā
          laddheyyaṁ labhate macco tattha dānaphalaṁ kuto.
          Natthi dānaphalaṁ deva avaso devavīriyo
          bālehi dānaṁ paññattaṁ paṇḍitehi paṭicchitaṁ
          avasā denti dhīrānaṁ bālā paṇḍitamānino.
    [846] < PTS. J VI , 226 >Sattime sassatā kāyā acchejjā avikopino
          tejo paṭhavī āpo ca vāyo sukhadukkhañcime.
          Jīve ca sattime kāyā yesaṁ chettā na vijjati
          natthi hantā va chettā vā haññare vāpi kocinaṁ 3-.
          Antareyeva 4- kāyānaṁ satthāni vītivattare
          yo cāyaṁ 5- siramādāya paresaṁ nisitāsinā
          na so chindati te kāye tattha pāpaphalaṁ kuto.
          Cullāsītimahākappe sabbe sujjhanti saṁsaraṁ
          anāgate tamhi kāle saññatopi na sujjhati.
          Caritvāpi bahuṁ bhadraṁ neva sujjhanti nāgate

  *  *  *  *  *  *
  Footnote:1 Ma. paro loko. 2 Ma. -porisaṁ. 3 Ma. haññe yevāpi koci naṁ.
 4 Ma. antareneva. 5 Ma. cāpi.
-------------------------------------------------
[page 297]
          Pāpañcepi bahuṁ katvā taṁ khaṇaṁ nātivattare.
          Anupubbena no suddhi kappānaṁ cullāsītiyā
          niyatiṁ nātivattāma velantamiva sāgaro.
    [847] < PTS. J VI , 227 >Kassapassa vaco sutvā alāto etadabravi
          yathā bhadanto bhaṇati mayhametaṁva ruccati.
          Ahaṁpi purimaṁ jātiṁ sare saṁsaritattano
          piṅgalo nāmahaṁ āsiṁ luddo goghātako pure.
          Bārāṇasiyaṁ phītāyaṁ bahuṁ pāpaṁ kataṁ mayā
          bahū mayā hatā pāṇā mahiṁsā sūkarā ajā.
          Tato cutāhaṁ idha jāto iddhe senāpatikule
          natthi nūna phalaṁ pāpe 1- yohaṁ 2- na nirayaṁ gato.
    [848] < PTS. J VI , 227 >Athettha vījako nāma dāso āsi paṭajjarī 3-.
          Uposathaṁ upavasanto guṇasantikupāgami.
          Kassapassa vaco sutvā alātassa ca bhāsitaṁ
          passasanto muhuṁ uṇhaṁ rudaṁ assūni vattayi.
    [849] < PTS. J VI , 227 >Tamanupucchi vedeho kimatthaṁ samma rodasi
          kinte sutaṁ vā diṭṭhaṁ vā kiṁ maṁ vedesi vedanaṁ.
    [850] < PTS. J VI , 228 >Vedehassa vaco sutvā vījako etadabravi
          natthi me vedanā dukkhā mahārāja suṇohi me.
          Ahaṁpi purimaṁ jātiṁ sarāmi sukhamattano

  *  *  *  *  *  *
  Footnote:1 Ma. pāpaṁ. 2 Sī. Yu. sohaṁ. 3 Ma. paṭaccarī.
-------------------------------------------------
[page 298]
          Sāketāhaṁ pure āsiṁ bhāvaseṭṭhī guṇe rato.
          Sammato brāhmaṇibbhānaṁ saṁvibhāgarato suci
          na cāpi pāpakaṁ kammaṁ sarāmi katamattano.
          Tato cutāhaṁ vedeha idha jāto duritthiyā
          gabbhamhi kumbhadāsiyā yato jāto suduggato.
          Evampi duggato santo samacariyamadhiṭṭhito
          upaḍḍhabhāgaṁ bhattassa dadāmi yo me icchati.
          Cātuddasiṁ pañcadasiṁ sadā upavasāmahaṁ
          na cāpi pāṇe hiṁsāmi theyyañcāpi vivajjayiṁ.
          Sabbameva hi nūnetaṁ suciṇṇaṁ bhavati nipphalaṁ
          niratthaṁ maññidaṁ sīlaṁ alāto bhāsatī yathā.
          Kalimeva nūna gaṇhāmi asippo dhuttako yathā
          kaṭaṁ alāto gaṇhāti kitavo sikkhito yathā.
          Dvāraṁ nappaṭipassāmi yena gacchāmi suggatiṁ
          tasmā rāja parodāmi sutvā kassapabhāsitaṁ.
    [851] < PTS. J VI , 229 >Vījakassa vaco sutvā rājā aṅgatimabravi
          natthi dvāraṁ sugatiyā niyataṁ 1- kaṅkha vījaka.
          Sukhaṁ vā yadi vā dukkhaṁ niyataṁ 2- kira labbhati
          saṁsārasuddhi sabbesaṁ mā turito 3- anāgate.
          Ahampi pubbe kalyāṇo brāhmaṇibbhesu pāvaṭo 4-

  *  *  *  *  *  *
  Footnote:1 Ma. niyatiṁ. 2 Ma. niyatiyā. 3 Ma. turittho. 4 Ma. byāvaṭo.
-------------------------------------------------
[page 299]
          Vohāramanusāsanto ratihīno tadantarā.
    [852] < PTS. J VI , 229 >Punapi bhante dakkhemu saṅgati ce bhavissati.
          Idaṁ vatvāna vedeho paccagā sannivesanaṁ.
    [853] < PTS. J VI , 230 >Tato ratyā vivasane upaṭṭhānampi aṅgati
          amacce sannipātetvā idaṁ vacanamabravi.
          Candake me vimānasmiṁ sadā kāme vidhentu me
          mā mupagacchuṁ 1- atthesu guyhappakāsiyesu ca.
          Vijayo ca sunāmo ca senāpati alātako
          ete atthe nisīdantu vohārakusalā tayo.
          Idaṁ vatvāna vedeho kāmeva bahu maññatha
          na cāpi brāhmaṇibbhesu atthe kismiñci pāvaṭo 2-.
    [854] < PTS. J VI , 230 >Tato dvesattarattassa vedehassatrajā piyā
          rājakaññā rucā 3- nāma dhātimātaramabravi.
          Alaṅkarotha maṁ amma sakhiyo ca alaṅkarontu me
          suve paṇṇaraso dibyo gacchaṁ pitussa santike 4-.
          Tassā mālyaṁ abhihariṁsu candanañca mahārahaṁ
          maṇisaṅkhamuttāratanaṁ nānāratte ca ambare.
          Tañca sovaṇṇamaye pīṭhe nisinnaṁ bahukitthiyo
          parikīriya asobhiṁsu 5- rucaṁ ruciravaṇṇiniṁ.
    [855] < PTS. J VI , 231 >Sā ca sakhīmajjhagatā sabbābharaṇabhūsitā

  *  *  *  *  *  *
  Footnote:1 Ma. mā upagaccha. 2 Ma. byāvaṭo. 3 Sī. Yu. rujā. ito paraṁ īdisameva.
 4 Ma. issarasantike. 5 pasobhiṁsu.
-------------------------------------------------
[page 300]
          Sateritā 1- abbhamiva candakaṁ pāvisī rucā.
          Upasaṅkamitvā vedehaṁ vanditvā vinaye rataṁ
          suvaṇṇakhacite 2- pīṭhe ekamantaṁ upāvisi.
    [856] < PTS. J VI , 232 >Tañca disvāna vedeho accharānaṁva saṅgamaṁ
          rucaṁ sakhimajjhagataṁ idaṁ vacanamabravi.
          Kacci ramasi pāsāde anto pokkharaṇiṁ pati
          kacci bahuvidhaṁ khajjaṁ sadā abhiharanti te.
          Kacci bahuvidhaṁ mālyaṁ ocinitvā kumāriyo
          gharake karotha paccekaṁ khiḍḍā ratiratā ahu 3-.
          Kena vā vikalaṁ tuyhaṁ kiṁ khippaṁ āharantu te
          mano karassu kuṭṭamukhī 4- api candasamaṁ 5- hi te.
    [857] < PTS. J VI , 232 >Vedehassa vaco sutvā rucā pitaramabravi
          sabbametaṁ mahārāja labbhatissarasantike.
          Suve paṇṇaraso dibyo sahassaṁ āharantu me
          yathā dinnañca dassāmi dānaṁ sabbavaṇīsvahaṁ.
    [858] < PTS. J VI , 232 >Rucāya vacanaṁ sutvā rājā aṅgatimabravi
          bahuṁ vināsitaṁ vittaṁ niratthaṁ aphalaṁ tayā.
          Uposathe vasaṁ niccaṁ annapānaṁ na bhuñjasi
          niyatetaṁ abhuttabbaṁ natthi puññaṁ abhuñjato
          vijakopi hi sutvāna tadā kassapabhāsitaṁ

  *  *  *  *  *  *
  Footnote:1 Ma. sateratā. 2 Sī. Yu. suvaṇṇavikate. 3 Ma. muhuṁ. 4 Ma. kuḍḍamukhī.
 5 Ma. candasamamhipi.
-------------------------------------------------
[page 301]
          Passasanto muhuṁ uṇhaṁ rudaṁ assūni vattayi.
          Yāva ruce jīvamānā 1- mā bhattamapanāmayi
          natthi bhadde paro loko kiṁ niratthaṁ vihaññasi.
    [859] < PTS. J VI , 233 >Vedehassa vaco sutvā rucā ruciravaṇṇinī
          jānaṁ pubbāparaṁ dhammaṁ pitaraṁ etadabravi.
          Sutameva pure āsi paccakkhaṁ 2- diṭṭhamidaṁ mayā
          bālūpasevī yo hoti bālova samapajjatha.
          Muḷho hi muḷhamāgamma bhiyyo mohaṁ nigacchati
          paṭirūpaṁ alātena vījakena ca muyhituṁ.
    [860] < PTS. J VI , 234 >Tvañca devāsi sappañño dhīro atthassa kovido
          kathaṁ bālehi sadiso hīnadiṭṭhimupāgami.
                    Sace hi saṁsārapathena sujjhati
                    niratthiyā pabbajjā guṇassa
                    kīṭova aggiṁ jalitaṁ apāpataṁ
                    āpajjati mohamuḷho 3- naggabhāvaṁ.
                    Saṁsārasuddhīti pure niviṭṭhā
                    kammaṁ vidūsenti bahū ajānaṁ
                    pubbe kali duggahitova attho 4-
                    dummocayo balisā ambujova.
    [861] < PTS. J VI , 234 >Upamante karissāmi mahārāja tavatthiyā

  *  *  *  *  *  *
  Footnote:1 Sī. Yu. jīvasino. 2 Ma. sakkhi. 3 Sī. Yu. momuho. 4 kalī duggahitā
 vanatthātipi.
-------------------------------------------------
[page 302]
          Upamāyapidhekacce atthaṁ jānanti paṇḍitā.
          Vāṇijānaṁ yathā nāvā appamāṇabhārā garu
          atibhāraṁ samādāya aṇṇave avasīdati.
          Evameva naro pāpaṁ thokaṁ thokampi ācinaṁ
          atibhāraṁ samādāya niraye avasīdati.
          Na tāva bhāro paripūro alātassa mahīpati
          ācināti ca taṁ pāpaṁ yena gacchati duggatiṁ.
          Pubbevassa kataṁ puññaṁ alātassa mahīpati
          tasseva deva nissando yañceso labhate sukhaṁ.
          Khīyatevassa taṁ puññaṁ tathāhi aguṇe rato
          ujumaggaṁ avahāya kummaggaṁ anudhāvati.
          Tulā yathā paggahitā ohite tulamaṇḍale
          unnameti tulāsīsaṁ bhāre oropite sati.
          Evameva naro puññaṁ thokaṁ thokampi ācinaṁ
          saggātimāno dāsova vījako sātave rato.
          Yamajja vījako dāso dukkhaṁ passati attani
          pubbevassa kataṁ pāpaṁ tameso paṭisevati.
          Khīyatevassa taṁ pāpaṁ tathāhi vinaye rato
          kassapañca samāpajja māhevuppathamāgamā.
-------------------------------------------------
[page 303]
    [862] < PTS. J VI , 235 >Yaṁ yaṁ hi rāja bhajati santaṁ vā yadivā asaṁ
          sīlavantaṁ visīlaṁ vā vasaṁ tasseva gacchati.
          Yādisaṁ kurute mittaṁ yādisañcūpasevati
          sopi tādisako hoti sahavāso hi tādiso.
          Sevamāno sevamānaṁ saṁphuṭṭho saṁphusaṁ paraṁ
          saro duṭṭho kalāpaṁva alittamupalimpati
          upalepabhayā dhīro neva pāpasakhā siyā.
          Pūtimacchaṁ kusaggena yo naro upanayhati
          kusāpi pūtī vāyanti evaṁ bālūpasevanā.
          Tagarañca palāsena yo naro upanayhati
          pattāpi surabhī vāyanti evaṁ dhīrūpasevanā.
          Tasmā pattapuṭasseva ñatvā sampākamattano
          asante nūpaseveyya sante seveyya paṇḍito
          asanto nirayaṁ nenti santo pāpenti sugatiṁ.
    [863] < PTS. J VI , 236 >Ahampi jātiyo satta sare saṁsaritattano
          anāgatepi satteva yā gamissaṁ ito cutā.
          Yā me sā sattamī jāti ahu pubbe janādhipa
          kammāraputto magadhesu ahu rājagahe pure.
          Pāpaṁ sahāyamāgamma bahu pāpaṁ kataṁ mayā
          paradārassa heṭhentā carimhā amarā viya.
-------------------------------------------------
[page 304]
          Taṁ kammaṁ nihitaṁ aṭṭhā bhasmācchannova pāvako
          atha aññehi kammehi ajāyiṁ vaṁsabhūmiyaṁ.
          Kosambiyaṁ seṭṭhikule iddhe phīte mahaddhane
          ekaputto mahārāja niccaṁ sakkatapūjito.
          Tattha mittaṁ asevissaṁ sahāyaṁ sātave rataṁ
          paṇḍitaṁ sutasampannaṁ so maṁ atthe nivesayi.
          Cātuddasiṁ pañcadasiṁ bahuṁ rattimupāvisiṁ
          taṁ kammaṁ nihitaṁ aṭṭhā nidhīva udakantike.
          Atha pāpānaṁ kammānaṁ yametaṁ magadhe kataṁ
          phalaṁ pariyāgataṁ 1- pacchā bhutvā duṭṭhavisaṁ yathā.
          Tato cutāhaṁ vedeha roruve niraye ciraṁ
          sakammunā apacissaṁ taṁ saraṁ na sukhaṁ labhe.
          Bahuvassagaṇe tattha khepayitvā bahuṁ dukkhaṁ
          bhinnāgate 2- ahu rāja chakalo 3- uddhatapphalo.
    [864] < PTS. J VI , 238 >Sātaputtā mayā vuḷhā piṭṭhiyā ca rathena ca
          tassa kammassa nissando paradāragamanassa me.
          Tato cutāhaṁ vedeha kapi āsiṁ brahāvane
          niluñcitaphaloyeva yūthapena pagabbhinā
          tassa kammassa nissando paradāragamanassa me.
          Tato cutāhaṁ vedeha dasannesu pasu ahuṁ

  *  *  *  *  *  *
  Footnote:1 Ma. pariyāga maṁ. 2 Sī. Yu. bheṇṇākate. 3 Ma. chagalo.
-------------------------------------------------
[page 305]
          Niluñcito javo bhadro yoggaṁ vuḷhaṁ ciraṁ mayā
          tassa kammassa nissando paradāragamanassa me.
          Tato cutāhaṁ vedeha vajjīsu kulamāgamā
          nevitthī na pumā āsiṁ manussatte sudullabhe
          tassa kammassa nissando paradāragamanassa me.
          Tato cutāhaṁ vedeha ajāyiṁ nandane vane
          bhavane tāvatiṁsāhaṁ accharā kāmavaṇṇinī.
          Vicitravatthābharaṇā āmuttamaṇikuṇḍalā
          kusalā naccagītassa sakkassa paricārikā.
          Tattha ṭhitāhaṁ vedeha sarāmi jātiyo imā
          anāgatepi satteva yā gamissaṁ ito cutā.
          Pariyāgatantaṁ kusalaṁ yaṁ me kosambiyaṁ kataṁ
          deve ceva manusse ca sandhāvissaṁ ito cutā.
          Satta jaccā 1- mahārāja niccaṁ sakkatapūjitā
          itthībhāvā 2- na muccissaṁ chaṭṭhāva gatiyo 3- imā.
          Sattamī ca gati deva devaputto mahiddhiko
          pumā devo bhavissāmi devakāyasmimuttamo.
          Ajjāpi santānamayaṁ mālaṁ ganthenti nandane
          devaputto javo nāma yo me mālaṁ paṭicchati.
          Muhutto viya so dibyo idha vassāni soḷasa

  *  *  *  *  *  *
  Footnote:1 Ma. jacco. 2 Ma. thībhāvā. 3 Ma. chaṭṭhā nigatiyo.
-------------------------------------------------
[page 306]
          Rattindivo ca so dibyo mānusiṁ saradosataṁ.
          Iti kammāni anventi asaṅkheyyāpi jātiyo
          kalyāṇaṁ yadi vā pāpaṁ na hi kammaṁ vinassati 1-.
    [865] < PTS. J VI , 240 >Yo icche puriso hotuṁ jātiṁ jātiṁ punappunaṁ
          paradāraṁ vivajjeyya dhotapādova kaddamaṁ.
          Yā icche puriso hotuṁ jātiṁ jātiṁ punappunaṁ
          sāmikaṁ apacāyeyya indaṁva paricārikā.
          Yo icche dibbabhogañca dibbamāyuṁ yasaṁ sukhaṁ
          pāpāni parivajjetvā tividhaṁ dhammamācare.
          Kāyena vācā manasā appamatto vicakkhaṇo
          attano hoti atthāya itthī vā yadivā pumā.
                    Yekecime manujā jīvaloke
                    yasassino sabbasamantabhogā
                    asaṁsayaṁ tehi pure suciṇṇaṁ
                    kammassakāse puthu sabbasattā.
                    Iṅghānucintesi sayampi deva
                    kutonidānā te imā janinda
                    yā te imā accharasannikāsā
                    alaṅkatā kāñcanajālachannā.
          Iccevaṁ pitaraṁ kaññā rucā tosesi aṅgatiṁ

  *  *  *  *  *  *
  Footnote:1 Sī. Yu. panasasati.
-------------------------------------------------
[page 307]
          Muḷhassa maggamācikkhi dhammamakkhāsi subbatā.
    [866] < PTS. J VI , 242 >Athāgamā brahmalokā nārado mānusiṁ pathaṁ
          jambūdīpaṁ avekkhanto addasa 1- rājānamaṅgatiṁ.
          Tato patiṭṭha pāsāde vedehassa purakkhato 2-
          tañca disvā anuppattaṁ rucā isimavandatha.
    [867] < PTS. J VI , 243 >Athāsanamhā oruyha rājā byamhitamānaso 3-
          nāradaṁ paripucchanto idaṁ vacanamabravi.
                    Kuto nu āgacchasi devavaṇṇī
                    obhāsayaṁ sabbadisā 4- candimā va
                    akkhāhi me pucchito nāmagottaṁ
                    kathannu jānanti manussaloke.
              [868] < PTS. J VI , 243 >Ahañhi devato idāni emi
                    obhāsayaṁ sabbadisā 4- candimā va
                    akkhāmi te pucchito nāmagottaṁ
                    jānanti maṁ nārado kassapo cāti.
              [869] < PTS. J VI , 243 >Acchariyarūpaṁ 5- tava yādisañca
                    vehāyasaṁ gacchasi tiṭṭhasi ca
                    pucchāmi taṁ nārada etamatthaṁ
                    atha kena vaṇṇena tavāyamiddhi.

  *  *  *  *  *  *
  Footnote:1 Ma. addā. 2 Ma. puratthato. 3 Ma. byathitamānaso. 4 Sī. Yu. saṁvariṁ.
 5 Ma. accherarūpaṁ.
-------------------------------------------------
[page 308]
              [870] < PTS. J VI , 244 >Saccañca dhammo ca damo ca cāgo
                    guṇā mamete pakatā purāṇā
                    teheva dhammehi susevitehi
                    manojavo yenakāmaṁ gatosmi.
              [871] < PTS. J VI , 244 >Acchariyamācikkhasi 1- puññasiddhiṁ
                    sace hi 2- evaṁ yathā tvaṁ vadesi
                    pucchāmi taṁ nārada etamatthaṁ
                    puṭṭho ca me sādhu viyākarohi.
              [872] < PTS. J VI , 244 >Pucchassu maṁ rāja tavesa attho
                    yaṁ saṁsayaṁ kurute bhūmipāla
                    ahantaṁ nissaṁsayataṁ gamemi
                    nayehi ñāyehi ca hetubhi ca.
              [873] < PTS. J VI , 245 >Pucchāmi taṁ nārada etamatthaṁ
                    puṭṭho ca me nārada mā musā bhaṇi
                    atthi nu devā pitaro nu atthi
                    loko paro atthi jano yamāha.
              [874] < PTS. J VI , 245 >Attheva devā pitaro ca atthi
                    loko paro atthi jano yamāha
                    kāmesu giddhā ca narā pamuḷhā
                    lokaṁ paraṁ na vidū mohayuttā.

  *  *  *  *  *  *
  Footnote:1 Ma. acchera-. 2 Ma. sace hi etehi yathā vadesi.
-------------------------------------------------
[page 309]
              [875] < PTS. J VI , 245 >Atthīti ce nārada saddahāsi
                    nivesanaṁ paraloke matānaṁ
                    idheva me pañcasatāni dehi
                    dassāmi te paraloke sahassaṁ.
              [876] < PTS. J VI , 245 >Dajjemu kho pañcasatāni bhoto
                    jaññāmu ce sīlavantaṁ vadaññuṁ
                    luddantaṁ bhontaṁ niraye vasantaṁ
                    ko codaye paraloke sahassaṁ.
                    Idheva yo hoti adhammasīlo 1-
                    pāpācāro alaso luddakammo
                    na paṇḍitā tasmiṁ iṇaṁ dadanti
                    na hi āgamo hoti tathāvidhamhā.
                    Dakkhañca posaṁ manujā viditvā
                    uṭṭhānakaṁ sīlavantaṁ vadaññuṁ
                    sayameva bhogehi nimantayanti
                    kammaṁ karitvā punamāharesi.
              [877] < PTS. J VI , 246 >Ito cuto 2- dakkhasi tattha rāja
                    kākolasaṅghehi vikassamānaṁ 3-
                    taṁ khajjamānaṁ niraye vasantaṁ
                    kākehi gijjhehi ca soṇakehi 4-

  *  *  *  *  *  *
  Footnote:1 Yu. akammasīlo. 2 Sī. Yu. gato. 3 Sī. Yu. kākoḷasaṅghehipi kaḍḍhamānaṁ.
 4 Ma. senakehi.
-------------------------------------------------
[page 310]
                    Sañchinnagattaṁ ruhiraṁ savantaṁ
                    ko codaye paraloke sahassaṁ.
              [878] < PTS. J VI , 247 >Andhatamaṁ tattha na candasuriyā
                    nirayo sadā tumulo ghorarūpo
                    sā neva ratti na divā paññāyati
                    tathāvidhe ko vicare dhanatthiko.
              [879] < PTS. J VI , 247 >Savalo ca sāmo ca duve suvāṇā
                    pavaḍḍhakāyā balino mahantā
                    khādanti dantehi ayomayehi
                    ito panuṇṇaṁ paraloke patantaṁ 1-.
                    Taṁ khajjamānaṁ niraye vasantaṁ
                    luddehi vāḷehi aghammigehi
                    sañchinnagattaṁ ruhiraṁ savantaṁ
                    ko codaye paraloke sahassaṁ.
              [880] < PTS. J VI , 248 >Usūhi sattīhi [2]- sunissitāhi
                    hananti vijjhanti ca paccāmittā
                    kālūpakālā nirayamhi ghore
                    pubbe naraṁ dukkaṭakammakāriṁ.
                    Taṁ haññamānaṁ niraye vajantaṁ
                    kucchismiṁ passasmiṁ vipphālitūdaraṁ

  *  *  *  *  *  *
  Footnote:1 Ma. paralokapattaṁ. 2 Ma. ca.
-------------------------------------------------
[page 311]
                    Sañchinnagattaṁ ruhiraṁ savantaṁ
                    ko codaye paraloke sahassaṁ.
              [881] < PTS. J VI , 248 >Sattī usū tomarabhiṇḍivālā
                    vividhāvudhaṁ vassati tattha devo
                    patanti aṅgāramivaccimanto
                    sīlāsanī vassati luddakamme.
                    Uṇho ca vāto nirayamhi dussaho
                    na tamhi sukhaṁ labhati 1- ittaraṁpi
                    tantaṁ vidhāvantamalenamāturaṁ
                    ko codaye paraloke sahassaṁ.
              [882] < PTS. J VI , 248 >Sandhāvamānaṁpi 2- rathesu yuttaṁ
                    sañjotibhūtaṁ paṭhaviṁ kamantaṁ
                    patodalaṭṭhīhi sucodayantaṁ 3-
                    ko codaye paraloke sahassaṁ.
              [883] < PTS. J VI , 249 >Tamāruhantaṁ khurasañcitaṁ giriṁ
                    vibhiṁsanaṁ pajjalitaṁ bhayānakaṁ
                    sañchinnagattaṁ ruhiraṁ savantaṁ
                    ko codaye paraloke sahassaṁ.
              [884] < PTS. J VI , 249 >Tamāruhantaṁ pabbatasannikāsaṁ
                    aṅgārarāsiṁ jalitaṁ bhayānakaṁ

  *  *  *  *  *  *
  Footnote:1 Ma. labbhati. 2 Sī. Yu. sandhāvamānaṁ taṁ. 3 Sī. Yu. sucodiyantaṁ.
-------------------------------------------------
[page 312]
                    Sandaḍḍhagattaṁ 1- kapaṇaṁ rudantaṁ
                    ko codaye paraloke sahassaṁ.
    [885] < PTS. J VI , 249 >Abbhakūṭasamā uccā kaṇṭakāhi citā 2- dumā
          ayomayehi tikkhehi naralohitapāyibhi.
          Tamāruhanti nāriyo narā ca paradāragū
          coditā sattihatthehi yamaniddesakāribhi.
          Tamāruhantaṁ niraye simbaliṁ ruhiramakkhitaṁ
          vidaddhakāyaṁ 3- vitacaṁ āturaṁ gāḷhavedanaṁ.
          Passasantaṁ muhuṁ uṇhaṁ pubbakammāparādhikaṁ
          dummagge vitacaṁ gattaṁ ko taṁ yāceyya taṁ dhanaṁ.
    [886] < PTS. J VI , 250 >Abbhakūṭasamā uccā asipattacitā dumā
          ayomayehi tikkhehi naralohitapāyibhi.
                    Tamāruhantaṁ asipattapādapaṁ
                    asīhi tikkhehi ca chijjamānaṁ
                    sañchinnagattaṁ ruhiraṁ savantaṁ
                    ko codaye paraloke sahassaṁ.
    [887] < PTS. J VI , 250 >Tato nikkhantamattantaṁ asipattanirayā 4- dumā 5-
          sampatitaṁ vetaraṇiṁ ko taṁ yāceyya taṁ dhanaṁ.
    [888] < PTS. J VI , 250 >Kharā khārodakā tattā duggā vetaraṇī nadī
          ayopokkharasañchannā tikkhapattehi sandati.

  *  *  *  *  *  *
  Footnote:1 Ma. sudaḍḍhagattaṁ. 2 Ma. kaṇṭakanicitā. 3 Ma. vidaḍḍhakāyaṁ. 4 Ma. asipattācitā.
 5 Sī. Yu. dukhā.
-------------------------------------------------
[page 313]
          Tattha sañchinnagattantaṁ vuyhantaṁ ruhiramakkhitaṁ
          vetaraññe anālambe ko taṁ yāceyya taṁ dhanaṁ.
              [889] < PTS. J VI , 250 >Vedhāmi rukkho viya chijjamāno
                    disaṁ na jānāmi pamuḷhasañño
                    bhayānutappāmi mahāva 1- me bhayā
                    sutvāna gāthā 2- tava bhāsitā ise.
          Āditte vārimajjhaṁ va dīpaṁvogherivaṇṇave 3-
          andhakāreva pajjoto tvannosi saraṇaṁ ise.
                    Atthañca dhammañca anusāsa maṁ ise
                    atītamaddhā aparādhitaṁ mayā
                    ācikkha me nārada suddhimaggaṁ
                    yathā ahaṁ no nirayaṁ pateyyaṁ.
    [890] < PTS. J VI , 251 >Yathā ahu dhataraṭṭho vessāmitto ca aṭṭhako
          yamadatti 4- usinnaro(sivirājā 5-) paricārikā 6- samaṇabrāhmaṇānaṁ
          ete caññe ca rājāno ye saggavisayaṁ 7- gatā.
          Adhammaṁ parivajjetvā dhammañcara mahīpati
          annahatthā ca te byamhe ghosayantu pure tava.
          Ko chāto ko ca tasito ko mālaṁ ko vilepanaṁ
          nānārattānaṁ vatthānaṁ ko naggo paridahissati.

  *  *  *  *  *  *
  Footnote:1 Ma. mahā ca. 2 Ma. kathā. 3 Ma. dīpaṁvoghe mahaṇṇave. 4 Sī. yamataggi.
 Ma. yāmataggi. 5 Ma. usindaro cāpi sivī ca rājā. 6 Ma. paricārakā.
 7 Sī. Yu. sakkavisayaṁ.
-------------------------------------------------
[page 314]
          Ko panthe chattamādeti 1- pādukā ca mudū subhā
          iti sāyañca pāto ca ghosayantu pure tava.
          Jiṇṇaṁ posaṁ gavassañca māssu yuñja yathā pure
          parihārañca dajjāsi adhikārakato balī.
    [891] < PTS. J VI , 252 >Kāyo te rathasaññāto manosārathiko lahu
          avihiṁsāsāritakkho saṁvibhāgapaṭicchado.
          Pādasaññamanemiyo hatthasaññamapakkharo
          kucchisaññamanabbhanto vācāsaññamakūjano.
          Saccavākyasamattaṅgo apesuññasusaññato
          girāsakhilanelaṅgo mitabhāṇisilesito.
          Saddhālobhasusaṅkhāro nivātañjalikubbaro
          athaddhatānatīsāko sīlasaṁvaranaddhano.
          Akkodhanamanugghāṭī dhammapaṇḍarachattako
          bāhusaccamupālambo 2- ṭhiticittamupādhiyo.
          Kālaññutācittasāro vesārajjatidaṇḍako
          nivātavuttiyottaṅgo 3- anatimānayugo lahu.
          Alīnacittasanthāro vuḍḍhisevirajohato 4-
          sati patodo dhīrassa dhiti yogo ca rasmiyo.
          Mano dantaṁ pathaṁ neti samadantehi vājibhi 5-

  *  *  *  *  *  *
  Footnote:1 Ma. chattamāneti. 2 Ma. ..ṃapālambo. 3 Ma. ...yottako. 4 vuḍḍhisevī
 rajohatotipi. 5 vāhibhītipi pāṭho.
-------------------------------------------------
[page 315]
          Icchā lobho ca kummaggo ujumaggo ca saññamo.
          Rūpe sadde rase gandhe vāhanassa padhāvato
          paññā ākoṭanī rāja tattha attāva sārathi.
          Sace etena yānena samacariyā daḷhā dhiti
          sabbakāmaduho rāja na jātu nirayaṁ vajeti.
    [892] < PTS. J VI , 255 >Alāto devadattosi sunāmo āsi bhaddaji
          vijayo sārīputtosi moggallānosi vījako.
          Sunakkhatto licchaviputto guṇo āsi acelako
          ānando sā rucā āsi yā rājānaṁ pasādayi.
          Uruvelakassapo rājā pāpadiṭṭhi tadā ahu
          mahābrahmā bodhisatto evaṁ dhāretha jātakanti.
                  Mahānāradakassapajātakaṁ aṭṭhamaṁ.
                      -------------
                        9 Vidhurajātakaṁ
              [893] < PTS. J VI , 262 >Paṇḍu kīsiyāsi dubbalā
                    vaṇṇarūpaṁ na tavedisaṁ pure
                    vimale akkhāhi pucchitā
                    kīdisī tuyhaṁ sarīravedanā.
              [894] < PTS. J VI , 263 >Dhammo manujesu mātīnaṁ
                    dohaḷo nāma janinda vaccati
-------------------------------------------------
[page 316]
                    Dhammāhataṁ nāgakuñjara
                    vidhurassa hadayābhipatthaye.
              [895] < PTS. J VI , 263 >Candaṁ kho tvaṁ vimale dohaḷāyasi
                    suriyaṁ vā athavāpi mālutaṁ
                    dullabhaṁ 1- hi vidhurassa dassanaṁ 2-
                    ko vidhuraṁ idhamānayissati.
              [896] < PTS. J VI , 263 >Kinnu tāta tuvaṁ pajjhāyasi
                    padumaṁ hatthagataṁva te mukhaṁ
                    kinnu dummanarūposi issara
                    mā tvaṁ soci amittatāpana.
              [897] < PTS. J VI , 264 >Mātā hi tava irandati 3-
                    vidhurassa hadayaṁ dhaniyyati
                    dullabhaṁ hi vidhurassa dassanaṁ
                    ko vidhuraṁ idhamānayissati.
              [898] Taṁ < PTS. J VI , 264 >bhattāraṁ 4- pariyesanaṁ cara
                    yo vidhuraṁ idhamānayissati.
                    Pituno ca sā sutvāna vākyaṁ
                    rattiṁ nikkhamma avassutī cari.
              [899] < PTS. J VI , 265 >Ke gandhabbe ke rakkhase ca nāge
                    ke kiṁpurise athavāpi mānuse

  *  *  *  *  *  *
  Footnote:1-2 Sī. Yu. dullabhe ... dassane. 3 Ma. irandhati. ito paraṁ īdisameva.
 4 Ma. tassa bhattupariyesanaṁ.
-------------------------------------------------
[page 317]
                    Ke paṇḍite sabbakāmadade
                    dīgharattaṁ bhattā me bhavissati.
              [900] < PTS. J VI , 265 >Assāsa hessāmi te pati
                    bhattā te hessāmi anindalocane
                    paññāhi mama tathāvidhāhi
                    assāsa hessasi bhariyā mama.
              [901] < PTS. J VI , 265 >Avacāsi puṇṇakaṁ irandatī
                    pubbapathānugatena cetasā
                    ehi gacchāma pitu mamantike
                    eseva te etamatthaṁ pavakkhati.
    [902] < PTS. J VI , 266 >Alaṅkatā suvasanā mālinī candanussadā
          yakkhaṁ hatthe gahetvāna pitu santikamupāgami.
              [903] < PTS. J VI , 266 >Nāgavara vaco suṇāhi me
                    paṭirūpaṁ paṭipajja suṅkiyaṁ
                    patthemi ahaṁ irandatiṁ
                    tāya samaṅgiṁ karohi maṁ tuvaṁ.
          Sataṁ hatthī sataṁ assā sataṁ assatarī rathā
          sataṁ valabhiyo puṇṇā nānāratnassa kevalā
          te nāga paṭipajjassu dhītaraṁ dehirandatiṁ.
-------------------------------------------------
[page 318]
    [904] < PTS. J VI , 266 >Yāva āmantaye ñātī mitte ca suhadajjane
          anāmantakatakammaṁ taṁ pacchā anutappati.
    [905] < PTS. J VI , 267 >Tato so varuṇo nāgo pavisitvā nivesanaṁ
          bhariyaṁ āmantayitvāna idaṁ vacanamabravi.
          Ayaṁ so puṇṇako yakkho yācati maṁ irandatiṁ
          bahunā vittalābhena tassa dema piyaṁ mama.
    [906] < PTS. J VI , 267 >Na dhanena na vittena labbhā amhaṁ irandatī
                    sace ca kho hadayaṁ paṇḍitassa
                    dhammena laddhā idha māhareyya
                    etena vittena kumāri labbhā
                    nāññaṁ dhanaṁ uttariṁ patthayāma.
    [907] < PTS. J VI , 267 >Tato so varuṇo nāgo nikkhamitvā nivesanā
          puṇṇakāmantayitvāna idaṁ vacanamabravi.
          Na dhanena na vittena labbhā amhaṁ irandatī
                    sace tuvaṁ dahayaṁ paṇḍitassa
                    dhammena laddhā idhamāharesi
                    etena vittena kumāri labbhā
                    nāññaṁ dhanaṁ uttariṁ patthayāma.
              [908] < PTS. J VI , 267 >Yaṁ paṇḍitotyeke vadanti loke
                    tameva bāloti punāhu aññe
-------------------------------------------------
[page 319]
                    Akkhāhi me vippavadanti ettha
                    kaṁ paṇḍitaṁ nāga tuvaṁ vadesi.
              [909] < PTS. J VI , 268 >Korabyarājassa dhanañjayassa 1-
                    yadi te suto vidhuro nāma kattā
                    ānehi taṁ paṇḍitaṁ dhammaladdhā
                    irandatī paṭṭhacarāva 2- te hotu.
              [910] < PTS. J VI , 268 >Idañca sutvā varuṇassa vākyaṁ
                    uṭṭhāya yakkho paramappatīto
                    tattheva santo purisaṁ asaṁsi
                    ānehi ājaññamidheva yuttaṁ.
          Jātarūpamayā kaṇṇā kācamhicamayā khurā
          jambonadassa pākassa suvaṇṇassa uracchado.
    [911] < PTS. J VI , 268 >Devavāhavahaṁ yānaṁ assamāruyha puṇṇako
                    alaṅkato kappitakesamassu
                    pakkāmi vehāyasamantalikkhe.
                    So puṇṇako kāmarāgena 3- giddho
                    irandatiṁ nāgakaññaṁ jigiṁsaṁ
                    gantvāna taṁ bhūtapatiṁ yasassiṁ
                    iccabravi vessavaṇaṁ kuveraṁ.
                    Bhogavatī nāma mandire

  *  *  *  *  *  *
  Footnote:1 Ma. dhanañcayassa. 2 Ma. padacarā. 3 Sī. Yu. kāmavegena.
-------------------------------------------------
[page 320]
                    Vāsā hiraññavatīti vuccati
                    nagare nimmite kāñcanamaye
                    maṇḍalassa uragassa niṭṭhitaṁ.
                    Aṭṭālakā oṭṭhagīviyo
                    lohitaṅgassa masāragallino
                    pāsādettha silāmayā
                    sovaṇṇaratanena chāditā.
                    Ambā tilakā ca jambuyo
                    sattapaṇṇā mucalindaketakā
                    piyaṅgukā 1- uddālakā sahā
                    pāribhaddakā sinduvāritā 2-.
                    Campeyyakā nāgamallikā
                    bhaginīmālā athettha koliyā
                    ete dumā pariṇāmitā
                    sobhayanti uragassa mandire 3-.
                    Khajjurettha silāmayā sovaṇṇadhuvapupphitā bahū
                    yattha vasatopapātiko
                    nāgarājā varuṇo mahiddhiko.
                    Tassa komārikā bhariyā
                    vimalā kāñcanavelliviggahā

  *  *  *  *  *  *
  Footnote:1 Ma. piyaṅgu. 2 Ma. sinduvārakā. 3 Ma. mandiraṁ.
-------------------------------------------------
[page 321]
                    Kāḷā taruṇāva uggatā
                    pucimandatthanī 1- cārudassanā.
                    Lākhārasarattasucchavī
                    kaṇikārāva nivātapupphitā
                    tidivokkacarāva accharā
                    vijjuvabbhaghanāva nissaṭā.
                    Sā dohaḷinī suvimhitā
                    vidhurassa hadayaṁ dhaniyyati
                    taṁ nesaṁ dadāmi issara
                    tena te denti irandatiṁ mamaṁ.
              [912] < PTS. J VI , 271 >So puṇṇako bhūtapatiṁ yasassiṁ
                    āmantiya vessavaṇaṁ kuveraṁ
                    tattheva santo 2- purisaṁ asaṁsi
                    ānehi ājaññamidheva yuttaṁ.
          Jātarūpamayā kaṇṇā kācamhicamayā khurā
          jambonadassa pākassa suvaṇṇassa uracchado.
          Devavāhavahaṁ yānaṁ assamāruyha puṇṇako
                    alaṅkato kappitakesamassu
                    pakkāmi vehāyasamantalikkhe.
              [913] < PTS. J VI , 271 >So agamā rājagahaṁ surammaṁ

  *  *  *  *  *  *
  Footnote:1 picumaṇḍatthanītipi pāṭho. 2 Yu. santaṁ.
-------------------------------------------------
[page 322]
                    Aṅgassa rañño nagaraṁ durāsadaṁ 1-
                    bahūtabhakkhaṁ bahuannapānaṁ
                    masakkasāraṁ viya vāsavassa.
                    Mayūrakoñcagaṇasaṅghuṭṭhaṁ
                    dijābhighuṭṭhaṁ dijasaṅghasevitaṁ
                    nānāsakuṇābhirudaṁ suvaṅgaṇaṁ 2-
                    pupphābhikiṇṇaṁ himavaṁva pabbataṁ.
                    So puṇṇako vepulamābhiruyha 3-
                    siluccayaṁ kiṁpurisānuciṇṇaṁ
                    anvesamāno maṇiratanaṁ uḷāraṁ
                    tamaddasa pabbatakūṭamajjhe.
              [914] < PTS. J VI , 272 >Disvā maṇiṁ pabhassaraṁ jātivantaṁ 4-
                    dhanāharaṁ 5- maṇiratanaṁ uḷāraṁ
                    daddallamānaṁ yasasā yasassinaṁ
                    obhāsatī vijjurivantalikkhe.
                    Tamaggahī veḷuriyaṁ mahagghaṁ
                    manoharaṁ 5- nāma mahānubhāvaṁ
                    ājaññamāruyha anomavaṇṇo
                    pakkāmi vehāyasamantalikkhe.

  *  *  *  *  *  *
  Footnote:1 SīṂa. durāyutaṁ. 2 Sī.Yu. subhaṅgaṇaṁ. 3 Ma. -bhiruhi. 4 Ma. jātimantaṁ.
 5 Ma. manoharaṁ.
-------------------------------------------------
[page 323]
              [915] < PTS. J VI , 272 >So agamā 1- nagaraṁ indapattaṁ
                    oruyhupāgañchi sabhaṁ kurūnaṁ
                    samāgate ekasataṁ samagge
                    avhettha yakkho avikampamāno.
                    Konīdha raññaṁ varamābhijeti
                    kamābhijeyyāma varaddhanena
                    kamanuttaraṁ ratanavaraṁ jināma
                    ko vāpi no jeti varaddhanena.
              [916] < PTS. J VI , 273 >Kuhiṁ nu raṭṭhe tava jātibhūmi
                    na korabyasseva vaco tavedaṁ
                    abhītosi 2- no vaṇṇanibhāya sabbe
                    akkhāhi me nāmañca bandhave ca.
              [917] < PTS. J VI , 273 >Kaccāyano māṇavakosmi rāja
                    anūnanāmo iti mavhayanti
                    aṅgesu me ñātayo bandhavā ca
                    akkhena devasmi idhānupatto.
              [918] < PTS. J VI , 274 >Kiṁ māṇavassa ratanāni atthi
                    ye taṁ jinanto hare akkhadhutto
                    bahūni rañño ratanāni atthi
                    te tvaṁ daliddo kathamavhayesi.

  *  *  *  *  *  *
  Footnote:1 Ma. aggamā. 2 Yu. abhibhosi.
-------------------------------------------------
[page 324]
              [919] < PTS. J VI , 274 >Dhanāharo 1- nāma maṇi mamāyaṁ
                    dhanāharaṁ 2- maṇiratanaṁ uḷāraṁ
                    imañca ājaññaṁ amittatāpanaṁ
                    etaṁ me jinitvā hare akkhadhutto.
              [920] < PTS. J VI , 274 >Eko maṇi māṇava kiṁ karissati
                    ājāniyeko pana kiṁ karissati
                    bahūni rañño ratanāni atthi
                    ājāniyā vātajavā anappakā.
                      Dohaḷakaṇḍaṁ nāma.
    [921] < PTS. J VI , 275 >Idañca me maṇiratanaṁ passa tvaṁ dvipaduttama
          itthīnaṁ viggahā cettha purisānañca viggahā.
          Migānaṁ viggahā cettha sakuṇānañca viggahā
          nāgarāje supaṇṇe ca 3- maṇimhi passa nimmitaṁ.
    [922] < PTS. J VI , 275 >Hatthānīkaṁ rathānīkaṁ asse pattī ca vammine 4-
          caturaṅginimaṁ senaṁ maṇimhi passa nimmitaṁ.
          Hatthārohe anīkaṭṭhe rathike pattikārake
          balaggāni viyūhāni 5- maṇimhi passa nimmitaṁ.
    [923] < PTS. J VI , 276 >Puraṁ aṭṭālasampannaṁ 6- bahupākāratoraṇaṁ
          siṅghāṭake subhūmiyo maṇimhi passa nimmitaṁ.

  *  *  *  *  *  *
  Footnote:1 Ma. manoharo. 2 Ma. manoharaṁ. 3 Ma. nāgarājā supaṇṇā ca. 4 Sī.Yu.
 dhajāni ca. 5 Ma. viyūḷhāni. 6 Ma. uddhāpasampannaṁ. Sī.Yu. uddapasampannaṁ.
-------------------------------------------------
[page 325]
          Esikā parikhāyo ca palīghaṁ aggaḷāni ca
          aṭṭālake ca dvāre ca maṇimhi passa nimmitaṁ.
    [924] < PTS. J VI , 276 >Passa toraṇamaggesu nānādijagaṇā bahū
          haṁsā koñcā mayūrā ca cakkavākā ca kukkuhā.
          Kuṇālakā bahū citrā sikhaṇḍī jīvajīvakā
          nānādijagaṇākiṇṇaṁ maṇimhi passa nimmitaṁ.
    [925] < PTS. J VI , 276 >Passa nagaraṁ supākāraṁ abbhūtaṁ lomahaṁsanaṁ
          samussitaddhajaṁ rammaṁ suvaṇṇavālukasanthataṁ.
          Passettha paṇṇasālāyo vibhattā bhāgaso mitā
          nivesane nivese ca sandhibyūhe pathatthiyo 1-.
    [926] < PTS. J VI , 276 >Pānāgāre ca soṇḍe ca suddā 2- odaniyā gharā
          vesī ca gaṇikāyo ca maṇimhi passa nimmitaṁ.
          Mālākāre ca rajake gandhike atha dussike
          suvaṇṇakāre maṇikāre maṇimhi passa nimmitaṁ.
          Āḷārike ca sūde ca naṭanaṭṭakagāyine 3-
          pāṇissare kumbhathūnike maṇimhi passa nimmitaṁ.
    [927] < PTS. J VI , 277 >Passa bherīmudiṅgā ca saṅkhā paṇavadendimā
          sabbañca tālāvacaraṁ maṇimhi passa nimmitaṁ.
          Sammatālañca vīṇañca naccagītaṁ suvāditaṁ

  *  *  *  *  *  *
  Footnote:1 Ma. pathaddhiyo. 2 sūṇātipi pāṭho. Ma. sūnā. 3 Ma. naṭanāṭakagāyino.
-------------------------------------------------
[page 326]
          Turiyatālitasaṅghuṭṭhaṁ maṇimhi passa nimmitaṁ.
          Laṅghikā muṭṭhikā cettha māyākārā ca sobhiyā
          vetālike ca jalle ca maṇimhi passa nimmitaṁ.
    [928] < PTS. J VI , 277 >Samajjā cettha vattanti ākiṇṇā naranāribhi
          mañcātimañce bhūmiyo maṇimhi passa nimmitaṁ.
          Passa malle samajjasmiṁ pothente 1- diguṇaṁ bhujaṁ
          nihate nihatamāne ca maṇimhi passa nimmitaṁ.
    [929] < PTS. J VI , 277 >Passa pabbatapādesu nānāmigagaṇā bahū
          sīhā byagghā varāhā ca acchakokataracchayo.
          Palasatā gavajā ca mahiṁsā rohitā rurū
          eṇeyyā sarabhā ceva gaṇino nikkasūkarā.
          Kadalimigā bahū citrā viḷārā sasakaṇṇakā
          nānāmigagaṇākiṇṇaṁ maṇimhi passa nimmitaṁ.
    [930] < PTS. J VI , 278 >Najjāyo supatitthāyo sovaṇṇavālukasanthatā
          acchā savanti ambūni macchagumbanivesitā.
          Kumbhilā makarā cettha suṁsumārā ca kacchapā
          pāṭhīnā bahusā 2- macchā balajā muñjarohitā.
          Nānādijagaṇākiṇṇā nānādumagaṇāyutā
          veḷuriyaphalakarodāyo maṇimhi passa nimmitaṁ.

  *  *  *  *  *  *
  Footnote:1 Ma. phoṭente. 2 Sī. Ma. pāvusā.
-------------------------------------------------
[page 327]
    [931] < PTS. J VI , 278 >Passettha pokkharaṇiyo suvibhattā catuddisā
          nānādijagaṇākiṇṇā puthulomacchasevitā 1-
          samantodakasampannaṁ mahiṁ sāgarakuṇḍalaṁ
          upetaṁ vanarājībhi maṇimhi passa nimmitaṁ.
    [932] < PTS. J VI , 278 >Purato videhe passa goyāniye ca pacchato
          kuruyo jambūdīpañca maṇimhi passa nimmitaṁ.
          Passa candañca suriyañca obhāsente catuddisā
          sineruṁ anupariyāyante maṇimhi passa nimmitaṁ.
          Sineruṁ himavantañca sāgarañca mahiddhiyaṁ 2-
          cattāro ca mahārāje maṇimhi passa nimmitaṁ.
          Ārāme vanagumbe ca pāṭiye ca siluccaye
          ramme kiṁpurisākiṇṇe maṇimhi passa nimmitaṁ.
          Pārusakaṁ cittalataṁ missakaṁ nandanaṁ vanaṁ
          vejayantañca pāsādaṁ maṇimhi passa nimmitaṁ.
          Sudhammaṁ tāvatiṁsañca pārichattañca pupphitaṁ
          erāvaṇaṁ nāgarājaṁ maṇimhi passa nimmitaṁ.
          Passettha devakaññāyo nabhā vijjurivuggatā
          nandane vicarantiyo maṇimhi passa nimmitaṁ.
          Passettha devakaññāyo devaputtapalobhinī

  *  *  *  *  *  *
  Footnote:1 Ma. puthulomanisevitā. 2 Ma. mahītalaṁ. Sī. Yu. mahiddhikaṁ.
-------------------------------------------------
[page 328]
          Devaputte ramamāne 1- maṇimhi passa nimmitaṁ.
    [933] < PTS. J VI , 279 >Parosahassaṁ pāsāde veḷuriyaphalakasanthate
          pajjalantena 2- vaṇṇena maṇimhi passa nimmitaṁ.
          Tāvatiṁse ca yāme ca tusite cāpi nimmite
          paranimmitavasavattino 3- maṇimhi passa nimmitaṁ.
          Passettha pokkharaṇiyo vippasannodakā sucī
          maṇḍālakehi sañchannā padumuppalakehi ca.
    [934] < PTS. J VI , 279 >Dasettha rājiyo setā dassanīyā 4- manoramā
          cha piṅgalā paṇṇarasā haliddā ca catuddasa.
          Vīsati tattha sovaṇṇā vīsati rajatāmayā
          indagopakavaṇṇābhā tāva dissanti tiṁsati.
          Dasettha kāḷiyo cha ca 5- mañjeṭṭhā pañcavīsati
          missā bandhukapupphehi nīluppalavicittakā.
          Evaṁ sabbaṅgasampannaṁ accimantaṁ pabhassaraṁ
          odhisuṅkaṁ mahārāja passa tvaṁ dvipaduttama.
                       Maṇikaṇḍaṁ nāma.
              [935] < PTS. J VI , 280 >Upāgataṁ rāja upehi lakkhaṁ
                    netādisaṁ maṇiratanaṁ tavatthi
                    dhammena jiyyāma 6- asāhasena
                    jito ca no khippamavākarohi.

  *  *  *  *  *  *
  Footnote:1 Sī. Yu. caramāne. 2 Ma. pajjalante ca. 3 Sī. Yu. paranimmitābhiratino.
 4 Ma. dasanīlā. 5 Ma. chacca. 6 Ma. jissāma.
-------------------------------------------------
[page 329]
              [936] < PTS. J VI , 280 >Pañcāla paccuggata sūrasena
                    macchā ca maddā saha kekakebhi
                    passantu no te asathena yuddhaṁ
                    na no sabhāyaṁ na karonti kiñci.
              [937] < PTS. J VI , 282 >Te pāvisuṁ akkhamadena mattā
                    rājā kurūnaṁ puṇṇako cāpi yakkho
                    rājā kaliṁ viccinamaggahesi
                    kaṭamaggahi puṇṇako nāma yakkho
                    te tattha jūte ubhaye 1- samāgate
                    raññaṁ sakāse sakhinañca majjhe
                    ajesi yakkho naravīraseṭṭhaṁ
                    tatthappanādo tumulo babhūva.
              [938] < PTS. J VI , 283 >Jayo mahārāja parājayo ca
                    āyūhataṁ aññatarassa hoti
                    janinda jinnosi 2- varandhanena
                    jito ca me khippamavākarohi.
              [939] < PTS. J VI , 283 >Hatthī gavassā maṇikuṇḍalā ca
                    yañcāpi mayhaṁ ratanaṁ paṭhabyā
                    gaṇhāhi kaccāna varaṁ dhanānaṁ

  *  *  *  *  *  *
  Footnote:1 ubhayotipi. 2 Ma. jinosi. Yu. jitosi.
-------------------------------------------------
[page 330]
                    Ādāya yenicchasi tena gaccha.
              [940] < PTS. J VI , 283 >Hatthī gavassā maṇikuṇḍalā ca
                    yañcāpi tuyhaṁ ratanaṁ paṭhabyā
                    tesaṁ varo vidhuro nāma kattā
                    so me jito taṁ me avākarohi.
              [941] < PTS. J VI , 283 >Attā ca me so saraṇaṁ gatī ca
                    dīpo ca leṇo ca parāyano ca
                    asantuleyyo mama so dhanena
                    pāṇena me sadiso esa kattā.
              [942] < PTS. J VI , 283 >Ciraṁ vivādo mama tuyhamassa 1-
                    kāmañca pucchāma tameva gantvā
                    eseva no vivaratu etamatthaṁ
                    yaṁ vakkhati hotu tathā 2- ubhinnaṁ.
    [943] < PTS. J VI , 284 >Addhā hi saccaṁ bhaṇasi na ca māṇava sāhasaṁ
          tameva gantvā pucchāma tena tussāmubho janā.
              [944] < PTS. J VI , 284 >Saccaṁ nu devā vidahū kurūnaṁ
                    dhamme ṭhitaṁ vidhurannāmamaccaṁ
                    dāsosi rañño uda vāsi ñāti
                    vidhuroti saṅkhyā 3- katamosi loke.
              [945] < PTS. J VI , 285 >Āmāyadāsāpi bhavanti heke

  *  *  *  *  *  *
  Footnote:1 Ma. tuyhañcassa. 2 Ma. kathā. 3 Ma. saṅkhā.
-------------------------------------------------
[page 331]
                    Dhanena kītāpi bhavanti dāsā
                    sayaṁpi dāsā upayanti heke 1-
                    bhayā panuṇṇāpi 2- bhavanti dāsā
                    ete narānaṁ caturova dāsā.
                    Addhā hi yonito ahampi jāto
                    bhavo ca rañño abhavo ca rañño
                    dāsohaṁ devassa paraṁpi gantvā
                    dhammena maṁ māṇava tuyha dajjā.
              [946] < PTS. J VI , 285 >Ayaṁpi 3- dutiyo vijayo mamajja
                    puṭṭho hi kattā vivarittha 4- pañhaṁ
                    adhammarūpo vata rājaseṭṭho
                    subhāsitaṁ nānujānāsi mayhaṁ.
              [947] < PTS. J VI , 286 >Evañce no so vivarittha 5- pañhaṁ
                    dāsohamasmi na ca khosmi ñāti
                    gaṇhāhi kaccāna varaṁ dhanānaṁ
                    ādāya yenicchasi tena gaccha.
                        Akkhakaṇḍaṁ nāma.
    [948] < PTS. J VI , 286 >Vidhura vasamānassa gahaṭṭhassa sakaṁ gharaṁ
          khemā vutti kathaṁ assa kathannu assa saṅgaho.
          Abyāpajjhaṁ kathaṁ assa saccavādī ca māṇavo

  *  *  *  *  *  *
  Footnote:1 Ma. sayampi heke upayanti dāsā. 2 Ma. paṇunnāpi. 3 Ma. ayaṁ. 4-5 Ma. vivarettha.
-------------------------------------------------
[page 332]
          Asmā lokā paraṁ lokaṁ kathaṁ pecca na socati.
    [949] < PTS. J VI , 286 >Taṁ tattha gatimā dhitimā matimā atthadassimā
          saṅkhātā sabbadhammānaṁ vidhuro etadabravi.
          Na sādhāraṇadārassa na bhuñje sādhumekako 1-
          na seve lokāyatikaṁ netaṁ paññāya vaḍḍhanaṁ.
          Sīlavā vattasampanno appamatto vicakkhaṇo
          nivātavutti atthaddho surato sakhilo mudu.
          Saṅgahetā ca mittānaṁ saṁvibhāgī vidhānavā
          tappeyya annapānena sadā samaṇabrāhmaṇe.
          Dhammakāmo sutādhāro bhaveyya paripucchako
          sakkaccaṁ payirupāseyya sīlavante bahussute.
          Gharamāvasamānassa gahaṭṭhassa sakaṁ gharaṁ
          khemā vutti siyā evaṁ evaṁ nu assa saṅgaho.
          Abyāpajjho siyā evaṁ saccavādī ca māṇavo
          asmā lokā paraṁ lokaṁ evaṁ pecca na socati.
                    Gharāvāsapañhā nāma.
   [950] < PTS. J VI , 288 >Ehi dāni gamissāma dinno no issarena me
         mamevatthaṁ paṭipajja esa dhammo sanantano.
              [951] < PTS. J VI , 288 >Jānāmi māṇava tayāhamasmi
                    dinnohamasmi tava issarena

  *  *  *  *  *  *
  Footnote:1 Ma. sādumekako.
-------------------------------------------------
[page 333]
                    Tīhañca taṁ vāsayemu agāre
                    yenaddhunā anusāsemu putte.
              [952] < PTS. J VI , 288 >Tamme tathā hotu vasemu tīhaṁ
                    kurutaṁ bhavaṁ ajja gharesu kiccaṁ
                    anusāsataṁ puttadāre bhavajja
                    yathā tayī pecca 1- sukhī bhaveyya.
              [953] < PTS. J VI , 289 >Sādhūti vatvāna pahūtakāmo
                    pakkāmi yakkho vidhurena saddhiṁ
                    taṁ kuñjarājaññahayānuciṇṇaṁ
                    pāvekkhi antepuramariyaseṭṭho.
              [954] < PTS. J VI , 289 >Koñcaṁ mayūrañca piyañca ketaṁ
                    upāgami tattha surammarūpaṁ
                    pahūtabhakkhaṁ bahuannapānaṁ
                    masakkasāraṁ viya vāsavassa.
    [955] < PTS. J VI , 289 >Tattha naccanti gāyanti avhayanti varāvaraṁ
          accharā viya devesu nāriyo samalaṅkatā.
                    Samaṅgīkatvā pamadāhi yakkhaṁ
                    annena pānena ca dhammapālo
                    attatthamevānuvicintayanto 2-
                    pāvekkhi bhariyāya tadā sakāse.

  *  *  *  *  *  *
  Footnote:1 Sī. Yu. pacchā. 2 Ma. atthatthamevā-.
-------------------------------------------------
[page 334]
                    Taṁ candanagandharasānulittaṁ
                    suvaṇṇajambonadanikkhasādisaṁ
                    bhariyaṁ avaca ehi suṇohi bhoti
                    puttāni āmantaya tambanette.
                    Sutvāna vākyaṁ patino anojā 1-
                    suṇisaṁ avaca tambanakhiṁ sunettaṁ
                    āmantaya cammadharāni 2- cete
                    puttāni indīvarapupphasāme.
              [956] < PTS. J VI , 291 >Te āgate muddhani dhammapālo
                    cumbitvā putte avikampamāno
                    āmantayitvāna avoca vākyaṁ
                    dinnohaṁ raññā idha māṇavassa.
                    Tassajjahaṁ attasukhī vidheyyo
                    ādāya yenicchati tena gacchati
                    ahañca vo anusāsituṁ āgatosmi
                    kathaṁ ahaṁ aparittāya gacche.
                    Sace vo rājā kururaṭṭhavāsī 3-
                    janasandho puccheyya pahūtakāmo
                    kimābhijānātha pure purāṇaṁ
                    kiṁ vo pitā anusāse puratthā.

  *  *  *  *  *  *
  Footnote:1 Ma. anujjā. 2 Ma. vammadharāni. 3 Sī. Yu. kurukhettavāsī.
-------------------------------------------------
[page 335]
                    Samānāsanā 1- hotha mayā ca 2- sabbe
                    ko nīdha rañño abbhatiko manusso
                    tamañjaliṁ kariya vadetha evaṁ
                    mā heva deva na hi esa dhammo
                    viyaggharājassa nihīnajacco
                    samānāsano 3- deva kathaṁ bhaveyya.
                          Lakkhakaṇḍaṁ 4-
    [957] < PTS. J VI , 292 >So ca putte amacce ca ñātayo suhadajjane
          alīnamanasaṅkappo vidhuro etadabravi.
          Ethayyā 5- rājavasatiṁ nisīditvā suṇātha me
          yathā rājakulaṁ patto yasaṁ poso nigacchati.
    [958] < PTS. J VI , 292 >Na hi rājakulaṁ patto aññāto labhate yasaṁ
          nātisūro nātidummedho 6- nappamatto kudācanaṁ.
          Yadāssa sīlaṁ paññañca soceyyañcādhigacchati
          atha vissāsate tamhi guyhañcassa na rakkhati.
    [959] < PTS. J VI , 292 >Tulā yathā paggahitā samadaṇḍā sudhāritā
          ajjhiṭṭho na vikampeyya sa rājavasatiṁ vase.
          Tulā yathā paggahitā samadaṇḍā sudhāritā
          sabbāni abhisambhonto sa rājavasatiṁ vase.

  *  *  *  *  *  *
  Footnote:1 Ma. samāsanā. 2 Ma. va. 3 Ma. samāsano. 4 Sī. pekkhaṇakaṇḍaṁ.
 5 Ma. ethayyo. 6 Ma. nāsūro nāpi dummedho.
-------------------------------------------------
[page 336]
    [960] < PTS. J VI , 293 >Divā vā yadi vā rattiṁ rājakiccesu paṇḍito
          ajjhiṭṭho na vikampeyya sa rājavasatiṁ vase.
          Divā vā yadi vā rattiṁ rājakiccesu paṇḍito
          sabbāni abhisambhonto sa rājavasatiṁ vase.
          Yo cassa sukato maggo rañño supaṭiyādito
          na tena vutto gaccheyya sa rājavasatiṁ vase.
    [961] < PTS. J VI , 293 >Na rañño samakaṁ bhuñje kāmabhoge kudācanaṁ
          sabbattha pacchato gacche sa rājavasatiṁ vase.
          Na rañño sadisaṁ vatthaṁ na mālaṁ na vilepanaṁ
          ākappaṁ sarakuttiṁ vā na rañño sadisamācare
          aññaṁ kareyya ākappaṁ sarājavasatiṁ vase.
    [962] < PTS. J VI , 293 >Kīḷe rājā amaccehi bhariyāhi parivārito
          nāmacco rājabhariyāsu bhāvaṁ kubbetha paṇḍito.
          Anuddhato acapalo nipako saṁvutindriyo
          manopaṇidhisampanno sa rājavasatiṁ vase.
    [963] < PTS. J VI , 294 >Nāssa bhariyāhi kīḷeyya na manteyya rahogato
          nāssa kosā dhanaṁ gaṇhe sa rājavasatiṁ vase.
          Na niddaṁ bahu maññeyya na madāya suraṁ pive
          nāssa dāye mige haññe sa rājavasatiṁ vase.
          Nāssa pīṭhaṁ na pallaṅkaṁ na kocchaṁ na nāvaṁ rathaṁ
-------------------------------------------------
[page 337]
          Sammatomhīti ārūyhe sa rājavasatiṁ vase.
          Nātidūre bhaje 1- rañño nāccāsanne vicakkhaṇo
          samekkhañcassa 2- tiṭṭheyya sandissanto sabhattuno.
          Na me 3- rājā sakhā hoti na rājā hoti methuno
          khippaṁ kujjhanti rājāno sukenakkhīva ghaṭṭitaṁ.
          Na pūjito maññamāno medhāvī paṇḍito naro
          pharusaṁ paṭimanteyya rājānaṁ parisaṁ gataṁ.
    [964] < PTS. J VI , 294 >Laddhadvāro labhe dvāraṁ 4- neva rājūsu vissase
          aggiva saṁyato tiṭṭhe 5- sa rājavasatiṁ vase.
          Puttaṁ vā bhātaraṁ saṁ vā sampaggaṇhāti khattiyo
          gāmehi nigamehi vā raṭṭhehi janapadehi vā
          tuṇhībhūto upekkheyya na bhaṇe chekapāpakaṁ.
    [965] < PTS. J VI , 295 >Hatthārohā anīkaṭṭhā rathikā pattikārakā 6-
          tesaṁ kammāpadānena 7- rājā vaḍḍheti vettanaṁ
          na tesaṁ antarā gacche sa rājavasatiṁ vase.
          Cāpova oname 8- dhīro vaṁso vāpi pakampaye
          paṭilomaṁ na vatteyya sa rājavasatiṁ vase.
          Cāpovūnūdaro assa macchovassa ajivhatā 9-
          appāsī nipako sūro sa rājavasatiṁ vase.

  *  *  *  *  *  *
  Footnote:1 Sī. Yu. bhave. 2 Ma. sammukhañcassa. 3 Ma. ve. 4 Yu. laddhavāro labhe
 vāraṁ. 5 Sī. Yu. aggīva yato tiṭṭheyya. 6 Ma. hatkārohe anīkaṭṭhe rathike
 pattikārake. 7 Ma. kammāvadānena. 8 Ma. cāpovūnudaro. 9 Ma. ajivhavā.
-------------------------------------------------
[page 338]
    [966] < PTS. J VI , 295 >Na bāḷhaṁ itthiṁ gaccheyya samphassaṁ tejasaṅkhyaṁ
          kāsaṁ sāsaṁ daraṁ bālyaṁ 1- khīṇamedho nigacchati.
          Nātivelaṁ pabhāseyya na tuṇhī sabbadā siyā
          avikiṇṇaṁ mitaṁ vācaṁ patte kāle udīriye.
          Akkodhano asaṅghaṭṭo sacco saṇho apesuṇo
          samphaṁ giraṁ na bhāseyya sa rājavasatiṁ vase.
    [967] Mātāpetibharo 2- assa kule jeṭṭhāpacāyiko
          saṇho sakhilasambhāso 3- sa rājavasatiṁ vase.
          Vinīto sippavā danto katatto niyato mudu
          appamatto suci dakkho sa rājavasatiṁ vase.
          Nivātavutti vuḍḍhesu sappatisso sagāravo
          surato sukhasaṁvāso sa rājavasatiṁ vase.
          Ārakā parivajjeyya sañhituṁ 4- pahitaṁ janaṁ
          bhattāraññevudikkheyya na ca aññassa rājino.
    [968] < PTS. J VI , 296 >Samaṇe brāhmaṇe cāpi sīlavante bahussute
          sakkaccaṁ payirupāseyya sa rājavasatiṁ vase.
          Samaṇe brāhmaṇe cāpi sīlavante bahussute
          sakkaccaṁ anuvāseyya sa rājavasatiṁ vase.
          Samaṇe brāhmaṇe cāpi sīlavante bahussute

  *  *  *  *  *  *
  Footnote:1 Ma. balyaṁ. 2 Ma. mātāpettibharo. 3 Sī. hiriottappasampanno. 4 Ma. sahituṁ.
-------------------------------------------------
[page 339]
          Tappeyya annapānena sa rājavasatiṁ vase.
          Samaṇe brāhmaṇe cāpi sīlavante bahussute
          āsajja paññe sevetha ākaṅkhaṁ vuḍḍhimattano.
    [969] < PTS. J VI , 296 >Dinnapubbaṁ na hāpeyya dānaṁ samaṇabrāhmaṇe
          na ca kiñci nivāreyya dānakāle vanibbake.
          Paññavā buddhisampanno vidhānavidhikovido
          kālaññū samayaññū ca sa rājavasatiṁ vase.
          Uṭṭhātā kammadheyyesu appamatto vicakkhaṇo
          susaṁvihitakammanto sa rājavasatiṁ vase.
    [970] < PTS. J VI , 297 >Khalaṁ sālaṁ pasuṁ khettaṁ gantvā cassa abhikkhaṇaṁ
          mitaṁ dhaññaṁ nidhāpeyya mitaṁ ca 1- pācaye ghare.
          Puttaṁ vā bhātaraṁ saṁ vā sīlesu asamāhitaṁ
          anaṅgāva 2- hi te bālā yathā petā tatheva te.
          Coḷañca nesaṁ piṇḍañca āsīnānaṁ padāpaye
          dāse kammakare pose 3- sīlesu susamāhite
          dakkhe uṭṭhānasampanne ādhipaccasmi ṭhāpaye.
    [971] < PTS. J VI , 297 >Sīlavā ca alobho 4- ca anuvatto 5- ca rājino
          āvī raho hito tassa sa rājavasatiṁ vase.
          Chandaññū rājino cassa cittaṭṭho cassa 6- rājino
          asaṅkusakavuttissa sa rājavasatiṁ vase.

  *  *  *  *  *  *
  Footnote:1 Ma. mitaṁ va. 2 Ma. anaṅgavā. 3 Ma. pesse. 4 Ma. alolo ca. 5 Ma.
 anurakkho. Sī. Yu. anuratto. 6 Ma. assa.
-------------------------------------------------
[page 340]
          Acchādane ca nahāpane 1- dhove pāde adhosiraṁ
          āhatopi na kuppeyya sa rājavasatiṁ vase.
    [972] < PTS. J VI , 298 >Kumbhiñhi pañjaliṁ kayirā 2- cātaṁ 3- cāpi padakkhiṇaṁ
          kimeva sabbakāmānaṁ dātāraṁ dhīramuttamaṁ.
          Yo deti sayanaṁ vatthaṁ yānaṁ āvasathaṁ gharaṁ
          pajjunnoriva bhūtānaṁ 4- bhogehi abhivassati.
          Eseyyā rājavasatī vattamāno yathā naro
          ārādhayati rājānaṁ pūjaṁ labhati bhattusu.
                      Rājavasatī nāma.
                          [5]-
    [973] < PTS. J VI , 298 >Evaṁ samanusāsitvā ñātisaṅghaṁ vicakkhaṇo
          parikiṇṇo suhajjehi 6- rājānamupasaṅkami.
          Vanditvā sirasā pāde katvā ca naṁ padakkhiṇaṁ
          vidhuro avaca rājānaṁ paggahetvāna añjaliṁ.
          Ayaṁ maṁ māṇavo neti kattukāmo yathāmatiṁ
          ñātīnatthaṁ pavakkhāmi taṁ suṇohi arindama.
          Putte ca me udikkhesi yañcamaññaṁ ghare dhanaṁ
          yathā pacchā 7- na hāyetha ñātisaṅgho mayī gate
          yatheva khalati bhūmyaṁ bhūmyāyeva patiṭṭhati
          evetaṁ khalitaṁ mayhaṁ etaṁ passāmi accayaṁ.

  *  *  *  *  *  *
  Footnote:1 Ma. ucchādaye ca nhāpaye. 2 Ma. kumbhampañjaliṁ kariyā. 3 Sī. Yu. vāyasaṁ vā.
 cātoti ekā sakuṇajāti. 4 Ma. bhūtāni. 5 Ma. antarapeyyāla. 6 Ma. suhadehi.
 7 Ma. pecca.
-------------------------------------------------
[page 341]
              [974] < PTS. J VI , 299 >Sakkā na gantuṁ iti mayhaṁ hoti
                    chetvā 1- vadhitvā idha kātiyānaṁ
                    idheva hohi iti mayhaṁ ruccati
                    mā tvaṁ agā uttamabhūripañña.
              [975] < PTS. J VI , 299 >Mā hevadhammesu 2- manaṁ paṇīdahi
                    atthe ca dhamme ca yutto bhavassu
                    dhiratthu kammaṁ akusalaṁ anariyaṁ
                    yaṁ katvā pacchā nirayaṁ vajeyya.
                    Nevesa dhammo na puneti kiccaṁ
                    ayiro hi dāsassa janinda issaro
                    ghātetu jhāpetu athopi hantuṁ
                    na ca mayhaṁ kodhatthi vajāmi cāhaṁ.
    [976] < PTS. J VI , 300 >Jeṭṭhaputtaṁ upaguyha vineyya hadaye daraṁ
          assupuṇṇehi nettehi pāvisi so mahāgharaṁ.
    [977] < PTS. J VI , 300 >Sālāva sampamadditā 3- mālutena pamadditā
          senti puttā ca dārā ca vidhurassa nivesane.
          Itthīsahassaṁ bhariyānaṁ dāsīsattasatāni ca
          bāhā paggayha pakkanduṁ vidhurassa nivesane.
          Orodhā ca kumārā ca vesiyānā ca brāhmaṇā
          bāhā paggayha pakkanduṁ vidhurassa nivesane.

  *  *  *  *  *  *
  Footnote:1 ghatvātipī. 2 Ma. hevamadhammesu. 3 Ma. sammapatitā.
-------------------------------------------------
[page 342]
          Hatthārohā anīkaṭṭhā rathikā pattikārakā
          bāhā paggayha pakkanduṁ vidhurassa nivesane.
          Samāgatā jānapadā negamā ca samāgatā
          bāhā paggayha pakkanduṁ vidhurassa nivesane.
          Itthīsahassaṁ bhariyānaṁ dāsīsattasatāni ca
          bāhā paggayha pakkanduṁ kasmā no vijahissasi.
          Orodhā ca kumārā ca vesiyānā ca brāhmaṇā 1-
          bāhā paggayha pakkanduṁ kasmā no vijahissasi.
          Hatthārohā anīkaṭṭhā rathikā pattikārakā 2-
          bāhā paggayha pakkanduṁ kasmā no vijahissasi.
          Samāgatā jānapadā negamā ca samāgatā 3-
          bāhā paggayha pakkanduṁ kasmā no vijahissasi.
    [978] < PTS. J VI , 301 >Katvā gharesu kiccāni anusāsitvā sakaṁ janaṁ
          mittāmacce ca bhacce 4- ca puttadāre ca bandhave.
          Kammantaṁ saṁvidhetvāna ācikkhitvā ghare dhanaṁ
          nidhiñca iṇadānañca puṇṇakaṁ etadabravi.
                    Avasī tuvaṁ mayha tīhaṁ agāre
                    katāni kiccāni gharesu mayhaṁ
                    anusāsitā puttadārā mayā ca
                    karomi kiccāni 5- yathāmatinte.

  *  *  *  *  *  *
  Footnote:1-2-3 Ma. dāsisattasatāni ca. 4 Yu. suhajje. 5 Ma. karoma kaccāna.
-------------------------------------------------
[page 343]
              [979] < PTS. J VI , 302 >Sace hi katte anusāsitā te
                    puttā ca dārā anujīvino ca
                    handehidāni taramānarūpo
                    dīgho hi addhāpi ayaṁ puratthā.
          Asambhītova 1- gaṇhāhi ājānīyassa 2- vāladhiṁ
          idaṁ pacchimakaṁ tuyhaṁ jīvalokassa dassanaṁ.
    [980] < PTS. J VI , 302 >Sohaṁ kissānubhāyissaṁ 3- yassa me natthi dukkaṭaṁ
          kāyena vācā manasā yena gaccheyya duggatiṁ.
              [981] < PTS. J VI , 302 >So assarājā vidhuraṁ vahanto
                    pakkāmi vehāyasamantalikkhe
                    sākhāsu selesu asajjamāno
                    kāḷāgiriṁ khippamupāgamāsi.
    [982] < PTS. J VI , 303 >Itthīsahassaṁ bhariyānaṁ dāsīsattasatāni ca
                    bāhā paggayha pakkanduṁ
          yakkho brāhmaṇavaṇṇena vidhuraṁ ādāya gacchati.
          Orodhā ca kumārā ca vesiyānā ca brāhmaṇā
                    bāhā paggayha pakkanduṁ
          yakkho brāhmaṇavaṇṇena vidhuraṁ ādāya gacchati.
          Hatthārohā anīkaṭṭhā rathikā pattikārakā
                    bāhā paggayha pakkanduṁ

  *  *  *  *  *  *
  Footnote:1 Ma. achambhitova. 2 Ma. ājāneyyassa. 3 Ma. ...kissa nu bhāyissaṁ.
-------------------------------------------------
[page 344]
          Yakkho brāhmaṇavaṇṇena vidhuraṁ ādāya gacchati.
          Samāgatā jānapadā negamā ca samāgatā
                    bāhā paggayha pakkanduṁ
          yakkho brāhmaṇavaṇṇena vidhuraṁ ādāya gacchati.
          Itthīsahassaṁ bhariyānaṁ dāsīsattasatāni ca
          bāhā paggayha pakkanduṁ paṇḍito so kuhiṁ gato.
          Orodhā ca kumārā ca vesiyānā ca brāhmaṇā
          bāhā paggayha pakkanduṁ paṇḍito so kuhiṁ gato.
          Hatthārohā anīkaṭṭhā rathikā pattikārakā
          bāhā paggayha pakkanduṁ paṇḍito so kuhiṁ gato.
          Samāgatā jānapadā negamā ca samāgatā
          bāhā paggayha pakkanduṁ paṇḍito so kuhiṁ gato.
    [983] < PTS. J VI , 304 >Sace so sattarattena paṇḍito nāgamissati
          sabbe aggiṁ pavissāma 1- natthattho jīvitena no.
    [984] < PTS. J VI , 304 >Paṇḍito ca viyatto ca vibhāvī ca vicakkhaṇo
          khippaṁ mocesi attānaṁ mā bhāyitthāgamissati 2-.
                    Antarapeyyālaṁ nāma.
              [985] < PTS. J VI , 304 >So tattha gantvāna vicintayanto
                    uccāvacā cetanakā bhavanti
                    nayimassa jīvena mamatthi kiñci

  *  *  *  *  *  *
  Footnote:1 Ma. pavekkhāma. 2 Sī. Yu. khippaṁ mocessatattānaṁ mā bhātha āgamissati.
-------------------------------------------------
[page 345]
                    Hantvānimaṁ hadayaṁ ānayissaṁ 1-.
              [986] < PTS. J VI , 306 >So tattha gantvā pabbatamantarasmiṁ 2-
                    anto pavisitvāna paduṭṭhacitto
                    asaṁvutasmiṁ 3- jagatippadese
                    adhosiraṁ dhārayi kātiyāno.
              [987] < PTS. J VI , 306 >So lambamāno narake papāte
                    mahabbhaye lomahaṁse vidugge
                    asantasanto kurūnaṁ kattuseṭṭho
                    iccabravi puṇṇakaṁ nāma yakkhaṁ.
                    Ariyāvakāsosi anarīyarūpo
                    asaññato saññatasannikāso
                    accāhitaṁ kammaṁ karosi luddaṁ 4-
                    bhāve ca te kusalaṁ natthi kiñci.
                    Yaṁ maṁ papātasmiṁ papātumicchasi
                    ko nu tavattho maraṇena mayhaṁ
                    amānusasseva tavajja vaṇṇo
                    ācikkha me tvaṁ katamāsi devatā.
              [988] < PTS. J VI , 307 >Yadi te suto puṇṇako nāma yakkho
                    rañño kuverassa hi so sajibbo 5-

  *  *  *  *  *  *
  Footnote:1 Sī. Yu. ādiyissaṁ. 2 Ma. pabbatantarasmiṁ. 3 asamphutasmintipi pāṭho.
 4 Ma. ludraṁ. 5 Sī. Yu. sajīvo.
-------------------------------------------------
[page 346]
                    Bhūmindharo varuṇo nāma nāgo
                    brahā sucī vaṇṇabalūpapanno.
                    Tassānujaṁ dhītaraṁ kāmayāmi
                    irandatī 1- nāma sā nāgakaññā
                    tassā sumajjhāya piyāya hetu
                    patārayiṁ tuyhaṁ vadhāya dhīra.
              [989] < PTS. J VI , 307 >Māheva te 2- yakkha ahosi moho
                    naṭṭhā bahū duggahitena lokā 3-
                    kinte sumajjhāya piyāya kiccaṁ
                    maraṇena me iṅgha suṇomi 4- sabbaṁ.
              [990] < PTS. J VI , 307 >Mahānubhāvassa mahoragassa
                    dhītukāmo ñātibhatohamasmi 5-
                    taṁ yācamānaṁ sasuro avoca
                    yathāmamaññiṁsu sukāmanītaṁ.
                    Dajjemu kho te sutanuṁ sunettaṁ
                    suvimhitaṁ 6- candanalittagattaṁ
                    sace tuvaṁ dahayaṁ paṇḍitassa
                    dhammena laddhā idhamāharesi.
                    Etena vittena kumāri labbhā
                    nāññaṁ dhanaṁ uttari patthayāma

  *  *  *  *  *  *
  Footnote:1 Ma. irandhatī. 2 Ma. tvaṁ. 3 Ma. loke. 4 Sī. Yu. suṇoma. 5 Yu.
 ñātigato. 6 Ma. sucimhitaṁ.
-------------------------------------------------
[page 347]
                    Evaṁ na muḷhosmi suṇohi katte.
                    Na cāpi me duggahitatthi kiñci
                    hadayena te dhammaladdhena nāgā
                    irandatiṁ 1- nāgakaññaṁ dadanti.
                    Tasmā ahaṁ tuyhaṁ vadhāya yutto
                    evaṁ mamattho maraṇena tuyhaṁ
                    idheva taṁ narake pātayitvā
                    hantvāna taṁ hadayaṁ ānayissaṁ.
              [991] < PTS. J VI , 308 >Khippaṁ mamaṁ uddhara kātiyāna
                    hadayena me yadi te atthi kiccaṁ
                    yekeci me sādhu narassa dhammā
                    sabbeva te pātukaromi ajja.
              [992] < PTS. J VI , 309 >So puṇṇako kurūnaṁ kattuseṭṭhaṁ
                    nagamuddhani khippaṁ patiṭṭhapetvā
                    assatthamāsīnaṁ samekkhiyāna
                    paripucchi kattāramanomapaññaṁ.
                    Samuddhato mesi tuvaṁ papātā
                    hadayena te ajja mamatthi kiccaṁ
                    yekeci te sādhu narassa dhammā
                    sabbeva me pātukarohi ajja.

  *  *  *  *  *  *
  Footnote:1 Ma. irandhatiṁ.
-------------------------------------------------
[page 348]
              [993] < PTS. J VI , 309 >Samuddhato tyasmi ahaṁ papātā
                    hadayena me yadi te atthi kiccaṁ
                    yekeci me sādhu narassa dhammā
                    sabbeva te pātukaromi ajja.
              [994] < PTS. J VI , 309 >Yātānuyāyī ca bhavāhi māṇava
                    allañca pāṇiṁ parivajjayassu
                    mā cassu mittesu kadāci dubbhī
                    mā ca vasaṁ asatīnaṁ nigacche.
              [995] < PTS. J VI , 310 >Kathaṁ nu yātaṁ anuyāyī hoti
                    allañca pāṇiṁ dahate kathaṁ so
                    asatī ca kā ko pana mittadubbho
                    akkhāhi me pucchito etamatthaṁ.
              [996] < PTS. J VI , 310 >Assatthataṁ 1- nopica diṭṭhapubbaṁ
                    yo āsanenāpi nimantayeyya
                    tasseva atthaṁ puriso kareyya
                    yātānuyāyīti tamāhu paṇḍitā.
                    Yassekarattimpi ghare vaseyya
                    yatthannapānaṁ puriso labhetha 2-
                    na tassa pāpaṁ manasāpi cintaye

  *  *  *  *  *  *
  Footnote:1 asanthutantipi pāṭho. 2 Ma. labheyya.
-------------------------------------------------
[page 349]
                    Allañca 1- pāṇiṁ dahate mittadubbho.
          Yassa rukkhassa chāyāya nisīdeyya sayeyya vā
          na tassa sākhaṁ bhañjeyya mittadubbho hi pāpako.
                    Puṇṇampi cemaṁ paṭhaviṁ dhanena
                    dajjitthiyā puriso sammatāya
                    laddhā khaṇaṁ atimaññeyya tampi
                    tāsaṁ vasaṁ asatīnaṁ na gacche.
                    Evaṁ kho yātaṁ anuyāyī hoti
                    allañca pāṇiṁ dahate punevaṁ
                    asatī ca sā so pana mittadubbho
                    so dhammiko hohi jahassu adhammaṁ.
                    Sādhunaradhammakaṇḍaṁ nāma.
              [997] < PTS. J VI , 311 >Avasiṁ ahaṁ tuyhaṁ tīhaṁ agāre
                    annena pānena upaṭṭhitosmi
                    mitto mamāsi visajjāmahaṁ taṁ
                    kāmaṁ gharaṁ uttamapañña gaccha.
                    Api hāyatu nāgakulassa 3- attho
                    alampi me nāgakaññāya hetu 4-
                    so tvaṁ sakeneva subhāsitena
                    muttosi me ajja vadhāya pañña.

  *  *  *  *  *  *
  Footnote:1 Ma. adubbhī. 2 Ma. nāgakulā. 3 Ma. hotu.
-------------------------------------------------
[page 350]
              [998] < PTS. J VI , 312 >Handa tuvaṁ yakkha mamampi nehi
                    sassuraṁ nu te 1- atthaṁ mayī carassu
                    ahampi nāgādhipatīvimānaṁ 2-
                    dakkhemi 3- nāgassa adiṭṭhapubbaṁ.
              [999] < PTS. J VI , 312 >Yaṁ ve narassa ahitāya assa
                    na taṁ pañño arahati dassanāya
                    atha kena vaṇṇena amittagāmaṁ
                    tuvamicchasi uttamapañña gantuṁ.
             [1000] < PTS. J VI , 312 >Addhā pajānāmi ahampi etaṁ
                    na taṁ pañño arahati dassanāya
                    pāpañca me natthi kataṁ kuhiñci
                    tasmā na saṅke maraṇāgamāya.
             [1001] < PTS. J VI , 313 >Handa ca ṭhānaṁ atulānubhāvaṁ
                    mayā saha dakkhasi ehi katte
                    yathacchati 4- naccagītehi nāgo
                    rājā yathā vessavaṇo niḷiññaṁ 5-.
                    Taṁ nāgakaññā caritaṁ gaṇena
                    nikīḷitaṁ niccamaho ca rattiṁ
                    pahutamālyaṁ bahupupphachannaṁ

  *  *  *  *  *  *
  Footnote:1 sasurantiketipi pāṭho. Ma. sasuraṁ te. 2 Ma. mayaṁ ca nāgādhipatiṁ vimānaṁ.
 3 Ma. dakkhemu. 4 Ma. yatthacchati. 5 Ma. naḷiññaṁ.
-------------------------------------------------
[page 351]
                    Obhāsati vijjurivantalikkhe.
                    Annena pānena upetarūpaṁ
                    naccehi gītehi ca vāditehi
                    paripūraṁ kaññāhi alaṅkatāhi
                    upasobhati vatthapilandhanena.
             [1002] < PTS. J VI , 313 >So puṇṇako kurūnaṁ kattuseṭṭhaṁ
                    nisīdayi pacchato āsanasmiṁ
                    ādāya kattāramanomapaññaṁ
                    upānayi bhavanaṁ nāgarañño.
                    Patvāna ṭhānaṁ atulānubhāvaṁ
                    aṭṭhāsi kattā pacchato puṇṇakassa
                    sāmaggipekkhī pana 1- nāgarājā
                    pubbeva jāmātaramajjhabhāsatha.
             [1003] < PTS. J VI , 314 >Yaṁ nu tvaṁ agamā manussalokaṁ
                    anvesamāno hadayaṁ paṇḍitassa
                    kacci samiddhena idhānupatto
                    ādāya kattāramanomapaññaṁ.
             [1004] < PTS. J VI , 314 >Ayaṁ hi so āgato yaṁ tvamicchasi
                    dhammena laddho mama dhammapālo
                    taṁ passatha sammukhā bhāsamānaṁ

  *  *  *  *  *  *
  Footnote:1 Ma. sāmaggi pekkhamāno.
-------------------------------------------------
[page 352]
                    Sukho have 1- sappurisehi saṅgamo.
                     Kālāgirikaṇḍaṁ nāma.
    [1005] < PTS. J VI , 314 >Adiṭṭhapubbaṁ disvāna macco maccubhayaṭṭito 2-
           byamhito nābhivādesi na idaṁ paññavatāmiva.
    [1006] < PTS. J VI , 315 >Na camhi byamhito nāga na ca maccubhayaṭṭito 3-
           na vajjho abhivādeyya vajjhaṁ vā nābhivādaye.
           Kathaṁ nu 4- abhivādeyya abhivādāpayetha ve
           yaṁ naro hantumiccheyya taṁ kammaṁ nupapajjati.
    [1007] < PTS. J VI , 315 >Evametaṁ yathā brūsi saccaṁ bhāsasi paṇḍita
           na vajjho abhivādeyya vajjhaṁ vā nābhivādaye
           kathaṁ nu 5- abhivādeyya abhivādāpayetha ve
           yaṁ naro hantumiccheyya taṁ kammaṁ nupapajjati.
             [1008] < PTS. J VI , 315 >Asassataṁ sassataṁ nu tavayidaṁ vimānaṁ 6-
                    iddhī jutī balaviriyūpapatti
                    pucchāmi taṁ nāgarājetamatthaṁ
                    kathaṁ nu te laddhamidaṁ vimānaṁ.
                    Adhiccaladdhaṁ pariṇāmajante
                    sayaṁ kataṁ udāhu devehi dinnaṁ
                    akkhāhi me nāgarājetamatthaṁ
                    yatheva te laddhamidaṁ vimānaṁ.

  *  *  *  *  *  *
  Footnote:1 Yu. bhave. 2-3 Sī. Yu. bhayaddito. ito paraṁ īdisameva. 4-5 Ma. no.
 6 Ma. ayaṁ pāṭho natthi. ito paraṁ īdisameva.
-------------------------------------------------
[page 353]
             [1009] < PTS. J VI , 316 >Nādhiccaladdhaṁ na pariṇāmajamme
                    na sayaṁ kataṁ nāpi devehi dinnaṁ
                    sakehi kammehi apāpakehi
                    puññehi me laddhamidaṁ vimānaṁ.
             [1010] < PTS. J VI , 316 >Kinte vataṁ kimpana brahmacariyaṁ
                    kissa suciṇṇassa ayaṁ vipāko
                    iddhī jutī balaviriyūpapatti
                    idañca te nāga mahāvimānaṁ.
             [1011] < PTS. J VI , 316 >Ahañca bhariyā ca manussaloke
                    saddhā ubho dānapatī ahumhā
                    opānabhūtaṁ me gharaṁ tadāsi
                    santappitā samaṇabrāhmaṇā ca.
                    Mālañca gandhañca vilepanañca
                    padīpiyaṁ seyyamupassayañca
                    acchādanaṁ sāyanamannapānaṁ
                    sakkacca dānāni adamha tattha.
                    Taṁ me vataṁ tampana brahmacariyaṁ
                    tassa suciṇṇassa ayaṁ vipāko
                    iddhī jutī balaviriyūpapatti
                    idañca me dhīra mahāvimānaṁ.
-------------------------------------------------
[page 354]
             [1012] < PTS. J VI , 317 >Evañca te laddhamidaṁ vimānaṁ
                    jānāsi puññāna phalūpapattiṁ
                    tasmā hi dhammañcara appamatto
                    yathā vimānaṁ puna māvasesi.
             [1013] < PTS. J VI , 317 >Nayīdha santi samaṇabrāhmaṇā ca
                    yesannapānāni dademu katte
                    akkhāhi me pucchito etamatthaṁ
                    yathā vimānaṁ puna māvasema.
             [1014] < PTS. J VI , 317 >Bhogī hi te santi idhūpapannā
                    puttā ca dārā anujīvino ca
                    telu tuvaṁ vacasā kammunā ca
                    asampaduṭṭho ca bhavāhi niccaṁ.
                    Evaṁ tuvaṁ nāga asampadosaṁ
                    anupālaya vacasā kammunā ca
                    ṭhatvā idha yāvatāyukaṁ vimāne
                    uddhaṁ ito gacchasi devalokaṁ.
             [1015] < PTS. J VI , 318 >Addhā hi so socati rājaseṭṭho
                    tayā vinā yassa tuvaṁ sajibbo
                    dukkhūpanītopi tayā samecca
                    vindeyya poso sukhamāturopi.
-------------------------------------------------
[page 355]
             [1016] < PTS. J VI , 318 >Addhā sataṁ bhāsasi nāga dhammaṁ
                    anuttaraṁ atthapadaṁ suciṇṇaṁ
                    etādisiyāsu hi āpadāsu
                    paññāyate mādisānaṁ viseso.
             [1017] < PTS. J VI , 318 >Akkhāhi no tāyaṁ mudhā nu laddho
                    akkhehi no tāyaṁ ajesi jūte
                    dhammena laddho itimāyamāha
                    kathaṁ [2]- tuvaṁ hatthamimassamāgato.
             [1018] < PTS. J VI , 318 >Yo missaro tattha ahosi rājā
                    tamāyamakkhehi ajesi jūte
                    so maṁ jito rājā imassadāsi
                    dhammena laddhosmi asāhasena.
             [1019] < PTS. J VI , 319 >Mahorago attamano udaggo
                    sutvāna dhīrassa subhāsitāni
                    hatthe gahetvāna anomapaññaṁ
                    pāvekkhi bhariyāya tadā sakāse.
          Yena tvaṁ vimale paṇḍu yena bhattaṁ na ruccati
          na ca me tādiso vaṇṇo ayameso tamonudo.
          Yassa te hadayenattho āgatoyaṁ pabhaṅkaro
          tassa vākyaṁ nisāmehi dullabhaṁ dassanaṁ puna.

  *  *  *  *  *  *
  Footnote:1 Ma. iti tāyamāha. 2 Ma. nu.
-------------------------------------------------
[page 356]
             [1020] < PTS. J VI , 319 >Disvāna taṁ vimalā bhūripaññaṁ
                    dasaṅguliṁ añjaliṁ paggahetvā
                    haṭṭhena bhāvena patītarūpā
                    iccabravi kurūnaṁ kattuseṭṭhaṁ.
          Adiṭṭhapubbaṁ disvāna macco maccubhayaṭṭito
          byamhito nābhivādesi na idaṁ paññavatāmiva.
   [1021] < PTS. J VI , 319 >Na camhi byamhito nāgi na ca maccubhayaṭṭito
          na vajjho abhivādeyya vajjhaṁ vā nābhivādaye.
          Kathaṁ nu 1- abhivādeyya abhivādāpayetha ve
          yaṁ naro hantumiccheyya taṁ kammaṁ nupapajjati.
   [1022] < PTS. J VI , 319 >Evametaṁ yathā brūsi saccaṁ bhāsasi paṇḍita
          na vajjho abhivādeyya vajjhaṁ vā nābhivādaye.
          Kathaṁ nu 2- abhivādeyya abhivādāpayetha ve
          yaṁ naro hantumiccheyya taṁ kammaṁ nupapajjati.
             [1023] < PTS. J VI , 320 >Asassataṁ sassataṁ nu tavayidaṁ vimānaṁ
                    iddhī jutī balaviriyūpapatti
                    pucchāmi taṁ nāgakaññetamatthaṁ
                    kathaṁ nu te laddhamidaṁ vimānaṁ.
                    Adhiccaladdhaṁ pariṇāmajante
                    sayaṁ kataṁ udāhu devehi dinnaṁ

  *  *  *  *  *  *
  Footnote:1-2 Ma. no.
-------------------------------------------------
[page 357]
                    Akkhāhi me nāgakaññetamatthaṁ
                    yatheva te laddhamidaṁ vimānaṁ.
             [1024] < PTS. J VI , 320 >Nādhiccaladdhaṁ na pariṇāmajamme
                    na sayaṁ kataṁ nāpi devehi dinnaṁ
                    sakehi kammehi apāpakehi
                    puññehi me laddhamidaṁ vimānaṁ.
             [1025] < PTS. J VI , 320 >Kinte vataṁ kimpana brahmacariyaṁ
                    kissa suciṇṇassa ayaṁ vipāko
                    iddhī jutī balaviriyūpapatti
                    idañca te nāgi mahāvimānaṁ.
             [1026] < PTS. J VI , 320 >Ahañca kho sāmiko cāpi mayhaṁ
                    saddhā ubho dānapatī ahumhā
                    opānabhūtaṁ me gharaṁ tadāsi
                    santappitā samaṇabrāhmaṇā ca.
                    Mālañca gandhañca vilepanañca
                    padīpiyaṁ seyyamupassayañca
                    acchādanaṁ sāyanamannapānaṁ
                    sakkacca dānāni adamha tattha.
                    Taṁ me vataṁ tampana brahmacariyaṁ
                    tassa suciṇṇassa ayaṁ vipāko
-------------------------------------------------
[page 358]
                    Iddhī jutī balaviriyūpapatti
                    idañca me dhīra mahāvimānaṁ.
             [1027] < PTS. J VI , 321 >Evañca te laddhamidaṁ vimānaṁ
                    jānāsi puññāna phalūpapattiṁ
                    tasmāhi dhammañcara appamattā
                    yathā vimānaṁ puna māvasesi.
             [1028] < PTS. J VI , 321 >Nayīdha santi samaṇabrāhmaṇā ca
                    yesannapānāni dademu katte
                    akkhāhi me pucchito etamatthaṁ
                    yathā vimānaṁ puna māvasema.
             [1029] < PTS. J VI , 321 >Bhogī hi te santi idhūpapannā
                    puttā ca sāmī 1- anujīvino ca
                    tesu tuvaṁ vacasā kammunā ca
                    asampaduṭṭhā ca bhavāhi niccaṁ.
                    Evaṁ tuvaṁ nāgi asampadosaṁ
                    anupālaya vacasā kammunā ca
                    ṭhatvā idha yāvatāyukaṁ vimāne
                    uddhaṁ ito gacchasi devalokaṁ.
             [1030] < PTS. J VI , 321 >Addhā hi so socati rājaseṭṭho
                    tayā vinā yassa tuvaṁ sajibbo

  *  *  *  *  *  *
  Footnote:1 Ma. dārā.
-------------------------------------------------
[page 359]
                    Dukkhūpanītopi tayā samecca
                    vindeyya poso sukhamāturopi.
             [1031] < PTS. J VI , 321 >Addhā sataṁ bhāsasi nāgi dhammaṁ
                    anuttaraṁ atthapadaṁ suciṇṇaṁ
                    etādisiyāsu hi āpadāsu
                    paññāyate mādisānaṁ viseso.
             [1032] < PTS. J VI , 321 >Akkhāhi no tāyaṁ mudhā nu laddho
                    akkhehi no tāyaṁ ajesi jūte
                    dhammena laddho itimāyamāha 1-
                    kathaṁ [2]- tuvaṁ hatthamimassamāgato.
             [1033] < PTS. J VI , 321 >Yo missaro tattha ahosi rājā
                    tamāyamakkhehi ajesi jūte
                    so maṁ jito rājā imassadāsi
                    dhammena laddhosmi asāhasena.
     [1034] < PTS. J VI , 322 >Yatheva varuṇo nāgo pañhaṁ pucchittha paṇḍitaṁ
            tatheva nāgakaññāpi pañhaṁ pucchittha paṇḍitaṁ.
            Yatheva varuṇaṁ nāgaṁ dhīro tosesi pucchito
            tatheva nāgakaññampi dhīro tosesi pucchito.
                    Ubhopi te attamane viditvā
                    mahoragaṁ nāgakaññañca dhīro

  *  *  *  *  *  *
  Footnote:1 Ma. iti tāyamāha. 2 Ma. nu.
-------------------------------------------------
[page 360]
                    Acchambhī abbhīto alomahaṭṭho
                    iccabravi varuṇaṁ nāgarājaṁ.
                    Mā rodhayi 1- nāga āyāhamasmi
                    yena tava attho idaṁ sarīraṁ
                    hadayena maṁsena karohi kiccaṁ
                    sayaṁ karissāmi yathāmatinte.
             [1035] < PTS. J VI , 322 >Paññā have hadayaṁ paṇḍitānaṁ
                    te tyamha paññāya mayaṁ sutuṭṭhā
                    anūnanāmo labhatajja dāraṁ
                    ajjeva taṁ kuruyo pāpayātu.
             [1036] < PTS. J VI , 323 >Sa puṇṇako attamano udaggo
                    irandatiṁ 2- nāgakaññaṁ labhitvā
                    haṭṭhena bhāvena patītarūpo
                    iccabravi kurūnaṁ kattuseṭṭhaṁ.
                    Bhariyāya maṁ tvaṁ akarī samaṅgiṁ
                    ahañca te vidhura karomi kiccaṁ
                    idañca te maṇiratanaṁ dadāmi
                    ajjeva taṁ kuruyo pāpayāmi.
             [1037] < PTS. J VI , 323 >Ajeyyamesā tava hotu mittī 3-

  *  *  *  *  *  *
  Footnote:1 Sī. Yu. mā heṭhayi. 2 Ma. irandhatiṁ. 3 ma metti.
-------------------------------------------------
[page 361]
                    Bhariyāya kaccāna piyāya saddhiṁ
                    ānandacitto 1- sumano patīto
                    datvā maṇiṁ mañca nayindapattaṁ.
             [1038] < PTS. J VI , 323 >Sa puṇṇako kurūnaṁ kattuseṭṭhaṁ
                    nisīdayi purato āsanasmiṁ
                    ājaññamāruyha anomavaṇṇaṁ
                    pakkāmi vehāyasamantalikkhe 2-.
                    Mano manussassa yathāpi gacche
                    tatopissa khippataraṁ ahosi
                    sa puṇṇako kurūnaṁ kattuseṭṭhaṁ
                    upānayi nagaraṁ indapattaṁ.
             [1039] < PTS. J VI , 324 >Etindapattaṁ nagaraṁ padissati
                    rammāni ca ambavanāni bhāgaso
                    ahañca bhariyāya samaṅgibhūto
                    tuvañca pattosi sakaṁ niketaṁ.
             [1040] < PTS. J VI , 325 >Sa puṇṇako kurūnaṁ kattuseṭṭhaṁ
                    oropayitvā dhammasabhāya majjhe
                    ājaññamāruyha anomavaṇṇo

  *  *  *  *  *  *
  Footnote:1 Ma. anandi vitto. 2 idaṁ pādadvayaṁ Sī. Ma. potthakesu na dissati. ādāya
 kattāramanomapaññaṁ upānayi nagaraṁ indapattanti tattheva dissati.
-------------------------------------------------
[page 362]
                    Pakkāmi vehāyasamantalikkhe.
                    Taṁ disvā rājā paramappatīto
                    uṭṭhāya bāhāhi palissajitvā
                    avikampayaṁ dhammasabhāya majjhe
                    nisīdayi pamukhaṁ āsanasmiṁ.
             [1041] < PTS. J VI , 325 >Tvaṁ no vinetāsi rathaṁva naṭṭhaṁ 1-
                    nandanti taṁ kuruyo dassanena
                    akkhāhi me pucchito etamatthaṁ
                    kathaṁ pamokkho ahu māṇavassa.
             [1042] < PTS. J VI , 325 >Yaṁ māṇavotyābhivadi janinda
                    na so manusso naravīraseṭṭha
                    yadi te suto puṇṇako nāma yakkho
                    rañño kuverassa hi so sajibbo.
                    Bhūmindharo varuṇo nāma nāgo
                    brahā sucī vaṇṇabalūpapanno
                    tassānujaṁ dhītaraṁ kāmayāno
                    irandatī nāma sā nāgakaññā.
                    Tassā sumajjhāya piyāya hetu
                    patārayittha maraṇāya mayhaṁ
                    so ceva bhariyāya samaṅgibhūto

  *  *  *  *  *  *
  Footnote:1 Ma. naddhaṁ.
-------------------------------------------------
[page 363]
                    Ahañcānuññāto maṇi ca laddho.
             [1043] < PTS. J VI , 327 >Rukkho hi mayhaṁ gharadvāre jāto 1-
                    paññākkhandho sīlamayassa sākhā
                    atthe ca dhamme ca ṭhito nipāko
                    gavapphalo hatthigavassachanno.
                    Naccagītaturiyābhinādite
                    ucchijja senaṁ 2- puriso ahosi
                    so no ayaṁ āgato sanniketaṁ
                    rukkhassimassāpacitiṁ karotha.
                    Yekeci vittā mama paccayena
                    sabbeva te pātukarontu ajja
                    tibbāni katvāna upāyanāni
                    rukkhassimassāpacitiṁ karotha.
                    Yekeci bandhā 3- mama atthi raṭṭhe
                    sabbeva te bandhanā mocayantu
                    yathevayaṁ bandhanasmā pamutto
                    evamete muñcare bandhanasmā.
                    Unnaṅgalā māsamimaṁ karontu
                    maṁsodanaṁ brāhmaṇā bhakkhayantu
                    amajjapā majjarahā pivantu

  *  *  *  *  *  *
  Footnote:1 Ma. padvāre sujāto. 2 Sī. Yu. menaṁ. 3 Ma. baddhā.
-------------------------------------------------
[page 364]
                    Puṇṇāhi thālāhi palissutāhi.
                    Mahāpathaṁ nicca samavhayantu
                    tibbañca rakkhaṁ vidahantu raṭṭhe
                    yathāññamaññaṁ na viheṭhayeyyuṁ
                    rukkhassimassāpacitiṁ karotha.
   [1044] < PTS. J VI , 328 >Orodhā ca kumārā ca vesiyānā ca brāhmaṇā
          bahuṁ annañca pānañca paṇḍitassābhihārayuṁ.
          Hatthārohā anīkaṭṭhā rathikā pattikārakā
          bahuṁ annañca pānañca paṇḍitassābhihārayuṁ.
          Samāgatā jānapadā negamā ca samāgatā
          bahuṁ annañca pānañca paṇḍitassābhihārayuṁ.
          Bahujjano pasannosi disvā paṇḍitamāgate
          paṇḍitamhi anuppatte celukkhepo pavattathāti.
                      Vidhurajātakaṁ navamaṁ.
                        --------
-------------------------------------------------
[page 365]
                     10 Vessantarajātakaṁ
   [1045] < PTS. J VI , 481 >Phussatī 1- varavaṇṇābhe varassu dasadhā vare
          paṭhabyā cārupubbaṅgī yaṁ tuyhaṁ manaso piyaṁ.
   [1046] < PTS. J VI , 482 >Devarāja namo tyatthu kiṁ pāpaṁ pakataṁ mayā
          rammā cāvesi maṁ ṭhānā vātova dharaṇīruhaṁ.
   [1047] < PTS. J VI , 482 >Na ceva te kataṁ pāpaṁ na ca me tvamasi appiyā
          puññañca te parikkhīṇaṁ yena tevaṁ vadāmihaṁ 2-.
          Santike maraṇaṁ tuyhaṁ vinābhāvo bhavissati
          paṭiggaṇhāhi me ete vare dasa pavecchato.
   [1048] < PTS. J VI , 482 >Varañce me ado sakka sabbabhūtānamissara
          sivirājassa bhaddante tattha assaṁ nivesane.
          Nīlanettā nīlabhamū nīlakkhīva 3- yathā migī
          phussatī nāma nāmena tattha assaṁ 4- purindada.
          Puttaṁ labhetha varadaṁ yācayogaṁ amacchariṁ
          pūjitaṁ paṭirājūbhi kittimantaṁ yasassinaṁ.
          Gabbhaṁ me dhārayantiyā majjhimaṅgaṁ anuṇṇataṁ
          kucchi anuṇṇato assa cāpaṁva likhitaṁ samaṁ.
          Thanā me nappavatteyyuṁ palitā nassantu 5- vāsava
          kāye rajo na limpetha vajjhañcāpi pamocaye.
          Mayūrakoñcābhirude nārīvaragaṇāyute

  *  *  *  *  *  *
  Footnote:1 Sī. Yu. phsati. ito paraṁ īdisameva. 2 Ma. vadāmahaṁ. 3 Ma. nilakkhī ca.
 4 Ma. tatthapassaṁ. 5 Ma. na santu.
-------------------------------------------------
[page 366]
          Khujjacelāvakākiṇṇe 1- sūdamāgadhavaṇṇite
          citraggaḷerughusite surāmaṁsappabodhane
          sivirājassa bhaddante tatthassaṁ mahesī piyā.
   [1049] < PTS. J VI , 483 >Ye te dasa varā dinnā mayā sabbaṅgasobhane
          sivirājassa vijite sabbe te lacchasī vare.
   [1050] < PTS. J VI , 484 >Idaṁ vatvāna maghavā devarājā sujampati
          phussatiyā varaṁ datvā anumodittha vāsavo.
                     Dasavaragāthā nāma.
   [1051] < PTS. J VI , 484 >Tato 2- cutā sā phussatī khattiye upapajjatha
          jetuttaramhi nagare sañjayena samāgami.
          Dasa māse dhārayitvā karontī pura padakkhiṇaṁ
          vessānaṁ vīthiyā majjhe janesi phussatī mamaṁ.
          Na mayhaṁ mattikaṁ nāmaṁ napi petikasambhavaṁ
          jātomhi vessavīthiyā tasmā vessantaro ahuṁ.
          Yadāhaṁ dārako homi jātiyā aṭṭhavassiko
          tadā nisajja pāsāde dānaṁ dātuṁ vicintayiṁ
          hadayaṁ dadeyyaṁ cakkhuṁ maṁsampi rudhirampica
          dadeyyaṁ kāyaṁ sāvetvā yadi koci yācako mamaṁ.

  *  *  *  *  *  *
  Footnote:1 Ma. khujjacelāpakākiṇṇe. 2 imā cha gāthāyo sīhaḷapotthakeyeva dissanti
 na aññesu.
-------------------------------------------------
[page 367]
          Sabhāvaṁ cintayantassa akampitamasaṇṭhitaṁ
          akampi tattha paṭhavī sineruvanavaṭaṁsakā.
   [1052] < PTS. J VI , 488 >Paruḷhakacchanakhalomā paṅkadantā rajassirā
          paggayha dakkhiṇaṁ bāhuṁ kiṁ maṁ yācanti brāhmaṇā.
   [1053] < PTS. J VI , 488 >Ratanaṁ deva yācāma sivīnaṁ raṭṭhavaḍḍhanaṁ
          dadāhi pavaraṁ nāgaṁ īsādantaṁ uruḷhavaṁ.
   [1054] < PTS. J VI , 488 >Dadāmi na vikampāmi yaṁ maṁ yācanti brāhmaṇā
          pabhinnaṁ kuñjaraṁ dantiṁ opaguyhaṁ 1- gajuttamaṁ.
   [1055] < PTS. J VI , 488 >Hatthikkhandhato oruyha rājā cāgādhimānaso
          brāhmaṇānaṁ adā dānaṁ sivīnaṁ raṭṭhavaḍḍhano.
   [1056] < PTS. J VI , 489 >Tadāsi yaṁ bhiṁsanakaṁ tadāsi lomahaṁsanaṁ
          hatthināge padinnamhi medanī samakampatha.
          Tadāsi yaṁ bhiṁsanakaṁ tadāsi lomahaṁsanaṁ
          hatthināge padinnamhi khubbhittha nagaraṁ tadā.
          Samākulaṁ puraṁ āsi ghoso ca vipulo mahā
          hatthināge padinnamhi sivīnaṁ raṭṭhavaḍḍhane.
   [1057] < PTS. J VI , 489 >Athettha 2- vattati saddo tumulo bheravo mahā
          hatthināge padinnamhi khubbhittha nagaraṁ tadā.
          Athettha vattati saddo tumulo bheravo mahā

  *  *  *  *  *  *
  Footnote:1 Ma. opavayhaṁ. 2 idaṁ gāthādvayaṁ Sī. potthakeyeva dissati.
-------------------------------------------------
[page 368]
          Hatthināge padinnamhi sivīnaṁ raṭṭhavaḍḍhane.
   [1058] < PTS. J VI , 490 >Uggā ca rājaputtā ca vesiyānā ca brāhmaṇā
          hatthārohā anīkaṭṭhā rathikā pattikārakā
          kevalo cāpi nigamo siviyo cāpi 1- samāgatā
          disvā nāgaṁ niyyamānaṁ te rañño paṭivedayuṁ.
          Vidhamaṁ deva te raṭṭhaṁ putto vessantaro tava
          kathaṁ no hatthinaṁ dajjā nāgaṁ raṭṭhassa pūjitaṁ.
          Kathaṁ no kuñjaraṁ dajjā īsādantaṁ uruḷhavaṁ
          khettaññuṁ sabbayuddhānaṁ sabbasetaṁ gajuttamaṁ.
          Paṇḍukambalasañchannaṁ pabhinnaṁ sattumaddanaṁ
          dantiṁ savālavījaniṁ setaṁ kelāsasādisaṁ.
          Sasetacchattaṁ supattheyyaṁ 2- sāthabbanaṁ sahatthipaṁ
          aggayānaṁ rājavāhiṁ brāhmaṇānaṁ adā dānaṁ 3-.
   [1059] < PTS. J VI , 490 >Annaṁ pānañca so 4- dajjā vatthasenāsanāni ca
          etaṁ kho dānapaṭirūpaṁ etaṁ kho brāhmaṇārahaṁ.
          Ayaṁ te vaṁsarājā no sivīnaṁ raṭṭhavaḍḍhano 5-
          kathaṁ vessantaro putto gajaṁ bhājeti sañjaya.
          Sace tvaṁ na karissasi sivīnaṁ vacanaṁ idaṁ
          maññe taṁ saha puttena sivihatthe 6- karissare.

  *  *  *  *  *  *
  Footnote:1 Ma. sivayo ca. 2 Ma. saupādheyyaṁ. 3 Ma. gajaṁ. Sī. Yu. dhanaṁ. 4 Ma.
 yo. 5 Sī. raṭṭhavaḍḍhanaṁ. Yu. raṭṭhavaḍḍhana. 6 Ma. sivī hatthe.
-------------------------------------------------
[page 369]
   [1060] < PTS. J VI , 491 >Kāmaṁ janapado māsi raṭṭhañcāpi vinassatu
          nāhaṁ sivīnaṁ vacanā rājaputtaṁ adūsakaṁ
          pabbājeyyaṁ sakā raṭṭhā putto hi mama oraso.
          Kāmaṁ janapado māsi raṭṭhañcāpi vinassatu
          nāhaṁ sivīnaṁ vacanā rājaputtaṁ adūsakaṁ
          pabbājeyyaṁ sakā raṭṭhā putto hi mama atrajo.
          Na cāhaṁ tasmiṁ dubbheyyaṁ ariyasīlavato hi so
          asilokopi me assa pāpañca pasave bahuṁ
          kathaṁ vessantaraṁ puttaṁ satthena ghātayāmase.
   [1061] < PTS. J VI , 491 >Mā naṁ daṇḍena satthena na hi so bandhanāraho
          pabbājehi ca naṁ raṭṭhā vaṅke vasatu pabbate.
   [1062] < PTS. J VI , 491 >Eso ce sivīnaṁ chando chandaṁ na panudāmase
          imaṁ so vasatu rattiṁ kāme ca paribhuñjatu.
          Tato ratyā vivasane suriyassuggamanaṁ pati 1-
          samaggā siviyo 2- hutvā raṭṭhā pabbājayantu naṁ.
   [1063] < PTS. J VI , 492 >Uṭṭhehi katte taramāno gantvā vessantaraṁ vada
          siviyo deva te kuddhā negamā ca samāgatā
          uggā ca rājaputtā ca vesiyānā ca brāhmaṇā.
          Hatthārohā anīkaṭṭhā rathikā pattikārakā

  *  *  *  *  *  *
  Footnote:1 Ma. sūriya---. ito paraṁ īdisameva 2 Ma. sabbattha sivayo.
-------------------------------------------------
[page 370]
          Kevalo cāpi nigamo siviyo cāpi samāgatā.
          Asmā ratyā vivasane suriyassuggamanaṁ pati
          samaggā siviyo hutvā raṭṭhā pabbājayanti taṁ.
   [1064] < PTS. J VI , 492 >Sa kattā taramānova sivirājena pesito
          āmuttahatthābharaṇo suvattho candanapphosito 1-
          sīsaṁ nhāto udake so āmuttamaṇikuṇḍalo
          upāgami puraṁ rammaṁ vessantaranivesanaṁ.
          Tatthaddasa kumāraṁ so ramamānaṁ sake pure
          parikiṇṇaṁ amaccehi tidasānaṁ va vāsavaṁ.
   [1065] < PTS. J VI , 492 >So tattha gantvā taramāno kattā vessantaraṁ bravi
          dukkhante vedayissāmi mā me kujjha rathesabha.
          Vanditvā rodamāno so kattā rājānamabravi
          bhattā mesi mahārāja sabbakāmarasāharo
          dukkhante vedayissāmi tattha assāsayantu maṁ.
          Siviyo deva te kuddhā negamā ca samāgatā
          uggā ca rājaputtā ca vesiyānā ca brāhmaṇā.
          Hatthārohā anīkaṭṭhā rathikā pattikārakā
          kevalo cāpi nigamo siviyo cāpi samāgatā.
          Asmā ratyā vivasane suriyassuggamanaṁ pati
          samaggā siviyo hutvā raṭṭhā pabbājayanti taṁ.

  *  *  *  *  *  *
  Footnote:1 Ma. candanabhūsito.
-------------------------------------------------
[page 371]
   [1066] < PTS. J VI , 492 >Kismiṁ me siviyo kuddhā yo na passāmi dukkaṭaṁ
          taṁ me katte viyācikkha kasmā pabbājayanti maṁ.
   [1067] < PTS. J VI , 493 >Uggā ca rājaputtā ca vesiyānā ca brāhmaṇā
          hatthārohā anīkaṭṭhā rathikā pattikārakā
          nāgadānena khīyanti tasmā pabbājayanti taṁ.
   [1068] < PTS. J VI , 493 >Hadayaṁ cakkhumpahaṁ dajjaṁ kiṁ me bāhirakaṁ dhanaṁ
          hiraññaṁ vā suvaṇṇaṁ vā muttā veḷuriyā maṇi
          dakkhiṇaṁ vāmahaṁ 1- bāhuṁ disvā yācakamāgate
          dadeyyaṁ na vikampeyyaṁ dāne me ramatī 2- mano.
          Kāmaṁ maṁ siviyo sabbe pabbājentu hanantu vā
          neva dānā viramissaṁ kāmaṁ chindantu sattadhā.
   [1069] < PTS. J VI , 493 >Evantaṁ siviyo āhu negamā ca samāgatā
          kontimārāya tīrena girimārañjaraṁ pati
          yena pabbājitā yanti tena gacchatu subbato.
   [1070] < PTS. J VI , 494 >Sohaṁ tena gamissāmi yena gacchanti dūsakā
          rattindivaṁ me khamatha yāva dānaṁ dadāmihaṁ.
   [1071] < PTS. J VI , 494 >Āmantayittha rājā naṁ maddiṁ sabbaṅgasobhaniṁ
          yaṁ te kiñci mayā dinnaṁ dhanaṁ dhaññañca vijjati
          hiraññaṁ vā suvaṇṇaṁ vā muttā veḷuriyā bahū
          sabbantaṁ nidaheyyāsi yañca te pettikaṁ dhanaṁ.

  *  *  *  *  *  *
  Footnote:1 Ma. vāpahaṁ. 2 Ma. ramate.
-------------------------------------------------
[page 372]
   [1072] < PTS. J VI , 494 >Tamabravi rājaputtī maddī sabbaṅgasobhanā
          kuhiṁ deva nidahāmi taṁ me akkhāhi pucchito.
   [1073] < PTS. J VI , 494 >Sīlavantesu dajjesi dānaṁ maddi yathārahaṁ
          na hi dānā paraṁ atthi patiṭṭhā sabbapāṇinaṁ.
   [1074] < PTS. J VI , 495 >Puttesu maddi dayesi sassuyā sassuramhi ca
          yo ca taṁ bhattā maññeyya sakkaccantaṁ upaṭṭhahe.
          No ce taṁ bhattā maññeyya mayā vippavasena te
          aññaṁ bhattāraṁ pariyesa mā kilittha 1- mayā vinā.
   [1075] < PTS. J VI , 495 >Ahaṁ hi vanaṁ gacchāmi ghoraṁ vāḷamigāyutaṁ
          saṁsayo jīvitaṁ mayhaṁ ekakassa brahāvane.
   [1076] < PTS. J VI , 495 >Tamabravi rājaputtī maddī sabbaṅgasobhanā
          abhumme kathaṁ nu bhaṇasi pāpakaṁ vata bhāsasi.
          Nesa dhammo mahārāja yaṁ tvaṁ gaccheyya ekako
          ahaṁpi tena gacchāmi yena gacchasi khattiya.
          Maraṇaṁ vā tayā saddhiṁ jīvitaṁ vā tayā vinā
          tadeva maraṇaṁ seyyo yañce jīve tayā vinā.
          Aggiṁ ujjālayitvāna ekajālasamāhitaṁ
          tattheva maraṇaṁ 2- seyyo yañce jīve tayā vinā.
          Yathā āraññakaṁ nāgaṁ dantiṁ anveti hatthinī
          jessantaṁ giriduggesu samesu visamesu ca.

  *  *  *  *  *  *
  Footnote:1 Ma. kilittho. 2 Ma. tattha me maraṇaṁ seyyo.
-------------------------------------------------
[page 373]
          Evantaṁ anugacchāmi putte ādāya pacchato
          subharā te bhavissāmi na te hessāmi dubbharā.
   [1077] < PTS. J VI , 496 >Ime kumāre passanto mañjuke piyabhāṇine
          āsīne vanagumbasmiṁ na rajjassa sarissasi.
          Ime kumāre passanto mañjuke piyabhāṇine
          kīḷante vanagumbasmiṁ na rajjassa sarissasi.
          Ime kumāre passanto mañjuke piyabhāṇine
          assame ramaṇīyamhi na rajjassa sarissasi.
          Ime kumāre passanto mañjuke piyabhāṇine
          kīḷante assame ramme na rajjassa sarissasi.
          Ime kumāre passanto māladhārī alaṅkate
          assame ramaṇīyamhi na rajjassa sarissasi.
          Ime kumāre passanto māladhārī alaṅkate
          kīḷante assame ramme na rajjassa sarissasi.
          Yadā dakkhasi naccante kumāre māladhārine
          assame ramaṇīyamhi na rajjassa sarissasi.
          Yadā dakkhasi naccante kumāre māladhārine
          kīḷante assame ramme na rajjassa sarissasi.
          Yadā dakkhasi mātaṅgaṁ kuñjaraṁ saṭṭhihāyanaṁ
          ekaṁ araññe vicarantaṁ 1- na rajjassa sarissasi.

  *  *  *  *  *  *
  Footnote:1 Ma. carantaṁ.
-------------------------------------------------
[page 374]
          Yadā dakkhasi mātaṅgaṁ kuñjaraṁ saṭṭhihāyanaṁ
          sāyaṁ pāto vicarantaṁ na rajjassa sarissasi.
          Yadā kareṇusaṅghassa yūthassa purato vajaṁ
          koñcaṁ kāhati mātaṅgo kuñjaro saṭṭhihāyano
          tassa taṁ nadato sutvā na rajjassa sarissasi.
          Ubhato vanavikāse yadā dakkhasi kāmadaṁ
          vane vāḷamigākiṇṇe na rajjassa sarissasi.
          Migaṁ disvāna sāyaṇhaṁ pañcamālinimāgataṁ 1-
          kiṁpurise ca naccante na rajjassa sarissasi.
          Yadā sussasi 2- nigghosaṁ sandamānāya sindhuyā
          gītaṁ kiṁpurisānañca na rajjassa sarissasi.
          Yadā sussasi 2- nigghosaṁ girigabbharacārino
          vassamānassulūkassa na rajjassa sarissasi.
          Yadā sīhassa byagghassa khaggassa gavayassa ca
          vane sussasi 2- vāḷānaṁ na rajjassa sarissasi.
          Yadā morīhi parikiṇṇaṁ varahinaṁ 3- matthakāsinaṁ
          moraṁ dakkhasi 4- naccantaṁ na rajjassa sarissasi.
          Yadā morīhi parikiṇṇaṁ aṇḍajaṁ citrapekkhanaṁ 5-
          moraṁ dakkhasi naccantaṁ na rajjassa sarissasi.

  *  *  *  *  *  *
  Footnote:1 Ma. pañcamālinamāgataṁ. 2 Ma. sossasi. 3 Ma. barihīnaṁ. 4 Ma. dakkhisi.
 ito paraṁ īdisameva. 5 Ma. citrapakkhinaṁ.
-------------------------------------------------
[page 375]
          Yadā morīhi parikiṇṇaṁ nīlagīvaṁ sikhaṇḍinaṁ
          moraṁ dakkhasi naccantaṁ na rajjassa sarissasi.
          Yadā dakkhasi hemante pupphite dharaṇīruhe
          surabhisampavāyante 1- na rajjassa sarissasi.
          Yadā hemantike māse haritaṁ dakkhasi medaniṁ
          indagopakasañchannaṁ na rajjassa sarissasi.
          Yadā dakkhasi hemante pupphite dharaṇīruhe
          kuṭajaṁ bimbajālañca pupphitaṁ loddapadmakaṁ
          surabhisampavāyante 2- na rajjassa sarissasi.
          Yadā hemantike māse vanaṁ dakkhasi pupphitaṁ
          opupphāni ca padmāni na rajjassa sarissasi.
                      Himavantaṁ niṭṭhitaṁ.
   [1078] < PTS. J VI , 498 >Tesaṁ lālapitaṁ 3- sutvā puttassa suṇisāya ca
          kalūnaṁ paridevesi rājaputtī yasassinī.
          Seyyo visaṁ me khāyitaṁ papātā papateyyahaṁ
                      rajjuyā bajjhamiyāhaṁ
          kasmā vessantaraṁ puttaṁ pabbājenti adūsakaṁ.
          Ajjhāyakaṁ dānapatiṁ yācayogaṁ amacchariṁ
          kasmā 4- vessantaraṁ puttaṁ pabbājenti adūsakaṁ 5-.

  *  *  *  *  *  *
  Footnote:1-2 Ma. surabhiṁ. 3 lālappitaṁ. 4-5 Ma. idaṁ gāthāpādadvayaṁ natthi.
-------------------------------------------------
[page 376]
          Pūjitaṁ paṭirājūhi kittimantaṁ yasassinaṁ
          kasmā vessantaraṁ puttaṁ pabbājenti adūsakaṁ.
          Mātāpetibharaṁ jantuṁ kule jeṭṭhāpacāyinaṁ
          kasmā vessantaraṁ puttaṁ pabbājenti adūsakaṁ.
          Rañño hitaṁ devahitaṁ 1- ñātīnaṁ sakhinaṁ hitaṁ
                     hitaṁ sabbassa raṭṭhassa
          kasmā vessantaraṁ puttaṁ pabbājenti adūsakaṁ.
   [1079] < PTS. J VI , 499 >Madhūnīva palitāni 2- ambāva patitā chamā
          evaṁ hessati te raṭṭhaṁ pabbājenti adūsakaṁ.
          Haṁso nikkhīṇapattova pallalasmiṁ anūdake
          apaviṭṭho amaccehi eko rājā vihiyyasi.
          Tantaṁ brūmi mahārāja attho te mā upaccagā
          mā naṁ sivīnaṁ vacanā pabbājesi adūsakaṁ.
   [1080] < PTS. J VI , 499 >Dhammassāpacitiṁ kummiṁ 3- sivīnaṁ vinayaṁ dhajaṁ
          pabbājemi sakaṁ puttaṁ pāṇā piyataro hi me.
   [1081] < PTS. J VI , 499 >Yassa pubbe dhajaggāni kaṇikārāva pupphitā
          yāyantamanuyāyanti svajjekova gamissati.
          Yassa pubbe dhajaggāni kaṇikāravanāniva
          yāyantamanuyāyanti svajjekova gamissati.
          Yassa pubbe anīkāni kaṇikārāva pupphitā

  *  *  *  *  *  *
  Footnote:1 Ma. devihitaṁ. 2 Ma. palātāni. 3 Ma. kummi.
-------------------------------------------------
[page 377]
          Yāyantamanuyāyanti svajjekova gamissati.
          Yassa pubbe anīkāni kaṇikāravanāni va
          yāyantamanuyāyanti svajjekova gamissati.
          Indagopakavaṇṇābhā gandhārā paṇḍukambalā
          yāyantamanuyāyanti svajjekova gamissati.
          Yo pubbe hatthinā yāti sivikāya rathena ca
          svajja vessantaro rājā kathaṁ gacchati pattiko.
          Kathaṁ candanalittaṅgo naccagītappabodhano
          khurājinaṁ pharasuñca khārikājañca hāriti 1-.
          Kasmā nābhiharīyanti kāsāvā ajināni ca
          pavisantaṁ brahāraññaṁ kasmā cīraṁ na bajjhare.
          Kathaṁ nu cīraṁ dhārenti rājapabbajitā janā
          kathaṁ kusamayaṁ cīraṁ maddī paridahessati 2-.
          Kāsiyāni ca dhāretvā khomakodumbarāni ca
          kusacīrāni dhārentī kathaṁ maddī karissati.
          Vayhāhi pariyāyitvā sivikāya rathena ca
          sā kathajja anuccaṅgī pathaṁ gacchati pattikā.
          Yassā mudutalā hatthā calanā 3- ca sukhe ṭhitā
          sā kathajja anuccaṅgī pathaṁ gacchati pattikā.

  *  *  *  *  *  *
  Footnote:1 Ma. hāhiti. 2 Ma. paridahissati. 3 Sī. Ma. caraṇā.
-------------------------------------------------
[page 378]
          Yassā mudutalā pādā calanā 1- ca sukhe ṭhitā
          pādukāhi suvaṇṇāhi pīḷamānāva gacchati
          sā kathajja anuccaṅgī pathaṁ gacchati pattikā.
          Yassu itthīsahassassa 2- purato gacchati mālinī
          sā kathajja anuccaṅgī vanaṁ gacchati ekikā.
          Yā sā 3- sivāya sutvāna muhuṁ uttasate pure
          sā kathajja anuccaṅgī vanaṁ gacchati bhīrukā.
          Yā sā 3- indasagottassa ulūkassa pavassato
          sutvāna nadato bhītā vāruṇīva pavedhati
          sā kathajja anuccaṅgī vanaṁ gacchati bhīrukā.
          Sakuṇī hataputtāva suññaṁ disvā kulāvakaṁ
          ciraṁ dukkhena jhāyissaṁ suññaṁ āgammimaṁ puraṁ.
          Sakuṇī hataputtāva suññaṁ disvā kulāvakaṁ
          kīsā paṇḍu bhavissāmi piye putte apassatī.
          Sakuṇī hataputtāva suññaṁ disvā kulāvakaṁ
          tena tena padhāvissaṁ piye putte apassatī.
          Kururī 4- hatacchāpāva suññaṁ disvā kulāvakaṁ
          ciraṁ dukkhena jhāyissaṁ suññaṁ āgammimaṁ puraṁ.
          Kururī hatacchāpāva suññaṁ disvā kulāvakaṁ
          kīsā paṇḍu bhavissāmi piye putte apassatī.

  *  *  *  *  *  *
  Footnote:1 Sī. Ma. caraṇā. 2 Ma. yāssu itthisahassānaṁ. 3 Ma. yāssu.
 4 Ma. kurarī. ito paraṁ īdisameva.
-------------------------------------------------
[page 379]
          Kururī hatacchāpāva suññaṁ disvā kulāvakaṁ
          tena tena padhāvissaṁ piye putte apassatī.
          Sā nūna cakkavakkīva 1- pallalasmiṁ anūdake
          ciraṁ dukkhena jhāyissaṁ suññaṁ āgammimaṁ puraṁ.
          Sā nūna cakkavakkīva pallalasmiṁ anūdake
          kīsā paṇḍu bhavissāmi piye putte apassatī.
          Sā nūna cakkavakkīva pallalasmiṁ anūdake
          tena tena padhāvissaṁ piye putte apassatī.
          Evaṁ me vilapantiyā rājaputtaṁ adūsakaṁ
          pabbājesi ca 2- naṁ raṭṭhā maññe hessāmi jīvitaṁ.
   [1082] < PTS. J VI , 502 >Tassā lālapitaṁ sutvā sabbā antepure ahu 3-
          bāhā paggayha pakkanduṁ sivikaññā samāgatā.
          Sālāva sampamadditā 4- mālutena pamadditā
          senti puttā ca dārā ca vessantaranivesane.
          Orodhā ca kumārā ca vesiyānā ca brāhmaṇā
          bāhā paggayha pakkanduṁ vessantaranivesane.
          Hatthārohā anīkaṭṭhā rathikā pattikārakā
          bāhā paggayha pakkanduṁ vessantaranivesane.
          Tato ratyā vivasane suriyassuggamanaṁ pati
          atha vessantaro rājā dānaṁ dātuṁ upāgami.

  *  *  *  *  *  *
  Footnote:1 Ma. cakkavāthīva. ito paraṁ īdisameva. 2 Ma. va.. 3 ma bahū. 4 Ma. sampamathitā.
-------------------------------------------------
[page 380]
          Vatthāni vatthakāmānaṁ soṇḍānaṁ detha vāruṇiṁ
          bhojanaṁ bhojanatthīnaṁ sammadeva pavecchatha.
          Mā ca kiñci vanibbake heṭhayittha idhāgate
          tappetha annapānena gacchantu paṭipūjitā.
          (athettha vattati saddo tumulo bheravo mahā
          dānena taṁ nīharanti puna dānaṁ adā tuvaṁ 1- .)
   [1083] < PTS. J VI , 502 >Te su mattā kilantāva sampatanti vanibbakā
          nikkhamante mahārāje sivīnaṁ raṭṭhavaḍḍhane.
          Acchecchuṁ vata bho rukkhaṁ nānāphaladadaṁ dumaṁ
          yathā vessantaraṁ raṭṭhā pabbājenti adūsakaṁ.
          Acchecchuṁ vata bho rukkhaṁ nānāphaladharaṁ dumaṁ
          yathā vessantaraṁ raṭṭhā pabbājenti adūsakaṁ.
          Acchecchuṁ vata bho rukkhaṁ sabbakāmadadaṁ dumaṁ
          yathā vessantaraṁ raṭṭhā pabbājenti adūsakaṁ.
          Acchecchuṁ vata bho rukkhaṁ sabbakāmarasāharaṁ
          yathā vessantaraṁ raṭṭhā pabbājenti adūsakaṁ.
          Ye vuḍḍhā ye ca daharā ye ca majjhimaporisā
                    bāhā paggayha pakkanduṁ
          nikkhamante mahārāje sivīnaṁ raṭṭhavaḍḍhane.

  *  *  *  *  *  *
  Footnote:1 ayaṁ gāthā Ma. potthakeyeva dissati.
-------------------------------------------------
[page 381]
          Atiyakkhā vessavarā 1- itthāgārā ca rājino
                    bāhā paggayha pakkanduṁ
          nikkhamante mahārāje sivīnaṁ raṭṭhavaḍḍhane.
          Thiyopi tattha pakkanduṁ yā tamhi nagare ahu
          nikkhamante mahārāje sivīnaṁ raṭṭhavaḍḍhane.
          Ye brāhmaṇā ye ca samaṇā aññe vāpi vanibbakā
          bāhā paggayha pakkanduṁ adhammo kira bho iti.
          Yathā vessantaro rājā yajamāno sake pure
          sivīnaṁ vacanatthena samhā raṭṭhā nirajjati.
          Satta hatthisate datvā sabbālaṅkārabhūsite
          suvaṇṇakacche mātaṅge hemakappanivāsase 2-
          āruḷhe gāmaṇīyebhi tomaraṅkusapāṇibhi
          esa vessantaro rājā samhā raṭṭhā nirajjati.
          Satta assasate datvā sabbālaṅkārabhūsite
          ājāniyeva jātiyā sindhave sīghavāhane
          āruḷhe gāmaṇīyebhi indiyācāpadhāribhi 3-
          esa vessantaro rājā samhā raṭṭhā nirajjati.
          Satta rathasate datvā sannaddhe ussitaddhaje
          dīpe athopi veyyagghe sabbālaṅkārabhūsite
          āruḷhe gāmaṇīyebhi cāpahatthehi cammibhi 4-

  *  *  *  *  *  *
  Footnote:1 Ma. vassavarā. 2 Ma. hemakappanavāsase. 3 Ma. illiyā .... 4 Ma. vammibhi.
-------------------------------------------------
[page 382]
          Esa vessantaro rājā samhā raṭṭhā nirajjati.
          Satta itthīsate datvā ekamekā rathe ṭhitā
          sannaddhā nikkharajjūhi suvaṇṇehi alaṅkatā
          pītālaṅkārā pītavasanā pītābharaṇabhūsitā 1-
          āḷārappamukhā 2- hasulā susaññā tanumajjhimā
          esa vessantaro rājā samhā raṭṭhā nirajjati.
          Satta dhenusate datvā sabbā kaṁsupadhārino 3-
          esa vessantaro rājā samhā raṭṭhā nirajjati.
          Satta dāsīsate datvā satta dāsasatāni ca
          esa vessantaro rājā samhā raṭṭhā nirajjati.
          Hatthī asse rathe datvā nāriyo ca alaṅkatā
          esa vessantaro rājā samhā raṭṭhā nirajjati.
          Tadāsi yaṁ bhiṁsanakaṁ tadāsi lomahaṁsanaṁ
          mahādāne padinnamhi medanī samakampatha.
          Tadāsi yaṁ bhiṁsanakaṁ tadāsi lomahaṁsanaṁ
          yaṁ pañjalīkato rājā samhā raṭṭhā nirajjati.
   [1084] Athettha vattati saddo tumulo bheravo mahā
          dānena taṁ nīharanti puna dānaṁ dadāti so 4-.

  *  *  *  *  *  *
  Footnote:1 Ma. -vibhūsitā. 2 Ma. āḷārapamhā. pamhanti akkhigaṇḍo. 3 Ma. kaṁspadhāraṇā.
 4 Sī. Ma. puna dānaṁ adā tuvaṁ.
-------------------------------------------------
[page 383]
   [1085] Te su mattā kilantāva sampatanti vanibbakā
          nikkhamante mahārāje sivīnaṁ raṭṭhavaḍḍhane.
   [1086] < PTS. J VI , 505 >Āmantayittha rājānaṁ sañjayaṁ dhammikaṁ 1- varaṁ
          avaruddhasi maṁ deva vaṅkaṁ gacchāmi pabbataṁ.
          Ye hi keci mahārāja bhūtā ye ca bhavissare
          atittāyeva kāmehi gacchanti yamasādhanaṁ.
          Sohaṁ sake abhisasiṁ yajamāno sake pure
          sivīnaṁ vacanatthena samhā raṭṭhā nirajjahaṁ
                      aghantaṁ paṭisevissaṁ
          vane vāḷamigākiṇṇe khaggadīpinisevite
          ahaṁ puññāni karomi tumhe paṅkamhi sīdatha.
   [1087] < PTS. J VI , 505 >Anujānāhi maṁ amma pabbajjā mama ruccati
          sohaṁ sake abhisasiṁ yajamāno sake pure
          sivīnaṁ vacanatthena samhā raṭṭhā nirajjahaṁ
                      aghantaṁ paṭisevissaṁ
          vane vāḷamigākiṇṇe khaggadīpinisevite
          ahaṁ puññāni karomi vaṅkaṁ gacchāmi pabbataṁ 2-.
   [1088] < PTS. J VI , 506 >Anujānāmi taṁ putta pabbajjā te samijjhatu
          ayañca maddī kalyāṇī susaññā tanumajjhimā
          acchataṁ saha puttehi kiṁ araññe karissati.

  *  *  *  *  *  *
  Footnote:1 Ma. dhamminaṁ. 2 Ma. tumhe paṅkamhi sīdatha.
-------------------------------------------------
[page 384]
   [1089] < PTS. J VI , 506 >Nāhaṁ akāmā dāsiṁpi araññaṁ netumussahe
          sace icchati anvetu sace nicchati acchatu.
   [1090] < PTS. J VI , 506 >Tato suṇhaṁ mahārājā yācituṁ paṭipajjatha
          mā candanasamācāre rajojallaṁ adhārayi.
          Kāsiyāni padhāretvā 1- kusacīraṁ adhārayi
          dukkho vāso araññasmiṁ mā hi tvaṁ lakkhaṇe gami.
   [1091] < PTS. J VI , 506 >Tamabravi rājaputtī maddī sabbaṅgasobhanā
          nāhantaṁ sukhamiccheyyaṁ yaṁ me vessantaraṁ vinā.
   [1092] < PTS. J VI , 506 >Tamabravi mahārājā sivīnaṁ raṭṭhavaḍḍhano
          iṅgha maddi nisāmehi vane ye honti dussahā.
          Bahū kīṭā paṭaṅgā ca makasā madhumakkhikā
          tepi taṁ tattha hiṁseyyuṁ tante dukkhataraṁ siyā.
          Apare passa santāse nadīnūpanisevite
          sappā ajagarā nāma avisā te mahabbalā.
          Te manussaṁ migaṁ vāpi apicāsannamāgataṁ
          parikkhipitvā bhogehi vasamānenti attano.
          Aññepi kaṇhā jaṭino acchā nāma aghammigā
          na tehi puriso diṭṭho rukkhamāruyha muccati.
          Saṅghaṭṭayantā siṅgāni tikkhaggāni pahārino
          mahisā 2- vicarantettha nadiṁ sotumbaraṁ pati.

  *  *  *  *  *  *
  Footnote:1 Ma. mā kāsiyāni dhāretvā. 2 Ma. mahiṁsā.
-------------------------------------------------
[page 385]
          Disvā migānaṁ yūthānaṁ gavaṁ sañcaritaṁ 1- vane
          dhenuva vacchagiddhāva kathaṁ maddi karissasi.
          Disvā sampatite ghore dummaggesu plavaṅgame
          akhettaññāya te maddi bhavissate mahabbhayaṁ.
          Yā tvaṁ sivāya sutvāna muhuṁ uttasate 2- pure
          sā tvaṁ vaṅkaṁ anuppattā kathaṁ maddi karissasi.
          Ṭhite majjhantike kāle sannisinnesu pakkhisu
          suṇateva brahāraññaṁ tattha kiṁ gantumicchasi.
   [1093] < PTS. J VI , 507 >Tamabravi rājaputtī maddī sabbaṅgasobhanā
          yāni etāni akkhāsi vane paṭibhayāni me
          sabbāni abhisambhossaṁ gacchaññeva rathesabha.
          Kāsaṁ kusaṁ potakilaṁ usiraṁ muñjapabbajaṁ
          urasā panūdahissāmi nāssa hessāmi dunnayā.
          Bahūhi vattacariyāhi kumārī vindate patiṁ
          udarassuparodhena gohanuveṭṭhanena ca
          aggissa pāricariyāya udakummujjanena ca
          vedhabyaṁ 3- kaṭukaṁ loke gacchaññeva rathesabha.
          Apissā hoti appatto ucchiṭṭhaṁ paribhuñjituṁ 4-
          yo naṁ hatthe gahetvāna akāmaṁ parikaḍḍhati
          vedhabyaṁ kaṭukaṁ loke gacchaññeva rathesabha.

  *  *  *  *  *  *
  Footnote:1 Ma. sañcarataṁ. 2 Ma. uttasayī. 3 Sī. Yu. vedhabbaṁ. ito paraṁ īdisameva.
 4 Ma. ucchiṭṭhampi bhuñjituṁ.
-------------------------------------------------
[page 386]
          Kesaggahaṇamukkhepā bhūmyā ca parisumbhanā
          datvā ca no pakkamati bahuṁ dukkhaṁ anappakaṁ
          vedhabyaṁ kaṭukaṁ loke gacchaññeva rathesabha.
          Sukkacchavī vedhaverā datvā subhaggamānino
          akāmaṁ parikaḍḍhanti ulūkaññeva vāyasā
          vedhabyaṁ kaṭukaṁ loke gacchaññeva rathesabha.
          Api ñātikule phīte kaṁsappajjotane vasaṁ
          nevātivākyaṁ na labhe bhātūhi sakhinīhi 1- ca
          vedhabyaṁ kaṭukaṁ loke gacchaññeva rathesabha.
          Naggā nadī anūdakā naggaṁ raṭṭhaṁ arājikaṁ
          itthīpi vidhavā naggā yassāpi dasa bhātaro
          vedhabyaṁ kaṭukaṁ loke gacchaññeva rathesabha.
          Dhajo rathassa paññāṇaṁ dhūmo paññāṇamaggino
          rājā raṭṭhassa paññāṇaṁ bhattā paññāṇamitthiyā
          vedhabyaṁ kaṭukaṁ loke gacchaññeva rathesabha.
          Yā daliddī daliddassa aḍḍhā aḍḍhassa kittimā
          taṁ ve devā pasaṁsanti dukkaraṁ hi karoti sā.
          Sāmikaṁ anubandhissaṁ sadā kāsāyavāsinī
          paṭhabyāpi abhijjantyā vedhabyaṁ kaṭukitthiyā.
          Api sāgarapariyantaṁ bahuvittadharaṁ mahiṁ

  *  *  *  *  *  *
  Footnote:1 Ma. sakhinīhipi. Sī. Yu. sakhikāhi ca.
-------------------------------------------------
[page 387]
          Nānāratanaparipūraṁ nicche vessantaraṁ vinā.
          Kathannu tāsaṁ hadayaṁ sukharā vata itthiyo
          yā sāmike dukkhitamhi sukhamicchanti attano.
          Nikkhamante mahārāje sivīnaṁ raṭṭhavaḍḍhane
          tamahaṁ anubandhissaṁ sabbakāmadado hi me.
   [1094] < PTS. J VI , 509 >Tamabravī mahārājā maddiṁ sabbaṅgasobhanaṁ
          ime te daharā puttā jālī kaṇhājinā cubho
          nikkhippa lakkhaṇe gaccha mayante posayāmase.
   [1095] < PTS. J VI , 509 >Tamabravī rājaputtī maddī sabbaṅgasobhanā
          piyā me puttakā deva jālī kaṇhājinā cubho
          tyamhaṁ tattha ramissanti araññe jīvisokinaṁ.
   [1096] < PTS. J VI , 510 >Tamabravī mahārājā sivīnaṁ raṭṭhavaḍḍhano
          sālīnamodanaṁ bhutvā sucimaṁsūpasecanaṁ
          rukkhaphalāni bhuñjantā kathaṁ kāhanti dārakā.
          Bhutvā satapale kaṁse sovaṇṇe satarājike
          rukkhapattesu bhuñjantā kathaṁ kāhanti dārakā.
          Kāsiyāni ca dhāretvā khomakodumbarāni ca
          kusacīrāni dhārentā kathaṁ kāhanti dārakā.
          Vayhāhi pariyāyitvā sivikāya rathena ca
          pattikā paridhāvantā kathaṁ kāhanti dārakā.
-------------------------------------------------
[page 388]
          Kūṭāgāre sayitvāna nivāte phusitaggaḷe
          sayantā rukkhamūlasmiṁ kathaṁ kāhanti dārakā.
          Pallaṅkesu sayitvāna gonake citrasanthate
          sayantā tiṇasanthāre kathaṁ kāhanti dārakā.
          Gandhakena vilimpitvā aggalucandanena ca
          rajojallāni dhārentā kathaṁ kāhanti dārakā.
          Cāmarīmorahatthehi vījitaṅgā sukhe ṭhitā 1-
          phuṭṭhā ḍaṁsehi makasehi kathaṁ kāhanti dārakā.
   [1097] < PTS. J VI , 510 >Tamabravī rājaputtī maddī sabbaṅgasobhanā
          mā deva paridevasi mā ca tvaṁ vimano ahu
          yathā mayaṁ bhavissāma tathā hessanti dārakā.
          Idaṁ vatvāna pakkāmi maddī sabbaṅgasobhanā
          sivimaggena anvesi putte ādāya lakkhaṇā.
   [1098] < PTS. J VI , 511 >Tato vessantaro rājā dānaṁ datvāna khattiyo
          pitu mātuñca vanditvā katvā ca naṁ padakkhiṇaṁ.
          Catuvāhiṁ rathaṁ yuttaṁ sīghamāruyha sandanaṁ
          ādāya putta dārañca vaṅkaṁ pāyāsi pabbataṁ.
   [1099] < PTS. J VI , 511 >Tato vessantaro rājā yenāsi bahuko jano
          āmanta kho taṁ gacchāma arogā hontu ñātayo
   [1100] < PTS. J VI , 511 >Nikkhamitvāna nagarā nivattitvā vilokite

  *  *  *  *  *  *
  Footnote:1 Ma. sukhedhitā.
-------------------------------------------------
[page 389]
          Tadāpi paṭhavī kampi sineruvanavaṭaṁsakā.
   [1101] < PTS. J VI , 511 >Iṅgha maddi nisāmehi rammarūpaṁva dissati
          āvāso siviseṭṭhassa pettikaṁ bhavanaṁ mama.
   [1102] < PTS. J VI , 512 >Taṁ brāhmaṇā anvagamuṁ te taṁ asse ayācisuṁ
          yācito paṭipādesi catunnaṁ caturo haye.
   [1103] < PTS. J VI , 512 >Iṅgha maddi nisāmehi cittarūpaṁ na dissati
          migā rohiccavaṇṇena dakkhiṇassā vahanti maṁ.
   [1104] < PTS. J VI , 512 >Athettha pañcamo āgā so taṁ rathamayācatha
          tassa taṁ paṭiyādāsi 1- na cassu pahato mano.
   [1105] < PTS. J VI , 512 >Tato vessantaro rājā oropetvā sakaṁ janaṁ
          assāsayi assarathaṁ brāhmaṇassa dhanesino.
   [1106] < PTS. J VI , 513 >Tvaṁ maddi kaṇhaṁ gaṇhāhi lahukā esā kaniṭṭhakā 2-
          ahaṁ jāliṁ gahessāmi garuko bhātiko hi so.
   [1107] < PTS. J VI , 513 >Rājā kumāramādāya rājaputtī ca dārikaṁ
          sammodamānā pakkāmuṁ aññamaññaṁ piyaṁvadā.
                      Dānakaṇḍaṁ nāma.
   [1108] < PTS. J VI , 513 >Yadi keci manujā enti anumagge paṭipathe
          maggante paṭipucchāma kuhiṁ vaṅkatapabbato.
          Te tattha amhe passitvā kalūnaṁ paridevayuṁ

  *  *  *  *  *  *
  Footnote:1 Ma. tassa taṁ yācito dāsi. 2 Ma. kaniṭṭhikā.
-------------------------------------------------
[page 390]
          Dukkhante paṭivedenti dūre vaṅkatapabbato.
   [1109] < PTS. J VI , 513 >Yadi passanti pavane dārakā phalite 1- dume
          tesaṁ phalānaṁ hetumhi uparodanti dārakā.
          Rodante dārake disvā ubbiggā 2- vipulā dumā
          sayamevonamitvāna upagacchanti dārake.
          Idaṁ accherakaṁ disvā abbhūtaṁ lomahaṁsanaṁ
          sādhukāraṁ pavattesi maddī sabbaṅgasobhanā.
          Accheraṁ vata lokasmiṁ abbhūtaṁ lomahaṁsanaṁ
          vessantarassa tejena sayamevonatā dumā.
   [1110] < PTS. J VI , 514 >Saṅkhipiṁsu pathaṁ yakkhā anukampāya dārake
          nikkhantadivaseneva cetaraṭṭhamupāgamuṁ.
   [1111] < PTS. J VI , 514 >Te gantvā dīghamaddhānaṁ cetaraṭṭhamupāgamuṁ
          iddhaṁ phītaṁ janapadaṁ bahumaṁsasurodakaṁ.
   [1112] < PTS. J VI , 514 >Cetiyo parikariṁsu 3- disvā lakkhaṇamāgataṁ
          sukhumālī vatāyayyā 4- pattikā paridhāvati.
          Vayhāhi pariyāyitvā sivikāya rathena ca
          sājja maddī araññasmiṁ pattikā paridhāvati.
   [1113] < PTS. J VI , 515 >Taṁ disvā cetapāmokkhā rodamānā upāgamuṁ
          kacci nu deva kusalaṁ kacci deva anāmayaṁ.

  *  *  *  *  *  *
  Footnote:1 Ma. phaline. 2 Ma. ubbiddhā. 3 Ma. parivāriṁsu. 4 Ma. vata ayyā.
-------------------------------------------------
[page 391]
          Kacci pitā arogā te sivīnañca anāmayaṁ
          ko te balaṁ mahārāja ko nu te rathamaṇḍalaṁ.
          Anassako arathako dīghamaddhānamāgato
          kaccāmittehi pakato anuppattosimaṁ disaṁ.
   [1114] < PTS. J VI , 515 >Kusalañceva me sammā atho sammā anāmayaṁ
          atho pitā arogā me sivīnañca anāmayaṁ.
          Ahaṁ hi kuñjaraṁ dajjaṁ īsādantaṁ uruḷhavaṁ
          khettaññuṁ sabbayuddhānaṁ sabbasetaṁ gajuttamaṁ.
          Paṇḍukambalasañchannaṁ pabhinnaṁ sattumaddanaṁ
          dantiṁ savālavījaniṁ setaṁ kelāsasādisaṁ.
          Sasetacchattaṁ supattheyyaṁ 1- sāthabbanaṁ sahatthipaṁ
          aggayānaṁ rājavāhiṁ brāhmaṇānaṁ adāsahaṁ.
          Tasmiṁ me siviyo kuddhā pitā cupahatomano
          avaruddhasi maṁ rājā vaṅkaṁ gacchāmi pabbataṁ
          okāsaṁ sammā jānātha vane yattha vasemhase 2-.
   [1115] < PTS. J VI , 516 >Svāgatante mahārāja atho te adurāgataṁ
          issarosi anuppatto yaṁ idhatthi pavedaya.
          Sākaṁ bhiṁsaṁ madhuṁ maṁsaṁ suddhaṁ sālīnamodanaṁ
          paribhuñja mahārāja pāhuno nosi āgato.

  *  *  *  *  *  *
  Footnote:1 Ma. saupādheyyaṁ. 2 Ma. vasāmase. ito paraṁ īdisameva.
-------------------------------------------------
[page 392]
   [1116] < PTS. J VI , 516 >Paṭiggahitaṁ yaṁ dinnaṁ sabbassa agghiyaṁ kataṁ
          avaruddhasi maṁ rājā vaṅkaṁ gacchāmi pabbataṁ
          okāsaṁ sammā jānātha vane yattha vasemhase.
   [1117] < PTS. J VI , 516 >Idheva tāva acchassu cetaraṭṭhe rathesabha
          yāva cetā gamissanti rañño santika yācituṁ.
          Nijjhāpetuṁ mahārājaṁ sivīnaṁ raṭṭhavaḍḍhanaṁ
          taṁ taṁ cetā purakkhitvā 1- patītā laddhapaccayā
          parivāretvāna gacchanti evaṁ jānāhi khattiya.
   [1118] < PTS. J VI , 516 >Mā vo rucittha gamanaṁ rañño santika yācituṁ
          nijjhāpetuṁ mahārājaṁ rājāpi tattha nissaro.
          Accuggatā hi siviyo balaggā negamā ca ye
          te padhaṁsetumicchanti 2- rājānaṁ mama kāraṇā.
   [1119] < PTS. J VI , 517 >Sace esā pavattettha raṭṭhasmiṁ raṭṭhavaḍḍhana
          idheva rajjaṁ kārehi cetehi parivārito.
          Iddhaṁ phītañcidaṁ raṭṭhaṁ iddho janapado mahā
          matiṁ karohi tvaṁ deva rajjassamanusāsituṁ.
   [1120] < PTS. J VI , 517 >Na me chando mati atthi rajjassamanusāsituṁ
          pabbājitassa raṭṭhasmā cetaputtā suṇātha me.
          Atuṭṭhā siviyo assu balaggā negamā ca ye
          pabbājitassa raṭṭhasmā cetā rajjebhisecayuṁ.

  *  *  *  *  *  *
  Footnote:1 Ma. purakkhatvā. 2 Ma. te vidhaṁsetu....
-------------------------------------------------
[page 393]
          Asammodiyaṁpi vo assa accantaṁ mama kāraṇā
          sivīhi bhaṇḍanañcāpi viggaho me na ruccati.
          Athassa bhaṇḍanaṁ ghoraṁ sampahāro anappako
          ekassa kāraṇā mayhaṁ hiṁseyya bahuko jano.
          Paṭiggahitaṁ yaṁ dinnaṁ sabbassa agghiyaṁ kataṁ
          avaruddhasi maṁ rājā vaṅkaṁ gacchāmi pabbataṁ
          okāsaṁ sammā jānātha vane yattha vasemhase.
   [1121] < PTS. J VI , 518 >Taggha te mayamakkhāma yathāpi kusalā tathā
          rājisī yattha sammanti āhutaggī samāhitā.
          Esa selo mahārāja pabbato gandhamādano
          yattha tvaṁ saha puttehi saha bhariyāya cacchasi.
   [1122] < PTS. J VI , 518 >Taṁ cetā anusāsiṁsu assunettā rudammukhā
          ito gaccha mahārāja ujuṁ yenuttarāmukho.
          Atha dakkhasi bhaddante vepullaṁ nāma pabbataṁ
          nānādumagaṇākiṇṇaṁ sītacchāyaṁ manoramaṁ.
          Tamatikkamma bhaddante atha dakkhasi āpakaṁ
          nadiṁ ketumatiṁ nāma gambhīraṁ girigabbharaṁ.
          Puthulomamacchākiṇṇaṁ supatitthaṁ mahodakaṁ
          tattha nhātvā pivitvā ca assāsetvā saputtake.
          Atha dakkhasi bhaddante nigrodhaṁ madhuvipphalaṁ
-------------------------------------------------
[page 394]
          Rammake sikhare jātaṁ sītacchāyaṁ manoramaṁ.
          Atha dakkhasi bhaddante nālikaṁ nāma pabbataṁ
          nānādijagaṇākiṇṇaṁ selaṁ kiṁpurisāyutaṁ.
          Tassa uttarapubbena mucalindo nāma so saro
          puṇḍarīkehi sañchanno setasogandhiyehi ca.
          So vanaṁ meghasaṅkāsaṁ dhuvaṁ haritasaddalaṁ
          sīhovāmisapekkhīva vanasaṇḍaṁ vigāhiya
          puppharukkhehi sañchannaṁ phalarukkhehi cūbhayaṁ.
          Tattha bindussarā vaggū nānāvaṇṇā bahū dijā
          kūjantamupakūjanti utusampupphite dume.
          Gantvā girividuggāni nadīnaṁ pabhavāni ca
          so addasa 1- pokkharaṇiṁ karañjakakudhāyutaṁ.
          Puthulomamacchākiṇṇaṁ supatitthaṁ mahodakaṁ
          samañca caturassañca sādhuṁ appaṭigandhiyaṁ.
          Tassā uttarapubbena paṇṇasālaṁ amāpaya
          paṇṇasālaṁ amāpetvā uñchācariyāya īhatha.
                     Vanappavesanaṁ nāma.
   [1123] < PTS. J VI , 521 >Ahu vāsī kaliṅgesu jūjako nāma brāhmaṇo
          tassāpi daharā bhariyā nāmenāmittatāpanā.
          Tā naṁ tattha gatāvocuṁ nadīudakahāriyā

  *  *  *  *  *  *
  Footnote:1 Sī. Yu. dakkhasi.
-------------------------------------------------
[page 395]
          Thiyo naṁ paribhāsiṁsu samāgantvā kutūhalā.
          Amittā nūna te mātā amitto nūna te pitā
          ye taṁ jiṇṇassa pādaṁsu evaṁ dahariyaṁ satiṁ.
          Ahitaṁ vata te ñātī mantayiṁsu rahogatā
          ye taṁ jiṇṇassa pādaṁsu evaṁ dahariyaṁ satiṁ.
                           [1]-
          Dukkaṭaṁ vata te ñātī mantayiṁsu rahogatā
          ye taṁ jiṇṇassa pādaṁsu evaṁ dahariyaṁ satiṁ.
          Pāpakaṁ vata te ñātī mantayiṁsu rahogatā
          ye taṁ jiṇṇassa pādaṁsu evaṁ dahariyaṁ satiṁ.
          Amanāpaṁ vata te ñātī mantayiṁsu rahogatā
          ye taṁ jiṇṇassa pādaṁsu evaṁ dahariyaṁ satiṁ.
          Amanāpavāsaṁ vasi jiṇṇena patinā saha 2-
          yā tvaṁ vasasi jiṇṇassa matante jīvitā varaṁ.
          Na hi nūna tuyhaṁ kalyāṇī pitā mātā ca sobhane
                     aññaṁ bhattāraṁ vindiṁsu
          ye taṁ jiṇṇassa pādaṁsu evaṁ dahariyaṁ satiṁ.
          Duyiṭṭhante navamiyaṁ akataṁ aggihuttakaṁ
          ye taṁ jiṇṇassa pādaṁsu evaṁ dahariyaṁ satiṁ.
          Samaṇe brāhmaṇe nūna brahmacariyaparāyane

  *  *  *  *  *  *
  Footnote:1 Ma. amittā vata te ñātī mantayiṁsu rahogatā
  ye taṁ jiṇṇassa pādaṁsu evaṁ dahāriyaṁ satiṁ.
 2 Sī. Yu. evaṁ dahariyā satī.
-------------------------------------------------
[page 396]
          Sā tvaṁ loke abhissasi 1- sīlavante bahussute
          yā tvaṁ vasasi jiṇṇassa evaṁ dahariyaṁ satiṁ 2-.
          Na dukkhaṁ ahinā daṭṭhaṁ na dukkhaṁ sattiyā hataṁ
          tañca dukkhañca tippañca yaṁ passe jiṇṇakaṁ patiṁ.
          Natthi khiḍḍā natthi rati jiṇṇena patinā saha
          natthi allāpasallāpo jagghitampi 3- na sobhati.
          Yadā ca daharo daharā mantayiṁsu 4- rahogatā
          sabbe sokā vinassanti 5- yekeci hadayassitā.
          Daharā tvaṁ rūpavatī purisānaṁbhipatthitā
          gaccha ñātikule accha kiṁ jiṇṇo ramayissati.
   [1124] < PTS. J VI , 523 >Na te brāhmaṇa gacchāmi nadiṁ udakahāriyā
          thiyo maṁ paribhāsanti tayā jiṇṇena brāhmaṇa.
   [1125] < PTS. J VI , 523 >Mā me tvaṁ akarā kammaṁ mā me udakamāhari
          ahaṁ udakamāhissaṁ mā bhotī kuppitā ahu.
   [1126] < PTS. J VI , 523 >Nāhaṁ tamhi kule jātā yaṁ tvaṁ udakamāhare
          evaṁ brāhmaṇa jānāhi na te vacchāmihaṁ ghare.
          Sace me dāsaṁ dāsiṁ vā nānayissasi brāhmaṇa
          evaṁ brāhmaṇa jānāhi na te vacchāmi santike.
   [1127] < PTS. J VI , 523 >Natthi me sippaṭṭhānaṁ vā dhanaṁ dhaññañca brāhmaṇi

  *  *  *  *  *  *
  Footnote:1 Ma. abhisapi. 2 Ma. dahariyā satī. 3 Ma. jagghitumpi. 4 Ma. mantayanti.
 5 Ma. sabbesaṁ sokā nassanti.
-------------------------------------------------
[page 397]
          Kutohaṁ dāsaṁ dāsiṁ vā ānayissāmi bhotiyā
          ahaṁ bhotiṁ upaṭṭhissaṁ mā bhotī kuppitā ahu.
   [1128] < PTS. J VI , 523 >Ehi te ahamakkhissaṁ yathā me vacanaṁ sutaṁ
          esa vessantaro rājā vaṅke vasati pabbate.
          Taṁ tvaṁ gantvāna yācassu dāsaṁ dāsiñca brāhmaṇa
          so te dassati yācito dāsaṁ dāsiñca khattiyo.
   [1129] < PTS. J VI , 523 >Jiṇṇohamasmi dubbalo 1- dīgho caddhā suduggamo
          mā bhotī paridevesi mā bhotī 2- vimanā ahu
          ahaṁ bhotiṁ upaṭṭhissaṁ mā bhotī kuppitā ahu.
   [1130] < PTS. J VI , 524 >Yathā agantvā saṅgāmaṁ ayuddheva parājito
          evameva tuvaṁ brahme agantvāva parājito.
          Sace me dāsaṁ dāsiṁ vā nānayissasi brāhmaṇa
          evaṁ brāhmaṇa jānāhi na te vacchāmihaṁ ghare
          amanāpante karissāmi tante dukkhaṁ bhavissati.
          Nakkhatte utupubbesu yadā maṁ dakkhasilaṅkataṁ
          aññehi saddhiṁ ramamānaṁ tante dukkhaṁ bhavissati.
          Adassanena mayhante jiṇṇassa paridevato
          bhiyyo vaṅkā palitā ca bahū hessanti brāhmaṇa.
   [1131] < PTS. J VI , 524 >Tato so brāhmaṇo bhīto brāhmaṇiyā vasānugo
          aṭṭito kāmarāgena brāhmaṇiṁ etadabravi.

  *  *  *  *  *  *
  Footnote:1 Sī. Yu. abalo. 2 Ma. mā ca tavaṁ.
-------------------------------------------------
[page 398]
          Pātheyyaṁ me karohi tvaṁ saṅkulā saṅguḷāni 1- ca
          madhupiṇḍikā ca sukatāyo sattubhattañca brāhmaṇi.
          Ānayissaṁ methunake ubho dāsakumārake
          te ca 2- paricarissanti rattindivamatanditā.
   [1132] < PTS. J VI , 525 >Idaṁ vatvā brahmabandhu paṭimuñci upāhanaṁ 3-
          tato so mantayitvāna bhariyaṁ katvā padakkhiṇaṁ.
          Pakkāmi so ruṇṇamukho brāhmaṇo sahitabbato
          sivīnaṁ nagaraṁ phītaṁ dāsapariyesanañcaraṁ.
   [1133] < PTS. J VI , 525 >So tattha gantvā avacāsi 4- ye tatthāsuṁ samāgatā
          kuhiṁ vessantaro rājā kattha passemu khattiyaṁ.
          Te janā taṁ avaciṁsu ye tatthāsuṁ samāgatā
          tumhehi brahme pakato atidānena khattiyo
          pabbājito sakā raṭṭhā vaṅke vasati pabbate.
          Tumhehi brahme pakato atidānena khattiyo
          ādāya puttadārañca vaṅke vasati pabbate.
   [1134] < PTS. J VI , 525 >So codito brāhmaṇiyā brāhmaṇo kāmagiddhimā
                      aghantaṁ paṭisevittha
          vane vāḷamigākiṇṇe khaggadīpinisevite.
          Ādāya veluvaṁ daṇḍaṁ aggihuttaṁ kamaṇḍaluṁ
          so pāvisi brahāraññaṁ yattha assosi kāmadaṁ.

  *  *  *  *  *  *
  Footnote:1 Ma. saṅkulyā saguḷāni ca. 2 Ma. taṁ. 3 Ma. upāhanā. 4 Ma. avaca.
-------------------------------------------------
[page 399]
          Taṁ paviṭṭhaṁ brahāraññaṁ kokā naṁ parivārayuṁ
          vikkandi so vippanaṭṭho dūre panthā apakkami.
          Tato so brāhmaṇo gantvā bhogaluddho asaññato
          vaṅkassoharaṇe naṭṭho 1- (sunakhehi parivārito 2-)
          (rukkhasmiñca nisinno va 3-) imā gāthā abhāsatha.
   [1135] < PTS. J VI , 526 >Ko rājaputtaṁ nisabhaṁ jayantamaparājitaṁ
          bhaye khemassa dātāraṁ ko me vessantaraṁ vidū.
          Yo yācataṁ patiṭṭhāsi bhūtānaṁ dharaṇīriva
          dharaṇūpamaṁ mahārājaṁ ko me vessantaraṁ vidū.
          Yo yācataṁ gatī āsi savantīnaṁva sāgaro
          udadhūpamaṁ 4- mahārājaṁ ko me vessantaraṁ vidū.
          Kalyāṇatitthaṁ supivaṁ sītūdakaṁ manoramaṁ
          puṇḍarīkehi sañchannaṁ yuttaṁ kiñjakkhareṇunā
          rahadūpamaṁ mahārājaṁ ko me vassantaraṁ vidū.
          Assatthaṁva pathe jātaṁ sītacchāyaṁ manoramaṁ
          samantānaṁ visametāraṁ 5- kilantānaṁ paṭiggahaṁ
          tathūpamaṁ mahārājaṁ ko me vessantaraṁ vidū.
          Nigrodhaṁva pathe jātaṁ sītacchāyaṁ manoramaṁ

  *  *  *  *  *  *
  Footnote:1 Ma. vaṅkassorohaṇe naṭṭhe. 2-3 idaṁ pādadvayaṁ sabbattha potthakesu na dissati
 ṭhapetvā aṭṭhakathāpotthakaṁyeva. 4 Ma. sāgarūpamaṁ. 5 visametānantipi.
-------------------------------------------------
[page 400]
          Santānaṁ visametāraṁ kilantānaṁ paṭiggahaṁ
          tathūpamaṁ mahārājaṁ ko me vessantaraṁ vidū.
          Ambaṁ iva pathe jātaṁ sītacchāyaṁ manoramaṁ
          santānaṁ visametāraṁ kilantānaṁ paṭiggahaṁ
          tathūpamaṁ mahārājaṁ ko me vessantaraṁ vidū.
          Sālaṁ iva pathe jātaṁ sītacchāyaṁ manoramaṁ
          santānaṁ visametāraṁ kilantānaṁ paṭiggahaṁ
          tathūpamaṁ mahārājaṁ ko me vessantaraṁ vidū.
          Dumaṁ iva pathe jātaṁ sītacchāyaṁ manoramaṁ
          santānaṁ visametāraṁ kilantānaṁ paṭiggahaṁ
          tathūpamaṁ mahārājaṁ ko me vessantaraṁ vidū.
          Evañca me vilapato paviṭṭhassa brahāvane
          ahaṁ jānanti yo vajjā nandiṁ so janaye mama.
          Evañca me vilapato paviṭṭhassa brahāvane
          ahaṁ jānanti yo vajjā vessantaranivāsanaṁ 1-
          tāya so ekavācāya pasave puññaṁ anappakaṁ.
   [1136] < PTS. J VI , 527 >Tassa ceto paṭissosi araññaṁ luddako caro
          tumhehi brahme pakato atidānena khattiyo
          pabbājito sakā raṭṭhā vaṅke vasati pabbate.
          Tumhehi brahme pakato atidānena khattiyo

  *  *  *  *  *  *
  Footnote:1 Ma. ayaṁ gāthāpādo natthi.
-------------------------------------------------
[page 401]
          Ādāya puttadārañca vaṅke vasati pabbate.
          Akiccakārī dummedho raṭṭhā vivanamāgato 1-
          rājaputtaṁ gavesanto bako macchamivodake.
          Tassa tyāhaṁ na dassāmi jīvitaṁ idha brāhmaṇa
          ayaṁ hi te mayā nunno saro pāssati 2- lohitaṁ.
          Siro te vajjhayitvāna hadayaṁ chetvā sabandhanaṁ
          panthasakuṇaṁ yajissāmi tuyhaṁ maṁsena brāhmaṇa.
          Tuyhaṁ maṁsena medena matthakena ca brāhmaṇa
          āhutiṁ paggahessāmi chetvāna hadayaṁ tava.
          Taṁ me suyiṭṭhaṁ suhutaṁ tuyhaṁ maṁsena brāhmaṇa
          na ca tvaṁ rājaputtassa bhariyaṁ putte ca nessasi.
   [1137] < PTS. J VI , 528 >Avajjho brāhmaṇo dūto cetaputta suṇohi me
          tasmā hi dūtaṁ na hanti esa dhammo sanantano.
          Nijjhattā siviyo sabbe pitā naṁ daṭṭhumicchati
          mātā ca dubbalā tassa acirā cakkhūni jīyare.
          Tesāhaṁ pahito dūto cetaputta suṇohi me
          rājaputtaṁ nayissāmi yadi jānāsi saṁsa me.
   [1138] < PTS. J VI , 528 >Piyassa me piyo dūto puṇṇapattaṁ dadāmi te
          imañca madhuno tumbaṁ migasatthiñca brāhmaṇa

  *  *  *  *  *  *
  Footnote:1 Ma. pavanamāgato. 2 Ma. pissati.
-------------------------------------------------
[page 402]
          Tañca te desamakkhissaṁ yattha sammati kāmado.
                       Jūjakapabbaṁ nāma.
   [1139] < PTS. J VI , 528 >Esa selo mahābrahme pabbato gandhamādano
          yattha vessantaro rājā saha puttehi sammati.
          Dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.
          Ete nīlā padissanti nānāphaladharā dumā
          uggatā abbhakūṭāva nīlā añjanapabbatā.
          Dhavassakaṇṇā khadirā sālā phandanamāluvā
          sampavedhenti 1- vātena sakiṁ pītāva māṇavā.
          Upari dumapariyāyesu saṅgītiyova suyyare
          najjuhā kokilā saṅghā sampatanti dumā dumaṁ.
          Avhayanteva gacchantaṁ sākhāpattasamīritā
          ramayanteva āgantuṁ modayanti nivāsanaṁ 2-.
          Yattha vessantaro rājā saha puttehi sammati
          dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.
   [1140] < PTS. J VI , 529 >Ambā kapitthā panasā sālā jambū vibhedakā
          harītakī āmalakā assatthā badarāni ca.

  *  *  *  *  *  *
  Footnote:1 Ma. sampavedhanti. 2 Ma. nivāsinaṁ.
-------------------------------------------------
[page 403]
          Cārutimbarukkhā cettha nigrodhā ca kapitthanā
          madhumadhukā thevanti nīce pakkā cudumbarā
          pārevatā bhaveyyā ca muddikā ca madhutthikā
          madhuṁ anelakaṁ tattha sakamādāya bhuñjare.
          Aññettha pupphitā ambā aññe tiṭṭhanti dovilā
          aññe āmā ca pakkā ca bhiṅgavaṇṇā 1- tadūbhayaṁ.
          Athettha heṭṭhā puriso ambapakkāni gaṇhati
          āmāni ceva pakkāni vaṇṇagandharasuttamā 2-.
          Ateva me acchariyaṁ hiṅkāro paṭibhāti maṁ
          devānamiva āvāso sobhati nandanūpamo.
          Vibhedakā nāḷikerā khajjurīnaṁ brahāvane
          mālāva ganthitā ṭhanti dhajaggāneva dissare.
          Nānāvaṇṇehi pupphehi nabhaṁ tārā citāmiva
          kuṭajī kuṭṭhataggarā pāṭaliyo ca pupphitā
          punnāgā giripunnāgā koviḷārā ca pupphitā.
          Uddhālakā somarukkhā agarubhalliyā 3- bahū
          pattajīvā ca kukkuṭā 4- asanā cettha pupphitā.
          Kuṭajā salaḷā nīpā kosambalabujā dhavā
          sālā ca pupphitā tattha palālakhalasannibhā.

  *  *  *  *  *  *
  Footnote:1 Ma. bheṅgavaṇṇā. 2 Ma. ...suttame. 3 Ma. agaruphalliyā. 4 Sī. Ma.
 kakudhā.
-------------------------------------------------
[page 404]
          Tassāvidūre pokkharaṇī bhūmibhāge manorame
          padumuppalasañchannā devānamiva nandane.
          Athettha puppharasamattā kokilā mañjubhāṇikā
          abhinādenti taṁ vanaṁ 1- utusampupphite dume.
          Bhassanti makarandehi pokkhare pokkhare madhū
          athettha vātā vāyanti dakkhiṇā atha pacchimā.
          Padumakiñjakkhareṇūhi okiṇṇo hoti assamo
          thūlā siṅghāṭakā cettha sasādiyā pasādiyā 2-.
          Macchakacchapabyāvidhā bahū cettha mupayānakā
          madhuṁ bhiṁsehi 3- savati khīraṁ sappi muḷālibhi
          surabhi taṁ vanaṁ vāti nānāgandhasameritaṁ 4-.
          Sammoditeva 5- gandhena pupphasākhāhi taṁ vanaṁ
          bhamarā pupphagandhena samantāmabhināditā.
          Athettha sakuṇā santi nānāvaṇṇā bahū dijā
          modanti saha bhariyāhi aññamaññaṁ pakūjino.
          Nandikā jīvaputtā ca jīvaputtā piyā ca no
          piyā puttā piyā nandā dijā pokkharaṇīgharā.
          Mālāva ganthitā ṭhanti dhajaggāneva dissare
          nānāvaṇṇehi pupphehi kusalehi 6- suganthitā.

  *  *  *  *  *  *
  Footnote:1 Ma. pavanaṁ. 2 saṁsāriyā pasāriyātipi pāṭho. Ma. saṁsādiyā pasādiyā.
 3 Ma. bhisehi. 4 Ma. ...samoditaṁ. 5 Ma. sammaddateva. 6 Ma. kusaleheva.
-------------------------------------------------
[page 405]
          Yattha vessantaro rājā saha puttehi sammati
          dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.
   [1141] < PTS. J VI , 531 >Idañca me sattubhattaṁ madhunā paṭisaṁyutaṁ
          madhupiṇḍikā ca sukatāyo sattubhattaṁ dadāmi te.
   [1142] < PTS. J VI , 531 >Tuyheva sambalaṁ hotu nāhaṁ icchāmi sambalaṁ
          itopi brahme gaṇhāhi gaccha brahme yathāsukhaṁ.
          Ayaṁ ekapadī eti ujuṁ gacchati assamaṁ
          isīpi accuto tattha paṅkadanto rajassiro
          dhārento brāhmaṇavaṇṇaṁ āsadañca masañjaṭaṁ.
          Cammavāsī chamā seti jātavedaṁ namassati
          taṁ tvaṁ gantvāna pucchassu so te maggaṁ pavakkhati.
   [1143] < PTS. J VI , 532 >Idaṁ sutvā brahmabandhu cetaṁ katvā padakkhiṇaṁ
          udaggacitto pakkāmi yenāsi accuto isi.
                     Cullavanavaṇṇanā 1-.
   [1144] < PTS. J VI , 532 >Gacchanto so bhāradvājo addasa accutaṁ isiṁ
          disvāna taṁ bhāradvājo sammodi isinā saha.
          Kacci nu bhoto kusalaṁ kacci bhoto anāmayaṁ
          kacci uñchena yāpetha kacci mūlaphalā bahū.
          Kacci ḍaṁsā makasā ca appameva siriṁsapā 2-

  *  *  *  *  *  *
  Footnote:1 Ma. cūḷavanavaṇṇā. 2 Ma. sarisapā. ito paraṁ īdisameva.
-------------------------------------------------
[page 406]
          Vane vāḷamigākiṇṇe kacci hiṁsā na vijjati.
   [1145] < PTS. J VI , 532 >Kusalañceva me brahme atho brahme anāmayaṁ
          atho uñchena yāpemi atho mūlaphalā bahū.
          Atho ḍaṁsā makasā ca appameva siriṁsapā
          vane vāḷamigākiṇṇe hiṁsā mayhaṁ na vijjati.
          Bahūni vassapūgāni assame sammato mama
          nābhijānāmi uppannaṁ ābādhaṁ amanoramaṁ.
          Svāgatante mahābrahme atho te adurāgataṁ
          anto pavisa bhaddante pāde pakkhālayassu te.
          Tiṇḍukāni piyālāni madhuke kāsamāriyo
          phalāni khuddakappāni bhuñja brahme varaṁ varaṁ.
          Idaṁpi pāniyaṁ sītaṁ ābhataṁ girigabbharā
          tato piva mahābrahme sace tvaṁ abhikaṅkhasi.
   [1146] < PTS. J VI , 533 >Paṭiggahitaṁ yaṁ dinnaṁ sabbassa agghiyaṁ kataṁ
          sañjayassa sakaṁ puttaṁ sivīhi vippavāsitaṁ
          tamahaṁ dassanamāgato yadi jānāsi saṁsa me.
   [1147] < PTS. J VI , 533 >Na bhavaṁ eti puññatthaṁ sivirājassa dassanaṁ
          maññe bhavaṁ patthayati rañño bhariyaṁ patibbataṁ.
          Maññe kaṇhājinaṁ dāsiṁ jāliṁ dāsañca icchasi
          athavā tayo mātāputte araññā netumāgato
-------------------------------------------------
[page 407]
          Na tassa bhogā vijjanti dhanaṁ dhaññañca brāhmaṇa.
   [1148] < PTS. J VI , 533 >Akuddharūpohaṁ bhoto 1- nāhaṁ yācitumāgato
          sāhu dassanamariyānaṁ sannivāso sadā sukho
          adiṭṭhapubbo sivirājā sivīhi vippavāsito
          tamahaṁ dassanamāgato yadi jānāsi saṁsa me.
   [1149] < PTS. J VI , 533 >Esa selo mahābrahme pabbato gandhamādano
          yattha vessantaro rājā saha puttehi sammati.
          Dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.
          Ete nīlā padissanti nānāphaladharā dumā
          uggatā abbhakūṭāva nīlā añjanapabbatā
          dhavassakaṇṇā khadirā sālā phandanamāluvā
          sampavedhenti vātena sakiṁ pītāva māṇavā.
          Upari dumapariyāyesu saṅgītiyova suyyare
          najjuhā kokilā saṅghā sampatanti dumā dumaṁ.
          Avhayanteva gacchantaṁ sākhā pattasamīritā
          ramayanteva āgantuṁ modayanti nivāsinaṁ.
          Yattha vessantaro rājā saha puttehi sammati
          dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.

  *  *  *  *  *  *
  Footnote:1 Sī. Yu. bhotā.
-------------------------------------------------
[page 408]
          Kirerīmālā vitatā bhūmibhāge manorame
          saddalā haritā bhūmi na tatthuddhaṁsate rajo.
          Mayūragīvasaṅkāsā tūlaphassasamūpamā
          tiṇāni nātivattanti samantā caturaṅgulā.
          Ambā jambū kapiṭṭhā ca nīce pakkā cudumbarā
          paribhogehi rukkhehi vanantaṁ rativaḍḍhanaṁ.
          Veḷuriyavaṇṇasannibhaṁ macchagumbanisevitaṁ
          suci sugandhaṁ salilaṁ āpo tatthapi sandati.
          Tassāvidūre pokkharaṇī bhūmibhāge manorame
          padumuppalasañchannā devānamiva nandane.
          Tīṇi uppalajātāni tasmiṁ sarasi brāhmaṇa
          vicitranīlānekāni setā lohitakāni ca.
   [1150] < PTS. J VI , 534 >Khomāva tattha padumā setasogandhiyehi ca 1-
          kalambakehi sañchanno mucalindo nāma so saro.
          Athettha padumā phullā apariyantāva dissare
          gimhā hemantikā phullā jaṇṇutagghā upattharā.
          Surabhī sampavāyanti vicitrā pupphasanthatā
          bhamarā pupphagandhena samantāmabhināditā.
   [1151] < PTS. J VI , 535 >Athettha udakantasmiṁ rukkhā tiṭṭhanti brāhmaṇa
          kadambā pāṭalī phullā koviḷārā ca pupphitā.
          Aṅkolā kaccikārā ca pārijaññā ca pupphitā

  *  *  *  *  *  *
  Footnote:1 ma ...gandhikehi ca.
-------------------------------------------------
[page 409]
        Vāraṇā vuyhanā 1- rukkhā mucalindamubhato 2- saraṁ.
        Sirīsā setapārisā 3- sādhu vāyanti padmakā
        niggaṇḍī saraniggaṇḍī 4- asanā cettha pupphitā.
        Paṅkurā 5- bahulā selā sobhañjanā ca pupphitā
        ketakā kaṇikārā ca kaṇaverā ca pupphitā.
        Ajjunā ajjukaṇṇā ca mahānāmā ca pupphitā
        sampupphitaggā tiṭṭhanti pajjalanteva kiṁsukā.
        Setapaṇṇi sattapaṇṇā kadaliyo kusumbharā
        dhanutakkāripupphehi sīsapāvaraṇāni ca.
        Acchipā simbalīrukkhā 6- sallakiyo ca pupphitā
        setagerūtagarikā maṁsikoṭṭhakulāvarā 7-.
        Daharā rukkhā vuḍḍhā ca akuṭilā cettha pupphitā
        assamaṁ ubhato ṭhanti agyāgāraṁ samantato.
   [1152] < PTS. J VI , 536 >Athettha udakantasmiṁ bahū jātā phaṇijjakā
        muggatiyo karatiyo sevālaṁ sīsakaṁ bahu 8-.
        Uddhāpavattaṁ 9- ulluḷitaṁ makkhikā hiṅgujālikā
        dāsimakañcako cettha bahū nīce kalambakā.
        Eḷambakehi sañchannā rukkhā tiṭṭhanti brāhmaṇa
        sattāhaṁ dhāriyamānānaṁ gandho tesaṁ na chijjati.

  *  *  *  *  *  *
  Footnote:1 Ma. vayanā. Sī. Yu. sāyanā. 2 Sī. Yu. ..ṃabhito. 3 Sī. Yu. setavārisā.
 4 Ma. nigguṇḍī sirīnigguṇḍī. 5 Ma. paṅgurā. 6 Ma. acchivā sallavā. Sī. ..
 sabalā. Yu. ... simalā. 7 Ma. ...kaṭṭha.... 8 Ma. sevālasīsakā bahū. 9 Ma.
 uddāpavattaṁ.
-------------------------------------------------
[page 410]
          Ubhato sarañca mucalindaṁ pupphā tiṭṭhanti bhāgaso
          indivarehi sañchannaṁ vanantamupasobhati
          aḍḍhamāsaṁ dhāriyamānānaṁ gandho tesaṁ na chijjati.
          Nīlapupphisetavārī pupphitā girikaṇṇikā
          kalerukkhehi 1- sañchannaṁ vanantaṁ tulasīhi ca.
          Sammoditeva 2- gandhena pupphasākhāhi taṁ vanaṁ
          bhamarā pupphagandhena samantāmabhināditā.
          Tīṇi kakkārujātāni tasmiṁ sarasi brāhmaṇa
          kumbhamattāni cekāni muramattāni 3- vā ubho.
   [1153] < PTS. J VI , 536 >Athettha sāsapo bahuko nādiyo haritāyuto
          asītālāva tiṭṭhanti chejjā indivarā bahū.
          Apphoṭā suriyavallī ca kāḷiyā madhugandhiyā
          asokā mudayantī ca vallibho khuddapupphiyo.
          Koraṇḍakā anojā ca pupphitā nāgamallikā 4-
          rukkhamāruyha tiṭṭhanti phullā kiṁsukavalliyo.
          Kaṭeruhā pavāsenti yodhikā madhugandhiyā
          niliyā sumanā bhaṇḍī sobhati padumuttaro.
          Pāṭalisamuddakappāsī kaṇikārā ca pupphitā
          hemajālāva dissanti rucirā aggisikhūpamā 5-.
          Yāni tāni ca pupphāni thalajānūdakāni ca

  *  *  *  *  *  *
  Footnote:1 Sī. kaṭerukehi. Yu. kaṭerukkhehi. 2 Ma. sammaddateva. 3 Ma. murajamattāni
 tā ubho. 4 Sī. Yu. nāgavallitā. 5 Ma. ruciraggi sikhūpamā.
-------------------------------------------------
[page 411]
          Sabbāni tattha dissanti evaṁ rammo mahodadhi.
   [1154] < PTS. J VI , 537 >Athassā pokkharaṇiyā bahukā vārigocarā
          rohitā nalapesiṅgū 1- kumbhilā makarā susū.
          Madhu ca madhulaṭṭhi ca tāliyā ca piyaṅgukā
          kuddajā bhaddamuṭṭhā 2- ca sattapupphā 3- ca lolupā.
          Surabhimarutagarā 4- bahukā tuṅgavalliyo 5-
          padmakā nāradā koṭṭhā jhāmakā ca hareṇukā.
          Haliddakā gandhaselā hariverā ca guggulā
          vibhedakā corakoṭṭhā 6- kappurā ca kaliṅgukā.
   [1155] < PTS. J VI , 537 >Athettha sīhā byagghā ca purisālū ca hatthiyo
          eṇeyyā pasadā ceva rohitā 7- sarabhā migā.
          Koṭṭhasuṇā suṇopi ca tuliyā naḷasannibhā
          cāmarī calanī laṅghī jhāpitā makkaṭā picu.
          Kakkaṭā katamāyā ca ikkā goṇasirā bahū
          khaggā varāhā nakulā kāḷakettha bahutaso.
          Mahisā 8- soṇā sigālā cappakā 9- ca samantato
          ākuccā pacalākā ca citrakā cāpi dīpiyo.
          Pelakā ca vighāsādā sīhā kokanisātakā 10-
          aṭṭhapādā ca morā ca bhassarā ca kukuṭṭhakā.

  *  *  *  *  *  *
  Footnote:1 Ma. naḷapī siṅgū. 2 Ma. kuṭaṇḍajā bhaddamuttā. 3 satapupphātipi pāṭho.
 Ma. setapupphā. 4 Ma. surabhī ca rukkhā tagarā. 5 Ma. tuvaṅgavaṇṭakā.
 6 Ma. vibhedikā corakā kuṭaṭhā. 7 Ma. rohiccā. 8 Ma. mahiṁsā. 9 Ma.
 pampakā. 10 Ma. gogaṇisādakā.
-------------------------------------------------
[page 412]
          Caṅkorā kukkuṭā nāgā aññamaññaṁ pakūjino
          bakā balākā najjuhā dindibhā koñcavādikā 1-
          byagghinasā lohapiṭṭhā cappakā 2- jīvajīvakā
          kapiñjarā tittirāyo kulāvā paṭikuṭṭhakā.
          Maṇḍālakā celakeḷu bhaṇḍutittiranāmakā
          celāvakā piṅgulāyo godhakā aṅgahetukā.
          Karavikā 3- ca saggā ca uhuṅkārā ca kukkuhā
          nānādijagaṇākiṇṇaṁ nānāsaranikūjitaṁ.
   [1156] < PTS. J VI , 539 >Athettha sakuṇā santi nīlakā 4- mañjubhāṇikā
          modanti saha bhariyāhi aññamaññaṁ pakūjino.
          Athettha sakuṇā santi dijā mañjussarāsitā
          setakkhikūṭā bhadrakkhā aṇḍajā citrapekkhaṇā 5-.
          Athettha sakuṇā santi dijā mañjussarāsitā
          sikhaṇḍī nīlagīvāhi aññamaññaṁ pakūjino.
          Kukkuṭṭhakā kuḷīrakā koṭṭhā pokkharasātakā
          kāḷaveyyā balīyakkhā kadambā suvasālikā.
          Haliddā lohitā setā athettha naḷakā bahū
          vāraṇā bhiṅgarājā ca kadambā suvakokilā.
          Ukkusā kururā haṁsā āṭā parivadentikā

  *  *  *  *  *  *
  Footnote:1 Ma. kuñjavājitā. Sī. Yu. kuṇjavādikā. 2 Ma. pammakā. Sī. Yu. pampakā.
 3 Ma. karaviyā. 4 Ma. sālikātipi pāṭho. 5 Ma. citrapekkhuṇā.
-------------------------------------------------
[page 413]
          Cākahaṁsā 1- atibalā najjuhā jīvajīvakā.
          Pārevatā ravihaṁsā cākavākā 2- nadīcarā
          vāraṇābhirudā rammā ubho kālupakūjino
          athettha sakuṇā santi nānāvaṇṇā bahū dijā
          modanti saha bhariyāhi aññamaññaṁ pakūjino.
          Athettha sakuṇā santi nānāvaṇṇā bahū dijā
          sabbe mañjū nikūjanti mucalindamubhato saraṁ.
          Athettha sakuṇā santi karavīkā 3- nāma te dijā
          modanti saha bhariyāhi aññamaññaṁ pakūjino.
          Athettha sakuṇā santi karavīkā 3- nāma te dijā
          sabbe mañjū nikūjanti mucalindamubhato saraṁ.
          Eṇeyyā pasadākiṇṇaṁ nāgasaṁsevitaṁ vanaṁ
          nānālatāhi sañchannaṁ kadalimigasevitaṁ.
          Athettha sāmā bahukā 4- nivāro varako bahu
          sāli akaṭṭhapāko ca ucchu tattha anappako.
          Ayaṁ ekapadī eti ujuṁ gacchati assamaṁ
          khuddaṁ pipāsaṁ aratiṁ tattha patto na vindati.
          Yattha vessantaro rājā saha puttehi sammati
          dhārento brāhmaṇavaṇṇaṁ āsadañca masañjaṭaṁ
          cammavāsī chamā seti jātavedaṁ namassati.

  *  *  *  *  *  *
  Footnote:1 Ma. pākahaṁsā. 2 Ma. cakkavākā. 3 Ma. karaviyā nāma. 4 Ma. sāsapo
 bahuko.
-------------------------------------------------
[page 414]
   [1157] < PTS. J VI , 540 >Idaṁ sutvā brahmabandhu isiṁ katvā padakkhiṇaṁ
          udaggacitto pakkāmi yattha vessantaro ahu.
                      Mahāvanavaṇṇanā.
   [1158] < PTS. J VI , 541 >Uṭṭhehi jāli patiṭṭha porāṇaṁ viya dissati
          brāhmaṇaṁ viya passāmi nandiyo mābhikīrare.
   [1159] < PTS. J VI , 542 >Ahaṁpi tāta passāmi yo so brahmāva dissati
          addhiko 1- viya āyāti atithī no bhavissati.
   [1160] < PTS. J VI , 542 >Kacci nu bhoto kusalaṁ kacci bhoto anāmayaṁ
          kacci uñchena yāpetha kacci mūlaphalā bahū.
          Kacci ḍaṁsā makasā ca appameva siriṁsapā
          vane vāḷamigākiṇṇe kacci hiṁsā na vijjati.
   [1161] < PTS. J VI , 542 >Kusalañceva no brahme atho brahme anāmayaṁ
          atho uñchena yāpema atho mūlaphalā bahū.
          Atho ḍaṁsā makasā ca appameva siriṁsapā
          vane vāḷamigākiṇṇe hiṁsā mayhaṁ 2- na vijjati.
          Satta no māse vasataṁ araññe jīvisokinaṁ 3-
          idaṁpi paṭhamaṁ passāmi 4- brāhmaṇaṁ devavaṇṇinaṁ
          ādāya veḷuvaṁ daṇḍaṁ aggihuttaṁ kamaṇḍaluṁ.
          Svāgatante mahābrahme atho te adurāgataṁ
          anto pavisa bhaddante pāde pakkhālayassu te.

  *  *  *  *  *  *
  Footnote:1 Sī. Yu. atthiko. 2 Ma. amhaṁ. 3 Ma. jīvasokinaṁ. 4 Ma. passāma.
-------------------------------------------------
[page 415]
          Tiṇḍukāni piyālāni madhuke kāsamāriyo
          phalāni khuddakappāni bhuñja brahme varaṁ varaṁ.
          Idaṁpi pāniyaṁ sītaṁ ābhataṁ girigabbharā
          tato piva mahābrahme sace tvaṁ abhikaṅkhasi.
          Atha tvaṁ kena vaṇṇena kena vā pana hetunā
          anuppatato brahāraññaṁ taṁ me akkhāhi pucchito.
   [1162] < PTS. J VI , 543 >Yathā vārivaho pūro sabbakālaṁ na khīyati
          evantaṁ yācitāgañchiṁ putte me dehi yācito.
   [1163] < PTS. J VI , 543 >Dadāmi na vikampāmi issaro naya brāhmaṇa
          pāto gatā rājaputtī sāyaṁ uñchāto ehiti
          ekarattiṁ vasitvāna pāto gacchasi brāhmaṇa.
          Tassā nhāto upagghāte 1- atha ne māladhārine
          ekarattiṁ vasitvāna pāto gacchasi brāhmaṇa.
          Nānāpupphehi sañchanne nānāgandhehi bhūsite
          nānāmūlaphalākiṇṇe gaccha svādāya brāhmaṇa.
   [1164] < PTS. J VI , 544 >Na vāsamabhirocāmi gamanaṁ mayhaṁpi 2- ruccati
          antarāyopi me assa gacchaññeva rathesabha.
          Na hetā yācayogī naṁ antarāyassa kāriyā
          itthikā 3- mantaṁ jānanti sabbaṁ gaṇhanti vāmato.
          Saddhāya dānaṁ dadato mā samadakkhi mātaraṁ 4-

  *  *  *  *  *  *
  Footnote:1 Ma. ... nhāte upaghāte. 2 Ma. mayha. 3 Ma. atthiyo. 4 Ma. māsaṁ
 adakkhi mātaraṁ.
-------------------------------------------------
[page 416]
          Antarāyaṁpi sā kayirā gacchaññeva rathesabha.
          Āmantayassu te putte mā te mātaramaddasuṁ
          saddhāya dānaṁ dadato evaṁ puññaṁ pavaḍḍhati.
          Āmantayassu te putte mā te mātaramaddasuṁ
          mādisassa dhanaṁ datvā rāja saggaṁ gamissasi.
   [1165] < PTS. J VI , 544 >Sace tvaṁ nicchase daṭṭhuṁ mama bhariyaṁ patibbataṁ
          ayyakassapime dehi 1- jāliṁ kaṇhājinaṁ cubho.
          Ime kumāre disvāna mañjuke piyabhāṇine
          patīto sumano vitto bahuṁ dassati te dhanaṁ.
   [1166] < PTS. J VI , 544 >Acchedanassa bhāyāmi rājaputta suṇohi me
          rājadaṇḍāya maṁ dajjā vikkīṇeyya haneyya vā
          chinno 2- dhanañca dāse ca gārayhassa brahmabandhuyā.
   [1167] < PTS. J VI , 545 >Ime kumāre disvāna mañjuke piyabhāṇine
          dhamme ṭhito mahārājā sivīnaṁ raṭṭhavaḍḍhano
          laddhā pītisomanassaṁ bahuṁ dassati te dhanaṁ.
   [1168] < PTS. J VI , 545 >Nāhantaṁpi karissāmi yaṁ maṁ tvaṁ anusāsasi
          dārakeva ahaṁ nessaṁ brāhmaṇiyā paricārike.
   [1169] < PTS. J VI , 545 >Tato kumārā byatthitā 3- sutvā luddassa bhāsitaṁ
          tena tena padhāviṁsu jālī kaṇhājinā cubho.
   [1170] < PTS. J VI , 546 >Ehi tāta piyaputta pūretha mama pāramiṁ

  *  *  *  *  *  *
  Footnote:1 Ma. ayyathassapi dassehi. 2 Ma. jino. 3 Ma. byathitā. Sī. Yu. byadhitā.
-------------------------------------------------
[page 417]
          Hadayaṁ mebhisiñcetha karotha vacanaṁ mama.
          Yānanāvāva 1- me hotha acalā bhavasāgare
          jātipāraṁ tarissāmi santāressaṁ sadevakaṁ.
          Ehi amma piyā dhītā 2- piyā me dānapāramī 3-
          hadayaṁ mebhisiñcetha karotha vacanaṁ mama.
          Yānanāvāva 4- me hotha acalā bhavasāgare
          jātipāraṁ tarissāmi uddharissaṁ sadevakaṁ.
   [1171] < PTS. J VI , 547 >Tato kumāre ādāya jāliṁ kaṇhājinaṁ cubho
          brāhmaṇassa adā dānaṁ sivīnaṁ raṭṭhavaḍḍhano.
          Tato kumāre ādāya jāliṁ kaṇhājinaṁ cubho
          brāhmaṇassa adā citto 5- puttake dānamuttamaṁ.
          Tadāsi yaṁ bhiṁsanakaṁ tadāsi lomahaṁsanaṁ
          yaṁ kumāre padinnamhi medanī samakampatha 6-.
          Tadāsi yaṁ bhiṁsanakaṁ tadāsi lomahaṁsanaṁ
          yaṁ pañjalikato rājā kumāre sukhavacchite
          brāhmaṇassa adā dānaṁ sivīnaṁ raṭṭhavaḍḍhano.
   [1172] < PTS. J VI , 548 >Tato so brāhmaṇo luddo lataṁ dantehi chindiya
          latāya hatthe bandhitvā latāya anupajjatha 7-.
          Tato so rajjumādāya daṇḍañcādāya brāhmaṇo

  *  *  *  *  *  *
  Footnote:1-4 Ma. yānā nāvā ca. 2 Ma. piyadhīti. 3 Ma. pūretha mama pāramiṁ.
 5 vittotipi pāṭho. 6 Ma. sampakampatha. 7 Ma. anumajjatha.
-------------------------------------------------
[page 418]
          Ākoṭayanto te neti sivirājassa pekkhato.
   [1173] < PTS. J VI , 548 >Tato kumārā pakkāmuṁ brāhmaṇassa pamuñciya
          assupuṇṇehi nettehi pitaraṁ so udikkhati.
          Vedhamassatthapattaṁva pitu pādāni vandati
          pitu pādāni vanditvā idaṁ vacanamabravi.
          Ammā ca tāta nikkhantā tvañca no tāta dassasi
          yāva ammaṁpi passemu atha no tāta dassasi.
          Ammā ca tāta nikkhantā tavañca no tāta dassasi
          mā no tvaṁ tāta adadā yāva ammāpi eti 1- no.
          Tadāyaṁ brāhmaṇo kāmaṁ vikkīṇātu hanātu vā
          balaṅkapādo addhanakho 2- atho obaddhapiṇḍiko 3-
          dīghottaroṭṭho capalo kaḷāro bhagganāsako.
          Kumbhodaro bhaggapiṭṭhī atho visamacakkhuko
          lohamassu haritakeso valīnaṁ tilakāhato.
          Piṅgalo ca vinato ca vikaṭo ca brahā kharo
          ajinānipi 4- sannaddho amanusso bhayānako.
          Manusso udāhu yakkho maṁsalohitabhojano
          gāmā araññamāgamma dhanaṁ taṁ tāta yācati.
          Nīyamāne pisācena kinnu tāta udikkhasi
          asmā nūna te hadayaṁ ayasā 5- daḷhabandhanaṁ.

  *  *  *  *  *  *
  Footnote:1 Ma. et. 2 Ma. andhanakho. 3 Ma. ovaddha .... 4 Ma. ajināni ca.
 5 Ma. āyasaṁ.
-------------------------------------------------
[page 419]
          Yo no bandhe 1- na jānāsi brāhmaṇena dhanesinā
          accāyikena luddena yo no gāvova sumbhati.
          Idheva acchataṁ kaṇhā na sā jānāti kismiñci
          migīva khīrasammattā yūthā hīnā va kandati 2-.
   [1174] < PTS. J VI , 550 >Na me idaṁ tathā dukkhaṁ labbhā hi pumunā idaṁ
          yañca ammaṁ na passissaṁ 3- taṁ me dukkhataraṁ ito.
          Na me idaṁ tathā dukkhaṁ labbhā hi pumunā idaṁ
          yañca tātaṁ na passissaṁ 4- taṁ me dukkhataraṁ ito.
          Sā nūna kapaṇā ammā ciraṁ rattāya 5- ruccati
          kaṇhājinaṁ apassantī kumāriṁ cārudassaniṁ.
          So nūna kapaṇo tāto ciraṁ rattāya ruccati
          kaṇhājinaṁ apassanto kumāriṁ cārudassaniṁ.
          Sā nūna kapaṇā ammā ciraṁ ruccati assame
          kaṇhājinaṁ apassantī kumāriṁ cārudassaniṁ.
          So nūna kapaṇo tāto ciraṁ ruccati assame
          kaṇhājinaṁ apassanto kumāriṁ cārudassaniṁ.
          Sā nūna kapaṇā ammā ciraṁ rattāya ruccati
          aḍḍharatteva ratte vā nadīva avasussati 6-.
          So nūna kapaṇo tāto ciraṁ rattāya ruccati
          aḍḍharatteva ratte vā nadīva avasussati 7-.

  *  *  *  *  *  *
  Footnote:1 Ma. baddhe. 2 Ma. hīnā pakandati. 3-4 Ma. passāmi. 5 Ma. cirarattāya.
 6-7 Ma. avasucchati.
-------------------------------------------------
[page 420]
          Ime te jambukā rukkhā vedisā sindhuvāritā 1-
          vividhāni rukkhajātāni tāni ajja jahāmase.
          Assatthā panasā ceme nigrodhā ca kapitthanā
          vividhāni phalajātāni tāni ajja jahāmase.
          Ime tiṭṭhanti ārāmā ayaṁ sītūdakā nadī
          yatthassu pubbe kīḷāma tāni ajja jahāmase.
          Vividhāni pupphajātāni asmiṁ upari pabbate
          yānassu pubbe dhārema tāni ajja jahāmase.
          Vividhāni phalajātāni asmiṁ upari pabbate
          yānassu pubbe bhuñjāma tāni ajja jahāmase.
          Ime no hatthikā assā balibaddhā ca no ime
          yehissu pubbe kīḷāma tāni ajja jahāmase.
   [1175] < PTS. J VI , 551 >Nīyamānā kumārā te pitaraṁ etadabravuṁ
          ammaṁ ārogyaṁ vajjāsi tvañca tāta sukhī bhava.
          Ime no hatthikā assā balibaddhā ca no ime
          tāni ammāya dajjāsi 2- sokantehi vinessati.
          Ime no hatthikā assā balibaddhā ca no ime
          tāni ammā udikkhantī sokaṁ paṭivinessati.
   [1176] < PTS. J VI , 551 >Tato vessantaro rājā dānaṁ datvāna khattiyo
          paṇṇasālaṁ pavisitvā kalūnaṁ paridevayi.

  *  *  *  *  *  *
  Footnote:1 Ma. sinduvārakā. 2 Ma. dajjesi.
-------------------------------------------------
[page 421]
          Kanvajjacchātā 1- tasitā uparucchenti 2- dārakā
          sāyaṁ saṁvesanākāle ko ne dassati bhojanaṁ.
          Kanvajjacchātā 3- tasitā uparucchenti 4- dārakā
          sāyaṁ saṁvesanākāle amma chātamha detha no.
          Kathannu pathaṁ gacchanti pattikā anupāhanā
          santā sūnehi pādehi ko ne hatthe gahessati.
          Kathannu so na lajjeyya sammukhā paharaṁ mama
          adūsakānaṁ puttānaṁ alajjī vata brāhmaṇo.
          Yopime dāsīdāsassa añño vāpana pesiyo
          tassāpi suvihīnassa ko lajjī paharissati.
          Vārijasseva me sato bandhassa kumināmukhe
          akkosati paharati piye putte apassato.
   [1177] < PTS. J VI , 552 >Ādū cāpaṁ gahetvāna khaggaṁ bandhiya vāmato
          ānissāmi sake putte puttānaṁ hi vadho dukkho.
          Aṭṭhānametaṁ 5- dukkharūpaṁ yaṁ kumārā vihaññare
          satañca dhammamaññāya ko datvā anutappati.
   [1178] < PTS. J VI , 553 >Saccaṁ kirevamāhaṁsu narā ekacciyā idha
          yassa natthi sakā mātā yathā natthi 6- tatheva so.
          Ehi kaṇhe marissāma natthattho jīvitena no

  *  *  *  *  *  *
  Footnote:1-3 Ma. kaṁ navajaja chātā. 2-4 Ma. uparucchanti. 5 Yu. addhā hi metaṁ.
 6 pitā atthītipi.
-------------------------------------------------
[page 422]
          Dinnamhāpi 1- janindena brāhmaṇassa dhanesino
          accāyikassa luddassa yo no gāvova sumbhati.
          Ime te jambukā rukkhā vedisā sindhuvāritā
          vividhāni rukkhajātāni tāni kaṇhe jahāmase.
          Assatthā panasā ceme nigrodhā ca kapitthanā
          vividhāni phalajātāni tāni kaṇhe jahāmase.
          Ime tiṭṭhanti ārāmā ayaṁ sītūdakā nadī
          yatthassu pubbe kīḷāma tāni kaṇhe jahāmase.
          Vividhāni pupphajātāni asmiṁ upari pabbate
          yānassu pubbe dhārema tāni kaṇhe jahāmase.
          Vividhāni phalajātāni asmiṁ upari pabbate
          yānassu pubbe bhuñjāma tāni kaṇhe jahāmase.
          Ime no hatthikā assā balibaddhā ca no ime
          yehissu pubbe kīḷāma tāni kaṇhe jahāmase.
   [1179] < PTS. J VI , 553 >Nīyamānā kumārā te brāhmaṇassa pamuñciya
          tena tena padhāviṁsu jālī kaṇhājinā cubho.
   [1180] < PTS. J VI , 554 >Tato so rajjumādāya daṇḍañcādāya brāhmaṇo
          ākoṭayanto te neti sivirājassa pekkhato.
   [1181] < PTS. J VI , 554 >Taṁ taṁ kaṇhājināvoca ayaṁ maṁ tāta brāhmaṇo
          laṭṭhiyā paṭikoṭeti ghare jātaṁva dāsiyaṁ.
          Na cāyaṁ brāhmaṇo tāta dhammikā honti brāhmaṇā

  *  *  *  *  *  *
  Footnote:1 Ma. dinnamhāti.
-------------------------------------------------
[page 423]
          Yakkho brāhmaṇavaṇṇena khādituṁ tāta neti no
          nīyamāne pisācena kinnu tāta udikkhasi.
   [1182] < PTS. J VI , 554 >Ime no pādukā dukkhā dīgho caddhā suduggamo
          nīce volambake suriye 1- brāhmaṇova tareti 2- no.
          Okandāmhase 3- bhūtāni pabbatāni vanāni ca
          sarassa sirasā vandāma supatitthe ca āpake.
          Tiṇalatāni osadhyo pabbatāni vanāni ca
          ammaṁ ārogyaṁ vajjātha ayaṁ no neti brāhmaṇo.
          Vajjantu bhonto ammañca maddiṁ asmāka mātaraṁ
          sace anuppatitukāmā 4- khippaṁ anuppateyya 5- no.
          Ayaṁ ekapadī eti ujuṁ gacchati assamaṁ
          tamevānuppateyyāsi api passesi no 6- lahuṁ.
          Aho vata re jaṭinī vanamūlaphalahāriyā 7-
          suññaṁ disvāna assamaṁ tante dukkhaṁ bhavissati.
          Ativelaṁ nu ammāya uñchāladdhaṁ anappakaṁ 8-
          yā no bandhe na jānāti brāhmaṇena dhanesinā.
          Accāyikena luddena yo no gāvova sumbhati
          apajja ammaṁ passemu sāyaṁ uñchāto āgataṁ.
          Dajjā ammā brāhmaṇassa phalaṁ khuddena missitaṁ

  *  *  *  *  *  *
  Footnote:1 Ma. colambate sūriyo. 2 Ma. brāhmaṇo ca dhāreti. 3 Ma. okandāmase.
 4 Ma. anupatitukāmāsi. 5 Ma. anupatiyāsi. 6 Ma. ne. 7 Ma. ..ḥārike.
 8 Ma. uñchā laddho anappako.
-------------------------------------------------
[page 424]
          Tadāyaṁ asito chāto na bāḷhaṁ tarayeyya no.
          Sūnā ca vata no pādā bāḷhaṁ tāreti brāhmaṇo
          iti tattha vilapiṁsu kumārā mātugiddhino.
                      Dārakapabbaṁ nāma.
   [1183] < PTS. J VI , 556 >Tesaṁ lālapitaṁ sutvā tayo vāḷā vane migā
          sīho byaggho ca dīpi ca idaṁ vacanamabravuṁ.
          Mā heva no rājaputtī sāyaṁ uñchāto āgamā
          mā hevamhāka nibbhoge heṭhayittha vane migā.
          Sīho ca naṁ viheṭheyya byaggho dīpi ca lakkhaṇaṁ
          neva jālikumārassa kuto kaṇhājinā siyā
          ubhayeneva jiyyetha patiputte ca lakkhaṇā.
   [1184] < PTS. J VI , 557 >Khaṇittikaṁ me patitaṁ dakkhiṇakkhi ca phandati
          aphalā phalino rukkhā sabbā muyhanti me disā.
          Tassā sāyaṇhakālamhi assamāgamanaṁ pati
          atthaṅgatamhi suriye vāḷā panthe upaṭṭhahuṁ.
          Nīce volambake suriye 2- dūre ca vata assamo
          yañca nesaṁ ito hissaṁ 3- tante bhuñjeyyu bhojanaṁ.
          So nūna khattiyo eko paṇṇasālāya acchati
          tosento dārake chāte mamaṁ disvā anāyatiṁ.
          Te nūna puttakā mayhaṁ kapaṇāya varākiyā

  *  *  *  *  *  *
  Footnote:1 Ma. lālappitaṁ. 2 Ma. colambate sūriyo. 3 Ma. hassaṁ.
-------------------------------------------------
[page 425]
          Sāyaṁ saṁvesanākāle khīrapītāva acchare.
          Te nūna puttakā mayhaṁ kapaṇāya varākiyā
          sāyaṁ saṁvesanākāle vāripītāva acchare.
          Te nūna puttakā mayhaṁ kapaṇāya varākiyā
          paccuggatā maṁ tiṭṭhanti vacchā bālāva mātaraṁ.
          Te nūna puttakā mayhaṁ kapaṇāya varākiyā
          paccuggatā maṁ tiṭṭhanti haṁsāvuparipallale.
          Te nūna puttakā mayhaṁ kapaṇāya varākiyā
          paccuggatā maṁ tiṭṭhanti assamassāvidūrato.
          Ekāyano ekapatho sarā sobbhā ca passato
          aññaṁ maggaṁ na passāmi yena gaccheyya assamaṁ.
          Migā namatthu rājāno kānanasmiṁ mahabbalā
          dhammena bhātaro hotha maggaṁ me detha yācitā.
          Avaruddhassāhaṁ bhariyā rājaputtassa sirīmato
          tañcāhaṁ nātimaññāmi rāmaṁ sītāvanubbatā.
          Tumhe ca putte passetha 1- sāyaṁ saṁvesanaṁ pati
          ahañca putte passeyyaṁ jāliṁ kaṇhājinaṁ cubho.
          Bahuñcidaṁ mūlaphalaṁ bhakkho cāyaṁ anappako
          tato upaḍḍhaṁ dassāmi maggaṁ me detha yācitā.
          Rājaputtī ca no mātā rājaputto ca no pitā

  *  *  *  *  *  *
  Footnote:1 Ma. passatha.
-------------------------------------------------
[page 426]
          Dhammena bhātaro hotha maggaṁ me detha yācitā.
   [1185] < PTS. J VI , 558 >Tassā lālappamānāya bahuṁ kāruññasañhitaṁ
          sutvā nelapatiṁ vācaṁ vāḷā panthā apakkamuṁ.
   [1186] < PTS. J VI , 559 >Imamhi naṁ padesamhi puttakā paṁsukuṇṭhitā
          paccuggatā maṁ tiṭṭhanti vacchā bālāva mātaraṁ.
          Imamhi naṁ padesamhi puttakā paṁsukuṇṭhitā
          paccuggatā maṁ tiṭṭhanti haṁsāvuparipallale.
          Imamhi naṁ padesamhi puttakā paṁsukuṇṭhitā
          paccuggatā maṁ tiṭṭhanti assamassāvidūrato.
          Te 1- migā viya ukkaṇṇā samantāmabhidhāvino
          ānandino pamuditā vaggamānāva kampare
          tyajja putte na passāmi jāliṁ kaṇhājinaṁ cubho.
          Chagilīva 2- migī chāpaṁ pakkhī muttāva pañjarā
          ohāya putte nikkhamma 3- sīhīvāmisagiddhinī
          tyajja putte na passāmi jāliṁ kaṇhājinaṁ cubho.
          Idaṁ nesaṁ parakkantaṁ 4- nāgānamiva pabbate
          citakā parikiṇṇāyo assamassāvidūrato
          tyajja putte na passāmi jāliṁ kaṇhājinaṁ cubho.
          Vālukāyapi okiṇṇā puttakā paṁsukuṇṭhitā
          samantāmabhidhāvanti na te passāmi dārake.

  *  *  *  *  *  *
  Footnote:1 Ma. dve. 2 Ma. chakalīva. 3 Ma. nikkhamiṁ. 4 Ma. padakkantaṁ.
-------------------------------------------------
[page 427]
          Ye maṁ pure paccudenti 1- araññā dūramāyatiṁ
          tyajja putte na passāmi jāliṁ kaṇhājinaṁ cubho.
          Chagilīva migī 2- chāpā paccuggantvāna mātaraṁ
          dūre maṁ paṭivilokenti 3- te na passāmi dārake.
          Idañca nesaṁ kīḷanaṁ 4- patitaṁ paṇḍuveluvaṁ
          tyajja putte na passāmi jāliṁ kaṇhājinaṁ cubho.
          Thanā ca mayha me 5- pūrā uro ca sampadālati
          tyajja putte na passāmi jāliṁ kaṇhājinaṁ cubho.
          Uccaṅke me ko vicinati 6- thanā mekāva lambati
          tyajja putte na passāmi jāliṁ kaṇhājinaṁ cubho.
          Yassā 7- sāyaṇhasamayaṁ puttakā paṁsukuṇṭhitā
          uccaṅke 8- me vivattanti te na passāmi dārake.
          Ayaṁ so assamo pubbe samajjo paṭibhāti maṁ
          tyajja putte apassantyā bhamate viya assamo.
          Kimidaṁ appasaddova assamo paṭibhāti maṁ
          kākolāpi na vassanti matā me nūna dārakā.
          Kimidaṁ appasaddova assamo paṭibhāti maṁ
          sakuṇāpi na vassanti matā me nūna dārakā.
   [1187] < PTS. J VI , 560 >Kimidaṁ tuṇhībhūtosi api ratteva me mano
          kākolāpi na vassanti matā me nūna dārakā.

  *  *  *  *  *  *
  Footnote:1 Ma. paccuṭṭhenti. 2 Ma. chakaliṁva migiṁ. 3 Ma. pavilokenti. 4 Ma. idaṁ
 nesaṁ kīḷānakaṁ. 5 Ma. mayhime. 6 Ma. ucchaṅgeko vicināti. 7 Ma. yassu.
 8 Ma. ucchaṅge.
-------------------------------------------------
[page 428]
          Kimidaṁ tuṇhībhūtosi api ratteva me mano
          sakuṇāpi na vassanti matā me nūna dārakā.
          Kacci nu me ayyaputta migā khādiṁsu dārake
          araññe īriṇe vivane kena nītā me dārakā.
          Ādū te pahitā dūtā ādū suttā piyaṁvadā
          ādū bahi no nikkhantā khiḍḍāsu pasutā nu te.
          Nevāsaṁ kesā dissanti hatthapādā ca jālino
          sakuṇānañca opāto kena nītā me dārakā.
   [1188] < PTS. J VI , 561 >Idaṁ tato dukkhataraṁ sallaviddho yathā vaṇo
          tyajja putte na passāmi jāliṁ kaṇhājinaṁ cubho.
          Idaṁpi dutiyaṁ sallaṁ kampeti hadayaṁ mama
          yañca putte na passāmi tvañca maṁ nābhibhāsasi.
          Ajja ce 1- me imaṁ rattiṁ rājaputta na saṁsasi
          maññe okkantasantaṁ 2- maṁ pāto dakkhasi no mataṁ.
   [1189] < PTS. J VI , 562 >Nanu maddī varārohā rājaputtī yasassinī
          pāto gatāsi uñchāya kimidaṁ sāyamāgatā.
   [1190] < PTS. J VI , 562 >Nanu tvaṁ saddamassosi ye saraṁ pātumāgatā
          sīhassa vinadantassa 3- byagghassa ca nikūjitaṁ.
          Ahu pubbanimittaṁ me vicarantyā brahāvane
          khaṇitto me hatthā patito uggīvañcāpi aṁsato.

  *  *  *  *  *  *
  Footnote:1 Ma. ajjeva. 2 okkantasattantipi. 3 Ma. sīhassapi nadantassa.
-------------------------------------------------
[page 429]
          Tadāhaṁ byatthitā bhītā puthuṁ katvāna añjaliṁ
          sabbā disā namassissaṁ api sotthi ito siyā.
          Mā heva no rājaputto hato sīhena dīpinā
          dārakā vā parāmaṭṭhā acchakokataracchibhi.
          Sīho byaggho ca dīpi ca tayo vāḷā vane migā
          te maṁ pariyāvaruṁ maggaṁ tena sāyamhi āgatā.
   [1191] < PTS. J VI , 563 >Ahaṁ patiñca putte ca ācariyamiva māṇavo
          anuṭṭhitā divārattiṁ jaṭinī brahmacārinī.
          Ajināni paridahitvā vanamūlaphalahāriyā
          vicarāmi divārattiṁ tumhaṁ kāmā hi puttakā.
          Idaṁ suvaṇṇahāliddaṁ ābhataṁ paṇḍuveluvaṁ
          rukkhapakkāni cāhāsiṁ ime vo puttakīḷanā.
          Idaṁ mūḷālivattakaṁ sālukaṁ jiñjarodakaṁ 1-
          bhuñja khuddena saṁyuttaṁ saha puttehi khattiya.
          Padumaṁ jālino dehi kumudaṁ pana kumāriyā
          māline passa naccante siviputtāni avhaya.
          Tato kaṇhājinā yāti nisāmehi rathesabha
          mañjussarāya vagguyā assamaṁ upagacchantiyā 2-.
          Samānasukhadukkhamhā raṭṭhā pabbājitā ubho

  *  *  *  *  *  *
  Footnote:1 Ma. ciñcabhedakaṁ. 2 Ma. upayantiyā.
-------------------------------------------------
[page 430]
          Api siviputte passesi jāliṁ kaṇhājinaṁ cubho.
          Samaṇe brāhmaṇe nūna brahmacariyaparāyane
          ahaṁ loke abhisasiṁ 1- sīlavante bahussute
          tyajja putte na passāmi jāliṁ kaṇhājinaṁ cubho.
   [1192] < PTS. J VI , 564 >Ime te jambukā rukkhā vedisā sindhuvāritā
          vividhāni rukkhajātāni te kumārā na dissare.
          Assatthā panasā ceme nigrodhā ca kapitthanā
          vividhāni phalajātāni te kumārā na dissare.
          Ime tiṭṭhanti ārāme ayaṁ sītūdakā nadī
          yatthassu pubbe kīḷiṁsu te kumārā na dissare.
          Vividhāni pupphajātāni asmiṁ upari pabbate
          yānassu pubbe dhāriṁsu te kumārā na dissare.
          Vividhāni phalajātāni asmiṁ upari pabbate
          yānassu pubbe bhuñjiṁsu te kumārā na dissare.
          Ime te hatthikā assā balibaddhā ca no ime
          yehissu pubbe kīḷiṁsu te kumārā na dissare.
   [1193] < PTS. J VI , 564 >Ime sāmā sasolūkā bahukā kadalīmigā
          yehissu pubbe kīḷiṁsu te kumārā na dissare.
          Ime haṁsā ca koñcā ca mayurā citrapekhuṇā
          yehissu pubbe kīḷiṁsu te kumārā na dissare.

  *  *  *  *  *  *
  Footnote:1 Ma. abhissapiṁ.
-------------------------------------------------
[page 431]
   [1194] < PTS. J VI , 564 >Imā tā vanagumbāyo pupphitā sabbakālikā
          yatthassu pubbe kīḷiṁsu te kumārā na dissare.
          Imā tā pokkharaṇī rammā cakkavākūpakūjitā
          maṇḍālakehi sañchannā padumuppalakehi ca
          yatthassu pubbe kīḷiṁsu te kumārā na dissare.
   [1195] < PTS. J VI , 565 >Na te kaṭṭhāni bhinnāni na te udakamābhataṁ
          aggipi te na hāpito kinnu mandova jhāyasi.
          Piyo piyena saṅgamma samohaṁ 1- byapahaññati
          tyajja putte na passāmi jāliṁ kaṇhājinaṁ cubho.
   [1196] < PTS. J VI , 565 >Na kho no deva passāmi yena te nīhaṭā matā
          kākolāpi na vassanti matā me nūna dārakā.
          Na kho no deva passāmi yena te nīhaṭā matā
          sakuṇāpi na vassanti matā me nūna dārakā.
   [1197] < PTS. J VI , 565 >Sā tattha paridevitvā pabbatāni vanāni ca
          punadevassamaṁ gantvā sāmikassanti rodati 2-.
          Na kho no deva passāmi yena te nīhaṭā matā
          kākolāpi na vassanti matā me nūna dārakā.
          Na kho no deva passāmi yena te nīhaṭā matā
          sakuṇāpi na vassanti matā me nūna dārakā.
          Na kho no deva passāmi yena te nīhaṭā matā

  *  *  *  *  *  *
  Footnote:1 Ma. samo me. 2 Ma. rodi sāmikasantike. sāmikasantike rodi itipi.
-------------------------------------------------
[page 432]
          Vicarantī rukkhamūlesu pabbatesu guhāsu ca.
          Iti maddī varārohā rājaputtī yasassinī
          bāhā paggayha kanditvā tattheva patitā chamā.
   [1198] < PTS. J VI , 566 >Tamajjhapattaṁ rājaputtiṁ udakenābhisiñcatha
          assatthaṁ naṁ viditvāna atha naṁ etadabravi.
          Ādiyeneva te maddi dukkhaṁ nakkhātumicchisaṁ
          daliddo yācako vuḍḍho brāhmaṇo gharamāgato.
          Tassa dinnā mayā puttā maddi mā bhāyi assasa
          maṁ passa maddi mā putte mā bāḷhaṁ paridevayi
          lacchāma putte jīvantā arogā ca bhavāmase.
          Putte pasuñca dhaññañca yañca aññaṁ ghare dhanaṁ
          dajjā sappuriso dānaṁ disvā yācakamāgate
          anumodāhi me maddi puttake dānamuttamaṁ.
   [1199] < PTS. J VI , 567 >Anumodāmi te deva puttake dānamuttamaṁ
          datvā cittaṁ pasādehi bhiyyo dānaṁ dado bhava.
          Yo tvaṁ maccherabhūtesu manussesu janādhipa
          brāhmaṇassa adā dānaṁ sivīnaṁ raṭṭhavaḍḍhano.
   [1200] < PTS. J VI , 568 >Ninnāditā te paṭhavī saddo te tidivaṅgato
          samantā vijjutā āgū 2- girīnaṁva paṭissutā.
   [1201] < PTS. J VI , 568 >Tassa te anumodanti ubho nāradapabbatā

  *  *  *  *  *  *
  Footnote:1 Ma. paridevasi. 2 Ma. āguṁ.
-------------------------------------------------
[page 433]
                    Indo ca brahmā ca pajāpatī ca
                    somo yamo vessavaṇo ca rājā
          sabbe devānumodanti tāvatiṁsā saindakā.
          Iti maddī varārohā rājaputtī yasassinī
          vessantarassa anumodi puttake dānamuttamaṁ.
                      Maddīpabbaṁ nāma.
   [1202] < PTS. J VI , 568 >Tato ratyā vivasane 1- suriyassuggamanaṁ pati
          sakko brāhmaṇavaṇṇena pāto nesaṁ adissatha.
   [1203] < PTS. J VI , 569 >Kacci nu bhoto kusalaṁ kacci bhoto anāmayaṁ
          kacci uñchena yāpetha kacci mūlaphalā bahū.
          Kacci ḍaṁsā makasā ca appameva siriṁsapā
          vane vāḷamigākiṇṇe kacci hiṁsā na vijjati.
   [1204] < PTS. J VI , 569 >Kusalañceva no brahme atho brahme anāmayaṁ
          atho uñchena yāpema atho mūlaphalā bahū.
          Atho ḍaṁsā makasā ca appameva siriṁsapā
          vane vāḷamigākiṇṇe hiṁsā mayhaṁ na vijjati.
          Satta no māse vasataṁ araññe jīvisokinaṁ
          idaṁpi dutiyaṁ passāma brāhmaṇaṁ devavaṇṇinaṁ
          ādāya veluvaṁ daṇḍaṁ dhārentaṁ ajinakkhipaṁ.
          Svāgatante mahābrahme atho te adurāgataṁ

  *  *  *  *  *  *
  Footnote:1 Ma. vivasāne. sabbattha īdisameva.
-------------------------------------------------
[page 434]
          Anto pavisa bhaddante pāde pakkhālayassu te.
          Tiṇḍukāni piyālāni madhuke kāsamāriyo
          phalāni khuddakappāni bhuñje brahme varaṁ varaṁ.
          Idaṁpi pāniyaṁ sītaṁ ābhataṁ girigabbharā
          tato piva mahābrahme sace tvaṁ abhikaṅkhasi.
          Atha tvaṁ kena vaṇṇena kena vā pana hetunā
          anuppattosi brahāraññaṁ taṁ me akkhāhi pucchito.
   [1205] < PTS. J VI , 569 >Yathā vārivaho pūro sabbakālaṁ na khīyati
          evantaṁ yācitāgacchiṁ bhariyaṁ me dehi yācito.
   [1206] < PTS. J VI , 570 >Dadāmi na vikampāmi yaṁ maṁ yācasi brāhmaṇa
          santaṁ nappaṭigūhāmi 1- dāne me ramate mano.
   [1207] < PTS. J VI , 570 >Maddiṁ hatthe gahetvāna udakassa kamaṇḍaluṁ
          brāhmaṇassa adā dānaṁ sivīnaṁ raṭṭhavaḍḍhano.
          Tadāsi yaṁ bhiṁsanakaṁ tadāsi lomahaṁsanaṁ
          maddiṁ pariccajantassa medanī samakampatha 2-.
          Nevassa maddī bhakuṭī 3- na sandhīyati na rodati
          pekkhatevassa tuṇhiyā 4- esa jānāti yaṁ varaṁ.
   [1208] < PTS. J VI , 570 >Jāliṁ kaṇhājinaṁ dhītaṁ maddiṁ deviṁ patibbataṁ
          cajamāno na cintesiṁ bodhiyāyeva kāraṇā.
          Na me dessā ubho puttā maddī devī na appiyā

  *  *  *  *  *  *
  Footnote:1 Ma. nappaṭiguyhāmi. 2 Ma. sampakampatha. 3 Ma. neva sā maddī bhākuṭī.
 4 Ma. tuṇhī sā.
-------------------------------------------------
[page 435]
          Sabbaññutaṁ piyaṁ mayhaṁ tasmā piye adāsahaṁ 1-.
   [1209] < PTS. J VI , 570 >Komārī yassāhaṁ bhariyā sāmiko mama issaro
          yassicche tassa maṁ dajjā vikkīṇeyya haneyya vā.
   [1210] < PTS. J VI , 571 >Tesaṁ saṅkappamaññāya devindo etadabravi
          sabbe jitā te paccuhā ye dibbā ye ca mānusā
          ninnāditā te paṭhavī saddo te tidivaṅgato
          samantā vijjutā āgū girīnaṁva paṭissutā.
          Tassa te anumodanti ubho nāradapabbatā
                    indo ca brahmā ca pajāpatī ca
                    somo yamo vessavaṇo ca rājā
          sabbe devānumodanti dukkaraṁ hi karoti so.
          Duddadaṁ dadamānānaṁ dukkaraṁ kammakubbataṁ
          asanto nānukubbanti sataṁ dhammo duranvayo.
          Tasmā satañca asatañca 2- nānā hoti ito gati
          asanto nirayaṁ yanti santo saggaparāyanā.
          Yametaṁ kumāre adadā 3- bhariyaṁ adadā 3- vane vasaṁ
          brahmayānamanokkamma sagge te taṁ vipaccatu.
   [1211] < PTS. J VI , 572 >Dadāmi bhoto bhariyaṁ maddiṁ sabbaṅgasobhiniṁ
          tvañceva maddiyā channo maddī ca patinā saha.

  *  *  *  *  *  *
  Footnote:1 Ma. imā dve gāthā na dissanti. 2 Ma. asataṁ. 3 adā.
-------------------------------------------------
[page 436]
          Yathā payo ca saṅkho ca ubho samānavaṇṇino
          evaṁ tuvañca maddī ca samānamanacetasā.
          Avaruddhettha araññasmiṁ ubho sammatha assame
          khattiyā gottasampannā sujātā mātupetito
          yathā puññāni kayirātha dadantā aparāparaṁ.
   [1212] < PTS. J VI , 572 >Sakkohamasmi devindo āgatosmi tavantike
          varaṁ varassu rājisi vare aṭṭha dadāmi te.
   [1213] < PTS. J VI , 572 >Varañce me ado sakka sabbabhūtānamissara
          pitā maṁ anumodeyya ito pattaṁ sakaṁ gharaṁ
          āsanena nimanteyya paṭhametaṁ varaṁ vare.
          Purisassa vadhaṁ na roceyyaṁ api kibbisakārakaṁ
          vajjhaṁ vadhamhā moceyyaṁ dutiyetaṁ varaṁ vare.
          Ye vuḍḍhā ye ca daharā ye ca majjhimaporisā
          mameva upajīveyyuṁ tatiyetaṁ varaṁ vare.
          Paradāraṁ na gaccheyyaṁ sadārapasuto siyaṁ
          thīnaṁ vasaṁ na gaccheyyaṁ catutthetaṁ varaṁ vare.
          Putto me sakka jāyetha so ca dīghāyuko siyā
          dhammena jine paṭhaviṁ pañcametaṁ varaṁ vare.
          Tato ratyā vivasane suriyassuggamanaṁ pati
          dibyā bhakkhā pātubhaveyyuṁ chaṭṭhametaṁ varaṁ vare.
-------------------------------------------------
[page 437]
          Dadato me na khīyetha datvā nānutapeyyahaṁ
          dadaṁ cittaṁ pasādeyyaṁ sattametaṁ varaṁ vare.
          Ito vimuccamānāhaṁ saggagāmī visesagū
          anibbattī 1- tato assaṁ aṭṭhametaṁ varaṁ vare.
   [1214] < PTS. J VI , 573 >Tassa taṁ vacanaṁ sutvā devindo etadabravi
          aciraṁ vata te tāto pitā taṁ daṭṭhumessati.
          Idaṁ vatvāna maghavā devarājā sujampati
          vessantare varaṁ datvā saggakāyaṁ apakkami.
                      Sakkapabbaṁ nāma.
   [1215] < PTS. J VI , 574 >Kassetaṁ mukhamābhāti hemaṁvuttattamagginā
          nikkhaṁva jātarūpassa ukkāmukhapahaṁsitaṁ.
          Ubho sadisapaccaṅgā ubho sadisalakkhaṇā
          jālissa sadiso eko ekā kaṇhājinā yathā.
          Sīhā vilāva nikkhantā ubho sampattirūpakā
          jātarūpamayāyeva ime dissanti dārakā.
   [1216] < PTS. J VI , 574 >Kuto nu tvaṁ bhāradvāja ime ānesi dārake
          ajja raṭṭhamanuppatto kuto āgacchasi brāhmaṇa 2-.
   [1217] < PTS. J VI , 574 >Mayhante dārakā deva dinnā vittena sañjaya
          ajja paṇṇarasā ratti yato laddhā 3- me dārakā.

  *  *  *  *  *  *
  Footnote:1 anivattītipi pāṭho. 2 kuhiṁ gacchasi brāhmaṇātipi pāṭho. 3 sī Yu. dinnā.
-------------------------------------------------
[page 438]
   [1218] < PTS. J VI , 575 >Kena vācāya peyyena 1- sammā ñāyena saddahe
          ko te taṁ dānamadadā puttake dānamuttamaṁ.
   [1219] < PTS. J VI , 575 >Yo yācataṁ patiṭṭhāsi bhūtānaṁ dharaṇīriva
          so me vessantaro rājā puttedāsi vane vasaṁ.
          Yo yācataṁ gati āsi savantīnaṁva sāgaro
          so me vessantaro rājā puttedāsi vane vasaṁ.
   [1220] < PTS. J VI , 575 >Dukkaṭaṁ vata bho raññā saddhena gharamesinā
          kathaṁ nu puttake dajjā araññe avaruddhako.
          Imaṁ bhonto nisāmetha yāvantettha samāgatā
          kathaṁ vessantaro rājā puttedāsi vane vasaṁ.
          Dāsaṁ dāsiñca so dajjā assaṁ cassatarīrathaṁ
          hatthiñca kuñjaraṁ dajjā kathaṁ so dajja dārake.
   [1221] < PTS. J VI , 575 >Yassa nāssa ghare dāso asso cassatarīratho
          hatthī ca kuñjaro nāgo kiṁ so dajjā pitāmaha.
   [1222] < PTS. J VI , 576 >Dānamassa pasaṁsāma nāvanindāma potaka 3-
          kathaṁ nu hadayaṁ āsi tumhe datvā vanibbake.
   [1223] (pitā mayhaṁ mahārāja amhe datvā vanibbake
          sutvāna kalūnaṁ vācaṁ acchakaṇhāya bhāsitaṁ 4-).
   [1224] < PTS. J VI , 576 >Dukkhassa hadayaṁ āsi atho uṇhaṁpi assasi

  *  *  *  *  *  *
  Footnote:1 Ma. kena vā vācapeyyena. 2 Sī. Yu. natthi. 3 Ma. na ca nindāma puttakā.
 4 ayaṁ gāthā aṭṭhakathāpotthakeyeva dissati.
-------------------------------------------------
[page 439]
          Rohaṇī heva tāmbakkhī pitā assūni vattayi.
   [1225] < PTS. J VI , 576 >Yantaṁ kaṇhājināvoca ayaṁ maṁ tāta brāhmaṇo
          laṭṭhiyā paṭikoṭeti ghare jātaṁva dāsiyaṁ.
          Na cāyaṁ brāhmaṇo tāta dhammikā honti brāhmaṇā
          yakkho brāhmaṇavaṇṇena khādituṁ tāta neti no.
          Nīyamāne pisācena kinnu tāta udikkhasi.
   [1226] < PTS. J VI , 576 >Rājaputtī ca vo mātā rājaputto ca vo pitā
          pubbe me aṅkamāruyha kinnu tiṭṭhatha ārakā.
   [1227] < PTS. J VI , 576 >Rājaputtī ca no mātā rājaputto ca no pitā
          dāsā mayaṁ brāhmaṇassa tasmā tiṭṭhāma ārakā.
   [1228] < PTS. J VI , 576 >Mā sammevaṁ avacuttha ḍayhate hadayaṁ mama
          citakāyaṁva me kāyo āsane na sukhaṁ labhe.
          Mā sammevaṁ avacuttha bhiyyo sokaṁ janetha maṁ
          nikkīṇissāmi dabbena na vo dāsā bhavissatha.
          Kimagghiyaṁ hi vo tāta brāhmaṇassa pitā adā
          yathābhūtaṁ me akkhātha paṭipādentu brāhmaṇaṁ.
   [1229] < PTS. J VI , 577 >Sahassagghaṁ hi maṁ tāta brāhmaṇassa pitā adā
          acchaṁ 1- kaṇhājinaṁ kañña hatthiādisatena 2- ca.
   [1230] < PTS. J VI , 577 >Uṭṭhehi katte taramāno brāhmaṇassa avākara
          dāsīsataṁ dāsasataṁ gavaṁ hatthūsabhaṁ sataṁ

  *  *  *  *  *  *
  Footnote:1 Ma. atha. 2 Ma. hatthinā ca satena ca.
-------------------------------------------------
[page 440]
          Jātarūpasahassañca potānaṁ 1- dehi nikkayaṁ.
   [1231] < PTS. J VI , 577 >Tato kattā taramāno brāhmaṇassa avākari
          dāsīsataṁ dāsasataṁ gavaṁ hatthūsabhaṁ sataṁ
          jātarūpasahassañca potānaṁdāsi nikkayaṁ.
   [1232] (dāsīsataṁ dāsasataṁ gavaṁ hatthūsabhaṁ sataṁ
          assatarīrathañceva sabbabhoge sataṁ sataṁ
          jātarūpasahassañca brāhmaṇassa dhanesino
          accāyikassa luddassa potānaṁdāsi nikkayaṁ 2-).
   [1233] < PTS. J VI , 577 >Nikkīṇitvā ca nhāpetvā bhojayitvāna dārake
          samalaṅkaritvā bhaṇḍehi 3- uccaṅke upavesayuṁ.
          Sīsaṁ nhāte sucivatthe sabbābharaṇabhūsite
          rājā aṅke karitvāna ayyako paripucchatha.
          Kuṇḍale ghusite māle sabbālaṅkārabhūsite
          rājā aṅke karitvāna idaṁ vacanamabravi.
          Kacci ubho arogā te jāli mātāpitā tava
          kacci uñchena yāpenti kacci mūlaphalā bahū.
          Kacci ḍaṁsā makasā ca appameva siriṁsapā
          vane vāḷamigākiṇṇe kacci hiṁsā na vijjati.
   [1234] < PTS. J VI , 578 >Atho ubho arogā te deva mātāpitā mama

  *  *  *  *  *  *
  Footnote:1 Ma. puttānaṁ. 2 imā dve gāthā aṭṭhakathāpotthakeyeva dissanti.
 3 Ma. bhaṇḍena.
-------------------------------------------------
[page 441]
          Atho uñchena yāpenti atho mūlaphalā bahū.
          Atho ḍaṁsā makasā ca appameva siriṁsapā
          vane vāḷamigākiṇṇe hiṁsā nesaṁ na vijjati.
          Khaṇantālukalambāni viḷānitakkalāni ca
          kolaṁ bhallātakaṁ belaṁ 1- sā no āhacca posati.
          Yañceva sā āharati vanamūlaphalahāriyā
          taṁ no sabbe samāgantvā rattiṁ bhuñjāma no divā.
          Ammā ca no kīsā paṇḍu āharantī dumapphalaṁ
          vātātapena sukhumālī padumaṁ hatthagataṁmiva.
          Ammāya patanūkesā vicarantyā brahāvane
          vane vāḷamigākiṇṇe khaggadīpinisevite.
          Kesesu jaṭaṁ bandhitvā kacche jallamadhārayi
          (dhārento brāhmaṇavaṇṇaṁ āsadañcamasañjaṭaṁ 2-)
          cammavāsī chamā seti jātavedaṁ namassati.
   [1235] < PTS. J VI , 578 >Puttā piyā manussānaṁ lokasmiṁ upapajjisuṁ
          na hi nūnamhākaṁ ayyassa putte sineho ajāyatha.
   [1236] < PTS. J VI , 579 >Dukkaṭañca hi no pota 3- bhūnahaccaṁ kataṁ mayā
          yohaṁ sivīnaṁ vacanā pabbājesiṁ adūsakaṁ.
          Yaṁ me kiñci idha atthi dhanaṁ dhaññañca vijjati

  *  *  *  *  *  *
  Footnote:1 Ma. bellaṁ. 2 idaṁ aṭṭhakathāpotthakeyeva dissati. 3 Ma. putta.
-------------------------------------------------
[page 442]
          Etu vessantaro rājā siviraṭṭhe pasāsatu.
   [1237] < PTS. J VI , 579 >Na deva mayhaṁ vacanā ehiti sivisuttamo
          sayameva devo gantvāna siñca bhogehi atrajaṁ.
   [1238] < PTS. J VI , 579 >Tato senāpatiṁ rājā sañjayo ajjhabhāsatha
          atthī assā rathā patti senā sannāhayantu naṁ
          negamā ca maṁ anventu brāhmaṇā ca purohitā
          tato saṭṭhī sahassāni yodhino cārudassanā
          khippamāyantu sannaddhā nānāvaṇṇehilaṅkatā.
          Nīlavatthadharāneke 1- pītāneke nivāsitā
          aññe lohitauṇhīsā suddhāneke nivāsitā
          khippamāyantu sannaddhā nānāvaṇṇehilaṅkatā.
          Himavā yathā gandharo pabbato gandhamādano
          nānārukkhehi sañchanno mahābhūtagaṇālayo.
          Osadhehi ca dibbehi disā bhāti pavāti ca
          khippamāyantu sannaddhā disā bhantu pavantu ca.
          Tato nāgasahassāni yojayantu catuddasa
          suvaṇṇakacche mātaṅge hemakappanivāsase 2-.
          Āruḷhe 3- gāmaṇīyebhi tomaraṅkusapāṇibhi
          khippamāyantu sannaddhā hatthikkhandhehi dassitā.
          Tato assasahassāni yojayantu catuddasa

  *  *  *  *  *  *
  Footnote:1 Sī. Yu. nīlavaṇṇadharāneke. 2 Ma. suvaṇṇakacchā mātaṅgā hemakappanavāsasā.
 3 Ma. āruḷhā. aparaṁpi īdisameva.
-------------------------------------------------
[page 443]
          Ājāniyeva 1- jātiyā sindhave sīghavāhane 2-.
          Āruḷhe gāmaṇīyebhi indiyācāpadhāribhi
          khippamāyantu sannaddhā assapiṭṭhe alaṅkatā.
          Tato rathasahassāni yojayantu catuddasa
          ayosukatanemiyo suvaṇṇacitrapokkhare.
          Āropentu dhaje tattha cammāni kavacāni ca
          vipphālentu 3- ca cāpāni daḷhadhammā pahārino
          khippamāyantu sannaddhā rathesu rathajīvino.
   [1239] < PTS. J VI , 580 >Lājā olokiyā pupphā mālāgandhavilepanā
          agghiyāni ca tiṭṭhantu yena maggena ehiti.
          Gāme gāme sataṁ kumbhā merayassa surāya ca
          maggamhi patitā ṭhantu 4- yena maggena ehiti.
          Maṁsā pūvā ca saṅkulyā 5- kummāsā macchasaṁyutā
          maggamhi patitā ṭhantu yena maggena ehiti.
          Sappi telaṁ dadhi khīraṁ kaṅgupiṭṭhā 6- bahū surā
          maggamhi patitā ṭhantu yena maggena ehiti.
          Āḷārikā ca sūdā ca naṭanaṭṭakagāyino
          pāṇissarā kumbhathūniyo muddikā 7- sokajjhāyikā.
          Āhaññantu sabbavīṇā bheriyo dindimāni ca

  *  *  *  *  *  *
  Footnote:1 Ma. ājānīyāva. 2 Ma. sindhavā sīghavāhanā. 3 Ma. vippālentu.
 4 Ma. patitiṭṭhantu. ito paraṁ īdisameva. 5 Ma. maṁsā pūvā saṅkuliyo.
 6 Ma. kaṅgubījā. 7 Ma. maṇḍakā.
-------------------------------------------------
[page 444]
          Kharamukhāni dhamantu 1- nadantu ekapokkharā
          mudiṅgā paṇḍavā saṅkhā godhā parivadantikā 2-
          dindimāni ca haññantu kuṭumbā dindimāni 3- ca.
   [1240] < PTS. J VI , 581 >Sā senā mahatī āsi uyyuttā sivivāhinī
          jālinā magganāyena vaṅkaṁ pāyāsi pabbataṁ.
          Koñcaṁ nadati mātaṅgo kuñjaro saṭṭhihāyano
          kacchāya bajjhamānāya koñcaṁ nadati vāraṇo.
          Ājāniyā hasiyanti 4- nemighoso ajāyatha
          nabhaṁ rajo achādesi uyyuttā sivivāhinī.
          Sā senā mahatī āsi uyyuttā hārihāriṇī
          jālinā magganāyena vaṅkaṁ pāyāsi pabbataṁ.
          Te pāviṁsu brahāraññaṁ bahusākhaṁ mahodakaṁ 5-
          puppharukkhehi sañchannaṁ phalarukkhehi cūbhayaṁ.
          Tattha vindussarā vaggū nānāvaṇṇā bahū dijā
          kūjantamupakūjanti utusaṁpupphite dume.
          Te gantvā dīghamaddhānaṁ ahorattānamaccaye
          padesantaṁ upāgañchuṁ yattha vessantaro ahu.
                     Mahārājapabbaṁ nāma.
   [1241] < PTS. J VI , 582 >Tesaṁ sutvāna nigghosaṁ bhīto vessantaro ahu
          pabbataṁ abhirūhitvā bhīto senaṁ udikkhati.

  *  *  *  *  *  *
  Footnote:1 Ma. dhamentu. Sī.Yu. vadantu. 2 Ma. parivadentikā. 3 Ma. kutumpadindimāni ca.
 4 Sī. Yu. ahissiṁsu. 5 Yu. bahudijaṁ.
-------------------------------------------------
[page 445]
          Iṅgha maddi nisāmehi nigghoso yādiso vane
          ājāniyā hasiyanti dhajaggāneva dissare.
          Ime nūna araññamhi migasaṅghāni luddakā
          vāgurāhi parikkhippa sobbhe 1- pātetvā tāvade
          vikkosamānā tippāhi hanti nesaṁ varaṁ varaṁ.
          Tathā mayaṁ adūsakā araññe avaruddhakā
          amittahatthatthagatā 2- passa dubbalaghātakaṁ.
   [1242] < PTS. J VI , 583 >Amittā nappasaheyyuṁ aggiva udakaṇṇave
          tadeva tvaṁ vicintehi api sotthi ito siyā.
   [1243] < PTS. J VI , 583 >Tato vessantaro rājā orohitvāna pabbatā
          nisīdi paṇṇasālāyaṁ daḷhaṁ katvāna mānasaṁ.
   [1244] < PTS. J VI , 583 >Nivattayitvāna rathaṁ vuṭṭhāpetvāna seniyo
          ekaṁ araññe viharantaṁ pitā puttaṁ upāgami.
          Hatthikkhandhato oruyha ekaṁso pañjalīkato
          parikiṇṇo 3- amaccehi puttaṁ siñcitupāgami
          tatthaddasa kumāraṁ so rammarūpaṁ samāhitaṁ
          nisinnaṁ paṇṇasālāyaṁ jhāyantaṁ akutobhayaṁ.
   [1245] < PTS. J VI , 584 >Tañca disvāna āyantaṁ pitaraṁ puttagiddhinaṁ
          vessantaro ca maddī ca paccuggantvā avandisuṁ.
          Maddī ca sirasā pāde sassurassābhivādayi

  *  *  *  *  *  *
  Footnote:1 Ma. sobbhaṁ. 2 Ma. amittahatthattaṁ gatā. 3 Sī. Yu. parikhitto.
-------------------------------------------------
[page 446]
          Maddī ahañhi te deva pāde vandāmi te husā 1-
          tesu tattha palisajja pāṇinā parimajjatha.
   [1246] < PTS. J VI , 584 >Kacci vo kusalaṁ putta kacci putta anāmayaṁ
          kacci uñchena yāpetha kacci mūlaphalā bahū.
          Kacci ḍaṁsā makasā ca appameva siriṁsapā
          vane vāḷamigākiṇṇe kacci hiṁsā na vijjati.
   [1247] < PTS. J VI , 584 >Atthi no jīvikā deva sā ca yādisikīdisā
          kasirā jīvikā homa uñchācariyāya jīvitaṁ.
          Aniddhinaṁ mahārāja dametyassaṁva 2- sārathi
          tyamhā aniddhikā dantā asamiddhi dameti no.
          Api no kīsāni maṁsāni pitu mātu adassanā
          avaruddhānaṁ mahārāja araññe jīvisokinaṁ.
   [1248] < PTS. J VI , 584 >Yepi te siviseṭṭhassa dāyādappattamānasā
          jālī kaṇhājinā cubho brāhmaṇassa vasānugā
          accāyikassa luddassa yo ne gāvova sumbhati.
          Te rājaputtiyā putte yadi jānātha saṁsatha
          pariyāpuṇātha no khippaṁ sappadaṭṭhaṁva māṇavaṁ.
   [1249] < PTS. J VI , 585 >Ete 3- kumārā nikkītā jālī kaṇhājinā cubho
          brāhmaṇassa dhanaṁ datvā putta mā bhāyi assasa.
   [1250] < PTS. J VI , 585 >Kacci nu tāta kusalaṁ kacci tāta anāmayaṁ

  *  *  *  *  *  *
  Footnote:1 Ma. suṇhā. 2 Ma. dametassaṁva. 3 Ma. ubho.
-------------------------------------------------
[page 447]
          Kacci nu tāta me mātu cakkhu na parihāyati.
   [1251] < PTS. J VI , 585 >Kusalañceva me putta atho putta anāmayaṁ
          atho ca putta te mātu cakkhu na parihāyati.
   [1252] < PTS. J VI , 585 >Kacci arogaṁ yoggante kacci vahati vāhanaṁ
          kacci phīto janapado kacci vuṭṭhi na chijjati.
   [1253] < PTS. J VI , 585 >Atho arogaṁ yoggamme atho vahati vāhanaṁ
          atho phīto janapado atho vuṭṭhi na chijjati.
   [1254] < PTS. J VI , 586 >Iccevaṁ mantayantānaṁ mātā nesaṁ adissatha
          rājaputtī giridvāre pattikā anupāhanā.
          Tañca disvāna āyantiṁ mātaraṁ puttagiddhiniṁ
          vessantaro ca maddī ca paccuggantvā avandisuṁ.
          Maddī ca sirasā pāde sassuyā abhivādayi
          maddī ahañhi te ayye pāde vandāmi te husā.
   [1255] < PTS. J VI , 586 >Maddiñca puttakā disvā dūrato sotthimāgatā
          kandantā abhidhāviṁsu vacchā bālāva mātaraṁ.
          Maddī ca puttake disvā dūrato sotthimāgate
          vāruṇīva pavedhenti thanadhārābhisiñcatha.
   [1256] < PTS. J VI , 587 >Samāgatāna ñātīnaṁ mahāghoso ajāyatha
          pabbatā samanādiṁsu mahī ākampitā ahu
          vuṭṭhidhāraṁ pavattento devo pāvassi tāvade.
-------------------------------------------------
[page 448]
          Atha vessantaro rājā ñātīhi samagacchatha
          nattāro suṇisā putto rājā devī ca ekato.
          Yadā samāgatā āsuṁ tadāsi lomahaṁsanaṁ
          pañjalikā tassa yācanti rodantā bherave vane.
          Vessantarañca maddiñca sabbe raṭṭhā samāgatā
          tvaṁ nosi issaro rājā rajjaṁ kāretha no ubho.
                     Chakkhattiyapabbaṁ nāma.
   [1257] < PTS. J VI , 587 >Dhammena rajjaṁ kārentaṁ raṭṭhā pabbājayittha maṁ
          tvañca jānapadā ceva negamā ca samāgatā.
   [1258] < PTS. J VI , 587 >Dukkaṭañca hi no putta bhūnahaccaṁ kataṁ mayā
          yohaṁ sivīnaṁ vacanā pabbājesiṁ adūsakaṁ.
   [1259] < PTS. J VI , 587 >Yenakenaci vaṇṇena pitu dukkhaṁ udabbahe
          mātuyā bhaginiyāpi api pāṇehi attano.
          (nhānakālo mahārāja rajojallaṁ pavāhaya 1-)
   [1260] < PTS. J VI , 588 >Tato vessantaro rājā rajojallaṁ pavāhayi
          rajojallaṁ pavāhetvā saṅkhaṁ vaṇṇaṁ adhārayi. 2-
   [1261] < PTS. J VI , 588 >Sīsanhāto sucivattho sabbābharaṇabhūsito
          paccayaṁ nāgamāruyha khaggaṁ bandhi parantapaṁ.

  *  *  *  *  *  *
  Footnote:1 katthaci potthake dissati. 3 katthaci potthake evaṁ dissati sabbaṁ vattaṁ
 cajetvāna rājavesamadhārayi.
-------------------------------------------------
[page 449]
          Tato saṭṭhī sahassāni yodhino cārudassanā
          sahajātā parikariṁsu 1- nandayantā rathesabhaṁ.
          Tato maddiṁpi nhāpesuṁ sivikaññā samāgatā
          vessantaro taṁ pāletu jālī kaṇhājinā cubho
          athopi taṁ mahārājā sañjayo abhirakkhatu.
   [1262] < PTS. J VI , 589 >Idañca paccayaṁ laddhā pubbe kilesamattano 2-
          ānandiyaṁ ācāriṁsu ramaṇīye giribbaje.
          Idañca paccayaṁ laddhā pubbe kilesamattano 3-
          ānandacittā sumanā putte saṅgamma lakkhaṇā.
          Idañca paccayaṁ laddhā pubbe kilesamattano 4-
          ānandacittā patītā saha puttehi lakkhaṇā.
   [1263] < PTS. J VI , 589 >Ekabhattī 5- pure āsiṁ niccaṁ thaṇḍilasāyinī
          iti metaṁ vataṁ āsi tumhaṁ kāmā hi puttakā.
          Taṁ me vataṁ samiddhajja tumhe saṅgamma puttakā
          mātujaṁpi taṁ pāletu pitujaṁpi ca puttakā
          athopi taṁ mahārājā sañjayo abhirakkhatu.
          Yaṅkiñcitthi kataṁ puññaṁ mayhañceva pitucca te
          sabbena tena kusalena ajaro tvaṁ 6- amaro bhava.
   [1264] < PTS. J VI , 590 >Kappāsikañca koseyyaṁ khomakodumbarāni ca

  *  *  *  *  *  *
  Footnote:1 Ma. pakiriṁsu. 2-3-4 Ma. sallekhamattano. 5 ekabhattātipi. 6 Ma. ayaṁ pāṭho natthi.
-------------------------------------------------
[page 450]
          Sassu suṇhāya pāhesi yehi maddī asobhatha.
          Tato khomañca kāyūraṁ gīveyyaṁ ratanāmayaṁ
          sassu suṇhāya pāhesi yehi maddī asobhatha.
          Tato khomañca kāyūraṁ aṅgadaṁ maṇimekhalaṁ
          sassu suṇhāya pāhesi yehi maddī asobhatha.
          Uṇṇataṁ mukhaphullañca nānāratte ca māṇiye 1-
          sassu suṇhāya pāhesi yehi maddī asobhatha.
          Uggatthanaṁ giṅgamakaṁ mekhalaṁ paṭipādukaṁ 2-
          sassu suṇhāya pāhesi yehi maddī asobhatha.
          Suttañca suttavajjañca upanijjhāya seyyasi
          asobhatha rājaputtī devakaññāva nandane.
          Sīsanhātā sucivatthā sabbābharaṇabhūsitā
          asobhatha rājaputtī tāvatiṁsāva accharā.
          Kadalīva vātacchupitā jātā cittalatāvane
          dantāvaraṇasampannā rājaputtī asobhatha.
          Sakuṇī mānusinīva jātā cittappattā pati
          nigrodhapakkabimboṭṭhī rājaputtī asobhatha.
   [1265] < PTS. J VI , 591 >Tassā ca nāgamānesuṁ nātivuḍḍhaṁva kuñjaraṁ
          sattikkhamaṁ sarakkhamaṁ īsādantaṁ uruḷhavaṁ.
          Sā maddī nāgamāruhi nātivuḍḍhaṁva kuñjaraṁ

  *  *  *  *  *  *
  Footnote:1 Ma. māṇike. 2 Ma. paṭipādakaṁ. Yu. pālipādakaṁ.
-------------------------------------------------
[page 451]
          Sattikkhamaṁ sarakkhamaṁ īsādantaṁ uruḷhavaṁ.
   [1266] < PTS. J VI , 591 >Sabbamhi taṁ araññamhi yāvantettha migā ahu
          vessantarassa tejena nāññamaññaṁ viheṭhayuṁ.
          Sabbamhi taṁ araññamhi yāvantettha dijā ahu
          vessantarassa tejena nāññamaññaṁ viheṭhayuṁ.
          Sabbamhi taṁ araññamhi yāvantettha migā ahu
                      ekajjhaṁ sannipātiṁsu
          vessantare payātamhi sivīnaṁ raṭṭhavaḍḍhane.
          Sabbamhi taṁ araññamhi yāvantettha dijā ahu
                      ekajjhaṁ sannipātiṁsu
          vessantare payātamhi sivīnaṁ raṭṭhavaḍḍhane.
          Sabbamhi taṁ araññamhi yāvantettha migā ahu
                      nāssa mañjūni kūjiṁsu
          vessantare payātamhi sivīnaṁ raṭṭhavaḍḍhane.
          Sabbamhi taṁ araññamhi yāvantettha dijā ahu
                      nāssa mañjūni kūjiṁsu
          vessantare payātamhi sivīnaṁ raṭṭhavaḍḍhane.
   [1267] < PTS. J VI , 592 >Paṭiyatto rājamaggo vicitto pupphasanthato
          vasi vessantaro rājā 1- yattha yāva 2- jetuttarā.
          Tato saṭṭhī sahassāni yodhino cārudassanā

  *  *  *  *  *  *
  Footnote:1 Ma. yattha. 2 Ma. yāva tāva.
-------------------------------------------------
[page 452]
                      Samantā parikariṁsu
          vessantare payātamhi sivīnaṁ raṭṭhavaḍḍhane.
          Orodhā ca kumārā ca vesiyānā ca brāhmaṇā
                       samantā parikariṁsu
          vessantare payātamhi sivīnaṁ raṭṭhavaḍḍhane.
          Hatthārohā anīkaṭṭhā rathikā pattikārakā
                       samantā parikariṁsu
          vessantare payātamhi sivīnaṁ raṭṭhavaḍḍhane.
          Samāgatā jānapadā negamā ca samāgatā
                       samantā parikariṁsu
          vessantare payātamhi sivīnaṁ raṭṭhavaḍḍhane.
          Karoṭiyā cammadharā indihatthā suvammikā 1-
                       purato paṭipajjiṁsu
          vessantare payātamhi sivīnaṁ raṭṭhavaḍḍhane.
   [1268] < PTS. J VI , 592 >Te pāviṁsu 2- puraṁ rammaṁ bahupākāratoraṇaṁ 3-
          upetaṁ annapānehi naccagītehi cūbhayaṁ.
          Vittā jānapadā āsuṁ negamā ca samāgatā
          anuppatte kumāramhi sivīnaṁ raṭṭhavaḍḍhane.
          Celukkhepo pavattittha 4- āgate dhanadāyake
          nandippavesi 5- nagare bandhanā mokkho aghosatha.

  *  *  *  *  *  *
  Footnote:1 Ma. illīhatthā. Sī. Yu. khaggahatthā. 2 Ma. pāvisuṁ. 3 Ma. mahāpākāra-.
 4 Ma. avattittha. 5 Ma. nandiṁ pavesi.
-------------------------------------------------
[page 453]
   [1269] < PTS. J VI , 593 >Jātarūpamayaṁ vassaṁ devo pāvassi tāvade
          vessantare paviṭṭhamhi sivīnaṁ raṭṭhavaḍḍhane.
          Tato vessantaro rājā dānaṁ datvāna khattiyo
          kāyassa bhedā sappañño saggaṁ so upapajjathāti.
                      Nagarakaṇḍaṁ nāma.
                  Mahāvessantarajātakaṁ dasamaṁ.
                      Mahānipātaṁ niṭṭhitaṁ
-------------------------------------------------
