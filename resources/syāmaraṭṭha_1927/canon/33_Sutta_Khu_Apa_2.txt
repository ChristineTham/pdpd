[page 001]
                  Suttantapiṭake khuddakanikāyassa
                          apadānaṁ
                     --------------
            namo tassa bhagavato arahato sammāsambuddhassa.
                  Dvācattāḷīsamo bhaddālivaggo
                paṭhamaṁ bhaddālittherāpadānaṁ (411)
     [1] Sumedho nāma sambuddho aggo kāruṇiko muni
         vivekakāmo lokaggo himavantaṁ upāgami.
         Ajjhogahetvā himavantaṁ 1- sumedho lokanāyako
         pallaṅkaṁ ābhujitvāna nisīdi purisāsabho 2-.
         Samādhiṁ so samāpanno sumedho lokanāyako
         sattarattindivaṁ buddho nisīdi purisuttamo.
         Khārikājaṁ 3- gahetvāna vanamajjhogahiṁ ahaṁ
         tatthaddasāsiṁ sambuddhaṁ oghatiṇṇamanāsavaṁ.
         Sammajjaniṁ gahetvāna sammajjitvāna assamaṁ
         catudaṇḍe ṭhapetvāna akāsiṁ maṇḍapaṁ tadā.
         Sālapupphaṁ gahetvāna maṇḍapaṁ chādayiṁ ahaṁ
         pasannacitto sumano avandiṁ lokanāyakaṁ 4-.

  *  *  *  *  *  *
  Footnote:1 Ma. Yu. himavaṁ. 2 Ma. Yu. purisuttamo. 3 Ma. khāribhāraṁ. ito paraṁ
 īdisameva. 4 Ma. Yu. abhivandiṁ tathāgataṁ.
-------------------------------------------------
[page 002]
         Yaṁ vadanti sumedhoti bhūripaññaṁ sumedhasaṁ
         bhikkhusaṅghe nisīditvā imā gāthā abhāsatha.
         Buddhassa giramaññāya sabbe devā samāgamuṁ
         asaṁsayaṁ buddhaseṭṭho dhammaṁ deseti cakkhumā.
         Sumedho nāma sambuddho āhutīnaṁ paṭiggaho
         devasaṅghe nisīditvā imā gāthā abhāsatha.
         Yo me sattāhaṁ maṇḍapaṁ dhārayi sālachādanaṁ 1-
         tamahaṁ kittayissāmi suṇātha mama bhāsato.
         Devabhūto manusso vā hemavaṇṇo bhavissati
         pahūtabhogo hutvāna kāmabhogī bhavissati.
         Saṭṭhī nāgasahassāni sabbālaṅkārabhūsitā
         suvaṇṇakacchā mātaṅgā hemakappanivāsasā 2-.
         Āruḷhā gāmaṇīyebhi tomaraṅkusapāṇibhi
         sāyaṁ pāto upaṭṭhānaṁ āgacchissantimaṁ naraṁ.
         Tehi nāgehi parivuto ramissati ayaṁ naro
         saṭṭhī assasahassāni sabbālaṅkārabhūsitā.
         Ājānīyā ca 3- jātiyā sindhavā sīghabāhanā
         āruḷhā gāmaṇīyebhi indiyācāpadhāribhi.
         Parivāressantimaṁ niccaṁ buddhapūjāyidaṁ phalaṁ
         saṭṭhī rathasahassāni sabbālaṅkārabhūsitā.

  *  *  *  *  *  *
  Footnote:1 Ma. Yu. sālachāditaṁ. 2 Ma. hemakappanavāsasā. ito paraṁ īdisameva.
 3 Ma. Yu. va.
-------------------------------------------------
[page 003]
         Dīpā athopi veyyagghā sannaddhā ussitaddhajā
         āruḷhā gāmaṇīyebhi cāpahatthehi cammibhi 1-.
         Parivāressantimaṁ niccaṁ buddhapūjāyidaṁ phalaṁ
         saṭṭhī gāmasahassāni paripuṇṇāni sabbaso.
         Pahūtadhanadhaññāni susamiddhāni sabbaso
         sadā pātubhavissanti buddhapūjāyidaṁ phalaṁ.
         Hatthī assā rathā pattī senā ca caturaṅginī
         parivāressantimaṁ niccaṁ buddhapūjāyidaṁ phalaṁ.
         Aṭṭhārase kappasate devaloke ramissati
         sahassakkhattuṁ rājā ca cakkavatti bhavissati.
         Satānaṁ tīṇikkhattuṁ ca devarajjaṁ karissati
         padesarajjaṁ vipulaṁ gaṇanāto asaṅkhayaṁ 2-.
         Tiṁsakappasahassamhi okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         sabbāsave pariññāya viharāmi anāsavo.
         Tiṁsakappasahassamhi addasaṁ lokanāyakaṁ
         etthantaraṁ upādāya gavesiṁ amataṁpadaṁ.
         Lābhā mayhaṁ suladdhaṁ me yamahaṁ ñāmi 3- sāsanaṁ
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. vammibhi. ito paraṁ īdisameva. 2 Ma. Yu. asaṅkhiyaṁ. ito paraṁ īdisameva.
 3 Ma. Yu. ñāsi.
-------------------------------------------------
[page 004]
         Namo te purisājañña namo te purisuttama
         ñāṇaṁ paṭikittetvāna 1- pattomhi amataṁpadaṁ.
         Yaṁ yaṁ yonūpapajjāmi devattaṁ atha mānusaṁ
         sabbattha sukhito homi phalamme ñāṇakittane.
         Idaṁ pacchimakaṁ mayhaṁ carimo vattatī bhavo
         nāgova bandhanaṁ chetvā viharāmi anāsavo.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā bhaddāli thero imā gāthāyo abhāsitthāti.
                Bhaddālittherassa apadānaṁ samattaṁ.
               Dutiyaṁ ekachattiyattherāpadānaṁ (412)
     [2] Candabhāgānadītīre assamo sukato mama
         susuddhapuḷinākiṇṇo paṇṇasālā sumāpitā.
         Uttānakūlā nadikā supatitthā manoramā
         macchakacchapasampannā suṁsumāranisevitā.

  *  *  *  *  *  *
  Footnote:1 Ma. Yu. tava ṇāṇaṁ pakittetvā.
-------------------------------------------------
[page 005]
         Acchā mayuradīpī ca karavikā ca sālikā
         kujjanti sabbadā ete sobhayantā mamassamaṁ.
         Kokilā mañjubhāṇī ca haṁsā ca madhurassarā
         abhikujjanti te tattha sobhayantā mamassamaṁ.
         Sīhā byagghā varāhā ca bakā kokataracchayo 1-
         giriduggamhi 2- nādenti sobhayantā mamassamaṁ.
         Eṇimigā ca sarabhā bheraṇḍā sūkarā bahū
         giriduggamhi nādenti sobhayantā mamassamaṁ.
         Uddālakā ca campakā pāṭalī sinduvārikā
         adhimuttā 3- asokā ca sobhayantā mamassamaṁ.
         Aṅkolā yūthikā ceva sattapaṇṇā 4- bimbijālikā
         kaṇikā kaṇikārā ca pupphanti mama assame 5-.
         Nāgā sālā ca salaḷā puṇḍarīkettha pupphitā
         dibbā gandhā sampavantā sobhanti mama assame.
         Asaṭṭhā 6- asanā cettha mahānāmā ca pupphitā
         sālā ca kaṅgupupphā ca sobhanti mama assame.
         Ambā jambū ca tilakā nipā 7- ca sālakalyāṇī
         dibbā gandhā sampavantā sobhayanti mamassamaṁ.
         Asokā ca kapiṭṭhā ca bhaginimālā 8- ca pupphitā
         dibbā gandhā sampavantā sobhayanti mamassamaṁ.

  *  *  *  *  *  *
  Footnote:1 Ma. acchakokataracchakā. 2 Yu. giriduggaṁpi. 3 Ma. Yu. atimuttā. ito paraṁ
 īdisameva. 4 Ma. Yu. sattasī. 5 Ma. sobhayantā mamassamaṁ. 6 Ma. Yu. ajjunā.
 7 Ma. nimbā. 8 Ma. girimālettha pupphitā. Yu. bhaginimālettha.
-------------------------------------------------
[page 006]
         Kadambā kadalī ceva isimuggā ca ropitā
         dhuvaṁ phalāni dhārenti sobhayanti mamassamaṁ.
         Harītakā āmalakā ambā jambū vibhedakā 1-
         kolā bhallātakā bellā 2- phalino mama assame.
         Avidūre pokkharaṇī supatitthā manoramā
         mandālakehi sañchannā padumuppalakehi ca.
         Gabbhaṁ gaṇhanti padumā aññe pupphanti kesari
         opattakaṇṇikā ceva pupphanti mama assame.
         Pāṭhīnā pāvusā macchā valajā 3- muñjarohitā
         acchodakamhi vicaraṁ sobhayanti mamassamaṁ.
         Nayitā ambagandhi ca anukule ca ketakā
         dibbā gandhā sampavantā sobhayanti mamassamaṁ.
         Madhubhiṁsehi savanti 4- khīrasappimuḷālibhi
         dibbā gandhā sampavantā sobhayanti mamassamaṁ.
         Puḷinā sobhanā tattha ākiṇṇā jalasevitā
         opupphā 5- pupphitā setā sobhayanti mamassamaṁ.
         Jaṭābhārabharitā ca ajinuttaravāsino
         vākacīradharā sabbe sobhayanti mamassamaṁ.
         Yugamattamapekkhantā nipakā santavuttino
         kāmagedhe 6- anapekkhā vasanti mama assame.

  *  *  *  *  *  *
  Footnote:1 Ma. Yu. vibhītakā. sabbattha īdisameva. 2 Ma. billā. sabbattha īdisameva.
 3 Ma. balajā. yu jalajā. sabbattha īdisameva. 4 Ma. Yu. madhubhisamhā savati.
 5 Ma. opupphā--santi. Yu. ovaṭṭā--santi. 6 Ma. kāmabhoge.
-------------------------------------------------
[page 007]
         Parūḷhakacchanakhalomā paṅkadantā rajassirā
         rajojalladharā sabbe vasanti mama assame.
         Abhiññāpāramippattā antalikkhe carāva te
         uggacchantā nabhaṁ ete sobhayanti mamassamaṁ.
         Tehi sissehi parivuto vasāmi pavane 1- tadā
         rattindivaṁ na jānāmi jhānaratisamappito 2-.
         Bhagavā tamhi samaye atthadassī mahāmuni
         tamandhakāraṁ nāsento uppajji lokanāyako.
         Atha aññataro sisso āgañchi mama santike
         mante ajjhetukāmo so chaḷaṅgaṁ nāma lakkhaṇaṁ.
         Buddho loke samuppanno atthadassī mahāmuni
         catusaccaṁ pakāsento desesi amataṁpadaṁ.
         Tuṭṭhahaṭṭho pamudito dhammantaragaṇāsayo 3-
         assamā abhinikkhamma idaṁ vacanamabraviṁ.
         Buddho loke samuppanno dvattiṁsavaralakkhaṇo
         etha sabbe gamissāma sammāsambuddhasantike.
         Ovādapaṭikārā te saddhamme pāramiṁ gatā
         sādhūti sampaṭicchiṁsu uttamatthaṁ gavesakā.
         Jaṭābhārabharitā te ajinuttaravāsino
         uttamatthaṁ gavesantā nikkhamiṁsu vanā tadā.

  *  *  *  *  *  *
  Footnote:1 Ma. vipine. sabbattha īdisameva. 2 Ma. Yu. sadā jhānasamappito.
 3 Ma. Yu. dhammantaragatāsayo.
-------------------------------------------------
[page 008]
         Bhagavā tamhi samaye atthadassī mahāyaso
         catusaccaṁ pakāsento desesi amataṁpadaṁ.
         Setacchattaṁ gahetvāna buddhaseṭṭhassa dhārayiṁ
         ekāhaṁ dhārayitvāna buddhaseṭṭhaṁ avandihaṁ.
         Atthadassī tu bhagavā lokajeṭṭho narāsabho
         bhikkhusaṅghe nisīditvā imā gāthā abhāsatha.
         Yo me chattamadhāresi pasanno sehi pāṇibhi
         tamahaṁ kittayissāmi suṇātha mama bhāsato.
         Imassa jāyamānassa devatte atha mānuse
         dhārissanti sadā chattaṁ chattadānassidaṁ phalaṁ.
         Sattasattatikappāni devaloke ramissati
         sahassakkhattuṁ rājā ca cakkavatti bhavissati.
         Sattasattatikkhattuñca devarajjaṁ karissati
         padesarajjaṁ vipulaṁ gaṇanāto asaṅkhayaṁ
         aṭṭhārase kappasate gotamo sakyapuṅgavo
         tamandhakāraṁ nāsento upajjissati cakkhumā.
         Tassa dhammesu dāyādo oraso dhammanimmito
         sabbāsave pariññāya nibbāyissatināsavo.
         Yato ahaṁ kammamakaṁ 1- chattaṁ buddhassa dhārayiṁ
         etthantare na jānāmi setacchattaṁ adhāritaṁ.

  *  *  *  *  *  *
  Footnote:1 Yu. kammakaṁ taṁ.
-------------------------------------------------
[page 009]
         Idaṁ pacchimakaṁ mayhaṁ carimo vattate bhavo
         chattadhāraṇamajjāsi matthake 1- niccakālikaṁ.
         Aho me sukataṁ kammaṁ atthadassissa tādino
         sabbāsavaparikkhīṇo natthi dāni punabbhavo.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ 2- vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ekachattiyo thero imā gāthāyo abhāsitthāti.
               Ekachattiyattherassa apadānaṁ samattaṁ.
              Tatiyaṁ tiṇasūlakachādaniyattherāpadānaṁ (413)
     [3] Jātijarañca maraṇaṁ paccavekkhiṁ ahaṁ tadā
         ekako abhinikkhamma pabbajiṁ anagāriyaṁ.
         Caramāno anupubbena gaṅgātīraṁ upāgamiṁ
         tatthaddasāsiṁ paṭhaviṁ gaṅgātīre sapuṇṇakaṁ 3-.
         Assamaṁ tattha māpetvā vasāmi mama assame 4-
         sukkato caṅkamo mayhaṁ nānādijagaṇāyuto.

  *  *  *  *  *  *
  Footnote:1 Ma. Yu. chattadhāraṇamajjāpi vattate. 2 Yu. sāgataṁ. sabbattha īdisameva.
 3 Ma. Yu. supuṇṇataṁ. 4 Ma. Yu. vasāmi assame ahaṁ.
-------------------------------------------------
[page 010]
         Mamaṁ upenti ca sattā 1- kujjanti ca manoharaṁ
         rammamāno saha tehi vasāmi assame ahaṁ.
         Mama assamasāmantā migarājā catukkamo
         āsayā abhinikkhamma gajji so asanī 2- viya.
         Nadite migarāje ca hāso me upapajjatha
         migarājaṁ gavesanto addasaṁ lokanāyakaṁ.
         Disvānāhaṁ devadevaṁ tissaṁ lokagganāyakaṁ
         haṭṭho haṭṭhena cittena pūjayiṁ nāgakesaraṁ.
         Uggacchantaṁva suriyaṁ sālarājaṁva pupphitaṁ
         osadhīva virocantaṁ santhaviṁ lokanāyakaṁ.
         Tava ñāṇena sabbaññu jotesi maṁ sadevakaṁ
         tuvaṁ [3]- ārādhayitvāna jātiyā parimuccare.
         Adassanena sabbaññū buddhānaṁ sabbadassinaṁ
         patantivīcinirayaṁ rāgadosehi otthaṭā 4-.
         Tava dassanamāgamma sabbaññulokanāyakaṁ
         pamuccanti bhavā sabbe phusanti amataṁpadaṁ.
         Yadā buddhā cakkhumanto uppajjanti pabhaṅkarā
         kilese jhāpayitvāna ālokaṁ dassayanti te.
         Kittayitvāna sambuddhaṁ tissaṁ lokagganāyakaṁ
         haṭṭho haṭṭhena cittena tiṇasūlaṁ apūjayiṁ.

  *  *  *  *  *  *
  Footnote:1 Ma. Yu. mamupenti ca vissatthā. 2 Yu. medanī. 3 Yu. hi. 4 Ma. Yu. ophuṭā.
-------------------------------------------------
[page 011]
         Mama saṅkappamaññāya tisso lokagganāyako
         sakāsane nisīditvā imā gāthā abhāsatha.
         Yo maṁ pupphehi chādesi pasanno sehi pāṇibhi
         tamahaṁ kittayissāmi suṇātha mama bhāsato.
         Pañcavīsatikkhattuñca 1- devarajjaṁ karissati
         pañcasattatikkhattuñca cakkavatti bhavissati.
         Padesarajjaṁ vipulaṁ gaṇanāto asaṅkhayaṁ
         tassa 2- kammassa nissando pupphānaṁ pūjanāya so 3-.
         Sāyaṁ 4- pāto ca yaṁ poso pupphehi 5- maṁ achādayi
         puññakammena saṁyutto 6- purato pātubhavissati.
         Yaṁ yaṁ icchati kāmehi taṁ taṁ pātubhavissati
         saṅkappaṁ paripūretvā nibbāyissatināsavo.
         Kilese jhāpayitvāna sampajāno paṭissato
         ekāsane nisīditvā arahattaṁ apāpuṇi 7-.
         Caṅkamanto nipajjanto nisinno athavā ṭhito
         buddhaseṭṭhaṁ saritvāna viharāmi ahaṁ tadā.
         Cīvare piṇḍapāte ca paccaye sayanāsane
         tattha me ūnatā natthi buddhapūjāyidaṁ phalaṁ.
         So dāni patto amataṁ santaṁ padamanuttaraṁ
         sabbāsave pariññāya viharāmi anāsavo.

  *  *  *  *  *  *
  Footnote:1 Ma. Yu. pañcavīsatikkhattuṁ so. 2 Ma. tassa kammanissandena. 3 Ma. ... ca.
 4 Ma. Yu. sīsaṁ nhāto ca yaṁ poso. 5 Ma. pupphamākaṅkhate yadi. Yu. ... cayaṁ.
 6 Ma. -- saṁyuttaṁ. 7 Ma. Yu. apāpuṇiṁ.
-------------------------------------------------
[page 012]
         Dvenavute ito kappe yaṁ buddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā tiṇasūlakachādaniyo thero imā gāthāyo abhāsitthāti.
              Tiṇasūlakachādaniyattherassa apadānaṁ samattaṁ.
              Catutthaṁ madhumaṁsadāyakattherāpadānaṁ (414)
     [4] Nagare bandhumatiyā sūkariko ahosahaṁ
         ukkoṭakaṁ randhayitvā madhumaṁsamhi 1- okiriṁ.
         Sannipātaṁ ahaṁ gantvā ekapattaṁ ahaṁ 2- gahiṁ
         pūrayitvāna taṁ pattaṁ bhikkhusaṅghassadāsahaṁ.
         Yo 3- vuḍḍhatherataro bhikkhu niyyādemi ahaṁ tadā
         iminā pattapūrena labhissaṁ 4- vipulaṁ sukhaṁ.
         Duve sampattiyo bhutvā sukkamūlena codito
         pacchime vattamānamhi kilese jhāpayissati.

  *  *  *  *  *  *
  Footnote:1 Yu. madhusappimhi ākiriṁ. 2 Ma. Yu. gahe sahaṁ. 3 Ma. Yu. yottha -- niyyādesi
 mamaṁ tadā. 4 Ma. Yu. labhassu.
-------------------------------------------------
[page 013]
         Tattha cittaṁ pasādetvā tāvatiṁsaṁ agañchihaṁ
         tattha bhutvā pivitvā ca labhāmi vipulaṁ sukhaṁ.
         Maṇḍape rukkhamūle vā pubbakammaṁ anussariṁ
         annapānābhivasso me ativassati tāvade.
         Idaṁ pacchimakaṁ mayhaṁ carimo vattate bhavo
         idhāpi annapānaṁ me vassate sabbakālikaṁ.
         Teneva madhudānena 1- sandhāvitvā bhave ahaṁ
         sabbāsave pariññāya viharāmi anāsavo.
         Ekanavute ito kappe yaṁ dānamadadiṁ tadā
         duggatiṁ nābhijānāmi madhudānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā madhumaṁsadāyako thero imā gāthāyo abhāsitthāti.
               Madhumaṁsadāyakattherassa apadānaṁ samattaṁ.

  *  *  *  *  *  *
  Footnote:1 Yu. maṁsadānena.
-------------------------------------------------
[page 014]
              Pañcamaṁ nāgapallavakattherāpadānaṁ (415)
     [5] Nagare bandhumatiyā rājuyyāne vasāmahaṁ
         mama assamasāmantā nisīdi lokanāyako.
         Nāgapallavamādāya buddhassa abhiropayiṁ
         pasannacitto sumano sugataṁ abhivādayiṁ.
         Ekanavute ito kappe yaṁ pallavamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā nāgapallavako thero imā gāthāyo abhāsitthāti.
               Nāgapallavakattherassa apadānaṁ samattaṁ.
                Chaṭṭhaṁ ekadīpiyattherāpadānaṁ (416)
     [6] Parinibbutamhi sugate siddhatthe lokanāyake
         sadevamānusā sabbe pūjenti dipaduttamaṁ.
-------------------------------------------------
[page 015]
         Āropite ca citake siddhatthe lokanāyake
         yathāsakena thāmena citaṁ pūjenti satthuno.
         Avidūre citakassa dīpaṁ ujjālayiṁ ahaṁ
         yāva udeti suriyo dīpaṁ me tāva pajjali.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tattha me sukataṁ byamhaṁ ekadīpanti ñāyati
         dīpasatasahassāni byamhe pajjalare mama.
         Udayantova suriyo deho me jalate 1- sadā
         sappabhāhi sarīrassa āloko hoti me sadā.
         Tirokuḍḍaṁ tiroselaṁ samatiggayha pabbataṁ
         samantā yojanasataṁ passāmi cakkhunā ahaṁ.
         Sattasattatikkhattuṁ ca devaloke ramiṁ ahaṁ
         ekatiṁsatikkhattuṁ ca devarajjaṁ akārayiṁ.
         Aṭṭhavīsatikkhattuṁ ca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Devalokā cavitvāna nibbatti mātukucchiyaṁ
         mātukucchigatassāpi akkhi me na 2- vinassati.
         Jātiyā catuvassohaṁ pabbajiṁ anagāriyaṁ
         aḍḍhamāse asampatte arahattaṁ apāpuṇiṁ.

  *  *  *  *  *  *
  Footnote:1 Ma. jotate. Yu. rājate. 2 Ma. Yu. na nimīlati.
-------------------------------------------------
[page 016]
         Dibbacakkhuṁ visodhesiṁ bhavā sabbe samūhatā
         sabbe kilesā sañchinnā ekadīpassidaṁ phalaṁ.
         Tirokuḍḍaṁ tiroselaṁ pabbatañcāpi kevalaṁ
         samatikkamma passāmi ekadīpassidaṁ phalaṁ.
         Visamā me samā honti andhakāro na vijjati
         nāhaṁ passāmi timiraṁ ekadīpassidaṁ phalaṁ.
         Catunavute ito kappe yaṁ dīpamadadiṁ tadā
         duggatiṁ nābhijānāmi ekadīpassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ekadīpiyo thero imā gāthāyo abhāsitthāti.
                Ekadīpiyattherassa apadānaṁ samattaṁ.
              Sattamaṁ ucchaṅgapupphiyattherāpadānaṁ (417)
     [7] Nagare bandhumatiyā ahosiṁ māliko tadā
         ucchaṅgaṁ pūrayitvāna agamaṁ antarāpaṇaṁ.
-------------------------------------------------
[page 017]
         Bhagavā tamhi samaye bhikkhusaṅghapurakkhato
         mahatā ānubhāvena niyyāti lokanāyako.
         Disvāna lokapajjotaṁ vipassiṁ lokatāraṇaṁ
         pupphaṁ paggayha ucchaṅgā buddhaseṭṭhaṁ apūjayiṁ.
         Ekanavute ito kappe buddhaseṭṭhaṁ 1- apūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ucchaṅgapupphiyo thero imā gāthāyo abhāsitthāti.
              Ucchaṅgapupphiyattherassa apadānaṁ samattaṁ.
               Aṭṭhamaṁ yāgudāyakattherāpadānaṁ (418)
     [8] Atithiṁ me gahetvāna āgañchiṁ gāmakaṁ tadā
         sampuṇṇanadikaṁ disvā saṅghārāmaṁ upāgamiṁ.
         Āraññakā dhutadharā 2- jhāyino lūkhacīvarā
         vivekābhiratā dhīrā saṅghārāme vasanti te.

  *  *  *  *  *  *
  Footnote:1 Ma. Yu. yaṁ pupphamabhipūjayiṁ. 2 Yu. dhūtavādā.
-------------------------------------------------
[page 018]
         Gati tesaṁ upacchinnā suvimuttāna tādinaṁ
         piṇḍāya te na gacchanti oruddhanadikāyatiṁ 1-.
         Pasannacitto sumano vedajāto katañjalī
         taṇḍulaṁ 2- paggahetvāna yāgudānaṁ adāsahaṁ.
         Pacanaṁ 3- yāguṁ datvāna pasanno sehi pāṇibhi
         sakakammābhiraddhohaṁ tāvatiṁsaṁ agañchahaṁ.
         Maṇimayañca me byamhaṁ nibbattaṁ 4- tidase gaṇe
         nārīgaṇehi saṁhito 5- modāmi byamhamuttame.
         Tettiṁsakkhattuṁ devindo devarajjamakārayiṁ
         tiṁsakkhattuṁ cakkavatti mahārajjamakārayiṁ.
         Padesarajjaṁ vipulaṁ gaṇanāto asaṅkhayaṁ
         devaloke manusse vā anubhotvā yasaṁ 6- ahaṁ.
         Pacchime bhavasampatte pabbajiṁ anagāriyaṁ
         saha oropite kese sabbasampattivijjahaṁ.
         Khayato vayato cāpi sammasanto kalevaraṁ
         pure sikkhāpadānena 7- arahattaṁ apāpuṇiṁ.
         Sudinnaṁ me dānavaraṁ pāṇijaṁ 8- suppayojitaṁ
         teneva yāgudānena pattomhi acalaṁ padaṁ.
         Sokaṁ pariddavaṁ byādhiṁ darathaṁ cittatāpanaṁ
         nābhijānāmi uppannaṁ yāgudānassidaṁ phalaṁ.

  *  *  *  *  *  *
  Footnote:1 Ma. oruddhanadikāya hi. Yu. oruddhanadikā yadi. 2 Ma. Yu. me gahetvāna.
 3 Ma. Yu. pañcannaṁ. 4 Ma. nibbatti. 5 Ma. Yu. sahito. 6 Ma. sayaṁ.
 7 Ma. sikkhāpadādānā. Yu. --- padādāne. 8 Ma. Yu. vāṇijaṁ.
-------------------------------------------------
[page 019]
         Yāguṁ saṅghassa datvāna puññakkhette anuttare
         pañcānisaṁse anubhomi aho yāgusuyiṭṭhatā.
         Abyādhitā rūpavatā khippaṁ dhammaṁ 1- nibujjhitā
         lābhitā annapānassa āyu pañcamakaṁ mama.
         Yo koci vedaṁ janayaṁ saṅghe yāguṁ dadeyya so
         imāni pañca ṭhānāni paṭiggaṇheyya paṇḍito.
         Karaṇīyaṁ kataṁ sabbaṁ bhavā ugghāṭitā mayā
         sabbāsavā parikkhīṇā natthi dāni punabbhavo.
         So ahaṁ vicarissāmi gāmā gāmaṁ purā puraṁ
         namassamāno sambuddhaṁ dhammassa ca sudhammataṁ.
         Tiṁsakappasahassamhi yaṁ dānamadadiṁ tadā
         duggatiṁ nābhijānāmi yāgudānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā yāgudāyako thero imā gāthāyo abhāsitthāti.
               Yāgudāyakattherassa apadānaṁ samattaṁ.

  *  *  *  *  *  *
  Footnote:1 Ma. Yu. dhammanisantitā.
-------------------------------------------------
[page 020]
              Navamaṁ patthodanadāyakattherāpadānaṁ (419)
     [9] Vanacārī pure āsiṁ satataṁ vanakammiko
         patthodanaṁ gahetvāna kammantaṁ agamāsahaṁ.
         Tatthaddasāsiṁ sambuddhaṁ sayambhuṁ aparājitaṁ
         vanā piṇḍāya nikkhantaṁ disvā cittaṁ pasādayiṁ.
         Parakammāyane yutto puññañca me na vijjati
         ayaṁ patthodano atthi bhojayissāmimaṁ muniṁ.
         Patthodanaṁ gahetvāna sayambhussa adāsahaṁ
         mama nijjhāyamānassa paribhuñji mahāmuni.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Dvattiṁsakkhattuṁ 1- < PTS. Ap , 377 >devindo devarajjamakārayiṁ
         tettiṁsakkhattuṁ rājā ca cakkavatti bhavissati 2-.
         Padesarajjaṁ vipulaṁ gaṇanāto asaṅkhayaṁ
         sukhito yasavā homi patthodanassidaṁ phalaṁ.
         Bhavābhave saṁsaranto labhāmi amitaṁ dhanaṁ
         bhoge me ūnatā natthi patthodanassidaṁ phalaṁ.
         Nadīsotapaṭibhāgā bhogā nibbattare mama
         parimetuṁ na sakkomi patthodanassidaṁ phalaṁ.

  *  *  *  *  *  *
  Footnote:1 Ma. Yu. chattiṁsakkhattuṁ. 2 Ma. Yu. ahosahaṁ.
-------------------------------------------------
[page 021]
         Imaṁ khāda imaṁ bhuñja imamhi sayane saya
         tenāhaṁ sukhito homi patthodanassidaṁ phalaṁ.
         Ekanavute 1- ito kappe yaṁ dānamadadiṁ tadā
         duggatiṁ nābhijānāmi patthodanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā patthodanadāyako thero imā gāthāyo abhāsitthāti.
              Patthodanadāyakattherassa apadānaṁ samattaṁ.
               Dasamaṁ mañcadāyakattherāpadānaṁ (420)
    [10] Parinibbute kāruṇike siddhatthe lokanāyake
         vitthārike pāvacane devamanussasakkate.
         Caṇḍālo āsahaṁ tattha āsandipīṭhakārako
         tena kammena jīvāmi tena posemi dārake.
         Āsandiṁ sukataṁ katvā pasanno sehi pāṇibhi
         sayameva upagantvā bhikkhusaṅghassadāsahaṁ.

  *  *  *  *  *  *
  Footnote:1 Ma. Yu. catunnavutito kappe.
-------------------------------------------------
[page 022]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Devalokaṁ gato santo modāmi tidase gaṇe
         sayanāni mahagghāni nibbattanti yathicchakaṁ.
         Paññāsakkhattuṁ devindo devarajjamakārayiṁ
         asītikkhattuṁ rājā ca cakkavatti ahosahaṁ.
         Padesarajjaṁ vipulaṁ gaṇanāto asaṅkhayaṁ
         sukhito yasavā homi mañcadānassidaṁ phalaṁ.
         Devalokā cavitvāna emi ce mānusaṁ bhavaṁ
         mahārahā susayanā sayameva bhavanti me.
         Ayaṁ pacchimako mayhaṁ carimo vattate bhavo
         ajjāpi sayanakāle sayanaṁ upatiṭṭhahi.
         Catunavute ito kappe yaṁ dānaṁ adadiṁ tadā
         duggatiṁ nābhijānāmi mañcadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
-------------------------------------------------
[page 023]
    Itthaṁ sudaṁ āyasmā mañcadāyako thero imā gāthāyo abhāsitthāti.
               Mañcadāyakattherassa apadānaṁ samattaṁ.
                          Uddānaṁ
         bhaddālī ekachatto ca tiṇasūlo ca maṁsado
         nāgapallavako dīpaṁ ucchaṅgi yāgudāyako.
         Patthodani mañcadado gāthāyo gaṇitā visā
         dve satāni ca gāthānaṁ gāthā cekā taduttari.
                 Bhaddālivaggo dvācattāḷīsamo.
                  ---------------------
-------------------------------------------------
[page 024]
                 Tecattāḷīso sakiṁsammajjakavaggo
               paṭhamaṁ sakiṁsammajjakattherāpadānaṁ (421)
    [11] Vipassino bhagavato pāṭaliṁ bodhimuttamaṁ
         disvāva taṁ pādapaggaṁ tattha cittaṁ pasādayiṁ.
         Sammajjaniṁ gahetvāna bodhiṁ sammajji tāvade
         sammajjitvāna taṁ bodhiṁ avandiṁ pāṭaliṁ ahaṁ.
         Tattha cittaṁ pasādetvā sire katvāna añjaliṁ
         namassamāno taṁ bodhiṁ gañchiṁ paṭikuṭiṁ ahaṁ.
         Cārimaggena 1- gacchāmi saranto bodhimuttamaṁ
         ajagaro maṁ pīḷeti ghorarūpo mahabbalo.
         Āsanne me kataṁ kammaṁ phalena tosayī mamaṁ
         kalevaraṁ me gilati devaloke ramāmahaṁ.
         Anāvilaṁ mama cittaṁ visuddhaṁ paṇḍaraṁ sadā
         sokasallaṁ na jānāmi cittasantāpanaṁ mama.
         Kuṭṭhaṁ gaṇḍo kilāso ca apamāro vitacchikā
         daddu kaṇḍu ca me natthi phalaṁ sammajjanāyidaṁ.
         Soko ca pariḷāho ca hadaye me na vijjati
         abhantaṁ 2- ujukaṁ cittaṁ phalaṁ sammajjanāyidaṁ.

  *  *  *  *  *  *
  Footnote:1 Ma. tādimaggena. Yu. cārimamaggena. 2 Yu. asattaṁ.
-------------------------------------------------
[page 025]
         Samādhiṁ 1- puna pajjāmi visuddhaṁ 2- hoti mānasaṁ
         yaṁ yaṁ samādhiṁ icchāmi so so sampajjate mama.
         Rajanīye na rajjāmi atho dosaniyesu ca
         mohanīye na muyhāmi phalaṁ sammajjanāyidaṁ.
         Ekanavute ito kappe yaṁ kammamakariṁ tadā
         duggatiṁ nābhijānāmi phalaṁ sammajjanāyidaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā sakiṁsammajjako thero imā gāthāyo abhāsitthāti.
               Sakiṁsammajjakattherassa apadānaṁ samattaṁ.
              Dutiyaṁ ekadussadāyakattherāpadānaṁ (422)
    [12] Nagare haṁsavatiyā ahosiṁ tiṇahārako
         tiṇahārena jīvāmi tena posemi dārake.
         Padumuttaro nāma jino sabbadhammāna pāragū
         tamandhakāraṁ nāsetvā uppajji lokanāyako.

  *  *  *  *  *  *
  Footnote:1 Ma. samādhīsu na majjāmi. Yu. na sajjāmi. 2 Ma. visadaṁ.
-------------------------------------------------
[page 026]
         Sake ghare nisīditvā evaṁ cintesi tāvade
         buddho loke samuppanno deyyadhammo na vijjati.
         Idaṁ me sāṭakaṁ ekaṁ natthi me koci dāyako
         dukkho nirayasamphasso ropayissāmi dakkhiṇaṁ.
         Evāhaṁ cintayitvāna sakaṁ cittaṁ pasādayiṁ
         ekaṁ dussaṁ gahetvāna buddhaseṭṭhassadāsahaṁ.
         Ekaṁ dussaṁ daditvāna ukkuṭṭhiṁ sampavattayiṁ
         yadi buddho tuvaṁ vīra tārehi maṁ mahāmuni.
         Padumuttaro lokavidū āhutīnaṁ paṭiggaho
         mamaṁ dānaṁ pakittento akā me anumodanaṁ.
         Iminā ekadussena cetanāpaṇidhīhi ca
         kappasatasahassāni vinipātaṁ na gacchati.
         Chattiṁsakkhattuṁ devindo devarajjaṁ karissati
         tettiṁsakkhattuṁ rājā ca cakkavatti bhavissati.
         Padesarajjaṁ vipulaṁ gaṇanāto asaṅkhayaṁ
         devaloke manusase vā saṁsaranto tuvaṁ bhave.
         Rūpavā guṇasampanno anuvattantadehavā
         akkhobhaṁ amitaṁ dussaṁ labhissati yathicchakaṁ.
         Idaṁ vatvāna sambuddho jalajuttamanāmako 1-
         nabhaṁ abbhuggami dhīro haṁsarājāva ambare.

  *  *  *  *  *  *
  Footnote:1 Yu. jalajuttamanāyako.
-------------------------------------------------
[page 027]
         Yaṁ yaṁ yonūpapajjāmi devattaṁ atha mānusaṁ
         bhoge me ūnatā natthi ekadussassidaṁ phalaṁ.
         Paduddhāre paduddhāre dussaṁ nibbattate mama
         heṭṭhā dussamhi tiṭṭhāhi uparicchadanaṁ mama.
         Cakkavāḷaṁ upādāya sakānanaṁ sapabbataṁ
         icchamāno ahaṁ ajja dussenacchādayeyya taṁ.
         Teneva ekadussena saṁsaranto bhavābhave
         suvaṇṇavaṇṇo hutvāna saṁsarāmi bhavābhave.
         Vipākaṁ ekadussassa ajjhagaṁ 1- tattha bhikkhutaṁ
         ayaṁpi 2- pacchimā jāti vipaccati idhāpi me.
         Satasahasse ito kappe yaṁ dussamadadiṁ tadā
         duggatiṁ nābhijānāmi ekadussassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ekadussadāyako thero imā gāthāyo abhāsitthāti.
              Ekadussadāyakattherassa apadānaṁ samattaṁ.

  *  *  *  *  *  *
  Footnote:1 Ma. Yu. nājjhagaṁ kattha cikkhayaṁ. 2 Ma. ayaṁ me antimā jāti.
-------------------------------------------------
[page 028]
              Tatiyaṁ ekāsanadāyakattherāpadānaṁ (423)
    [13] < PTS. Ap , 381 >Himavantassa avidūre kasiko 1- nāma pabbato
         assamo sukato mayhaṁ paṇṇasālā sumāpitā.
         Nārado nāma nāmena kassapo iti maṁ vidū
         suddhimaggaṁ gavesanto vasāmi kasike tadā.
         Padumuttaro nāma jino sabbadhammāna pāragū
         vivekakāmo sambuddho āgañchi anilañjasā.
         Vanagge gacchamānassa disvā raṁsiṁ mahesino
         kaṭṭhamañcaṁ paññāpetvā ajinañca apatthariṁ.
         Āsanaṁ paññāpetvāna sīse katvāna añjaliṁ
         somanassaṁ pavedetvā idaṁ vacanamabraviṁ.
         Sallakatto tuvaṁ dhīra āturānaṁ tikicchako
         mama rāgaparetassa 2- tikicchaṁ dehi nāyaka.
         Puññatthikā 3- ye passanti buddhaseṭṭhaṁ tuvaṁ muni
         dhuvatthasiddhiṁ papponti etesaṁ ajaro bhave.
         Na me deyyaṁ 4- tava atthi pavattaphalabhojahaṁ
         idaṁ me āsanaṁ atthi nisīda kaṭṭhamañcake.
         Nisīdi tattha bhagavā achambhitova kesarī
         muhuttaṁ vītināmetvā idaṁ vacanamabravi.

  *  *  *  *  *  *
  Footnote:1 Ma. gosito. Yu. kosiko. 2 Ma. Yu. rogaparetassa. 3 Ma. Yu.
 kallatthikā. 4 Ma. deyyadhammo atthi.
-------------------------------------------------
[page 029]
         Vissaṭṭho hohi mā bhāyi laddho jotiraso tayā
         yaṁ tuyhaṁ patthitaṁ sabbaṁ paripūressatāsanaṁ 1-.
         Na 2- thokaṁ sukataṁ puññaṁ puññakkhette anuttare
         sakkā uddharituṁ attā yassa cittaṁ sunīhitaṁ 3-.
         Iminā āsanadānena cetanāpaṇidhīhi ca
         kappasatasahassāni vinipātaṁ na gacchati.
         Paññāsakkhattuṁ devindo devarajjaṁ karissati
         asītikkhattuṁ rājā ca cakkavatti bhavissati.
         Padesarajjaṁ vipulaṁ gaṇanāto asaṅkhayaṁ
         sabbattha sukhito hutvā saṁsāre saṁsarissati.
         Idaṁ vatvāna sambuddho jalajuttamanāmako
         nabhaṁ abbhuggami dhīro haṁsarājāva ambare.
         Hatthiyānaṁ assayānaṁ sarathaṁ sandamānikaṁ
         labhāmi sabbamevetaṁ ekāsanassidaṁ phalaṁ.
         Kānanaṁ pavisitvāna yadā icchāmi āsanaṁ
         mama saṅkappamaññāya pallaṅko upatiṭṭhati.
         Vārimajjhagato santo yadā icchāmi āsanaṁ
         mama saṅkappamaññāya pallaṅko upatiṭṭhati.
         Yaṁ yaṁ yonūpapajjāmi devattaṁ atha mānusaṁ
         pallaṅkasatasahassāni parivārenti maṁ sadā.

  *  *  *  *  *  *
  Footnote:1 Ma. Yu. paripūrissatināgate. 2 Ma. na moghaṁ taṁ kataṁ tuyhaṁ. Yu. na thokaṁ taṁ
 kataṁ tuyhaṁ. 3 Ma. Yu. paṇīhitaṁ.
-------------------------------------------------
[page 030]
         Duve bhave saṁsarāmi devatte atha mānuse
         duve kule ca jāyāmi khattiye cāpi brāhmaṇe.
         Ekāsanaṁ daditvāna puññakkhette anuttare
         dhammapallaṅkamaññāya 1- viharāmi anāsavo.
         Satasahasse ito kappe yaṁ dānamadadiṁ tadā
         duggatiṁ nābhijānāmi ekāsanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ekāsanadāyako thero imā gāthāyo abhāsitthāti.
              Ekāsanadāyakattherassa apadānaṁ samattaṁ.
             Catutthaṁ sattakadambapupphiyattherāpadānaṁ (424)
    [14] Himavantassa avidūre kadambo 2- nāma pabbato
         tasmiṁ pabbatapassamhi 3- satta buddhā vasiṁsu te.
         Kadambapupphaṁ 4- disvāna paggahetvāna añjaliṁ
         satta mālāni gahetvā puṇṇacittena 5- okiriṁ.

  *  *  *  *  *  *
  Footnote:1 Ma. Yu. ..ṃādāya. 2 Ma. kukkuṭo .... 3 Ma. ...pādamhi.
 4 Ma. Yu. kadambaṁ pupphitaṁ .... 5 Ma. Yu. puññacittena.
-------------------------------------------------
[page 031]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Catunavute ito kappe yaṁ kammamakariṁ tadā
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā sattakadambapupphiyo thero imā gāthāyo abhāsitthāti.
             Sattakadambapupphiyattherassa apadānaṁ samattaṁ.
              Pañcamaṁ koraṇḍapupphiyattherāpadānaṁ (425)
    [15] Vanakammiko pure āsiṁ pitupetāmahenahaṁ 1-
         pasumārena 2- jīvāmi kusalaṁ me na vijjati.
         Mama āsayasāmantā tisso lokagganāyako
         padāni tīṇi dassesi anukampāya cakkhumā.
         Akkante ca pade disvā tissanāmassa satthuno
         haṭṭho haṭṭhena cittena pade cittaṁ pasādayiṁ.

  *  *  *  *  *  *
  Footnote:1 pitumātumatenahaṁ. 2 Yu. pararuhirena.
-------------------------------------------------
[page 032]
         Koraṇḍaṁ pupphitaṁ disvā pādapaṁ dharaṇīruhaṁ
         sakoṭikaṁ 1- gahetvāna padaseṭṭhaṁ apūjayiṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Yaṁ yaṁ yonūpapajjāmi devattaṁ atha mānusaṁ
         koraṇḍavaṇṇakoyeva sappabhāso 2- bhavāmahaṁ.
         Dvenavute ito kappe yaṁ kammamakariṁ tadā
         duggatiṁ nābhijānāmi padapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchakatā kataṁ buddhassa sāsananti.
   Itthaṁ sudaṁ āyasmā koraṇḍapupphiyo thero imā gāthāyo abhāsitthāti.
              Koraṇḍapupphiyattherassa apadānaṁ samattaṁ.
              Chaṭṭhaṁ ghaṭamaṇḍadāyakattherāpadānaṁ (426)
    [16] Sucintitaṁ bhagavantaṁ lokajeṭṭhaṁ narāsabhaṁ
         upaviṭṭhaṁ mahāraññaṁ vātābādhena pīḷitaṁ.

  *  *  *  *  *  *
  Footnote:1 Ma. sakosakaṁ. Yu. sakoṭakaṁ. 2 Ma. suppabhāso.
-------------------------------------------------
[page 033]
         Disvā cittaṁ pasādetvāna ghaṭamaṇḍaṁ upānayiṁ
         katattā apacitattā 1- ca gaṅgā bhāgīrasī 2- ayaṁ.
         Mahāsamuddā cattāro ghaṭaṁ sampajjare mama
         ayañca paṭhavī ghorā appamāṇā asaṅkhayā.
         Mama saṅkappamaññāya bhavate madhusakkharā
         catuddisā 3- ime rukkhā pādapā dharaṇīruhā.
         Mama saṅkappamaññāya kapparukkhā bhavanti te
         paññāsakkhattuṁ devindo devarajjamakārayiṁ.
         Ekapaññāsakkhattuñca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Catunavute ito kappe yaṁ dānamadadiṁ tadā
         duggatiṁ nābhijānāmi ghaṭamaṇḍassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ghaṭamaṇḍadāyako thero imā gāthāyo abhāsitthāti.
              Ghaṭamaṇḍadāyakattherassa apadānaṁ samattaṁ.

  *  *  *  *  *  *
  Footnote:1 Ma. Yu. ācitattā ca. 2 Ma. bhāgīrathī. 3 Ma. Yu. cātuddīpā.
-------------------------------------------------
[page 034]
             Sattamaṁ ekadhammasavaniyattherāpadānaṁ (427)
    [17] Padumuttaro nāma jino sabbadhammāna pāragū
         catusaccaṁ pakāsento santāresi bahuṁ janaṁ.
         Ahaṁ tena samayena jaṭilo uggatāpano
         dhunanto vākacīrāni gacchāmi ambare tadā.
         Buddhaseṭṭhassa upari gantuṁ na visahāmahaṁ
         pakkhīva selamāsajja gamanaṁ na labhāmahaṁ.
         Udake dhopayitvāna 1- evaṁ gacchāmi ambare
         na me idaṁ bhūtapubbaṁ iriyāpathavikopanaṁ.
         Handa me taṁ gavesissaṁ appevatthaṁ labheyyahaṁ
         orohanto antalikkhā saddamassosi satthuno.
         Sarena rajanīyena savanīyena vattunā 2-
         aniccataṁ kathentassa taññeva uggahiṁ tadā.
         Aniccasaññamuggayha agamāsiṁ mamassamaṁ
         yāvatāyuṁ vasitvāna tattha kālaṁ kato ahaṁ.
         Carime vattamānamhi saddhammassavanaṁ sariṁ
         tena kammena sukatena cetanāpaṇidhīhi ca.
         Jahitvā mānusaṁ dehaṁ tāvatiṁsaṁ agañchahaṁ
         tiṁsakappasahassāni devaloke ramiṁ ahaṁ.

  *  *  *  *  *  *
  Footnote:1 Ma. vokkamitvāna. Yu. vomisitvāna. 2 Ma. Yu. vaggunā.
-------------------------------------------------
[page 035]
         Ekapaññāsakkhattuñca devarajjamakārayiṁ
         ekatiṁsatikkhattuñca 1- cakkavatti ahosahaṁ.
         Padesarajjaṁ vipulaṁ gaṇanāto asaṅkhayaṁ
         anubhomi sakaṁ puññaṁ sukhitohaṁ bhavābhave.
         Anussarāmi taṁ saññaṁ saṁsaranto bhavābhave
         na kenacihaṁ 2- vijjhāmi nibbānaṁ accutaṁ padaṁ.
         Pitu gehe nisīditvā samaṇo bhāvitindriyo
         kathaṁ so paridīpento aniccaṁ 3- tatthudāhari.
         Aniccā vata saṅkhārā uppādavayadhammino
         uppajjitvā nirujjhanti tesaṁ vūpasamo sukho.
         Saha gāthaṁ suṇitvāna sabbasaññaṁ 4- anussariṁ
         ekāsane nisīditvā arahattamapāpuṇiṁ.
         Jātiyā sattavassena arahattaṁ apāpuṇiṁ
         upasampādayi buddho dhammassavanassidaṁ phalaṁ.
         Satasahasse ito kappe yaṁ dhammaṁ asuṇiṁ tadā
         duggatiṁ nābhijānāmi dhammassavanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. ekavīsatikkhattuñca. 2 Ma. Yu. na koṭiṁ paṭivijjhāmi 3 Ma. anicacatamudāhari.
 Yu. aniccaṁ vatthudāhariṁ. 4 Po. Ma. Yu. pubbasaññamanussariṁ.
-------------------------------------------------
[page 036]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Atthaṁ sudaṁ āyasmā ekadhammasavaniyo thero imā gāthāyo abhāsitthāti.
              Ekadhammasavaniyattherassa apadānaṁ samattaṁ.
                Aṭṭhamaṁ sucintitattherāpadānaṁ (428)
    [18] Nagare haṁsavatiyā ahosiṁ kasako tadā
         kasikammena jīvāmi tena posemi dārake.
         Susampannaṁ tadā khettaṁ dhaññaṁ me phalinaṁ ahu
         pākakāleva sampatte evaṁ cintesahaṁ tadā.
         Na 1- mecchannaṁ na paṭirūpaṁ jānantassa guṇāguṇaṁ
         yohaṁ saṅghe adatvāna aggaṁ bhuñjeyyamattanā 2-.
         Sambuddho asamo loke dvattiṁsavaralakkhaṇo
         tato ca bhāvito saṅgho puññakkhettaṁ 3- anuttaraṁ.
         Tattha dassāmihaṁ dānaṁ navasassaṁ pure pure
         evāhaṁ cintayitvāna haṭṭho pītikamānaso 4-.
         Khettato dhaññamāharitvā sambuddhaṁ upasaṅkamiṁ
         upasaṅkamma sambuddhaṁ lokajeṭṭhaṁ narāsabhaṁ.
         Vanditvā satthuno pāde idaṁ vacanamabraviṁ
         navasassañca sampannaṁ idha hosi ca tvaṁ 5- mune.

  *  *  *  *  *  *
  Footnote:1 Ma. Yu. nacchannaṁ. 2 Ma. bhuñjeyya ce tadā. Yu. bhuñjeyya maṁ tadā.
 3 Ma. Yu. puññakkhetato anuttaro. 4 Ma. Yu. piṇitamānaso. 5 Ma. āyāgosi
 gosi ca tuvaṁ mune. Yu. āyāyopi ....
-------------------------------------------------
[page 037]
         Anukampaṁ upādāya adhivāsehi cakkhuma
         padumuttaro lokavidū āhutīnaṁ paṭiggaho.
         Mama saṅkappamaññāya idaṁ vacanamabravi
         cattāro ca paṭipannā cattāro ca phale ṭhitā.
         Esa saṅgho ujubhūto paññāsīlasamāhito
         yajantānaṁ manussānaṁ puññapekkhāna pāṇinaṁ.
         Karotaṁ upacikaṁ 1- puññaṁ saṅghe dinnaṁ mahapphalaṁ
         tasmiṁ saṅghe ca dātabbaṁ tava sassaṁ tathetaraṁ.
         Saṅghato uddisitvāna bhikkhū netvā sakaṁ gharaṁ
         paṭiyattaṁ ghare santaṁ bhikkhusaṅghassa dehi tvaṁ.
         Saṅghato uddisitvāna bhikkhū netvānahaṁ gharaṁ
         yaṁ ghare paṭiyattaṁ me bhikkhusaṅghassadāsahaṁ
         tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tattha me sukataṁ byamhaṁ sovaṇṇaṁ supabhassaraṁ
         saṭṭhiyojanamubbedhaṁ tiṁsayojanavitthataṁ.
                    Ekūnavīsatimaṁ bhāṇavāraṁ.
         Ākiṇṇaṁ bhavanaṁ mayhaṁ nārīgaṇasamākulaṁ
         tattha bhutvā pivitvā ca vasāmi tidase ahaṁ.

  *  *  *  *  *  *
  Footnote:1 Ma. karoto padhikaṁ. Yu. karontaṁ opadhikaṁ.
-------------------------------------------------
[page 038]
         Satānaṁ tiṁsakkhattuṁ 1- ca devarajjamakārayiṁ
         satānaṁ pañcakkhattuñca devarajjamakārayiṁ.
         Satānaṁ pañcakkhattuñca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Bhavābhave saṁsaranto labhāmi amitaṁ dhanaṁ
         bhoge me ūnatā natthi navasassassidaṁ phalaṁ.
         Hatthiyānaṁ assayānaṁ sivikaṁ sandamānikaṁ
         labhāmi sabbamevetaṁ navasassassidaṁ phalaṁ.
         Navavatthaṁ navaphalaṁ navaggarasabhojanaṁ
         labhāmi sabbamevetaṁ navasassassidaṁ phalaṁ.
         Koseyyaṁ kambaliyāni khomakappāsikāni ca
         labhāmi sabbamevetaṁ navasassassidaṁ phalaṁ.
         Dāsīgaṇaṁ dāsagaṇaṁ nāriyo samalaṅkatā
         labhāmi sabbamevetaṁ navasassassidaṁ phalaṁ.
         Na maṁ sītaṁ va uṇhaṁ vā pariḷāho na vijjati
         atho cetasikaṁ dukkhaṁ hadaye me na vijjati.
         Imaṁ khāda imaṁ bhuñja imamhi sayane saya
         labhāmi sabbamevetaṁ navasassassidaṁ phalaṁ.
         Ayaṁ pacchimako dāni carimo vattate bhavo
         ajjāpi deyyadhammo 2- me mamaṁ 3- toseti sabbadā.

  *  *  *  *  *  *
  Footnote:1 Ma. Yu. tīṇikkhattuñca. 2 Yu. deyyadhamme. 3 Ma. Yu. phalaṁ.
-------------------------------------------------
[page 039]
         Navasassaṁ daditvāna saṅghe gaṇavaruttame
         aṭṭhānisaṁse anubhomi kammānucchavike mama.
         Vaṇṇavā yasavā homi mahābhogo anītiko
         mahābhakkho 1- sadā homi abhejjapariso sadā.
         Sabbe maṁ apacāyanti yekeci paṭhavissitā
         deyyadhammo ca yokoci pure pure labhāmihaṁ.
         Bhikkhusaṅghassa vā majjhe buddhaseṭṭhassa sammukhā
         sabbepi samatikkamma denti mameva dāyakā.
         Paṭhamaṁ navasassañhi datvā saṅghe gaṇuttame
         imānisaṁse anubhomi navasassassidaṁ phalaṁ.
         Satasahasse ito kappe yaṁ dānamadadiṁ tadā
         duggatiṁ nābhijānāmi navasassassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā sucintito thero imā gāthāyo abhāsitthāti.
                Sucintitattherassa apadānaṁ samattaṁ.

  *  *  *  *  *  *
  Footnote:1 Ma. Yu. mahāpakkho.
-------------------------------------------------
[page 040]
             Navamaṁ soṇṇakiṁkaṇiyattherāpadānaṁ 1- (429)
    [19] < PTS. Ap , 388 >Saddhāya abhinikkhamma pabbajiṁ anagāriyaṁ
         vākacīradharo āsiṁ tapokammamapassito.
         Atthadassī tu bhagavā lokajeṭṭho narāsabho
         uppajji tamhi samaye tārayanto mahājanaṁ.
         Balañca vata me khīṇaṁ byādhinā paramenahaṁ 2-
         buddhaseṭṭhaṁ saritvāna puḷine thūpamuttamaṁ.
         Karitvā haṭṭhacittohaṁ sahasena 3- samokiriṁ
         soṇṇakiṁkaṇipupphāni udaggamanaso ahaṁ.
         Sammukhā viya sambuddhaṁ thūpaṁ paricariṁ ahaṁ
         tena cetopasādena atthadassissa tādino.
         Devalokaṁ gato santo labhāmi vipulaṁ sukhaṁ
         suvaṇṇavaṇṇo tatthāsi buddhapūjāyidaṁ phalaṁ.
         Asītikoṭiyo mayhaṁ nāriyo samalaṅkatā
         sadā mayhaṁ upaṭṭhanti buddhapūjāyidaṁ phalaṁ.
         Saṭṭhī turiyasahassāni bheriyo paṇavāpica
         saṅkhā ca deṇḍimā tattha vaggū vajjanti dundubhi.
         Cullāsītisahassāni hatthiyo samalaṅkatā
         tidhappabhinnā mātaṅgā kuñjarā saṭṭhihāyanā.

  *  *  *  *  *  *
  Footnote:1 Ma. Yu. sovaṇṇa.... 2 Ma. paramena taṁ. 3 Ma. sahatthena.
-------------------------------------------------
[page 041]
         Hemajālābhisañchannā upaṭṭhānaṁ karonti me
         balakāye bhave 1- ceva ūnatā me na vijjati.
         Soṇṇakiṁkaṇipupphānaṁ vipākaṁ anubhomihaṁ
         aṭṭhapaññāsakkhattuṁ ca devarajjamakārayiṁ.
         Ekasattatikkhattuñca cakkavatti ahosahaṁ
         paṭhabyā rajjaṁ ekasataṁ mahiyā kārayiṁ ahaṁ.
         So dāni patto amataṁ gambhīraṁ 2- duddasaṁ padaṁ
         saṁyojanā parikkhīṇā natthi dāni punabbhavo.
         Aṭṭhārase kappasate yaṁ pupphamabhiropayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā soṇṇakiṁkaṇiyo thero imā gāthāyo abhāsitthāti.
               Soṇṇakiṁkaṇiyattherassa apadānaṁ samattaṁ.

  *  *  *  *  *  *
  Footnote:1 Ma. Yu. gaje. 2 Ma. Yu. asaṅkhataṁ sududdasaṁ.
-------------------------------------------------
[page 042]
            Dasamaṁ sovaṇṇakontarikattherāpadānaṁ 1- (430)
    [20] Manobhāvaniyaṁ buddhaṁ attadantaṁ samāhitaṁ
         iriyamānaṁ brahmapathe cittavūpasame rataṁ.
         Nitiṇṇaogha sambuddhaṁ jhāyiṁ jhānarataṁ muniṁ
         upaviṭṭhaṁ 2- samāpattiṁ indriyasaṁvarappahaṁ 3-.
         Alāvunodakaṁ gayha buddhaseṭṭhaṁ upāgamiṁ
         buddhapāde dhovitvāna alāvukamadāsahaṁ.
         Āṇāpesi ca sambuddho padumuttaranāmako
         imimodakamāhatvā pādamūle ṭhapehi me.
         Sādhūtihaṁ paṭissutvā satthu gāravatāyava 4-
         udakaṁ lāvunāhatvā buddhaseṭṭhaṁ upānayiṁ 5-.
         Anumodi mahāvīro cittaṁ nibbāpayaṁ mama
         iminā lāvudānena saṅkappo te samijjhatu.
         Paṇṇarase ito kappe devaloke ramiṁ ahaṁ
         tettiṁsakkhattuṁ rājā ca cakkavatti ahosahaṁ.
         Divā vā yadivā rattiṁ caṅkamantassa tiṭṭhato
         sovaṇṇaṁ kontaraṁ gayha tiṭṭhanti 6- purato mama.
         Buddhassa datvāna lāvuṁ labhāmi soṇṇakontaraṁ
         appakaṁpi karaṁ kāraṁ vipulaṁ hoti tādisu 7-

  *  *  *  *  *  *
  Footnote:1 Ma. soṇṇakontarikat.... Yu. suvaṇṇakattarikat.... 2 Ma. upatitthaṁ
 samāpannaṁ. 3 Ma. Yu. indivaradalappabhaṁ. 4 Ma. Yu. ... ca. 5 Ma. upāgamiṁ.
 6 Ma. tiṭṭhate. Yu. tiṭṭhati. 7 Yu. tādisaṁ.
-------------------------------------------------
[page 043]
         Satasahasse ito kappe yaṁ lāvumadadiṁ tadā
         duggatiṁ nābhijānāmi alāvussa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā sovaṇṇakontariko thero imā gāthāyo abhāsitthāti.
             Sovaṇṇakontarikattherassa apadānaṁ samattaṁ.
                          Uddānaṁ
         sakiṁsammajjako thero ekadussāsanappadā
         kadamba koraṇḍakadā ghaṭasavanikopica
         sucintito kiṁkaṇiko soṇṇakontarikopica
         ekagāthāsatañcettha ekasattatimeva ca.
                 Sakiṁsammajjakavaggo tecattāḷīso.
                 -----------------------
-------------------------------------------------
[page 044]
                  Catucattāḷīso ekavihārivaggo
               paṭhamaṁ ekavihāriyattherāpadānaṁ (431)
    [21] Imamhi bhaddake kappe brahmabandhu mahāyaso
         kassapo nāma gottena uppajji vadataṁ varo.
         Nippapañco nirālambo ākāsasamamānaso
         suññatabahulo tādi animittarato vasi.
         Āsaṁkacitto 1- nillepo asaṁsaṭṭho kule gaṇe
         mahākaruṇiko dhīro vinayopāyakovido.
         Uyyutto parakiccesu vinayanto sadevake
         nibbānagamanaṁ maggaṁ gatipaṅkavisosanaṁ.
         Amataṁ paramassādaṁ jarāmaraṇanivāraṇaṁ
         mahāparisamajjhe so nisinno lokatāraṇo.
         Karavikarudo nātho brahmaghoso tathāgato
         uddharanto mahādukkhā 2- vippanaṭṭhe anāyake.
         Desento virajaṁ dhammaṁ diṭṭho me lokanāyako
         tassa dhammaṁ suṇitvāna pabbajiṁ anagāriyaṁ.
         Pabbajitvā tadāvāhaṁ cintento jinasāsanaṁ
         ekakova vane ramme vasiṁ saṁsaggapīḷito.

  *  *  *  *  *  *
  Footnote:1 Ma. Yu. asaṅgacitto nikleso. 2 Ma. Yu. mahāduggā.
-------------------------------------------------
[page 045]
         Sakkāyavūpakasso 1- me hetubhūto mamāgami
         manaso vūpakāsassa 2- saṁsaggabhayadassino.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ekavihāriyo thero imā gāthāyo abhāsitthāti.
               Ekavihāriyattherassa apadānaṁ samattaṁ.
               Dutiyaṁ ekasaṅkhiyattherāpadānaṁ (432)
    [22] Vipassino bhagavato mahābodhimaho ahu
         mahājanā samāgamma pūjenti bodhimuttamaṁ.
         Mahāsokarahito 3- pañño buddhaseṭṭho bhavissati
         yassāyaṁ īdiso bodhi pūjanīyova satthuno.
         Tato saṅkhaṁ gahetvāna bodhirukkhaṁ upaṭṭhahiṁ
         dhamanto sabbadivasaṁ avandiṁ bodhimuttamaṁ.
         Āsannake kataṁ kammaṁ devalokaṁ apāpayi
         kalevaraṁ me patitaṁ devaloke ramāmahaṁ.

  *  *  *  *  *  *
  Footnote:1 Ma. sakkāyavūpakāso me. Yu. savakāya vūpakaṭṭho me. 2 Yu. vūpakaṭṭhassa.
 3 Ma. Yu. na hi taṁ orakaṁ maññe.
-------------------------------------------------
[page 046]
         Saṭṭhī turiyasahassāni tuṭṭhahaṭṭhā pamoditā
         sadā mayhaṁ upaṭṭhanti buddhapūjāyidaṁ phalaṁ.
         Ekasattatime kappe rājā āsi sudassano
         cāturanto vijitāvī jambūdīpassa 1- issaro.
         Tato aṭṭhasatā 2- turiyā parivārenti maṁ sadā
         anubhomi sakaṁ kammaṁ upaṭṭhānassidaṁ phalaṁ.
         Yaṁ yaṁ yonūpapajjāmi devattaṁ atha mānusaṁ
         mātukucchigatassāpi vajjare bheriyo sadā.
         Upaṭṭhitvāna sambuddhaṁ anubhotvāna sampadā
         sivaṁ amalaṁ 3- amaraṁ pattomhi acalaṁ padaṁ.
         Ekanavute ito kappe yaṁ kammamakariṁ tadā
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ekasaṅkhiyo thero imā gāthāyo abhāsitthāti.
               Ekasaṅkhiyattherassa apadānaṁ samattaṁ.

  *  *  *  *  *  *
  Footnote:1 Ma. jambūmaṇḍassa. Yu. jambūsaṇḍassa. ito paraṁ īdisameva. 2 Ma. Yu. aṅgasatā.
 3 Ma. Yu. sukhemaṁ amataṁ.
-------------------------------------------------
[page 047]
              Tatiyaṁ pāṭihirasaññakattherāpadānaṁ (433)
    [23] < PTS. Ap , 392 >Padumuttaro nāma jino āhutīnaṁ paṭiggaho
         vasīsatasahassehi nagaraṁ pāvisī tadā.
         Nagaraṁ pavisantassa upasantassa tādino
         rathiyā 1- paccuggamanādīsu nigghoso āsi tāvade.
         Buddhassa ānubhāvena avajjitāghaṭṭitā 2-
         sayaṁ vīṇā pavajjanti buddhassa pavisato puraṁ.
         Buddhaseṭṭhaṁ namassāmi padumuttaraṁ mahāmuniṁ
         pāṭihirañca passitvā tattha cittaṁ pasādayiṁ.
         Aho buddho aho dhammo aho no satthusampadā
         acetanāpi turiyā sayameva pavajjare.
         Satasahasse ito kappe yaṁ saññamalabhiṁ tadā
         duggatiṁ nābhijānāmi buddhasaññāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. ratanāni pajjotiṁsu. Yu. ratanāni panādiṁsu. 2 Ma. bherivajjumaghaṭṭitā.
 Yu. bherivajjanaghaṭṭitā.
-------------------------------------------------
[page 048]
   Itthaṁ sudaṁ āyasmā pāṭihirasaññako thero imā gāthāyo abhāsitthāti.
              Pāṭihirasaññakattherassa apadānaṁ samattaṁ.
               Catutthaṁ ñāṇatthavikattherāpadānaṁ (434)
    [24] Kaṇikāraṁva jalitaṁ dīparukkhaṁva jotitaṁ
         kañcanaṁva virocantaṁ addasaṁ dipaduttamaṁ.
         Kamaṇḍaluṁ ṭhapetvāna vākacīrañca kuṇḍikaṁ
         ekaṁsaṁ ajinaṁ katvā buddhaseṭṭhaṁ thaviṁ ahaṁ.
         Tamandhakāraṁ vidhamaṁ mohajālasamākulaṁ
         ñāṇālokaṁ dassayitvā tiṇṇo 1- asi tuvaṁ muni.
         Samuddharasimaṁ lokaṁ sabbāvantaṁ anuttaraṁ
         ñāṇena te upamā natthi yāvatā jagato 2- gati.
         Tena ñāṇena sabbaññū sabbaññūti pavuccati
         vandāmi taṁ mahāvīraṁ sabbaññutaṁ anāsavaṁ.
         Satasahasse ito kappe buddhaseṭṭhaṁ thaviṁ ahaṁ
         duggatiṁ nābhijānāmi ñāṇatthumanāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. nittiṇṇosi mahāmuni. 2 Yu. ca gato gati.
-------------------------------------------------
[page 049]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ñāṇatthaviko thero imā gāthāyo abhāsitthāti.
               Ñāṇatthavikattherassa apadānaṁ samattaṁ.
               Pañcamaṁ ucchukhaṇḍikattherāpadānaṁ (435)
    [25] Nagare bandhumatiyā dvārapālo ahosahaṁ
         addasaṁ virajaṁ buddhaṁ sabbadhammāna pāraguṁ.
         Ucchukkhaṇḍikamādāya buddhaseṭṭhassadāsahaṁ
         pasannacitto sumano vipassissa mahesino.
         Ekanavute ito kappe yaṁ ucchumadadiṁ tadā
         duggatiṁ nābhijānāmi ucchukhaṇḍassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
 Itthaṁ sudaṁ āyasmā ucchukhaṇḍiko thero imā gāthāyo abhāsitthāti.
               Ucchukhaṇḍikattherassa apadānaṁ samattaṁ.
-------------------------------------------------
[page 050]
               Chaṭṭhaṁ kalambadāyakattherāpadānaṁ (436)
    [26] Romaso nāma sambuddho vasati pabbatantare
         kalambaṁ tassa pādāsiṁ pasanno sehi pāṇibhi.
         Catunavute ito kappe yaṁ dānamadadiṁ tadā
         duggatiṁ nābhijānāmi kalambassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kalambadāyako thero imā gāthāyo abhāsitthāti.
               Kalambadāyakattherassa apadānaṁ samattaṁ.
             Sattamaṁ ambāṭakadāyakattherāpadānaṁ (437)
    [27] Pavane buddhaṁ disvāna sayambhuṁ aparājitaṁ
         ambāṭakaṁ gahetvāna sayambhussa adāsahaṁ.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
-------------------------------------------------
[page 051]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ambāṭakadāyako thero imā gāthāyo abhāsitthāti.
              Ambāṭakadāyakattherassa apadānaṁ samattaṁ.
              Aṭṭhamaṁ harītakidāyakattherāpadānaṁ (438)
    [28] Harītakiṁ āmalakaṁ ambajambuvibhedakaṁ
         kolaṁ bhallātakaṁ bellaṁ sayamevāharāmahaṁ.
         Disvāna pabbhāragataṁ jhāyiṁ jhānarataṁ muniṁ
         ābādhena āpīḷitaṁ addhaniyaṁ 1- mahāmuniṁ.
         Harītakiṁ gahetvāna sayambhussa adāsahaṁ
         katamattamhi bhesajjaṁ byādhi passambhi tāvade.
         Pahīnadaratho buddho anumodaniyaṁ 2- akā
         bhesajjadāneniminā byādhivūpasamena ca.
         Devabhūto manusso vā jāto vā aññajātiyā
         sabbattha sukhito hohi 3- mā ca te byādhimāgamā.

  *  *  *  *  *  *
  Footnote:1 Ma. Yu. adutiyaṁ. 2 Ma. anumodamakāsi me. 3 Ma. hotu.
-------------------------------------------------
[page 052]
         Idaṁ vatvāna sambuddho sayambhū aparājito
         nabhaṁ abbhuggami dhīro haṁsarājāva ambare.
         Yato harītakimadaṁ 1- sayambhussa mahesino
         imaṁ jātiṁ upādāya byādhi me nūpapajjatha.
         Ayaṁ pacchimako mayhaṁ carimo vattate bhavo
         tisso vijjā anuppattā 2- kataṁ buddhassa sāsanaṁ.
         Catunavute ito kappe bhesajjamadadiṁ tadā
         duggatiṁ nābhijānāmi bhesajjassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā harītakidāyako thero imā gāthāyo abhāsitthāti.
               Harītakidāyakattherassa apadānaṁ samattaṁ.
               Navamaṁ ambapiṇḍiyattherāpadānaṁ (439)
    [29] Hatthīrājā tadā āsiṁ īsādanto uruḷhavo
         vicaranto brahāraññe addasaṁ lokanāyakaṁ.

  *  *  *  *  *  *
  Footnote:1 Ma. harītakaṁ dinnaṁ. 2 Ma. Yu. sacchikatā.
-------------------------------------------------
[page 053]
         Ambapiṇḍiṁ 1- gahetvāna adāsiṁ satthuno ahaṁ
         paṭiggaṇhi mahāvīro siddhattho lokanāyako.
         Mama nijjhāyamānassa paribhuñji tadā jino
         tattha cittaṁ pasādetvā tusitaṁ upapajjahaṁ.
         Tato ahaṁ cavitvāna cakkavatti ahosahaṁ
         eteneva upāyena anubhotvāna sampadā.
         Padhānaṁ pahitattohaṁ upasanto nirūpadhi
         sabbāsave pariññāya viharāmi anāsavo.
         Catunavute ito kappe yaṁ dānamadadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ambapiṇḍiyo thero imā gāthāyo abhāsitthāti.
               Ambapiṇḍiyattherassa apadānaṁ samattaṁ.

  *  *  *  *  *  *
  Footnote:1 Ma. ambapiṇḍaṁ.
-------------------------------------------------
[page 054]
              Dasamaṁ jambūphaliyattherāpadānaṁ 1- (440)
    [30] Padumuttarabuddhassa lokajeṭṭhassa tādino
         piṇḍāya vicarantassa dhārato uttamaṁ yasaṁ.
         Aggaphalaṁ gahetvāna vippasannena cetasā
         dakkhiṇeyyassa dhīrassa adāsiṁ satthuno ahaṁ.
         Tena kammena dipadinda lokajeṭṭha narāsabha
         pattomhi acalaṁ ṭhānaṁ hitvā jayaparājayaṁ.
         Satasahasse ito kappe yaṁ dānamadadiṁ tadā
         duggatiṁ nābhijānāmi aggadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā jambūphaliyo thero imā gāthāyo abhāsitthāti.
                Jambūphaliyattherassa apadānaṁ samattaṁ.

  *  *  *  *  *  *
  Footnote:1 Ma. ambaphaliyatthera....
-------------------------------------------------
[page 055]
                          Uddānaṁ
         thero ekavihārī ca saṅkhiko pāṭihīrako
         thaviko ucchukhaṇḍī ca kalambambāṭakappadā.
         Harītakambapiṇḍī ca jambūdo dasamo yati
         chaḷāsīti ca gāthāyo gaṇitāyo vibhāvihi.
                 Ekavihārivaggo catucattāḷīso.
                  --------------------
-------------------------------------------------
[page 056]
                  Pañcacattāḷīso vibhedakivaggo
             paṭhamaṁ vibhedakabījiyattherāpadānaṁ 1- (441)
    [31] Kakusandho mahāvīro sabbadhammāna pāragū
         gaṇamhā vūpakaṭṭho so agamāsi vanantaraṁ.
         Vījavījaṁ 2- gahetvāna latāya ācariṁ 3- ahaṁ
         bhagavā tamhi samaye jhāyate pabbatantare.
         Disvānāhaṁ devadevaṁ vippasannena cetasā
         dakkhiṇeyyassa dhīrassa vījavījamadāsahaṁ.
         Imasmiṁyeva kappasmiṁ yaṁ vījamadadiṁ tadā
         duggatiṁ nābhijānāmi vījavījassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā vibhedakabījiyo thero imā gāthāyo abhāsitthāti.
               Vibhedakabījiyattherassa apadānaṁ samattaṁ.

  *  *  *  *  *  *
  Footnote:1 Ma. Yu. vibhītakamiñjiyatthera.... 2 Ma. sabbattha vījamiñjaṁ. 3 Ma. Yu. āvuṇiṁ.
-------------------------------------------------
[page 057]
               Dutiyaṁ koladāyakattherāpadānaṁ (442)
    [32] < PTS. Ap , 397 >Ajinena nivatthohaṁ vākacīradharo tadā
         bhāriyā 1- pūrayitvāna kolaṁ hāsi 2- mamassamaṁ.
         Tamhi kāle sikhī buddho eko adutiyo ahu
         mamassamaṁ upāgañchi jotento 3- sabbakālikaṁ.
         Sakaṁ cittaṁ pasādetvā vanditvāna ca subbataṁ
         ubhohatthehi paggayha kolaṁ buddhassadāsahaṁ.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi koladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā koladāyako thero imā gāthāyo abhāsitthāti.
               Koladāyakattherassa apadānaṁ samattaṁ.

  *  *  *  *  *  *
  Footnote:1 Ma. khāriyā. Yu. khāribhāraṁ haritvāna. 2 Ma. hāsiṁ. Yu. kolamāharimassamaṁ.
 3 Ma. jānanto.
-------------------------------------------------
[page 058]
              Tatiyaṁ veluvaphaliyattherāpadānaṁ 1- (443)
    [33] Candabhāgānadītīre assamo sukato mama
         veluvarukkhehi ākiṇṇo nānādumanisevito.
         Sugandhaṁ veluvaṁ disvā buddhaseṭṭhaṁ anussariṁ
         khāribhāraṁ pūrayitvā tuṭṭho saṁviggamānaso.
         Kakusandhaṁ upāgamma billapakkamadāsahaṁ
         puññakkhettassa dhīrassa vippasannena cetasā.
         Imasmiṁyeva kappasmiṁ yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā veluvaphaliyo thero imā gāthāyo abhāsitthāti.
               Veluvaphaliyattherassa apadānaṁ samattaṁ.

  *  *  *  *  *  *
  Footnote:1 Ma. billiyatthera.... Yu. billaphaliyatthera....
-------------------------------------------------
[page 059]
             Catutthaṁ bhallātakadāyakattherāpadānaṁ (444)
    [34] < PTS. Ap , 398 >Suvaṇṇavaṇṇaṁ sambuddhaṁ dvattiṁsavaralakkhaṇaṁ
         pavanaggena gacchantaṁ sālarājaṁva phullitaṁ.
         Tiṇasantharaṁ paññāpetvā buddhaseṭṭhaṁ ayācahaṁ
         anukampatu maṁ buddho bhikkhaṁ icchāmi dātave.
         Anukampako kāruṇiko atthadassī mahāyaso
         mama saṅkappamaññāya oruyha 1- mama assame.
         Orohitvāna sambuddho nisīdi paṇṇasanthare
         bhallātakaṁ gahetvāna buddhaseṭṭhassadāsahaṁ.
         Mama nijjhāyamānassa paribhuñji tadā jino
         tattha cittaṁ pasādetvā abhivandiṁ tadā jinaṁ.
         Aṭṭhārase kappasate yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. Yu. orūhi.
-------------------------------------------------
[page 060]
  Itthaṁ sudaṁ āyasmā bhallātakadāyako thero imā gāthāyo abhāsitthāti.
              Bhallātakadāyakattherassa apadānaṁ samattaṁ.
             Pañcamaṁ ummāpupphiyattherāpadānaṁ 1- (445)
    [35] Nigrodhe haritobhāse saṁvirūḷhamhi pādape
         ummāmālañhi 2- paggayha bodhiyā abhiropayiṁ.
         Imasmiṁyeva kappasmiṁ yaṁ bodhimabhipūjayiṁ 3-
         duggatiṁ nābhijānāmi bodhipūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭipasambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ummāpupphiyo thero imā gāthāyo abhāsitthāti.
               Ummāpupphiyattherassa apadānaṁ samattaṁ.
               Chaṭṭhaṁ ambāṭakiyattherāpadānaṁ (446)
    [36] < PTS. Ap , 399 >Supupphitaṁ sālavanaṁ oggayha vessabhū muni
         nisīdi giriduggesu abhijātova kesarī.

  *  *  *  *  *  *
  Footnote:1 Ma. uttaripupphiyatthera.... Yu. utuḷhipupphiyatthera....
 2 Ma. uttarimālaṁ. Yu. utuḷhimālaṁ. 3 Yu. yaṁ pupphamabhiropayiṁ.
-------------------------------------------------
[page 061]
         Pasannacitto sumano ambāṭakamapūjayiṁ
         puññakkhettaṁ mahāvīraṁ 1- pasanno sehi pāṇibhi.
         Ekattiṁse ito kappe yaṁ pupphamabhiropayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ambāṭakiyo thero imā gāthāyo abhāsitthāti.
               Imbāṭakiyattherassa apadānaṁ samattaṁ.
               Sattamaṁ sīhāsanikattherāpadānaṁ (447)
    [37] Padumuttarassa bhagavato sabbabhūtahitesino
         pasannacitto sumano sīhāsanamadāsahaṁ.
         Devaloke manusse vā yattha yattha vasāmahaṁ
         labhāmi vipulaṁ byamhaṁ sīhāsanassidaṁ phalaṁ.
         Suvaṇṇarūpiyamayā lohitaṅkamayā bahū
         maṇimayā ca pallaṅkā nibbattanti mamaṁ sadā.

  *  *  *  *  *  *
  Footnote:1 Ma. anuttaraṁ.
-------------------------------------------------
[page 062]
         Bodhiyā āsanaṁ katvā jalajuttamanāmino
         ucce kule pajāyāmi aho dhammasudhammatā.
         Satasahasse ito kappe sīhāsanamakāsahaṁ
         duggatiṁ nābhijānāmi sīhāsanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā sīhāsaniko thero imā gāthāyo abhāsitthāti.
                Sīhāsanikattherassa apadānaṁ samattaṁ.
               Aṭṭhamaṁ pādapīṭhiyattherāpadānaṁ (448)
    [38] < PTS. Ap , 400 >Sumedho nāma sambuddho kāruṇiko 1- mahāmuni
         tārayitvā bahū satte nibbuto so mahāyaso.
         Sīhāsanassa sāmantā sumedhassa mahesino
         pasannacitto sumano pādapīṭhamakārayiṁ.
         Katvāna kusalaṁ kammaṁ sukhapākaṁ sukhudrayaṁ 2-
         puññakammena saṁyutto tāvatiṁsaṁ agañchahaṁ.

  *  *  *  *  *  *
  Footnote:1 Ma. Yu. aggo kāruṇiko muni. 2 Yu. sukhindriyaṁ.
-------------------------------------------------
[page 063]
         Tattha me vasamānassa puññakammasamaṅgino
         padāni uddharantassa soṇṇapīṭhā bhavanti me.
         Lābhā tesaṁ suladdhante ye labhanti upassuti 1-
         nibbute kāraṁ katvāna labhanti vipulaṁ sukhaṁ.
         Mayāpi sukataṁ kammaṁ vāṇijje supayojitaṁ
         pādapīṭhaṁ karitvāna soṇṇapīṭhaṁ labhāmahaṁ.
         Yaṁ yaṁ disaṁ pakkamāmi kenaci kiccayenahaṁ 2-
         soṇṇapīṭhe akkamāmi puññakammassidaṁ phalaṁ.
         Tiṁsakappasahassamhi yaṁ kammamakariṁ tadā
         duggatiṁ nābhijānāmi pādapīṭhassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā pādapīṭhiyo thero imā gāthāyo abhāsitthāti.
                Pādapīṭhiyattherassa apadānaṁ samattaṁ.

  *  *  *  *  *  *
  Footnote:1 Ma. Yu. upassutiṁ. 2 Yu. paccayenahaṁ.
-------------------------------------------------
[page 064]
             Navamaṁ vediyakārakattherāpadānaṁ 1- (449)
    [39] Padumuttarassa buddhassa bodhiyā pādaputtame
         vediyaṁ sukataṁ katvā sakaṁ cittaṁ pasādayiṁ.
         Aggoḷārāni 2- bhaṇḍāni katāni akatāni ca
         antalikkhā pavassanti vedikāya idaṁ phalaṁ.
         Ubhato byuḷhasaṅgāme pakkhandanto bhayānake
         bhayabheravaṁ na passāmi vedikāya idaṁ phalaṁ.
         Mama saṅkappamaññāya byamhaṁ nibbattate subhaṁ
         sayanāni mahagghāni vedikāya idaṁ phalaṁ.
         Satasahasse ito kappe yaṁ vedikamakārayiṁ
         duggatiṁ nābhijānāmi vedikāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā vediyakārako thero imā gāthāyo abhāsitthāti.
               Vediyakārakattherassa apadānaṁ samattaṁ.

  *  *  *  *  *  *
  Footnote:1 Ma. Yu. vedikāratthera .... 2 Ma. atoḷārāni. Yu. athoḷārāni.
-------------------------------------------------
[page 065]
             Dasamaṁ bodhigharakārakattherāpadānaṁ 1- (450)
    [40] Siddhatthassa bhagavato dipadindassa tādino
         pasannacitto sumano bodhigharamakārayiṁ.
         Tussitaṁ upapannomhi vasāmi ratane ghare
         na me sītaṁ va uṇhaṁ vā vāto gatte na samphuse.
         Pañcasaṭṭhimhito kappe cakkavatti ahosahaṁ
         kāsikaṁ nāma nagaraṁ visukammena māpitaṁ.
         Dasayojanāayāmaṁ aṭṭhayojanavitthataṁ
         na tamhi nagare atthi kaṭṭhaṁ vallī ca mattikā.
         Tiriyaṁ yojanaṁ āsi aḍḍhayojanavitthataṁ
         maṅgalo nāma pāsādo visukammena māpito.
         Cūḷāsītisahassāni thambhā sovaṇṇiyā ahu
         maṇimayā ca niyyūhā chadanaṁ rūpiyaṁ ahu.
         Sabbasoṇṇamayaṁ gharaṁ visukammena māpitaṁ
         ajjhāvutthaṁ mayā etaṁ gharadānassidaṁ phalaṁ.
         Te sabbe anubhotvāna devamānusake bhave
         ajja pattomhi nibbānaṁ santipadaṁ anuttaraṁ.
         Tiṁsakappasahassamhi bodhigharamakārayiṁ

  *  *  *  *  *  *
  Footnote:1 Ma. bodhigharadāyatthera .... Yu. bodhighariyatthera ....
-------------------------------------------------
[page 066]
         Duggatiṁ nābhijānāmi gharadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā bodhigharakārako thero imā gāthāyo abhāsitthāti.
              Bodhigharakārakattherassa apadānaṁ samattaṁ.
                          Uddānaṁ
         vibhedaki kolaphali billabhallātakappado
         ummā ambāṭaki ceva āsani pādapīṭhako.
         Vedikā bodhighariko gāthāyo gaṇitāpica
         ekūnāsītikā sabbā asmiṁ vagge pakittitā.
                 Vibhedakivaggo pañcacattāḷīso.
                  ---------------------
-------------------------------------------------
[page 067]
                    Chacattāḷīso jagativaggo
               paṭhamaṁ jagatidāyakattherāpadānaṁ (451)
    [41] Dhammadassissa munino bodhiyā pādaputtame
         pasannacitto sumano jagatiṁ kārayiṁ ahaṁ.
         Darito pabbatāto vā rukkhato patito ahaṁ
         cuto patiṭṭhaṁ vindāmi 1- jagatiyā idaṁ phalaṁ.
         Na me corā vihesanti 2- nātimaññanti khattiyā
         sabbāmittetikkamāmi jagatiyā idaṁ phalaṁ.
         Yaṁ yaṁ yonūpapajjāmi devattaṁ atha mānusaṁ
         sabbattha pūjito homi jagatiyā idaṁ phalaṁ.
         Aṭṭhārase kappasate jagatiṁ kārayiṁ ahaṁ
         duggatiṁ nābhijānāmi jagatidānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Yu. labhāmi. 2 Yu. pasahanti.
-------------------------------------------------
[page 068]
    Itthaṁ sudaṁ āyasmā jagatidāyako thero imā gāthāyo abhāsitthāti.
               Jagatidāyakattherassa apadānaṁ samattaṁ.
               Dutiyaṁ morahatthiyattherāpadānaṁ (452)
    [42] < PTS. Ap , 403 >Morahatthaṁ gahetvāna upesi 1- lokanāyakaṁ
         pasannacitto sumano morahatthaṁ adāsahaṁ.
         Iminā morahatthena cetanāpaṇidhīhi ca
         nibbutā 2- me tayo aggī labhāmi vipulaṁ sukhaṁ.
         Aho buddhā aho dhammā aho no satthusampadā
         datvānahaṁ morahatthaṁ labhāmi vipulaṁ sukhaṁ.
         Tidhaggī nibbutā mayhaṁ bhavā sabbe samūhatā
         sabbāsavā parikkhīṇā natthi dāni punabbhavo.
         Ekatiṁse ito kappe yaṁ dānamadadintadā
         duggatiṁ nābhijānāmi morahatthassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti

  *  *  *  *  *  *
  Footnote:1 Ma. Yu. upesiṁ. 2 Ma. nibbāyiṁsu tayo aggī. Yu. nibbantime tayo aggī.
-------------------------------------------------
[page 069]
    Itthaṁ sudaṁ āyasmā morahatthiyo thero imā gāthāyo abhāsitthāti.
               Morahatthiyattherassa apadānaṁ samattaṁ.
               Tatiyaṁ sīhāsanabījiyattherāpadānaṁ (453)
    [43] Tissassāhaṁ bhagavato bodhirukkhaṁ avandihaṁ 1-
         paggayha vījaniṁ tattha sīhāsanamavijjahaṁ.
         Dvenavute ito kappe sīhāsanamavijjahaṁ
         duggatiṁ nābhijānāmi vījanāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā sīhāsanabījiyo thero imā gāthāyo abhāsitthāti.
               Sīhāsanabījiyattherassa apadānaṁ samattaṁ.
              Catutthaṁ tiṇukkadhāriyattherāpadānaṁ (454)
    [44] < PTS. Ap , 404 >Pudumuttarassa buddhassa bodhiyā pādaputtame
         pasannacitto sumano tayo ukke adhārayiṁ.

  *  *  *  *  *  *
  Footnote:1 Ma. avandiyaṁ.
-------------------------------------------------
[page 070]
         Satasahasse ito kappe yāhaṁ 1- ukkamadhārayiṁ
         duggatiṁ nābhijānāmi ukkadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā tiṇukkadhāriyo thero imā gāthāyo abhāsitthāti.
               Tiṇukkadhāriyattherassa apadānaṁ samattaṁ.
              Pañcamaṁ akkamanadāyakattherāpadānaṁ (455)
    [45] Kakusandhassa munino brāhmaṇassa vusīmato
         divāvihāraṁ vajato akkamanamadāsahaṁ.
         Imasmiṁyeva kappasmiṁ yaṁ dānamadadintadā
         duggatiṁ nābhijānāmi akkamanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. sohaṁ. Yu. yohaṁ.
-------------------------------------------------
[page 071]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā akkamanadāyako thero imā gāthāyo abhāsitthāti.
              Akkamanadāyakattherassa apadānaṁ samattaṁ.
               Chaṭṭhaṁ vanakoraṇḍiyattherāpadānaṁ (456)
    [46] Siddhatthassa bhagavato lokajeṭṭhassa tādino
         vanakoraṇḍamādāya buddhassa abhiropayiṁ.
         Catunavute ito kappe yaṁ pupphamabhiropayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā vanakoraṇḍiyo thero imā gāthāyo abhāsitthāti.
               Vanakoraṇḍiyattherassa apadānaṁ samattaṁ.
                      Vīsatimaṁ bhāṇavāraṁ.
-------------------------------------------------
[page 072]
               Sattamaṁ ekachattiyattherāpadānaṁ (457)
    [47] < PTS. Ap , 405 >Aṅgārajātā paṭhavī kukkuḷānugatā mahi
         padumuttaro bhagavā abbhokāsamhi caṅkami.
         Paṇḍaraṁ chattamādāya addhānaṁ patipajjahaṁ
         tattha disvāna sambuddhaṁ cittaṁ 1- me upapajjatha.
         Marīcimophunā 2- bhūmi aṅgārāva mahī ayaṁ
         upaṭṭhanti 3- mahāvātā sarīrakāyukhepanā 4-.
         Sītaṁ uṇhaṁ vihanati 5- vātātapanivāraṇaṁ
         paṭiggaṇha imaṁ chattaṁ phassayissāmi nibbutiṁ.
         Anukampako kāruṇiko padumuttaro mahāyaso
         mama saṅkappamaññāya paṭiggaṇhi tadā jino.
         Tiṁsakappāni devindo devarajjamakārayiṁ
         satānaṁ pañcakkhattuṁ ca cakkavatti ahosahaṁ.
         Padesarajjaṁ vipulaṁ gaṇanāto asaṅkhayaṁ
         anubhomi sakaṁ kammaṁ pubbe sukatamattano.
         Ayaṁ me pacchimā jāti carimo vattate bhavo
         ajjāpi setachattaṁ me sabbakālaṁ dharīyati.
         Satasahasse ito kappe yaṁ chattamadadiṁ tadā
         duggatiṁ nābhijānāmi chattadānassidaṁ phalaṁ.

  *  *  *  *  *  *
  Footnote:1 Ma. Yu. vitti. 2 Ma. marīciyotthaṭā. Yu. marīcivophuṭā. 3 Ma. upahanti.
 Yu. upavāyanti. 4 Ma. sarīrassāsukhepanā. Yu. sarīrassānukhepanā. 5 Ma. vihanantaṁ.
 Yu. viharanti.
-------------------------------------------------
[page 073]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ekachattiyo thero imā gāthāyo abhāsitthāti.
               Ekachattiyattherassa apadānaṁ samattaṁ.
               Aṭṭhamaṁ jātipupphiyattherāpadānaṁ (458)
    [48] Parinibbute bhagavati padumuttare mahāyase
         pupphacaṅkoṭake 1- gahetvā sarīraṁ abhiropayiṁ.
         Tattha cittaṁ pasādetvā nimmānaṁ agamāsahaṁ
         devalokaṁ gato santo puññakammaṁ carāmahaṁ.
         Ambarā pupphavasso me sabbakālaṁ pavassati
         sambhavāmi 2- manusse ve rājā homi mahāyaso.
         Tahiṁ kusumavasso me abhivassati sabbadā
         kāyesu 3- pupphapūjāya vāhasā sabbadassino.
         Ayaṁ pacchimako mayhaṁ carimo vattate bhavo
         ajjāpi pupphavasso me abhivassati sabbadā.

  *  *  *  *  *  *
  Footnote:1 Ma. pupphavaṭaṁ sake katvā. 2 Ma. Yu. saṁsarāmi manusse ce. 3 Ma. tasseva.
 Yu. tāyeva.
-------------------------------------------------
[page 074]
         Satasahasse ito kappe yaṁ pupphaṁ abhiropayiṁ
         duggatiṁ nābhijānāmi dehapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā jātipupphiyo thero imā gāthāyo abhāsitthāti.
               Jātipupphiyattherassa apadānaṁ samattaṁ.
              Navamaṁ sattipaṇṇiyattherāpadānaṁ 1- (459)
    [49] Nīharante sarīramhi vijjamānāsu 2- bherisu
         pasannacitto sumano sattipupphaṁ apūjayiṁ.
         Satasahasse ito kappe yaṁ pupphaṁ abhipūjayiṁ
         duggatiṁ nābhijānāmi dehapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. paṭṭipupphiyattherāpadānaṁ. 2 Ma. Yu. vajjamānāsu.
-------------------------------------------------
[page 075]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā sattipaṇṇiyo thero imā gāthāyo abhāsitthāti.
               Sattipaṇṇiyattherassa apadānaṁ samattaṁ.
                Dasamaṁ gandhapūjakattherāpadānaṁ (460)
    [50] Citakesu kurumānesu nānāgandhe samāhaṭe
         pasannacitto sumano gandhamuṭṭhiṁ apūjayiṁ.
         Satasahasse ito kappe citakaṁ yaṁ apūjayiṁ
         duggatiṁ nābhijānāmi citapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā gandhapūjako thero imā gāthāyo abhāsitthāti.
                Gandhapūjakattherassa apadānaṁ samattaṁ.
-------------------------------------------------
[page 076]
                          Uddānaṁ
         jagatī morahattho ca āsani ukkadhārako
         akkami vanakoraṇḍi chattado jātipūjako.
         Sattipaṇṇiyo thero ca dasamo gandhapūjako
         sattasaṭṭhī ca gāthāyo gaṇitāyo vibhāvihi.
                 Jagatidāyakavaggo chacattāḷīso.
                 ----------------------
-------------------------------------------------
[page 077]
                  Sattacattāḷīso sālapupphivaggo
               paṭhamaṁ sālakusumiyattherāpadānaṁ (461)
    [51] Parinibbute bhagavati jalajuttamanāmake
         āropitamhi citake sālapupphaṁ apūjayiṁ.
         Satasahasse ito kappe yaṁ pupphamabhipūjayiṁ
         duggatiṁ nābhijānāmi citapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā sālakusumiyo thero imā gāthāyo abhāsitthāti.
               Sālakusumiyattherassa apadānaṁ samattaṁ.
                Dutiyaṁ citakapūjakattherāpadānaṁ (462)
    [52] Jhāyamānassa bhagavato sikhino lokabandhuno
         aṭṭha campakapupphāni citakaṁ abhiropayiṁ.
         Ekatiṁse ito kappe yaṁ pupphaṁ abhiropayiṁ
-------------------------------------------------
[page 078]
         Duggatiṁ nābhijānāmi buddhapūjāyidaṁ 1- phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā citakapūjako thero imā gāthāyo abhāsitthāti.
                Citakapūjakattherassa apadānaṁ samattaṁ.
              Tatiyaṁ citakanibbāpakattherāpadānaṁ (463)
    [53] < PTS. Ap , 408 >Ḍayhamāne sarīramhi vessabhussa mahesino
         gandhodakaṁ gahetvāna citaṁ nibbāpayiṁ ahaṁ.
         Ekattiṁse ito kappe citaṁ nibbāpayiṁ ahaṁ
         duggatiṁ nābhijānāmi gandhodakassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. citapūjāyidaṁ phalaṁ.
-------------------------------------------------
[page 079]
       Paṭisambhidā catasso vimokkhāpica aṭṭhime
       chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā citakanibbāpako thero imā gāthāyo abhāsitthāti.
              Citakanibbāpakattherassa apadānaṁ samattaṁ.
               Catutthaṁ setudāyakattherāpadānaṁ (464)
  [54] Vipassino bhagavato caṅkamantassa sammukhā
       pasannacitto sumano setuṁ kārāpayiṁ ahaṁ.
       Ekanavute ito kappe yaṁ setuṁ kārayiṁ ahaṁ
       duggatiṁ nābhijānāmi setudānassidaṁ phalaṁ.
       Kilesā jhāpitā mayhaṁ bhavā sabbe samūhatā
       nāgova bandhanaṁ chetvā viharāmi anāsavo.
       Svāgataṁ vata me āsi mama buddhassa santike
       tisso vijjā anuppattā kataṁ buddhassa sāsanaṁ.
       Paṭisambhidā catasso vimokkhāpica aṭṭhime
       chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā setudāyako thero imā gāthāyo abhāsitthāti.
               Setudāyakattherassa apadānaṁ samattaṁ.
-------------------------------------------------
[page 080]
             Pañcamaṁ sumanatālavaṇṭiyattherāpadānaṁ (465)
    [55] Siddhatthassa bhagavato tālavaṇṭaṁ adāsahaṁ
         sumanehi paṭicchannaṁ dhārayāmi mahāyasaṁ.
         Catunavute ito kappe tālavaṇṭaṁ adāsahaṁ
         duggatiṁ nābhijānāmi tālavaṇṭassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā sumanatālavaṇṭiyo thero imā gāthāyo abhāsitthāti.
              Sumanatālavaṇṭiyattherassa apadānaṁ samattaṁ.
                Chaṭṭhaṁ avaṭaphaliyattherāpadānaṁ (466)
    [56] < PTS. Ap , 409 >Sataraṁsī nāma bhagavā sayambhū aparājito
         vivekakāmo sambuddho gocarāyābhinikkhami.
         Phalahattho ahaṁ disvā upagañchiṁ narāsabhaṁ
         pasannacitto sumano adāsiṁ avaṭaṁ phalaṁ.
-------------------------------------------------
[page 081]
         Catunavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā avaṭaphaliyo thero imā gāthāyo abhāsitthāti.
                Avaṭaphaliyattherassa apadānaṁ samattaṁ.
              Sattamaṁ labujaphaladāyakattherāpadānaṁ (467)
    [57] Nagare bandhumatiyā ārāmiko ahaṁ tadā
         addasaṁ virajaṁ buddhaṁ gacchantaṁ anilañjase.
         Labujaphalamādāya buddhaseṭṭhassadāsahaṁ
         ākāseva ṭhito santo paṭiggaṇhi mahāyaso.
         Vittisañjanano 1- mayhaṁ diṭṭhadhamme sukhāvaho
         phalaṁ buddhassa datvāna vippasannena cetasā.
         Adhiggañchiṁ tadā pītiṁ vipulaṁ sukhamuttamaṁ
         uppajjate me ratanaṁ nibbattassa tahiṁ tahiṁ.

  *  *  *  *  *  *
  Footnote:1 Yu. vittaṁ sañjanano.
-------------------------------------------------
[page 082]
         Ekanavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā labujaphaladāyako thero imā gāthāyo abhāsitthāti.
              Labujaphaladāyakattherassa apadānaṁ samattaṁ.
            Aṭṭhamaṁ milakkhuphaladāyakattherāpadāna 1- (468)
    [58] < PTS. Ap , 410 >Vanantare 2- buddhaṁ disvā atthadassiṁ mahāyasaṁ
         pasannacitto sumano milakkhussa phalaṁ adaṁ.
         Aṭṭhārase kappasate yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. pilakkhaphala.... Yu. pilakkhuphala.... 2 Yu. vanante.
-------------------------------------------------
[page 083]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā milakkhuphaladāyako thero imā gāthāyo abhāsitthāti.
              Milakkhuphaladāyakattherassa apadānaṁ samattaṁ.
              Navamaṁ sayampaṭibhāṇiyattherāpadānaṁ (469)
    [59] Kakudhaṁ vilasantaṁva devadevaṁ narāsabhaṁ
         rathiyaṁ paṭipajjantaṁ ko disvā nappasīdati.
         Tamandhakāraṁ nāsetvā santāretvā bahuṁ janaṁ
         ñāṇālokena jotantaṁ ko disvā nappasīdati.
         Vasīsatasahassehi niyyantaṁ lokanāyakaṁ
         uddharantaṁ ḷahū satte ko disvā nappasīdati.
         Āhanitvā dhammabheriṁ maddantaṁ titthiye gaṇe
         sīhanādaṁ va nadantaṁ ko disvā nappasīdati.
         Yāvatā brahmalokamhā āgantvāna sabrahmakā
         pucchanti nipuṇe pañhe ko disvā nappasīdati.
         Yassañjaliṁ karitvāna ādhāvanti 1- sadevakā
         tena puññaṁ anubhonti ko disvā nappasīdati.
         Sabbe janā samāgantvā sampavārenti cakkhumaṁ
         na vikampati ajjhiṭṭho ko disvā nappasīdati.

  *  *  *  *  *  *
  Footnote:1 Ma. Yu. āyācanti.
-------------------------------------------------
[page 084]
         Nagaraṁ pavīsato yassa nadanti 1- bheriyo bahū
         vinadanti gajā 2- mattā ko disvā nappasīdati.
         Vīthiyā gacchato yassa pabhā 3- vā jotate sadā
         abbhunnatā samā honti ko disvā nappasīdati.
         Byāharantassa buddhassa cakkavāḷamhi *- suyyati
         sabbe satte viññāpeti ko disvā nappasīdati.
         Satasahasse ito kappe yaṁ buddhamabhikittayiṁ
         duggatiṁ nābhijānāmi kittanāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā sayampaṭibhāṇiyo thero imā gāthāyo abhāsitthāti.
              Sayampaṭibhāṇiyattherassa apadānaṁ samattaṁ.
             Dasamaṁ nimittabyākaraṇiyattherāpadānaṁ (470)
    [60] Ajjhogahetvā himavantaṁ mante vācemahantadā
         catupaññāsasahassāni sissā mayhaṁ upaṭṭhahuṁ.

  *  *  *  *  *  *
  Footnote:1 Ma. ravanti. Yu. ravante. 2 Yu. anugajjā. 3 Ma. Yu. sabbābhā.
 * mīkārkkhag cakvāḷamhi peḌna cakkavāḷamhi
-------------------------------------------------
[page 085]
         Adhitā vedagū sabbe chaḷaṅge pāramiṁ gatā
         sakavijjāhupatthaddhā himavante vasanti te.
         Cavitvā tusitā kāyā devaputto mahāyaso
         uppajji mātukucchismiṁ sampajāno paṭissato.
         Sambuddhe upapajjante dasasahassi kampatha
         andhā cakkhuṁ alabhiṁsu uppajjantamhi nāyake.
         Chappakāramakampittha 1- kevalā vasudhā ayaṁ
         nigghosasaddaṁ sutvāna vimhayiṁsu 2- mahājanā.
         Sabbe janā samāgamma agañchuṁ mama santike
         vasudhāyaṁ pakampittha kiṁvipāko bhavissati.
         Vidassāmi 3- tadā tesaṁ mā bhāyittha natthi vo bhayaṁ
         vissaṭṭhā hotha sabbepi uppādoyaṁ sukhatthiko 4-.
         Aṭṭhahetūhi samphassā vasudhāyaṁ pakampati
         tathā nimittā dissanti obhāso vipulo mahā.
         Asaṁsayaṁ buddhaseṭṭho uppajjissati cakkhumā
         saññāpetvāna janataṁ pañca sīle kathesahaṁ.
         Sutvāna pañca sīlāni buddhuppādañca dullabhaṁ
         ubbeṅgajātā sumanā tuṭṭhahaṭṭhā ahesu te.
         Dvenavute ito kappe yaṁ nimittaṁ viyākariṁ
         duggatiṁ nābhijānāmi byākaraṇassidaṁ phalaṁ.

  *  *  *  *  *  *
  Footnote:1 Ma. sabbākāraṁ pakampittha. Yu. chabbikāraṁ .... 2 Ma. Yu. ubbijjiṁsu.
 3 Ma. avacāsiṁ tadā tesaṁ. Yu. avacāsi .... 4 Ma. suvatthiko.
-------------------------------------------------
[page 086]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā nimittabyākaraṇiyo thero imā gāthāyo abhāsitthāti.
             Nimittabyākaraṇiyattherassa apadānaṁ samattaṁ.
                          Uddānaṁ
         sālakusumiyo thero pūjā nibbāpakopica
         setudo tālavaṇṭi ca avaṭaṁ labujampado
         milakkhu paṭibhāṇī ca veyyākaraṇiyo dijā
         dvesattati ca gāthāyo gaṇitāyo vibhāvibhi.
                 Sālapupphivaggo sattacattāḷīso.
                 -----------------------
-------------------------------------------------
[page 087]
                  Aṭṭhacattāḷīso naḷamālivaggo
                paṭhamaṁ naḷamāliyattherāpadānaṁ (471)
    [61] Suvaṇṇavaṇṇaṁ sambuddhaṁ āhutīnaṁ paṭiggahaṁ
         pavanaggena gacchantaṁ addasaṁ lokanāyakaṁ.
         Naḷamālaṁ gahetvāna nikkhamanto ca tāvade
         tatthaddasāsi sambuddhaṁ oghatiṇṇamanāsavaṁ.
         Pasannacitto sumano naḷamālaṁ apūjayiṁ
         dakkhiṇeyyaṁ mahāvīraṁ sabbalokānukampakaṁ.
         Ekattiṁse ito kappe yaṁ pupphaṁ 1- abhiropayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā naḷamāliyo thero imā gāthāyo abhāsitthāti.
                Naḷamāliyattherassa apadānaṁ samattaṁ.

  *  *  *  *  *  *
  Footnote:1 Ma. ..ṃālamabhiropayiṁ.
-------------------------------------------------
[page 088]
                Dutiyaṁ < PTS. Ap , 413 >maṇipūjakattherāpadānaṁ (472)
    [62] Padumuttaro nāma jino sabbadhammāna pāragū
         vivekakāmo sambuddho gacchate anilañjase.
         Avidūre himavantassa mahājātassaro ahu
         tattha me bhavanaṁ āsi puññakammena saṁyutaṁ.
         Bhavanā nikkhamitvāna 1- addasaṁ lokanāyakaṁ
         indīvaraṁva jalitaṁ ādittaṁva hutāsanaṁ.
         Vijanaṁ 2- addasaṁ pupphaṁ pūjayissanti nāyakaṁ
         sakaṁ cittaṁ pasādetvā avandiṁ satthuno ahaṁ.
         Mamaṁ sīsamaṇiṁ gayha pūjayiṁ lokanāyakaṁ
         imāya maṇipūjāya vipāko hotu bhaddako.
         Padumuttaro lokavidū āhutīnaṁ paṭiggaho
         antalikkhe ṭhito satthā imaṁ gāthaṁ 3- abhāsatha.
         So te ijjhatu saṅkappo labhatu vipulaṁ sukhaṁ
         imāya maṇipūjāya anubhohi mahāyasaṁ.
         Idaṁ vatvāna sambuddho 4- jalajuttamanāmako
         agamāsi buddhaseṭṭho yassa cittaṁ paṇīhitaṁ.
         Saṭṭhikappāni devindo devarajjamakārayiṁ
         anekasatakkhattuñca cakkavatti ahosahaṁ.

  *  *  *  *  *  *
  Footnote:1 Ma. Yu. abhinikkhamma. 2 Ma. vijinaṁ naddasaṁ pupphaṁ. Yu. ... nāddasaṁ pupphaṁ.
 3 Po. Yu. imā gāthā. 4 Ma. Yu. bhagavā.
-------------------------------------------------
[page 089]
         Pubbakammaṁ sarantassa devabhūtassa me sato
         maṇi nibbattate mayhaṁ ālokakaraṇo mama.
         Chaḷāsītisahassāni nāriyo me pariggahā
         vicittavatthābharaṇā āmuttamaṇikuṇḍalā 1-.
         Āḷāramukhā hasulā susaññā tanumajjhimā
         parivārenti maṁ niccaṁ maṇipūjāyidaṁ phalaṁ.
         Soṇṇamayā maṇimayā lohitaṅkamayā tathā
         bhaṇḍā 2- me sukatā honti yadicchasi 3- pilandhanā.
         Kūṭāgārā guhā rammā sayanañca mahārahaṁ
         mama saṅkappamaññāya nibbattanti yathicchikaṁ 4-.
         Lābhā tesaṁ suladdhañca ye labhanti upassutiṁ
         puññakkhettaṁ manussānaṁ osathaṁ 5- sabbapāṇinaṁ.
         Mayhaṁpi sukataṁ kammaṁ yohaṁ adakkhi nāyakaṁ
         vinipātā sumuttomhi pattomhi acalaṁ padaṁ.
         Yaṁ yaṁ yonūpapajjāmi devattaṁ atha mānusaṁ
         divasañceva 6- rattiñca āloko hoti me sadā.
         Tāyeva maṇipūjāya anubhotvāna sampadā
         ñāṇāloko mayā diṭṭho pattomhi acalaṁ padaṁ.
         Satasahasse ito kappe yaṁ maṇimabhipūjayiṁ
         duggatiṁ nābhijānāmi maṇipūjāyidaṁ phalaṁ.

  *  *  *  *  *  *
  Footnote:1 Ma. āmukka.... 2 Po. Yu. bhaṇḍā katākatā honti. 3 Yu. yadicchāya.
 Po. yadicchassa. 4 Po. Ma. Yu. yadicchakaṁ. 5 Ma. osadhaṁ. 6 Yu. samantā
 sattaranatā.
-------------------------------------------------
[page 090]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā maṇipūjako thero imā gāthāyo abhāsitthāti.
                Maṇipūjakattherassa apadānaṁ samattaṁ.
               Tatiyaṁ ukkāsatikattherāpadānaṁ (473)
    [63] Kosiko nāma bhagavā cittakūṭe vasī tadā
         jhāyī jhānarato buddho vivekābhirato muni.
         Ajjhogahetvā 1- himavantaṁ nārīgaṇapurakkhato
         addasaṁ kosikaṁ buddhaṁ puṇṇamāyeva candimaṁ.
         Ukkāsate gahetvāna parivāresahantadā
         sattarattindivaṁ buddhaṁ 2- aṭṭhamena agacchahaṁ.
         Vuṭṭhitaṁ kosikaṁ buddhaṁ sayambhuṁ aparājitaṁ
         pasannacitto vanditvā ekaṁ bhikkhaṁ adāsahaṁ.
         Tena kammena dipadinda lokajeṭṭha narāsabha
         uppajjiṁ tusite kāye ekabhikkhāyidaṁ phalaṁ.

  *  *  *  *  *  *
  Footnote:1 Ma. ajjhogāhetvā. 2 Ma. Yu. ṭhatvā.
-------------------------------------------------
[page 091]
         Divasañceva rattiñca āloko hoti me sadā
         samantā yojanasataṁ obhāsena pharāmahaṁ.
         Pañcapaññāsakappamhi cakkavatti ahosahaṁ
         cāturanto vijitāvī jambūmaṇḍassa issaro.
         Tadā me nagaraṁ āsi iddhaṁ phītaṁ sunimmitaṁ
         tiṁsayojanāayāmaṁ vitthārena ca vīsati.
         Sobhanaṁ nāma nagaraṁ visukammena māpitaṁ
         dasasaddā vivittantaṁ sammatāḷasamāhitaṁ.
         Na tasmiṁ nagare atthi vallī kaṭṭhañca mattikā
         sabbasoṇṇamayaṁyeva jotate niccakālikaṁ.
         Catupākāraparikkhittaṁ tayo āsuṁ maṇimayā
         vemajjhe tālapanti 1- ca visukammena māpitā.
         Dasasahassapokkharaṇī 2- padumuppalachāditā
         puṇḍarīkādisañchannā 3- nānāgandhasameritā 4-.
         Catunavute ito kappe yaṁ ukkaṁ dhārayiṁ ahaṁ
         duggatiṁ nābhijānāmi ukkādhārassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 tālapantī. Yu. tālapattī. 2 Ma. Yu. dasasahassā pokkharañño.
 3 Ma. Yu. puṇḍarikehi sañchannā. 4 Ma. nānāgandhasamīritā.
-------------------------------------------------
[page 092]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā ukkāsatiko thero imā gāthāyo abhāsitthāti.
               Ukkāsatikattherassa apadānaṁ samattaṁ.
               Catutthaṁ sumanavījaniyattherāpadānaṁ (474)
    [64] Vipassino bhagavato bodhiyā pādaputtame
         sumano bījaniṁ gayha avījiṁ bodhimuttamaṁ.
         Ekanavute ito kappe avījiṁ bodhimuttamaṁ
         duggatiṁ nābhijānāmi bījanāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā sumanavījaniyo thero imā gāthāyo abhāsitthāti.
               Sumanavījaniyattherassa apadānaṁ samattaṁ.
-------------------------------------------------
[page 093]
              Pañcamaṁ kummāsadāyakattherāpadānaṁ (475)
    [65] Esanāya carantassa vipassino mahesino
         rittakaṁ pattaṁ disvāna kummāsaṁ pūrayiṁ ahaṁ.
         Ekanavute ito kappe yaṁ bhikkhaṁ adadiṁ tadā
         duggatiṁ nābhijānāmi kummāsassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kummāsadāyako thero imā gāthāyo abhāsitthāti.
              Kummāsadāyakattherassa apadānaṁ samattaṁ.
              Chaṭṭhaṁ < PTS. Ap , 416 >kusaṭṭhakadāyakattherāpadānaṁ (476)
   [66] Kassapassa bhagavato brāhmaṇassa vusīmato
         pasannacitto sumano kusaṭṭhakamadāsahaṁ.
         Imasmiṁyeva kappasmiṁ kusaṭṭhakamadāsahaṁ
         duggatiṁ nābhijānāmi kusaṭṭhakassidaṁ phalaṁ.
-------------------------------------------------
[page 094]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kusaṭṭhakadāyako thero imā gāthāyo abhāsitthāti.
              Kusaṭṭhakadāyakattherassa apadānaṁ samattaṁ.
              Sattamaṁ giripunnāgiyattherāpadānaṁ (477)
    [67] Sobhito nāma sambuddho cittakūṭe vasī tadā
         gahetvā giripunnāgaṁ sayambhuṁ abhipūjayiṁ.
         Catunavute ito kappe sambuddhamabhipūjayiṁ 1-
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. Yu. yaṁ buddhamabhipūjayiṁ. ito paraṁ īdisameva.
-------------------------------------------------
[page 095]
   Itthaṁ sudaṁ āyasmā giripunnāgiyo thero imā gāthāyo abhāsitthāti.
               Giripunnāgiyattherassa apadānaṁ samattaṁ.
            Aṭṭhamaṁ vallikāraphaladāyakattherāpadānaṁ (478)
    [68] Sumano nāma sambuddho takkarāyaṁ vasī tadā
         vallikāraphalaṁ gayha sayambhussa adāsahaṁ.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
 Itthaṁ sudaṁ āyasmā vallikāraphaladāyako thero imā gāthāyo abhāsitthāti.
             Vallikāraphaladāyakattherassa apadānaṁ samattaṁ.
               Navamaṁ < PTS. Ap , 417 >pānadhidāyakattherāpadānaṁ (479)
    [69] Anomadassī bhagavā lokajeṭṭho narāsabho
         divāvihārā nikkhamma vīthimāruyhi cakkhumā.
-------------------------------------------------
[page 096]
         Pānadhiṁ sukataṁ gayha addhānaṁ paṭipajjahaṁ
         tatthaddasāsiṁ sambuddhaṁ pattikaṁ cārudassanaṁ.
         Sakaṁ cittaṁ pasādetvā nīharitvāna pānadhiṁ
         pādamūle ṭhapetvāna idaṁ vacanamabraviṁ.
         Abhirūha mahāvīra sugatinda vināyaka
         ito phalaṁ labhissāmi so me attho samijjhatu.
         Anomadassī bhagavā lokajeṭṭho narāsabho
         pānadhiṁ abhirūhitvā idaṁ vacanamabravi.
         Yo pānadhiṁ me adāsi 1- pasanno sehi pāṇibhi
         tamahaṁ kittayissāmi suṇātha mama bhāsato.
         Buddhassa giramaññāya sabbe devā samāgatā
         udaggacittā sumanā vedajātā katañjalī.
         Pānadhimeva 2- dānena sukhitoyaṁ bhavissati
         pañcapaññāsakkhattuñca devarajjaṁ karissati.
         Sahassakkhattuṁ rājā ca cakkavatti bhavissati
         padesarajjaṁ vipulaṁ gaṇanāto asaṅkhayaṁ.
         Aparimeyye ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         sabbāsave pariññāya nibbāyissatināsavo.

  *  *  *  *  *  *
  Footnote:1 Yu. adadā. 2 Ma. Yu. pānadhīnaṁ padānena.
-------------------------------------------------
[page 097]
         Devaloke manusse vā nibbattissati paññavā
         devayānapaṭibhāgaṁ yānaṁ paṭilabhissati.
         Pāsādā sivikā mayhaṁ hatthino samalaṅkatā
         rathā vājaññasaṁyuttā sadā pātubhavanti me.
         Agārā nikkhamantopi rathena nikkhamiṁ ahaṁ
         kesesu chijjamānesu arahattaṁ apāpuṇiṁ.
         Lābhā mayhaṁ suladdhaṁ me vāṇijaṁ suppayojitaṁ
         datvāna pānadhiṁ ekaṁ pattomhi acalaṁ padaṁ.
         Aparimeyye ito kappe yaṁ pānadhimadāsahaṁ
         duggatiṁ nābhijānāmi pānadhissa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā pānadhidāyako thero imā gāthāyo abhāsitthāti.
               Pānadhidāyakattherassa apadānaṁ samattaṁ.

  *  *  *  *  *  *
  Footnote:1 Yu. nikkhamāmahaṁ.
-------------------------------------------------
[page 098]
               Dasamaṁ puḷinacaṅkamiyattherāpadānaṁ (480)
    [70] Migaluddho 1- pure āsiṁ araññe kānane ahaṁ
         vātamigaṁ gavesanto caṅkamaṁ addasaṁ ahaṁ.
         Ucchaṅgena puḷinaṁ gayha caṅkame okiriṁ ahaṁ
         pasannacitto sumano sugatassa sirīmato.
         Ekattiṁse ito kappe puḷinaṁ okiriṁ ahaṁ
         duggatiṁ nābhijānāmi puḷinassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā puḷinacaṅkamiyo thero imā gāthāyo abhāsitthāti.
               Puḷinacaṅkamiyattherassa apadānaṁ samattaṁ.
                          Uddānaṁ
         naḷamāli maṇidado ukkāsatikavījani
         kummāsañca kusaṭṭhañca giripunnāgiyopica

  *  *  *  *  *  *
  Footnote:1 Ma. Yu. sabbattha migaluddo.
-------------------------------------------------
[page 099]
         Vallikāro pānadhido atho puḷinacaṅkamo
         gāthāyo pañcanavuti gaṇitāyo vibhāvibhi.
                 Naḷamālivaggo aṭṭhacattāḷīso.
                 ----------------------
                  Ekūnapaññāsamo paṁsukūlavaggo
               paṭhamaṁ paṁsukūlasaññakattherāpadānaṁ (481)
    [71] Tisso nāmāsi bhagavā sayambhū lokanāyako 1-
         paṁsukūlaṁ ṭhapetvāna vihāraṁ pāvisī jino.
         Sajjitaṁ 2- dhanumādāya pakkhittasalilaṁ 3- ahaṁ
         maṇḍalaggaṁ gahetvāna kānanaṁ pāvisiṁ ahaṁ.
         Tatthaddasaṁ paṁsukūlaṁ dumagge laggitaṁ tadā
         cāpaṁ tattheva nikkhippa sīse katvāna añjaliṁ.
         Pasannacitto sumano vipulāya ca pītiyā
         buddhaseṭṭhaṁ saritvāna paṁsukūlaṁ avandahaṁ.
         Dvenavute ito kappe yaṁ paṁsukūlamavandahaṁ
         duggatiṁ nābhijānāmi vandanāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Ma. Yu. aggapuggalo. 2 Ma. vinataṁ. Yu. tiyantaṁ. 3 Ma. bhakkhatthāya cariṁ
 ahaṁ. Yu. akkhitto yamariṁ ahaṁ.
-------------------------------------------------
[page 100]
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā paṁsukūlasaññako thero imā gāthāyo abhāsitthāti.
               Paṁsukūlasaññakattherassa apadānaṁ samattaṁ.
               Dutiyaṁ buddhasaññakattherāpadānaṁ (482)
    [72] Ajjhāyiko 1- mantadharo tiṇṇaṁ vedāna pāragū
         lakkhaṇe itihāse ca sanighaṇḍusakeṭubhe.
         Nadīsotapaṭibhāgā sissā āyanti me tadā
         tesāhaṁ mantaṁ 2- vācemi rattindivamatandito.
         Siddhattho nāma sambuddho loke uppajji tāvade
         tamandhakāraṁ nāsetvā ñāṇālokaṁ pavattayi.
         Mama aññataro sisso sissānaṁ so kathesi me
         sutvāna te etamatthaṁ ārocesuṁ mamaṁ tadā.
         Buddho loke samuppanno sabbaññū lokanāyako
         tassānuvattati jano lābho mayhaṁ na vijjati.
         Adhiccuppattikā buddhā cakkhumanto mahāyasā
         yannūnāhaṁ buddhaseṭṭhaṁ passeyyaṁ lokanāyakaṁ.

  *  *  *  *  *  *
  Footnote:1 Ma. Yu. sabbattha ajjhāyako. 2 Ma. Yu. mante.
-------------------------------------------------
[page 101]
         Ajinaṁ me gahetvāna vākacīraṁ kamaṇḍaluṁ
         assamā abhinikkhamma sisse āmantayiṁ ahaṁ.
         Udumbarikapupphaṁva candamhi sasakaṁ yathā
         vāyasānaṁ yathā khīraṁ dullabhaṁ 1- lokanāyakaṁ.
         Buddho lokamhi uppanno manussattaṁpi dullabhaṁ
         ubhosu vijjamānesu savanañca sudullabhaṁ.
         Buddho loke samuppanno cakkhuṁ lacchāma no bhavaṁ
         etha sabbe gamissāma sammāsambuddhasantikaṁ.
         Kamaṇḍaludharā sabbe kharājinanivāsino
         te 2- jaṭābhārabharitā nikkhamma pavanā tadā.
         Yuttamattaṁ 3- pekkhamānā uttamatthaṁ gavesino
         āyanti 4- nāgapotāva asambhītāva kesarī.
         Appatāsā 5- aloluppā nipakā santavuttino
         uñchāya caramānā te buddhaseṭṭhaṁ upāgamuṁ.
         Diyaḍḍhayojane dese 6- byādhi me upapajjatha
         buddhaseṭṭhaṁ saritvāna tattha kālaṁ kato ahaṁ.
         Catunavute ito kappe yaṁ saññamalabhiṁ tadā
         duggatiṁ nābhijānāmi buddhasaññāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Ma. dullabho lokanāyako. 2 Yu. ye. 3 Po. Ma. Yu. yugamattaṁ.
 4 Ma. āsatti dosarahitā. 5 Ma. appakiccā. Yu. appabhāsā alīlatā.
 6 Ma. Yu. sese.
-------------------------------------------------
[page 102]
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā buddhasaññako thero imā gāthāyo abhāsitthāti.
               Buddhasaññakattherassa apādānaṁ samattaṁ.
                Tatiyaṁ bhisadāyakattherāpadānaṁ (483)
    [73] Oggayhāhaṁ 1- pokkharaṇiṁ nānākuñjarasevitaṁ
         uddharāmi bhisaṁ tattha asanahetu 2- ahaṁ tadā.
         Bhagavā tamhi samaye padumuttarasavhayo
         rattakambaladharo 3- buddho gacchasi anilañjase.
         Dhunanto paṁsukūlāni saddaṁ assosahaṁ tadā
         uddhaṁ nijjhāyamānohaṁ addasaṁ lokanāyakaṁ.
         Tattheva ṭhitako santo āyāciṁ lokanāyakaṁ
         madhu 4- bhiṁsehi savati khīrasappi 5- muḷālibhi.
         Paṭiggaṇhātu me buddho anukampāya cakkhumā
         tato kāruṇiko satthā orohitvā mahāyaso.
         Paṭiggaṇhi mama bhikkhaṁ anukampāya cakkhumā
         paṭiggahetvā sambuddho akā me anumodanaṁ.

  *  *  *  *  *  *
  Footnote:1 Ma. ogayha yaṁ pokkharaṇiṁ. 2 Ma. Yu. ghāsahetu. 3 Ma. Yu. rattambaradharo.
 4 Ma. madhuṁ. 5 Ma. khīraṁ.
-------------------------------------------------
[page 103]
         Sukhī hohi 1- mahāpuñña gati tuyhaṁ samijjhatu
         iminā < PTS. Ap , 421 >bhisadānena labhassu vipulaṁ sukhaṁ.
         Adaṁ vatvāna sambuddho jalajuttamanāmako
         bhikkhamādāya sambuddho ambarenāgamā jino.
         Tato bhisaṁ gahetvāna āgañchiṁ mama assamaṁ
         bhisaṁ rukkhe laggitvāna mama dānaṁ anussariṁ.
         Mahāvāto vuṭṭhahitvā sañcālesi vanaṁ tadā
         ākāso abhinādittha asaniyā phalantiyā.
         Tato me asanipāto matthake nipati tadā
         so 2- hi nisinnako santo tattha kālaṁ kato ahaṁ.
         Puññakammena saṁyutto tusitaṁ upapajjahaṁ
         kalevaramme patitaṁ devaloke ramāmahaṁ.
         Chaḷāsītisahassāni nāriyo samalaṅkatā
         sāyaṁ pātaṁ upaṭṭhenti bhisadānassidaṁ phalaṁ.
         Manussayonimāgantvā sukhito homahaṁ tadā
         bhoge me ūnatā natthi bhisadānassidaṁ phalaṁ.
         Anukampitako 3- tena devadevena tādinā
         sabbāsavaparikkhīṇo 4- natthi dāni punabbhavo.
         Satasahasse ito kappe yaṁ bhikkhamadadiṁ 5- tadā
         duggatiṁ nābhijānāmi bhisadānassidaṁ phalaṁ.

  *  *  *  *  *  *
  Footnote:1 Ma. hotu. 2 Ma. Yu. sohaṁ. 3 Yu. anukampitattā tena. 4 Ma. Yu.
 sabbattha sabbāsavā parikkhīṇā. 5 Ma. bhisaṁ adadiṁ.
-------------------------------------------------
[page 104]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā bhisadāyako thero imā gāthāyo abhāsitthāti.
                Bhisadāyakattherassa apadānaṁ samattaṁ.
               Catutthaṁ ñāṇatthavikattherāpadānaṁ (484)
    [74] Dakkhiṇe himavantassa sukato assamo mama
         uttamatthaṁ gavesanto vasāmi pavane tadā.
         Lābhālābhena santuṭṭho mūlena ca phalena ca
         anomasanto 1- acari 2- vasāmi ekako ahaṁ.
         Sumedho nāma sambuddho loke uppajji tāvade
         catusaccaṁ pakāseti uddharanto mahājanaṁ.
         Nāhaṁ suṇomi sambuddhaṁ napi me koci sāsati
         aṭṭhavasse atikkante assosiṁ lokanāyakaṁ.
         Aggiṁ dāruṁ niharitvā sammajjitvāna assamaṁ
         khāribhāraṁ gahetvāna nikkhamiṁ pavanā ahaṁ.

  *  *  *  *  *  *
  Footnote:1 Ma. anvesanto ācariyaṁ. 2 Yu. cariyaṁ.
-------------------------------------------------
[page 105]
         Ekarattiṁ vasantohaṁ gāmesu nigamesu ca
         anupubbena candavatiṁ 1- tadāhaṁ upasaṅkamiṁ.
         Bhagavā tamhi samaye sumedho lokanāyako
         uddharanto bahū satte deseti amataṁpadaṁ.
         Janakāyamatikkamma vanditvā jinasāgataṁ 2-
         ekaṁsaṁ ajinaṁ katvā santhaviṁ lokanāyakaṁ.
         Tuvaṁ satthā ca ketuva 3- dhajo yūpova 3- pāṇinaṁ
         parāyano patiṭṭhā ca dīpo ca dipaduttamo.
                    Ekavīsatimaṁ bhāṇavāraṁ.
         Nepuñño dassane dhīro tāresi janataṁ tuvaṁ
         natthañño tārako loke tavuttarittaro mune.
         Sakkā bhave 4- kusaggena pametuṁ sāgaruttamo 5-
         na tveva tava sabbaññu ñāṇaṁ sakkā pametave.
         Tuladaṇḍe ṭhapetvāna mahi 6- sakkā dharetave
         na tveva tava paññāya samānaṁ 7- atthi cakkhuma.
         Ākāso minituṁ sakkā rajjuyā aṅgulena ca 8-
         na tveva tava sabbaññu sīlaṁ sakkā pametave.
         Mahāsamudde udakaṁ ākāso ca vasundharo 9-
         parimeyyāni etāni appameyyosi cakkhuma.

  *  *  *  *  *  *
  Footnote:1 Po. dhāvanto. 2 Ma. jinasāgaraṁ. Yu. jinasāsanaṁ. 3 Ma. Yu. ca.
 4 Ma. theve. Yu. have. 5 Ma. sāgaruttame. 6 Ma. mahiṁ. 7 Ma. Yu.
 pamāṇaṁ. 8 Ma. vā. Yu. pi. 9 Ma. Yu. vasundharā.
-------------------------------------------------
[page 106]
         Chahi gāthāhi sabbaññuṁ kittayitvā mahāyasaṁ
         añjaliṁ paggahetvāna tuṇhī aṭṭhāsahaṁ tadā.
         Yaṁ vadanti sumedhoti bhūmipaññaṁ 1- sumedhasaṁ.
         Bhikkhusaṅghe nisīditvā imā gāthā abhāsatha
         yo me ñāṇaṁ pakittesi vippasasannena 2- cetasā.
         Tamahaṁ kittayissāmi suṇātha mama bhāsato
         sattasattati kappāni devaloke ramissati.
         Sahassakkhattuṁ devindo devarajjaṁ karissati
         anekasatakkhattuñca cakkavatti bhavissati.
         Padesarajjaṁ vipulaṁ gaṇanāto asaṅkhayaṁ
         devabhūto manusso vā puññakammasamāhito.
         Anūnamanasaṅkappo 3- tikkhapañño bhavissati
         tiṁsakappasahassamhi okkākakulasambhavo.
         Gotamo nāma nāmena satthā loke bhavissati
         agārā abhinikkhamma pabbajissatikiñcano.
         Jātiyā sattavassena arahattaṁ pāpuṇissati 4-
         yato sarāmi attānaṁ yato pattosmi sāsanaṁ.
         Etthantare na jānāmi cetanaṁ amanoramaṁ
         saṁsaritvā bhavābhave 5- sampattānubhaviṁ ahaṁ.

  *  *  *  *  *  *
  Footnote:1 Ma. Yu. bhūripaññaṁ. 2 Po. Ma. pasanno sehi pāṇibhi. 3 Yu. anūnamatasaṅkappo.
 4 Ma. Yu. phusissati. 5 Ma. Yu. bhave sabbe.
-------------------------------------------------
[page 107]
         Bhoge me ūnatā natthi phalaṁ ñāṇassa thomane
         tidhaggī 1- nibbutā mayhaṁ bhavā sabbe samūhatā.
         Sabbāsavaparikkhīṇo natthi dāni punabbhavo
         tiṁsakappasahassamhi yaṁ ñāṇamabhithomahaṁ 2-
         duggatiṁ nābhijānāmi phalaṁ ñāṇassa thomane.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ñāṇatthaviko thero imā gāthāyo abhāsitthāti.
               Ñāṇatthavikattherassa apadānaṁ samattaṁ.
              Pañcamaṁ candanamāliyattherāpadānaṁ (485)
    [75] Pañcakāmaguṇe hitvā piyarūpe manorame
         asītikoṭiyo hitvā pabbajiṁ anagāriyaṁ.
         Pabbajitvāna kāyena pāpakammaṁ vivajjayiṁ
         vacīduccaritaṁ hitvā nadīkūle vasāmahaṁ.

  *  *  *  *  *  *
  Footnote:1 Ma. tiyaggī. Yu. tivaggī. ito paraṁ īdisameva. 2 Ma. ñāṇamathaviṁ ahaṁ.
-------------------------------------------------
[page 108]
         Ekekaṁ 1- maṁ viharantaṁ buddhaseṭṭho upāgami
         nāhaṁ jānāmi buddhoti akāsiṁ paṭisantharaṁ.
         Karitvā paṭisanthāraṁ nāmagottaṁ apucchahaṁ
         devatā nusi gandhabbo ādū 2- sakko purindado.
         Ko vā tvaṁ kassa vā putto mahābrahmā idhāgato
         virocasi disā sabbā udayaṁ suriyo yathā.
         Sahassārāni cakkāni pāde dissanti mārisa
         ko vā tvaṁ kassa vā putto kathaṁ jānemu taṁ mayaṁ.
         Nāmagottaṁ pavedehi saṁsayaṁ apanehi me
         namhi devo na gandhabbo namhi sakko purindado.
         Brahmabhāvo ca me natthi etesaṁ uttamo ahaṁ
         atīto visayaṁ tesaṁ dālayiṁ kāmabandhanaṁ.
         Sabbe kilese jhāpetvā patto sambodhimuttamaṁ
         tassa vācaṁ suṇitvāhaṁ idaṁ vacanamabraviṁ.
         Yadi buddhosi sabbaññū nisīda tvaṁ mahāmuni
         tamahaṁ pūjayissāmi dukkhassantakaro tuvaṁ.
         Pattharitvā jinacammaṁ adāsi satthuno ahaṁ
         nisīdi tattha bhagavā sīhova girigabbhare.
         Khippaṁ pabbatamāruyha ambassa phalamaggahiṁ
         sālakalyāṇikaṁ pupphaṁ candanañca mahārahaṁ.

  *  *  *  *  *  *
  Footnote:1 Ma. ekakaṁ. Yu. ekakammaṁ. 2 Yu. uda.
-------------------------------------------------
[page 109]
         Khippaṁ paggayha taṁ sabbaṁ upetvā 1- lokanāyakaṁ
         phalaṁ buddhassa datvāna sālapupphaṁ apūjayiṁ.
         Candanaṁ anulimpitvā avandiṁ satthuno ahaṁ
         pasannacitto sumano vipulāya ca pītiyā.
         Ajinamhi nisīditvā sumedho lokanāyako
         mama kammaṁ pakittesi hāsayanto mamaṁ tadā.
         Iminā phaladānena gandhamālehi cūbhayaṁ
         pañcavīse kappasate devaloke ramissati.
         Anūnamanasaṅkappo vasavatti bhavissati
         chabbīsatikappasate manussattaṁ gamissati.
         Bhavissati cakkavatti cāturanto mahiddhiko
         vekaraṁ 2- nāma nagaraṁ visukammena māpitaṁ.
         Hessati sabbasovaṇṇaṁ nānāratanabhūsitaṁ
         eteneva upāyena saṁsarissati yoniyo 3-.
         Sabbattha sukhito 4- hutvā devatte atha mānuse
         pacchime bhavasampatte brahmabandhu bhavissati.
         Agārā abhinikkhamma anagāri bhavissati
         aviññattipaccayo 5- hutvā nibbāyissatināsavo.
         Idaṁ vatvāna sambuddho sumedho lokanāyako
         mama nijjhāyamānassa pakkāmi anilañjase.

  *  *  *  *  *  *
  Footnote:1 Yu. upesiṁ. 2 Ma. Yu. vebhāraṁ. 3 Ma. so bhave. Yu. yoniso.
 4 Ma. pūjito. 5 Ma. abhiññāpāragū.
-------------------------------------------------
[page 110]
         Tena kammena sukatena cetanāpaṇidhīhi ca
         jahitvā mānusaṁ dehaṁ tusitaṁ 1- upapajjahaṁ.
         Tusitato cavitvāna nibbattiṁ mātukucchiyā
         bhoge me ūnatā natthi yamhi gabbhe vasāmahaṁ.
         Mātukucchigate mayi annapānañca bhojanaṁ
         mātuyā mama chandena nibbattati yathicchakaṁ.
         Jātiyā pañcavassena pabbajiṁ anagāriyaṁ
         oropitamhi kesamhi arahattaṁ apāpuṇiṁ.
         Pubbakammaṁ gavesanto orena naddasaṁ ahaṁ
         tiṁsakappasahassamhi mama kammaṁ anussariṁ.
         Namo te purisājañña namo te purisuttama
         tava sāsanamāgamma pattomhi acalaṁ padaṁ.
         Tiṁsakappasahassamhi sambuddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. tāvatiṁsamagacchahaṁ.
-------------------------------------------------
[page 111]
   Itthaṁ sudaṁ āyasmā candanamāliyo thero imā gāthāyo abhāsitthāti.
               Candanamāliyattherassa apadānaṁ samattaṁ.
                Chaṭṭhaṁ dhātupūjakattherāpadānaṁ (486)
    [76] Nibbute lokanāthamhi siddhatthe lokanāyake
         mamaññātī samānetvā dhātupūjaṁ akāsahaṁ.
         Catunavute ito kappe yaṁ dhātumabhipūjayiṁ
         duggatiṁ nābhijānāmi dhātupūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā dhātupūjako thero imā gāthāyo abhāsitthāti.
                Dhātupūjakattherassa apadānaṁ samattaṁ.
              Sattamaṁ < PTS. Ap , 426 >puḷinuppādakattherāpadānaṁ (487)
    [77] Pabbate himavantamhi devalo nāma tāpaso
         tattha me caṅkamo āsi amanussehi māpito.
-------------------------------------------------
[page 112]
         Jaṭābhārassa 1- bharito kamaṇḍaludharo tadā
         uttamatthaṁ gavesanto pavanā nikkhamiṁ 2- tadā.
         Cullāsītisahassāni sissā mayhaṁ upaṭṭhahuṁ
         sakakammābhipasutā vasanti pavane tadā.
         Assamā abhinikkhamma akaṁ puḷinacetiyaṁ
         nānāpupphaṁ samānetvā taṁ cetiyaṁ apūjayiṁ.
         Tattha cittaṁ pasādetvā assamaṁ pavisāmahaṁ
         sabbe sissā samāgantvā etamatthaṁ apucchisuṁ 3-.
         Puḷinena kato thūpo yaṁ tvaṁ deva namassasi
         mayampi ñātumicchāma puṭṭho ācikkha no tuvaṁ.
         Diṭṭhā no 4- vo mantapade cakkhumanto mahāyasā
         te kho ahaṁ namassāmi buddhaseṭṭhe mahāyase.
         Kīdisā te mahāvīrā sabbaññū lokanāyakā
         kathaṁvaṇṇā kathaṁsīlā kīdisā te mahāyasā.
         Battiṁsalakkhaṇā buddhā cattāriva 5- dijāpica
         nettā gopakhumā 6- tesaṁ jiñjukaphalasannibhā.
         Gacchamānā ca te buddhā yugamattañca pekkhare
         na tesaṁ jāṇu nadati sandhisaddo na suyyati.
         Gacchamānā ca sugatā aturitāva 7- gacchare
         paṭhamaṁ dakkhiṇaṁ pādaṁ buddhānaṁ esa dhammatā.

  *  *  *  *  *  *
  Footnote:1 Ma. Yu. jaṭābhārena. 2 Yu. abhinikkhamiṁ. 3 Ma. Yu. pucchiṁsu maṁ. 4 Ma. ... nu
 mantapade. 5 Ma. Yu. cattāḷīsa. 6 Yu. gopamukhā. 7 Ma. uddharantāva.
-------------------------------------------------
[page 113]
         Asambhītā ca te buddhā migarājāva kesarī
         nevukkaṁsenti attānaṁ no ca vambhenti pāṇinaṁ.
         Mānātimānato 1- muttā samā sabbesu pāṇisu
         anattukkaṁsakā buddhā buddhānaṁ esa dhammatā.
         Uppajjantā ca sambuddhā ālokaṁ dassayanti te
         chabbikāraṁ 2- pakāsenti 3- kevalaṁ vasudhaṁ imaṁ.
         Passanti nirayañcete nibbāti nirayo tadā
         pavassati mahāmegho buddhānaṁ esa dhammatā.
         Īdisā te mahānāgā atulā te 4- mahāyasā
         vaṇṇato anatikkantā appameyyā tathāgatā.
         Anumodiṁsu me vākyaṁ sabbe sissā sagāravā
         tathāva 5- paṭipajjiṁsu yathāsatti yathābalaṁ.
         Paṭipūjenti puḷinaṁ te 6- sakammābhilāsino
         saddahantā mama vākyaṁ buddhattagatamānasā 7-.
         Tadā cavitvā tusitā devaputto mahāyaso
         uppajji mātukucchismiṁ dasasahassi kampatha.
         Assamassāvidūramhi caṅkamamhiṭṭhito ahaṁ
         sabbe sissā samāgantvā āgacchuṁ mama santike.
         Usabhova mahi nadati migarājāva kujjati
         suṁsumārova saḷati 8- kiṁ vipāko bhavissati.

  *  *  *  *  *  *
  Footnote:1 Ma. Yu. mānāvamānato. 2 Ma. chappakāraṁ. 3 Yu. pakampenti. 4-5 Ma. Yu. ca.
 6 Ma. Yu. ayaṁ pāṭho natthi. 7 Ma. buddhasakkatamānasā. 8 Yu. saddati.
-------------------------------------------------
[page 114]
         Yaṁ pakittemi sambuddhaṁ sikatā thūpasantike
         so dāni bhagavā satthā mātukucchimupāgami.
         Tesaṁ dhammakathaṁ katvā 1- kittayitvā mahāmuniṁ
         uyyojetvā sake sisse pallaṅke ābhujiṁ ahaṁ.
         Balañca vata me khīṇaṁ byādhiko 2- paramenahaṁ
         buddhaseṭṭhaṁ saritvāna tattha kālaṁ kato ahaṁ.
         Sabbe sissā samāgantvā akaṁsu citakaṁ tadā
         kalevarañca me gayha citakaṁ abhiropayuṁ.
         Citakaṁ parivāretvā sīse katvāna añjaliṁ
         sokasallaparetā te vikandiṁsu samāgatā.
         Tesaṁ lālappamānānaṁ agamaṁ 3- citakantikaṁ
         ahaṁ ācariyo tuyhaṁ mā socittha sumedhasā.
         Sadatthe vāyameyyātha rattindivamatanditā
         mā vo pamattā ahuttha khaṇo vo paṭipādito.
         Sake sissenusāsitvā devalokaṁ punāgamiṁ
         aṭṭhārasa 4- ca kappāni devaloke ahosahaṁ 5-.
         Satānaṁ pañcakkhattuñca cakkavatti ahosahaṁ
         anekasatakkhattuñca devarajjaṁ akārayiṁ.
         Avasesesu kappesu vokiṇṇaṁ 6- saṁsariṁ ahaṁ
         duggatiṁ nābhijānāmi uppādassa idaṁ phalaṁ.

  *  *  *  *  *  *
  Footnote:1 Ma. vatvā. 2 Ma. byādhinā. 3 Ma. agamaṁ citakaṁ tadā. Yu. agamāsiṁ ....
 4 Po. Yu. aṭṭhārasāhaṁ kappāni. 5 Ma. ramāmahaṁ. Yu. ramiṁ ahaṁ. 6 Ma. Yu.
 vokiṇṇo.
-------------------------------------------------
[page 115]
         Yathā komudike māse bahū pupphanti pādapā
         tathevāhampi samaye pupphitomhi mahesinā 1-.
         Viriyaṁ me dhuradhorayhaṁ yogakkhemādhivāhanaṁ
         nāgova bandhanaṁ chetvā viharāmi anāsavo.
         Satasahasse ito kappe yaṁ buddhamabhikittayiṁ
         duggatiṁ nābhijānāmi kittanāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā puḷinuppādako thero imā gāthāyo abhāsitthāti.
               Puḷinuppādakattherassa apadānaṁ samattaṁ.
                Aṭṭhamaṁ taraṇiyattherāpadānaṁ (488)
    [78] Atthadassī tu bhagavā sayambhū lokanāyako
         vinatānadiyā 2- tīre 3- upagañchi tathāgato.
         Udakā abhinikkhamma kacchapo vārigocaro
         buddhaṁ taritukāmohaṁ 4- upesiṁ lokanāyakaṁ.

  *  *  *  *  *  *
  Footnote:1 Po. Yu. mahesino. 2 Yu. cinatānadiyā. 3 Ma. tīraṁ. 4 Ma. tāretukāmohaṁ.
-------------------------------------------------
[page 116]
         Abhirūhatu maṁ buddho atthadassī mahāmuni
         ahaṁ taṁ tārayissāmi dukkhassantaṁ karo tuvaṁ.
         Mama saṅkappamaññāya atthadassī mahāyaso
         ārohitvāna me piṭṭhiṁ aṭṭhāsi lokanāyako.
         Yato sarāmi attānaṁ yato pattosmi viññutaṁ
         sukhaṁ me tādisaṁ natthi phuṭṭhe 1- pādatale yathā.
         Uttaritvāna sambuddho atthadassī mahāyaso
         nadītīramhi ṭhatvāna imā gāthā abhāsatha.
         Yāvatā vattate cittaṁ gaṅgāsotaṁ tarāmahaṁ
         ayañca kacchapo rājā tāreti 2- mama puññavā.
         Iminā buddhataraṇena mettacittavatāya ca
         aṭṭhārase kappasate devaloke ramissati.
         Devalokā idhāgantvā sukkamūlena codito
         ekāsane nisīditvā kaṅkhāsotaṁ tarissati.
         Yathāpi bhaddake khette bījaṁ appampi ropitaṁ
         sammā dhāraṁ 3- pavassante phalaṁ toseti kassake 4-.
         Tathevidaṁ buddhakhettaṁ sammāsambuddhadesitaṁ
         sammā dhāraṁ 3- pavacchante phalaṁ maṁ tosayissati.
         Padhānaṁ pahitattomhi upasanto nirūpadhi
         sabbāsave pariññāya viharāmi anāsavo.

  *  *  *  *  *  *
  Footnote:1 Po. Yu. yathā pādatale muni. 2 Ma. tāresi. 3 Ma. Yu. dhāre. 4 Ma.
 kassakaṁ.
-------------------------------------------------
[page 117]
         Aṭṭhārase kappasate yaṁ kammamakariṁ tadā
         duggatiṁ nābhijānāmi taraṇāya idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā taraṇiyo thero imā gāthāyo abhāsitthāti.
                 Taraṇiyattherassa apadānaṁ samattaṁ.
               Navamaṁ dhammarucittherāpadānaṁ 1- (489)
    [79] Yadā dīpaṅkaro buddho sumedhaṁ byākari jino
         aparimeyye ito kappe ayaṁ buddho bhavissati.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Padhānaṁ padahitvāna katvā dukkarakārikaṁ
         assatthamūle sambuddho bujjhissati mahāyaso.
         Upatisso kolito ca aggā hessanti sāvakā
         ānando nāmupaṭṭhāko 2- upaṭṭhissatimaṁ jinaṁ.

  *  *  *  *  *  *
  Footnote:1 Ma. dhammaruciyatthera.... 2 Ma. Yu. nāma nāmena.
-------------------------------------------------
[page 118]
         Khemā uppalavaṇṇā ca aggā hessanti sāvikā
         citto āḷavako ceva aggā hessantupāsakā.
         Khujjuttarā nandamātā aggā hessantupāsikā
         bodhi imassa dhīrassa assatthoti pavuccati.
         Idaṁ sutvāna vacanaṁ asamassa mahesino
         āmoditā naramarū namassanti katañjalī.
         Tadāhaṁ māṇavo āsiṁ megho nāma susikkhito
         sutvā byākaraṇaṁ seṭṭhaṁ sumedhassa mahāmuni.
         Saṁvissaṭṭho bhavitvāna sumedhe karuṇālaye 1-
         pabbajantañca taṁ vīraṁ sahā 2- ca anupabbajiṁ.
         Saṁvuto pāṭimokkhasmiṁ indriyesu ca pañcasu
         suddhājīvo sato dhīro jinasāsanakārako.
         Evaṁ viharamānohaṁ pāpamittena kenaci
         niyojito anācāre sumaggā paridhaṁsito.
         Vitakkavasiko hutvā sāsanato apakkamiṁ
         pacchā tena kumittena payutto mātughātanaṁ.
         Akariṁnantariyañca 3- ghātayiṁ duṭṭhamānaso
         tato cuto mahāvīciṁ upapanno sudāruṇaṁ.
         Vinipātaṁ gato santo saṁsariṁ dukkhito ciraṁ
         na puno addasaṁ dhīraṁ sumedhaṁ narapuṅgavaṁ.

  *  *  *  *  *  *
  Footnote:1 Ma. Yu. karuṇāsaye. 2 Ma. sahāva. Yu. saheva. 3 Ma. akariṁ ānantariyaṁ.
 Yu. akarimanantariyañca.
-------------------------------------------------
[page 119]
         Asmiṁ kappe samuddasmiṁ maccho āsiṁ timiṅgalo
         disvāhaṁ sāgare nāvaṁ gocaratthamupāgamiṁ.
         Disvā maṁ vāṇijā bhītā buddhaseṭṭhaṁ anussaruṁ
         gotamoti mahāghosaṁ sutvā tehi udīritaṁ.
         Pubbasaññaṁ saritvāna tato kālaṁ kato ahaṁ
         sāvatthiyaṁ kule iddhe 1- jāto brāhmaṇajātiyaṁ.
         Āsiṁ dhammaruci nāma sabbapāpajigucchako
         disvāhaṁ lokapajjotaṁ jātiyā sattavassiko.
         Mahājetavanaṁ gantvā pabbajiṁ anagāriyaṁ
         upemi buddhaṁ tikkhattuṁ rattiyā divasassa ca.
         Tadā 2- disvā muni āha sara 3- dhammarucīti maṁ
         tatohaṁ avacaṁ buddhaṁ pubbakammaṁ vibhāvitaṁ 4-.
                    Suciraṁ satapuññalakkhaṇaṁ
                    patipubbe na visuddhipaccayā 5-
                    ahamajja supekkhanaṁ vata
                    tava passāmi nirupamaṁ viggahaṁ.
                    Suciraṁ vihitaṁ 6- nu te mayā
                    sucirakkhena niravisositā 7-
                    suciraṁ amalaṁ visodhitaṁ
                    nayanaṁ ñāṇamayaṁ mahāmune.

  *  *  *  *  *  *
  Footnote:1 Yu. ucce. 2 Yu. disvā. 3 Ma. Yu. ciraṁ. 4 Ma. Yu. pabhāvitaṁ. 5
 visuddhipaccayaṁ. 6 Ma. Yu. vihatattamo mayā. 7 Ma. Yu. nadīvisositā.
-------------------------------------------------
[page 120]
                    Cirakālasamaṅgito 1- tayā
                    avinaṭṭho punantaraṁ ciraṁ
                    punarajja samāgato tayā
                    nahi nassanti katāni gotama.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā dhammaruci thero imā gāthāyo abhāsitthāti.
                Dhammarucittherassa apadānaṁ samattaṁ.
               Dasamaṁ sālamaṇḍapiyattherāpadānaṁ (490)
    [80] Ajjhogahetvā sālavanaṁ sukato assamo mama
         sālapupphehi sañchanno vasāmi pavane tadā.
         Piyadassī tu 2- bhagavā sayambhū aggapuggalo
         vivekakāmo sambuddho sālavanamupāgami.
         Assamā abhinikkhamma pavanaṁ agamāsahaṁ
         mūlaphalaṁ gavesanto āhiṇḍāmi vane tadā.

  *  *  *  *  *  *
  Footnote:1 Yu. cirakālaṁ samāgato. 2 Ma. Yu. ca.
-------------------------------------------------
[page 121]
         Tatthaddasāsiṁ sambuddhaṁ piyadassiṁ mahāyasaṁ
         sunisinnaṁ samāpannaṁ virocantaṁ mahāvane.
         Catudaṇḍe ṭhapetvāna buddhassa upari ahaṁ
         maṇḍapaṁ sukataṁ katvā sālapupphehi chādayiṁ.
         Sattāhaṁ dhārayitvāna maṇḍapaṁ sālachāditaṁ
         tattha cittaṁ pasādetvā buddhaseṭṭhaṁ avandahaṁ.
         Bhagavā tamhi samaye vuṭṭhahitvā samādhito 1-
         yugamattaṁ pekkhamāno nisīdi purisuttamo.
         Sāvako varuṇo nāma piyadassissa satthuno
         vasīsatasahassehi upagañchi vināyakaṁ.
         Piyadassī tu bhagavā lokajeṭṭho narāsabho
         bhikkhusaṅghe nisīditvā sitaṁ pātukari jino.
         Anuruddho upaṭṭhāko piyadassissa satthuno
         ekaṁsaṁ cīvaraṁ katvā apucchittha mahāmuniṁ.
         Ko nu kho bhagavā hetu sitakammassa satthuno
         kāraṇe vijjamānamhi satthā pātukare sitaṁ.
         Sattāhaṁ pupphachadanaṁ 2- yo me dhāresi māṇavo
         tassa kammaṁ saritvāna sitaṁ pātukariṁ ahaṁ.
         Anokāsaṁ 3- na passāmi yantaṁ 4- puññaṁ vipaccati
         devaloke manusse vā okāsova na sammati.

  *  *  *  *  *  *
  Footnote:1 Yu. samādhino. 2 Ma. sālacchadanaṁ. 3 Po. Yu. okāsāhaṁ. 4 Ma. yattha.
-------------------------------------------------
[page 122]
         Devaloke vasantassa puññakammasamaṅgino
         yāvatā parisā tassa sālachannā bhavissati.
         Tattha dibbehi naccehi gītehi vāditehi ca
         ramissati sadā santo puññakammasamāhito.
         Yāvatā parisā tassa gandhagandhi bhavissati
         sālassa pupphavasso ca pavassissati tāvade.
         Tato cutoyaṁ manujo mānusaṁ āgamissati
         idhāpi sālachadanaṁ sabbakālaṁ dharissati 1-.
         Idha naccañca gītañca sammatāḷasamāhitaṁ
         parivāressantimaṁ niccaṁ buddhapūjāyidaṁ phalaṁ.
         Uggacchante ca suriye sālavassampavassati
         puññakammena saṁyuttaṁ vassati sabbakālikaṁ.
         Aṭṭhārase kappasate okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         sabbāsave pariññāya nibbāyissatināsavo.
         Dhammaṁ abhisamentassa sālachadanaṁ 2- bhavissati
         citake jhāyamānassa chadanaṁ tattha hessati.
         Vipākaṁ kittayitvāna piyadassī mahāmuni
         parisāya dhammaṁ desesi tappento dhammavuṭṭhiyā.

  *  *  *  *  *  *
  Footnote:1 Yu. dhariyyati. 2 Ma. sālacchannaṁ.
-------------------------------------------------
[page 123]
         Tiṁsakappāni devesu devarajjamakārayiṁ
         saṭṭhī ca sattakkhattuṁ ca cakkavatti ahosahaṁ.
         Devalokā idhāgantvā labhāmi vipulaṁ sukhaṁ
         idhāpi sālachadanaṁ maṇḍapassa idaṁ phalaṁ.
         Ayaṁ pacchimako mayhaṁ carimo vattate bhavo
         idhāpi sālachadanaṁ hessati sabbakālikaṁ.
         Mahāmuniṁ tosayitvā gotamaṁ sakyapuṅgavaṁ
         pattompi acalaṁ ṭhānaṁ hitvā jayaparājayaṁ.
         Aṭṭhārase kappasate yaṁ buddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā sālamaṇḍapiyo thero imā gāthāyo abhāsitthāti.
               Sālamaṇḍapiyattherassa apadānaṁ samattaṁ.
-------------------------------------------------
[page 124]
                          Uddānaṁ
         paṁsukūlaṁ buddhasaññī bhisado ñāṇakittako
         candanī dhātupūjī ca puḷinuppādakopica.
         Taraṇo dhammaruciko sālamaṇḍapiyo tathā
         gāthāsatāni dve honti ūnavīsatimeva ca.
                 Paṁsukūlavaggo ekūnapaññāsamo.
                 ----------------------
-------------------------------------------------
[page 125]
                   Paññāsamo kiṁkaṇipupphavaggo
              paṭhamaṁ tīṇikiṁkaṇipupphiyattherāpadānaṁ (491)
    [81] Kaṇikāraṁva jotantaṁ nisinnaṁ pabbatantare
         addasaṁ virajaṁ buddhaṁ vipassiṁ lokanāyakaṁ.
         Tīṇikiṁkaṇipupphāni paggayha abhiropayiṁ
         sambuddhaṁ abhipūjetvā gacchāmi dakkhiṇāmukho.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Ekanavute ito kappe yaṁ buddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā tīṇikiṁkaṇipupphiyo thero imā gāthāyo abhāsitthāti.
              Tīṇikiṁkaṇipupphiyattherassa apadānaṁ samattaṁ.
-------------------------------------------------
[page 126]
               Dutiyaṁ paṁsukūlapūjakattherāpadānaṁ (492)
    [82] Himavantassa avidūre udabbalo 1- nāma pabbato
         tatthaddasaṁ paṁsukūlaṁ dumaggamhi vilambitaṁ.
         Tīṇi kiṁkaṇipupphāni ocinitvānahaṁ tadā
         haṭṭho haṭṭhena cittena paṁsukūlaṁ apūjayiṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Ekanavute ito kappe yaṁ kammamakariṁ tadā
         duggatiṁ nābhijānāmi pūjetvā arahaddhajaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā paṁsukūlapūjako thero imā gāthāyo abhāsitthāti.
               Paṁsukūlapūjakattherassa apadānaṁ samattaṁ.

  *  *  *  *  *  *
  Footnote:1 Ma. udaṅgaṇo. Yu. udako.
-------------------------------------------------
[page 127]
              Tatiyaṁ koraṇḍapupphiyattherāpadānaṁ (493)
    [83] Vanakammiko pure āsiṁ pitupitāmahenahaṁ 1-
         pasumārena jīvāmi kusalaṁ me na vijjati.
         Mama āsayasāmantā tisso lokagganāyako
         tīṇi padāni dassesi anukampāya cakkhumā.
         Akkamante 2- pade disvā tissassa nāma satthuno
         haṭṭho haṭṭhena cittena pade cittaṁ pasādayiṁ.
         Koraṇḍaṁ pupphitaṁ disvā pādapaṁ dharaṇīruhaṁ
         caṅkoṭakaṁ 3- gahetvāna padaseṭṭhaṁ apūjayiṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Yaṁ yaṁ yonūpapajjāmi devattaṁ atha mānusaṁ
         koraṇḍakachavi homi sappabhāso 4- bhavāmahaṁ.
         Dvenavute ito kappe yaṁ kammamakariṁ tadā
         duggatiṁ nābhijānāmi padapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ

  *  *  *  *  *  *
  Footnote:1 Ma. pitumātumatenahaṁ. 2 Ma. Yu. akkante ca .... 3 Ma. sakosakaṁ. 4 Ma.
 suppabhāso.
-------------------------------------------------
[page 128]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā koraṇḍapupphiyo thero imā gāthāyo abhāsitthāti.
              Koraṇḍapupphiyattherassa apadānaṁ samattaṁ.
               Catutthaṁ kiṁsukapupphiyattherāpadānaṁ (494)
    [84] Kiṁsukaṁ pupphitaṁ disvā paggahetvāna añjaliṁ
         buddhaseṭṭhaṁ saritvāna ākāse abhipūjayiṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Ekattiṁse ito kappe yaṁ kammamakariṁ tadā
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti
    itthaṁ sudaṁ āyasmā kiṁsukapupphiyo thero imā gāthāyo abhāsitthāti.
               Kiṁsukapupphiyattherassa apadānaṁ samattaṁ.
-------------------------------------------------
[page 129]
             Pañcamaṁ upaḍḍhadussadāyakattherāpadānaṁ (495)
    [85] Padumuttarabhagavato sujāto nāma sāvako
         paṁsukūlaṁ gavesanto saṅkāre rathiyā 1- tadā.
         Nagare haṁsavatiyā paresaṁ bhatiko 2- ahaṁ
         upaḍḍhadussaṁ datvāna sirasā abhivādayiṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tettiṁsakkhattuṁ devindo devarajjamakārayiṁ
         sattasattatikhattuñca cakkavatti ahosahaṁ.
         Padesarajjaṁ vipulaṁ gaṇanāto asaṅkhayaṁ
         upaḍḍhadussadānena modāmi akutobhayo.
         Icchamāno ahaṁ 3- ajja sakānanaṁ sapabbataṁ
         khomadussehi chādeyyaṁ aḍḍhadussassidaṁ phalaṁ.
         Satasahasse ito kappe yaṁ dānamadadiṁ tadā
         duggatiṁ nābhijānāmi aḍḍhadussassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. carate. Yu. carate sadā. 2 Ma. Yu. bhatako. 3 Po. Ma. Yu. cahaṁ.
-------------------------------------------------
[page 130]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā upaḍḍhadussadāyako thero imā gāthāyo abhāsitthāti.
             Upaḍḍhadussadāyakattherassa apadānaṁ samattaṁ.
              Chaṭṭhaṁ ghatamaṇḍadāyakattherāpadānaṁ (496)
    [86] Sucintitaṁ bhagavantaṁ lokajeṭṭhaṁ narāsabhaṁ
         upaviṭṭhaṁ mahāraññaṁ vātābādhena pīḷitaṁ.
         Disvā cittaṁ pasādetvā ghatamaṇḍaṁ upānayiṁ
         katattā upacitattā 1- ca gaṅgā bhāgīrasī ayaṁ.
         Mahāsamuddā cattāro ghataṁ sampajjare mama
         ayañca paṭhavī ghorā appamāṇā asaṅkhayā.
         Mama saṅkappamaññāya bhavanti 2- te madhusakkharā
         catuddisā 3- ime rukkhā pādapā dharaṇīruhā.
         Mama saṅkappamaññāya kapparukkhā bhavanti te
         paññāsakkhattuṁ devindo devarajjamakārayiṁ.
         Ekapaññāsakkhattuñca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Catunavute ito kappe yaṁ dānamadadiṁ tadā
         duggatiṁ nābhijānāmi ghatamaṇḍassidaṁ phalaṁ.

  *  *  *  *  *  *
  Footnote:1 Ma. Yu. ācitattā. 2 Ma. Yu. bhavate madhusakkharā. 3 Ma. Yu. cātuddīpā.
-------------------------------------------------
[page 131]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ghatamaṇḍadāyako thero imā gāthāyo abhāsitthāti.
              Ghatamaṇḍadāyakattherassa apadānaṁ samattaṁ.
               Sattamaṁ < PTS. Ap , 437 >udakadāyakattherāpadānaṁ (497)
    [87] Padumuttarabuddhassa bhikkhusaṅghe anuttare
         pasannacitto sumano pānighaṭaṁ 1- apūrayiṁ.
         Pabbatagge dumagge vā ākāse vātha bhūmiyaṁ
         yadā pānīyamicchāmi khippaṁ nibbattate mamaṁ.
         Satasahasse ito kappe yaṁ dānamadadiṁ tadā
         duggatiṁ nābhijānāmi udakadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anupattā kataṁ buddhassa sāsanaṁ.

  *  *  *  *  *  *
  Footnote:1 Po. Yu. pānīyaghaṭaṁ.
-------------------------------------------------
[page 132]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā udakadāyako thero imā gāthāyo abhāsitthāti.
               Udakadāyakattherassa apadānaṁ samattaṁ.
               Aṭṭhamaṁ puḷinathūpiyattherāpadānaṁ (498)
    [88] Himavantassavidūre yamako 1- nāma pabbato
         assamo sukato mayhaṁ paṇṇasālā sumāpitā.
         Nārado nāma nāmena jaṭilo uggatāpano
         catuddasasahassāni sissā paricaranti maṁ.
         Paṭisallīnako santo evaṁ cintesahantadā
         mahājanā 2- maṁ pūjenti nāhaṁ pūjemi kiñcanaṁ.
         Na me ovādako atthi vattā koci na vijjati
         anācariyupajjhāyo vane vāsaṁ upemahaṁ.
         Upāsamāno yamakaṁ 3- garucittaṁ upaṭṭhahe
         so me ācariyo natthi vanavāso niratthako.
         Āyāgaṁ me gavesiyaṁ 4- garubhāvaniyaṁ tathā
         sāsassayo 5- vasissāmi na koci garahissati.
         Uttānakūlā nadikā supatitthā manoramā
         susuddhapuḷinākiṇṇā avidūre mamassamaṁ.

  *  *  *  *  *  *
  Footnote:1 Po. Yu. samaṅgo. 2 Ma. sabbo jano maṁ pūjeti. Yu. sabbajano. 3 Po.
 Ma. Yu. yamahaṁ. 4 Ma. Yu. gavesissaṁ. 5 Ma. Yu. sāvassayo.
-------------------------------------------------
[page 133]
         Nadiṁ amarikaṁ nāma upagantvā 1- ahantadā
         saṅkaḍḍhitvāna 2- puḷinaṁ akaṁ puḷinacetiyaṁ.
         Ye te ahesuṁ sambuddhā bhavantakaraṇā munī
         tesaṁ etādiso thūpo taṁ nimittaṁ karomahaṁ.
         Karitvā puḷine 3- thūpaṁ sovaṇṇaṁ māpayiṁ ahaṁ
         soṇṇakiṁkaṇipupphāni sahasse tīṇi pūjayiṁ.
         Sāyaṁ pātaṁ namassāmi pītijāto 4- katañjalī
         sammukhā viya sambuddhaṁ vandiṁ puḷinacetiyaṁ.
         Yadā kilesā jāyanti vitakkā gehanissitā
         sarāmi sukataṁ thūpaṁ paccavekkhāmi tāvade.
         Upanissāya vihariṁ 5- satthavāhaṁ vināyakaṁ
         kilese saṁvareyyāsi 6- na yuttaṁ tava mārisa.
         Saha āvajjite thūpe gāravaṁ hoti me tadā
         kuvitakke vinodesiṁ nāgo tuttaṭṭito 7- yathā.
         Evaṁ viharamānaṁ maṁ maccurājābhimaddatha
         tattha kālaṁ kato santo brahmalokaṁ agacchahaṁ.
         Yāvatāyuṁ vasitvāna tidive 8- upapajjahaṁ
         asītikkhattuṁ devindo devarajjamakārayiṁ.
         Satānaṁ tīṇikhattuñca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.

  *  *  *  *  *  *
  Footnote:1 Ma. upagantavānahantadā. 2 Ma. Yu. saṁvaḍḍhayitvā. 3 Ma. puḷinaṁ.
 4 Ma. vedajāto. Yu. vittijāto. 5 Ma. viharaṁ. 6 Ma. Yu. saṁvaseyyāsi.
 7 Po. tuṇṇaṭṭito. Yu. tuttaddito. 8 Yu. tidase.
-------------------------------------------------
[page 134]
         Tesaṁ kiṁkaṇipupphānaṁ vipākaṁ anubhomahaṁ
         bāvīsatisahassāni parivārenti maṁ bhave.
         Thūpassa pariciṇṇattā rajojallaṁ na limpati
         gatte sedā na muñcanti sappabhāso bhavāmahaṁ.
         Aho me sukato thūpo sudiṭṭhāmarikā nadī
         thūpaṁ katvāna puḷinaṁ 1- pattomhi acalaṁ padaṁ.
         Kusalaṁ kattukāmena jantunā sāragāhinā 2-
         natthi khettaṁ akhettaṁ vā paṭipattiva sārakā 3-.
         Yathāpi balavā poso aṇṇavaṁ taritussaho 4-
         parittaṁ kaṭṭhamādāya pakkhandeyya mahāsaraṁ.
         Imāhaṁ kiṭṭhaṁ 5- nissāya tarissāmi mahodadhiṁ
         ussāhena viriyena tareyya udadhiṁ naro.
         Tatheva me kataṁ kammaṁ parittaṁ thokakañca 6- yaṁ
         taṁ 7- kammaṁ upanissāya saṁsāraṁ samatikkamiṁ.
         Pacchime bhavasampatte sukkamūlena codito
         sāvatthiyaṁ pure jāto mahāsāle suaddhake.
         Saddhā mātāpitā mayhaṁ buddhassa saraṇaṁ gatā
         ubho diṭṭhasutā 8- ete anuvattanti sāsanaṁ.
         Bodhipappaṭikaṁ gayha soṇṇathūpaṁ akārayuṁ
         sāyaṁ pātaṁ namassanti sakyaputtassa sammukhā.

  *  *  *  *  *  *
  Footnote:1 Yu. pubine. 2 Po. Yu. pāragāminā. 3 Ma. sādhakā. Yu. sādhikā. 4 Ma. Yu.
 taritussahe. 5 Po. Ma. Yu. kaṭṭhaṁ. 6 Po. Yu. thokakañcanaṁ. 7 Yu. kataṁ.
 8 Ma. Yu. diṭṭhapadā.
-------------------------------------------------
[page 135]
         Uposathamhi divase soṇṇathūpaṁ vinīharuṁ
         buddhassa vaṇṇaṁ kittentā tiyāmaṁ vītināmayuṁ.
         Samā 1- disvānahaṁ thūpaṁ sariṁ puḷinacetiyaṁ
         ekāsane nisīditvā arahattaṁ apāpuṇiṁ.
                     Bāvīsatimaṁ bhāṇavāraṁ.
         Gavesamāno taṁ dhīraṁ dhammasenāpatiddasaṁ
         agārā nikkhamitvāna pabbajiṁ tassa santike.
         Jātiyā sattavassena arahattaṁ apāpuṇiṁ
         upasampādayi buddho guṇamaññāya cakkhumā.
         Dārakeneva santena kiriyaṁ niṭṭhitaṁ mayā
         kataṁ me karaṇīyajja sakyaputtassa sāsane.
         Sabbaverabhayātīto sabbasaṅgātigo isi
         sāvako te mahāvīra soṇṇathūpassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. Yu. saha.
-------------------------------------------------
[page 136]
    Itthaṁ sudaṁ āyasmā puḷinathūpiyo thero imā gāthāyo abhāsitthāti.
                Puḷinathūpiyattherassa apadānaṁ samattaṁ.
               Navamaṁ < PTS. Ap , 440 >naḷakuṭikadāyakattherāpadānaṁ (499)
    [89] Himavantassavidūre hāriko 1- nāma pabbato
         sayambhū nārado nāma rukkhamūle vasi tadā.
         Naḷāgāraṁ karitvāna tiṇena chādayiṁ ahaṁ
         caṅkamaṁ sodhayitvāna sayambhussa adāsahaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agacchahaṁ.
         Tattha me sukataṁ byamhaṁ naḷakuṭikāya nimmitaṁ
         saṭṭhiyojanamubbiddhaṁ 2- tiṁsayojanavitthataṁ.
         Catuddasesu kappesu devaloke ramiṁ ahaṁ
         ekasattatikkhattuñca devarajjaṁ akārayiṁ.
         Catuttiṁsatikkhattuñca 3- cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Dhammapāsādamāruyha suññāgāravarūpagaṁ
         yathicchakāhaṁ vihare sakyaputtassa sāsane.
         Ekattiṁse ito kappe yaṁ kammamakariṁ tadā
         duggatiṁ nābhijānāmi naḷakuṭikāyidaṁ phalaṁ.

  *  *  *  *  *  *
  Footnote:1 Ma. hārito. Yu. bhāriko. 2 Ma. sabbattha ..ṃubbedhaṁ. 3 Po. Yu.
 catuttiṁsakkhattuñceva. 4 Ma. Yu. sabbākāravarūpamaṁ.
-------------------------------------------------
[page 137]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ
         paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā naḷakuṭikadāyako thero imā gāthāyo abhāsitthāti.
              Naḷakuṭikadāyakattherassa apadānaṁ samattaṁ.
              Dasamaṁ piyālaphaladāyakattherāpadānaṁ (500)
    [90] Migaluddho pure āsiṁ vivane 1- vicaraṁ tadā
         addasaṁ virajaṁ buddhaṁ sabbadhammāna pāraguṁ.
         Piyālaphalamādāya buddhaseṭṭhassadāsahaṁ
         puññakhettassa vīrassa pasanno sehi pāṇibhi.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Yu. vicine. ito paraṁ īdisameva.
-------------------------------------------------
[page 138]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā piyālaphaladāyako thero imā gāthāyo abhāsitthāti.
              Piyālaphaladāyakattherassa apadānaṁ samattaṁ.
                          Uddānaṁ
         kiṁkaṇi paṁsukūlañca varakoraṇḍakiṁsukaṁ
         upaḍḍhadussi ghatado udakaṁ thūpakārako.
         Naḷāgāri ca navamo piyālaphaladāyako
         satamekañca gāthānaṁ navakañca taduttari.
                  Kiṁkaṇipupphavaggo paññāsamo.
                       Atha vagguddānaṁ
         metteyyavaggo bhaddāli sakiṁsammajjakopica
         ekavihārī vibhedako jagati sālapupphiyo.
         Naḷamāli paṁsukūlaṁ kīkaṇipupphiko tathā
         asīti dve ca gāthāyo catuddasā satāni ca.
               Metteyyavaggadasakaṁ pañcamaṁ satakaṁ samattaṁ.
                 -----------------------
-------------------------------------------------
[page 139]
                   Ekapaññāso kaṇikāravaggo
             paṭhamaṁ tīṇikaṇikārapupphiyattherāpadānaṁ (501)
    [91] Sumedho nāma sambuddho dvattiṁsavaralakkhaṇo
         vivekakāmo sambuddho himavantaṁ upāgami.
         Ajjhogahetvā himavantaṁ aggo kāruṇiko muni
         pallaṅkaṁ ābhujitvāna nisīdi purisuttamo.
         Vijjādharo tadā āsiṁ antalikkhacaro ahaṁ
         tisulaṁ sukataṁ gayha gacchāmi ambare tadā.
         Pabbatagge yathā aggi puṇṇamāyeva candimā
         vane obhāsate < PTS. Ap , 442 >buddho sālarājāva phullito.
         Vanato 1- nikkhamitvāna buddharaṁsābhidhāvare
         naḷaggivaṇṇasaṅkāsā disvā cittaṁ pasādayiṁ.
         Vicinaṁ addasaṁ pupphaṁ kaṇikāraṁ devagandhikaṁ
         tīṇi pupphāni ādāya buddhaseṭṭhaṁ apūjayiṁ.
         Buddhassa ānubhāvena tīṇi pupphāni me tadā
         uddhaṁvaṇṭā adhopattā chāyaṁ kubbanti satthuno.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agacchahaṁ.

  *  *  *  *  *  *
  Footnote:1 Yu. vanaggā.
-------------------------------------------------
[page 140]
         Tattha me sukataṁ byamhaṁ kaṇikārīti ñāyati
         saṭṭhiyojanamubbiddhaṁ tiṁsayojanavitthataṁ.
         Sahassakaṇḍaṁ 1- sattageṇḍu 2- dhajālu haritāmayo
         satasahassaniyyūhā byamhe pātubhaviṁsu me.
         Soṇṇamayā maṇimayā lohitaṅkamayāpica
         phalikāpica pallaṅkā yenicchakā yathicchakaṁ.
         Mahārahañca sayanaṁ tulikaṁ 3- vikatissakaṁ
         uddhalomikaekantaṁ bibbohanasamāyutaṁ.
         Bhavanā nikkhamitvāna caranto devacārikaṁ
         yadā icchāmi gamanaṁ devasaṅghapurakkhato.
         Pupphassa heṭṭhā tiṭṭhāmi upari chadanaṁ mama
         samantā yojanasataṁ kaṇikārehi chāditaṁ.
         Saṭṭhī turiyasahassāni sāyaṁ pātaṁ upaṭṭhahuṁ
         parivārenti maṁ niccaṁ rattindivamatanditā.
         Tattha naccehi gītehi tāḷehi vāditehi ca
         ramāmi khiḍḍāratiyā modāmi kāmakāmihaṁ.
         Tattha bhutvā pivitvā ca modāmi tidase tadā
         nārīgaṇehi sahito modāmi byamhamuttame.
         Satānaṁ pañcakkhattuñca devarajjamakārayiṁ
         satānaṁ tīṇikkhattuñca cakkavatti ahosahaṁ.

  *  *  *  *  *  *
  Footnote:1 Yu. sahassakaṇḍo. 2 Ma. satabheṇḍu. 3 Ma. Yu. tūlikā vikatīyutaṁ.
-------------------------------------------------
[page 141]
         Padesarajjaṁ vipulaṁ gaṇanāto saṅkhayaṁ
         bhavābhave saṁsaranto mahābhogaṁ 1- labhāmahaṁ.
         Bhoge me ūnatā natthi buddhapūjāyidaṁ phalaṁ
         duve bhave saṁsarāmi devatte atha mānuse.
         Aññaṁ gatiṁ na jānāmi buddhapūjāyidaṁ phalaṁ
         duve kule pajāyāmi khattiye cāpi brāhmaṇe.
         Nīce kule na jāyāmi 2- buddhapūjāyidaṁ phalaṁ
         hatthiyānaṁ assayānaṁ sivikaṁ sandamānikaṁ.
         Labhāmi sabbamevetaṁ buddhapūjāyidaṁ phalaṁ
         dāsīgaṇaṁ dāsagaṇaṁ nāriyo samalaṅkatā.
         Labhāmi sabbamevetaṁ buddhapūjāyidaṁ phalaṁ
         koseyyakambaliyāni khomakappāsikāni ca.
         Labhāmi sabbamevetaṁ buddhapūjāyidaṁ phalaṁ
         navavatthaṁ navaphalaṁ navaggarasabhojanaṁ.
         Labhāmi sabbamevetaṁ buddhapūjāyidaṁ phalaṁ
         ime 3- khāda ime 3- bhuñja imamhi sayane saya.
         Labhāmi sabbamevetaṁ buddhapūjāyidaṁ phalaṁ
         sabbattha pūjito homi yaso accuggato 4- mama.
         Mahesakkho 5- sadā homi abhejjapariso sadā
         ñātīnaṁ uttamo homi buddhapūjāyidaṁ phalaṁ.

  *  *  *  *  *  *
  Footnote:1 Yu. mahābhoge. 2 Yu. jānāmi. 3 Ma. imaṁ. 4 Ma. abbhuggato.
 5 Ma. Yu. mahāpakkho.
-------------------------------------------------
[page 142]
         Sītaṁ uṇhaṁ na jānāmi pariḷāho na vijjati
         atho cetasikaṁ dukkhaṁ hadaye me na vijjati.
         Suvaṇṇavaṇṇo hutvāna saṁsarāmi bhavābhave
         vevaṇṇiyaṁ 1- na jānāmi buddhapūjāyidaṁ phalaṁ.
         Devalokā cavitvāna sukkamūlena codito
         sāvatthiyaṁ pure jāto mahāsāle suaddhake.
         Pañcakāmaguṇe hitvā pabbajiṁ anagāriyaṁ
         jātiyā sattavassohaṁ arahattaṁ apāpuṇiṁ.
         Upasampādayi buddho guṇamaññāya cakkhumā
         taruṇo pūjanīyohaṁ buddhapūjāyidaṁ phalaṁ.
         Dibbacakkhuṁ visuddhaṁ me samādhikusalo ahaṁ
         abhiññāpāramippatto buddhapūjāyidaṁ phalaṁ.
         Paṭisambhidā anuppatto iddhipādesu kovido
         saddhamme 2- pāramippatto buddhapūjāyidaṁ phalaṁ.
         Tiṁsakappasahassamhi yaṁ buddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Yu. duvaṇṇikaṁ. 2 Ma. dhammesu.
-------------------------------------------------
[page 143]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā tīṇikaṇikārapupphiyo thero imā gāthāyo abhāsitthāti.
             Tīṇikaṇikārapupphiyattherassa apadānaṁ samattaṁ.
              Dutiyaṁ ekapattadāyakattherāpadānaṁ (502)
    [92] Nagare haṁsavatiyā kumbhakāro ahosahaṁ
         addasaṁ virajaṁ buddhaṁ oghatiṇṇamanāsavaṁ.
         Sukataṁ mattikāpattaṁ buddhaseṭṭhassadāsahaṁ
         pattaṁ datvā bhagavato ujubhūtassa tādino.
         Bhave nibbattamānohaṁ soṇṇathāle labhāmahaṁ
         rūpimaye ca sovaṇṇe taṭṭike 1- ca maṇīmaye.
         Pāṭiyā 2- paribhuñjāmi puññakammassidaṁ phalaṁ
         yasasāva 3- janānañca aggabhūto 4- ca homahaṁ.
         Yathāpi bhaddake khette vījaṁ appampi ropitaṁ
         sammā dhāraṁ pavassante 5- phalaṁ toseti kassakaṁ.
         Tathevidaṁ pattadānaṁ buddhakhettamhi ropitaṁ
         pītidhāre pavassante phalaṁ me 6- tosayissati.
         Yāvatā khettā vijjanti saṅghāpica gaṇāpica
         buddhakhettasamo natthi sukhado 7- sabbapāṇinaṁ.

  *  *  *  *  *  *
  Footnote:1 Po. Yu. taṭṭake. 2 Ma. Yu. pātiyo. 3 Ma. Yu. yasānañaca dhanānañca.
 4 Yu. pattabhūto. 5 Ma. Yu. pavacchante. Yu. sammā dhāre pavecchante. 6 Ma. maṁ.
 7 Po. sukhado tattha pāṇinaṁ. Yu. sukhadānatthapāṇinaṁ.
-------------------------------------------------
[page 144]
         Namo te purisājañña namo te purisuttama
         ekapattaṁ daditvāna pattomhi acalaṁ padaṁ.
         Ekanavute ito kappe yaṁ pattamadadiṁ tadā
         duggatiṁ nābhijānāmi pattadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santake
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ekapattadāyako thero imā gāthāyo abhāsitthāti.
              Ekapattadāyakattherassa apadānaṁ samattaṁ.
            Tatiyaṁ < PTS. Ap , 445 >kāsumārikaphaladāyakattherāpadānaṁ (503)
    [93] Kaṇikāraṁva jotantaṁ nisinnaṁ pabbatantare
         addasaṁ virajaṁ buddhaṁ lokajeṭṭhaṁ narāsabhaṁ
         pasannacitto sumano sire katvāna añjaliṁ
         kāsumārikamādāya buddhaseṭṭhassadāsahaṁ.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
-------------------------------------------------
[page 145]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
 Itthaṁ sudaṁ āyasmā kāsumārikaphaladāyako thero imā gāthāyo abhāsitthāti.
            Kāsumārikaphaladāyakattherassa apadānaṁ samattaṁ.
               Catutthaṁ avaṭaphaliyattherāpadānaṁ (504)
    [94] Sahassaraṁsī bhagavā sayambhū aparājito
         vivekā vuṭṭhahitvāna gocarāyābhinikkhami.
         Phalahattho ahaṁ disvā upagañchiṁ narāsabhaṁ
         pasannacitto sumano avaṭaṁ adadiṁ phalaṁ.
         Catunavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
-------------------------------------------------
[page 146]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā avaṭaphaliyo thero imā gāthāyo abhāsitthāti.
                Avaṭaphaliyattherassa apadānaṁ samattaṁ.
              Pañcamaṁ cāraphaliyattherāpadānaṁ 1- (505)
    [95] Suvaṇṇavaṇṇaṁ sambuddhaṁ āhutīnaṁ paṭiggahaṁ
         rathiyaṁ paṭipajjantaṁ cāraphalamadāsahaṁ.
         Ekanavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā cāraphaliyo thero imā gāthāyo abhāsitthāti.
                Cāraphaliyattherassa apadānaṁ samattaṁ.

  *  *  *  *  *  *
  Footnote:1 Ma. pādaphaliyatthera.... Yu. pāraphaliyatthera....
-------------------------------------------------
[page 147]
             Chaṭṭhaṁ mātuluṅgaphaladāyakattherāpadānaṁ (506)
    [96] Kaṇikāraṁva jalitaṁ puṇṇamāyeva candimaṁ
         jalantaṁ dīparukkhaṁva addasaṁ lokanāyakaṁ.
         Mātuluṅgaphalaṁ gayha adāsiṁ satthuno ahaṁ
         dakkhiṇeyyassa vīrassa pasanno sehi pāṇibhi.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
 Itthaṁ sudaṁ āyasmā mātuluṅgaphaladāyako thero imā gāthāyo abhāsitthāti.
             Mātuluṅgaphaladāyakattherassa apadānaṁ samattaṁ.
             Sattamaṁ ajjelaphaladāyakattherāpadānaṁ (507)
    [97] Ajino 1- nāma sambuddho himavante vasi tadā
         caraṇena ca sampanno samādhikusalo muni.

  *  *  *  *  *  *
  Footnote:1 Ma. Yu. ajjuno.
-------------------------------------------------
[page 148]
         Kumbhamattaṁ gahetvāna añjaliṁ 1- jīvajīvakaṁ
         chattapaṇṇaṁ gahetvāna adāsiṁ satthuno ahaṁ.
         Catunavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ajjelaphaladāyako thero imā gāthāyo abhāsitthāti.
             Ajjelaphaladāyakattherassa apadānaṁ samattaṁ.
             Aṭṭhamaṁ < PTS. Ap , 447 >amoraphaliyattherāpadānaṁ 2- (508)
    [98] Suvaṇṇavaṇṇaṁ sambuddhaṁ āhutīnaṁ paṭiggahaṁ
         rathiyaṁ paṭipajjantaṁ amoraṁ 3- adadiṁ phalaṁ.
         Ekanavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Ma. Yu. ajelaṁ. 2 Ma. amoda.... 3 Ma. amodamadadiṁ.
-------------------------------------------------
[page 149]
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā amoraphaliyo thero imā gāthāyo abhāsitthāti.
               Amoraphaliyattherassa apadānaṁ samattaṁ.
                Navamaṁ tālaphaliyattherāpadānaṁ (509)
    [99] Sataraṁsī nāma bhagavā sayambhū aparājito
         vivekā vuṭṭhahitvāna gocarāyābhinikkhami.
         Phalahattho ahaṁ disvā upagañchiṁ narāsabhaṁ
         pasannacitto sumano tālaphalamadāsahaṁ.
         Catunavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
-------------------------------------------------
[page 150]
    Itthaṁ sudaṁ āyasmā tālaphaliyo thero imā gāthāyo abhāsitthāti.
                Tālaphaliyattherassa apadānaṁ samattaṁ.
             Dasamaṁ nālikeraphaladāyakattherāpadānaṁ (510)
   [100] Nagare bandhumatiyā ārāmiko ahaṁ tadā
         addasaṁ virajaṁ buddhaṁ gacchantaṁ anilañjase.
         Nālikeraphalaṁ gayha buddhaseṭṭhassadāsahaṁ
         ākāse ṭhitako < PTS. Ap , 448 >santo paṭiggaṇhi mahāyaso.
         Pītisañjanano 1- mayhaṁ diṭṭhadhammasukhāvaho
         phalaṁ buddhassa datvāna vippasannena cetasā.
         Adhigañchiṁ tadā pītiṁ vipulañca sukhuttamaṁ
         uppajjateva ratanaṁ nibbattassa tahiṁ 2- tahiṁ.
         Ekanavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Dibbacakkhuṁ visuddhaṁ me samādhikusalo ahaṁ
         abhiññāpāramippatto phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike

  *  *  *  *  *  *
  Footnote:1 Ma. Yu. sabbattha vittasañjanano. 2 Yu. yahiṁ.
-------------------------------------------------
[page 151]
         Tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
 Itthaṁ sudaṁ āyasmā nālikeraphaladāyako thero imā gāthāyo abhāsitthāti.
             Nālikeraphaladāyakattherassa apadānaṁ samattaṁ.
                          Uddānaṁ
         kaṇikārañca patto ca kāsumāri tathāvaṭo
         cāraphali mātuluṅgo ajjelāmorameva ca.
         Tālaṁ tathā nālikeraṁ gāthāyo gaṇitāpiha
         ekaṁ gāthāsataṁ hoti ūnādhikavivajjitaṁ.
                  Kaṇikāravaggo ekapaññāso.
                  ---------------------
-------------------------------------------------
[page 152]
                  Dvepaññāso phaladāyakavaggo
             paṭhamaṁ kurañjiyaphaladāyakattherāpadānaṁ (511)
   [101] Migaluddho pure āsiṁ vivane vicaraṁ ahaṁ
         addasaṁ virajaṁ buddhaṁ sabbadhammāna pāraguṁ.
         Kurañjiyaphalaṁ gayha buddhaseṭṭhassadāsahaṁ
         puññakkhettassa dhīrassa 1- pasanno sehi pāṇibhi.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā kurañjiyaphaladāyako thero imā gāthāyo abhāsitthāti.
             Kurañjiyaphaladāyakattherassa apadānaṁ samattaṁ.

  *  *  *  *  *  *
  Footnote:1 Ma. tādino. Yu. vīrassa.
-------------------------------------------------
[page 153]
              Dutiyaṁ kapiṭṭhaphaladāyakattherāpadānaṁ (512)
   [102] Suvaṇṇavaṇṇaṁ sambuddhaṁ āhutīnaṁ paṭiggahaṁ
         rathiyaṁ paṭipajjantaṁ kapiṭṭhaṁ adadiṁ phalaṁ.
         Ekanavute ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā kapiṭṭhaphaladāyako thero imā gāthāyo abhāsitthāti.
              Kapiṭṭhaphaladāyakattherassa apadānaṁ samattaṁ.
             Tatiyaṁ kosumbaphaliyattherāpadānaṁ 1- (513)
   [103] Kakudhaṁ vilasantaṁva devadevaṁ narāsabhaṁ
         rathiyaṁ paṭipajjantaṁ kosumbamadadintadā.
         Ekattiṁse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.

  *  *  *  *  *  *
  Footnote:1 Ma. kosamba....
-------------------------------------------------
[page 154]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kosumbaphaliyo thero imā gāthāyo abhāsitthāti.
               Kosumbaphaliyattherassa apadānaṁ samattaṁ.
              Catutthaṁ ketakapupphiyattherāpadānaṁ (514)
   [104] Vinatānadiyā 1- tīre vihāsi purisuttamo
         addasaṁ virajaṁ buddhaṁ ekaggaṁ susamāhitaṁ.
         Madhugandhassa pupphena ketakassa ahaṁ tadā
         pasannacitto sumano buddhaseṭṭhassa pūjayiṁ.
         Ekanavute ito kappe yaṁ pupphaṁ abhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike

  *  *  *  *  *  *
  Footnote:1 Yu. vitthāya nadiyā.
-------------------------------------------------
[page 155]
         Tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā ketakapupphiyo thero imā gāthāyo abhāsitthāti.
               Ketakapupphiyattherassa apadānaṁ samattaṁ.
               Pañcamaṁ nāgapupphiyattherāpadānaṁ (515)
   [105] Suvaṇṇavaṇṇaṁ sambuddhaṁ āhutīnaṁ paṭiggahaṁ
         rathiyaṁ paṭipajjantaṁ nāgapupphaṁ apūjayiṁ.
         Ekanavute ito kappe yaṁ pupphamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā nāgapupphiyo thero imā gāthāyo abhāsitthāti.
               Nāgapupphiyattherassa apadānaṁ samattaṁ.
-------------------------------------------------
[page 156]
               Chaṭṭhaṁ ajjunapupphiyattherāpadānaṁ (516)
   [106] Candabhāgānadītīre ahosiṁ kinnaro tadā
         addasaṁ virajaṁ buddhaṁ sayambhuṁ aparājitaṁ.
         Pasannacitto sumano vedajāto katañjalī
         gahetvā ajjunapupphaṁ sayambhuṁ abhipūjayiṁ.
         Tena kammena sukatena cetanāpaṇidhīhi ca
         jahitvā kinnaraṁ dehaṁ tāvatiṁsaṁ agañchahaṁ.
         Chattiṁsakkhattuṁ devindo devarajjamakārayiṁ
         dasakkhattuṁ cakkavatti mahārajjamakārayiṁ.
         Padesarajjaṁ vipulaṁ gaṇanāto asaṅkhayaṁ
         sukhette 1- vappitaṁ vījaṁ sayambhusmiṁ ahosi 2- me.
         Kusalaṁ vijjate mayhaṁ pabbajiṁ anagāriyaṁ
         pūjāraho ahaṁ ajja sakyaputtassa sāsane.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Yu. sukhetteva phītaṁ bījaṁ. 2 Ma. Yu. aho mamaṁ.
-------------------------------------------------
[page 157]
   Itthaṁ sudaṁ āyasmā ajjunapupphiyo thero imā gāthāyo abhāsitthāti.
               Ajjunapupphiyattherassa apadānaṁ samattaṁ.
               Sattamaṁ kuṭajapupphiyattherāpadānaṁ (517)
   [107] Himavantassa avidūre accalo 1- nāma pabbato
         buddho sudassano nāma vasanto 2- pabbatantare.
         Pupphaṁ hemavantaṁ gayha vehāsaṁ agamāsahaṁ
         tatthaddasāsiṁ sambuddhaṁ oghatiṇṇamanāsavaṁ.
         Pupphaṁ kuṭajamādāya sire katvānahantadā 3-
         buddhassa abhiropesiṁ sayambhussa mahesino.
         Ekattiṁse ito kappe yaṁ pupphamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā kuṭajapupphiyo thero imā gāthāyo abhāsitthāti.
               Kuṭajapupphiyattherassa apadānaṁ samattaṁ.

  *  *  *  *  *  *
  Footnote:1 Ma. vasalo. Yu. cāvalo. 2 Ma. Yu. vasate. 3 Ma. ... katvāna añjaliṁ.
-------------------------------------------------
[page 158]
               Aṭṭhamaṁ ghosasaññakattherāpadānaṁ (518)
   [108] Migaluddho pure āsiṁ araññe vivane ahaṁ
         addasaṁ virajaṁ buddhaṁ devasaṅghapurakkhataṁ.
         Catusaccaṁ pakāsentaṁ desentaṁ amataṁpadaṁ
         assosiṁ madhuraṁ dhammaṁ sikhino lokabandhuno.
         Ghose cittaṁ pasādesiṁ asamappaṭipuggale 1-
         tattha cittaṁ pasādetvā uttariṁ duttaraṁ bhavaṁ.
         Ekattiṁse ito kappe yaṁ saññamalabhiṁ tadā
         duggatiṁ nābhijānāmi ghosasaññāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā ghosasaññako thero imā gāthāyo abhāsitthāti.
               Ghosasaññakattherassa apadānaṁ samattaṁ.

  *  *  *  *  *  *
  Footnote:1 Yu. asamappaṭipuggalaṁ.
-------------------------------------------------
[page 159]
              Navamaṁ < PTS. Ap , 452 >sabbaphaladāyakattherāpadānaṁ (519)
   [109] Varuṇo nāma nāmena brāhmaṇo mantapāragū
         chaḍḍetvā dasa puttāni vanamajjhogahiṁ tadā.
         Assamaṁ sukataṁ katvā suvibhattaṁ manoramaṁ
         paṇṇasālaṁ karitvāna vasāmi pavane ahaṁ.
         Padumuttaro lokavidū āhutīnaṁ paṭiggaho
         mamuddharitukāmo so āgañchi mama assamaṁ.
         Yāvatā vanasaṇḍamhi obhāso vipulo ahu
         buddhassa ānubhāvena pajjali pavanaṁ tadā.
         Disvāna pāṭihiriyaṁ 1- buddhaseṭṭhassa tādino
         pattapuṭaṁ gahetvāna phalena pūrayiṁ ahaṁ.
         Upagantvāna sambuddhaṁ saha 2- khārimadāsahaṁ
         anukampāya me buddho idaṁ vacanamabravi.
         Khāribhāraṁ gahetvāna pacchato ehi me tuvaṁ
         paribhutteva 3- saṅghamhi puññaṁ 4- tava bhavissati.
         Puṭakantaṁ gahetvāna bhikkhusaṅghassadāsahaṁ
         tattha cittaṁ pasādetvā tusitaṁ upapajjahaṁ.
         Tattha dibbehi naccehi gītehi vāditehi ca
         puññakammena saṁyutto 5- anubhomi yasaṁ 6- ahaṁ.

  *  *  *  *  *  *
  Footnote:1 Ma. ..ṭaṁ pāṭihīraṁ. Yu. disvānahaṁ pāṭihīraṁ. 2 Yu. sākhārikaṁ adāsahaṁ.
 3 Ma. Yu. ... ca. 4 Yu. puññaṁ taṁva. 5 Ma. saṁyuttaṁ. 6 Ma. sadā sukhaṁ.
-------------------------------------------------
[page 160]
         Yaṁ yaṁ yonūpapajjāmi devattaṁ atha mānusaṁ
         bhoge me ūnatā natthi phaladānassidaṁ phalaṁ.
         Yāvatā caturo dīpā sasamuddā sapabbatā
         phalaṁ buddhassa datvāna issaraṁ kārayiṁ 1- ahaṁ.
         Yāvatā ye pakkhigaṇā ākāse upatanti ce 2-
         tepi maṁ vasamanventi phaladānassidaṁ phalaṁ.
         Yāvatā vanasaṇḍamhi yakkhā bhūtā ca rakkhasā
         kumbhaṇḍā garuḷā cāpi pācariyaṁ 3- upenti me.
         Kummā 4- soṇā madhukarā ḍaṁsā ca makasā ubho
         tepi maṁ vasamanventi phaladānassidaṁ phalaṁ.
         Supaṇṇā nāma sakuṇā pakkhijātā mahabbalā
         tepi maṁ saraṇaṁ yanti phaladānassidaṁ phalaṁ.
         Yepi dīghāyukā nāgā iddhimanto mahāyasā
         tepi maṁ vasamanventi phaladānassidaṁ phalaṁ.
         Sīhā byagghā ca dīpi ca acchakokataracchakā
         tepi maṁ vasamanventi phaladānassidaṁ phalaṁ.
         Osadhitiṇavāsī ca ye ca ākāsavāsino
         sabbe maṁ saraṇaṁ yanti phaladānassidaṁ phalaṁ.
         Sududdasaṁ sunipuṇaṁ gambhīraṁ supakāsitaṁ
         phussayitvā 5- viharāmi phaladānassidaṁ phalaṁ.

  *  *  *  *  *  *
  Footnote:1 Ma. Yu. kārayāmahaṁ. 2 Yu. te. 3 Ma. Yu. pāricariyaṁ. 4 Yu. kumbhasoṇā.
 5 Po. Ma. phassayitvā. Yu. passitvāna.
-------------------------------------------------
[page 161]
         Vimokkhe aṭṭha phussitvā viharāmi anāsavo
         ātāpī nipako cāpi 1- phaladānassidaṁ phalaṁ.
         Ye phalaṭṭhā buddhaputtā khīṇadosā mahāyasā
         ahaṁ aññataro tesaṁ phaladānassidaṁ phalaṁ.
         Abhiññāpāramiṁ gantvā sukkamūlena codito
         sabbāsave pariññāya viharāmi anāsavo.
         Tevijjā iddhipattā ca buddhaputtā mahāyasā
         dibbasotasamāpannā tesaṁ aññataro ahaṁ.
         Satasahasse ito kappe yaṁ phalaṁ adadiṁ tadā
         duggatiṁ nābhijānāmi phaladānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā sabbaphaladāyako thero imā gāthāyo abhāsitthāti.
              Sabbaphaladāyakattherassa apadānaṁ samattaṁ.

  *  *  *  *  *  *
  Footnote:1 Ma. Yu. cāhaṁ.
-------------------------------------------------
[page 162]
               Dasamaṁ padumadhāriyattherāpadānaṁ (520)
   [110] Himavantassa avidūre romaso nāma pabbato
         buddhobhisambhavo nāma abbhokāse vasi 1- tadā.
         Bhavanā nikkhamitvāna padumaṁ dhārayiṁ ahaṁ
         ekāhaṁ dhārayitvāna bhavanaṁ punarāgamiṁ.
         Ekatiṁse ito kappe yaṁ buddhamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā padumadhāriyo thero imā gāthāyo abhāsitthāti.
               Padumadhāriyattherassa apadānaṁ samattaṁ.
                          Uddānaṁ
         kurañjiyaṁ kapiṭṭhañca kosumbaṁ atha ketakaṁ
         nāgapupphajjunañceva kuṭaji ghosasaññako.

  *  *  *  *  *  *
  Footnote:1 Ma. Yu. sabbattha vasī.
-------------------------------------------------
[page 163]
         Thero ca sabbaphalado tathā padumadhāriyo
         asīti cetthe gāthāyo tisso gāthā taduttari.
                 Phaladāyakavaggo dvepaññāso.
                       -----------
                   Tepaññāso tiṇadāyakavaggo
              paṭhamaṁ tiṇamuṭṭhidāyakattherāpadānaṁ (521)
   [111] Himavantassa avidūre lambako nāma pabbato
         tattheva 1- tisso sambuddho abbokāsamhi caṅkami.
         Migaluddho pure 2- āsiṁ araññe kānane ahaṁ
         disvānāhaṁ devadevaṁ tiṇamuṭṭhimadāsahaṁ.
         Nisīdanatthaṁ buddhassa datvā cittaṁ pasādayiṁ
         sambuddhaṁ abhivāditvā pakkāmiṁ uttarāmukho.
         Aciraṁ gatamattaṁ 3- maṁ migarājā aheṭhayi 4-
         sīhena ghāṭito 5- santo tattha kālaṁ kato ahaṁ.
         Āsanne me kataṁ kammaṁ buddhaseṭṭhe anāsave
         sumutto saravegova 6- devalokaṁ agañchahaṁ.
         Yūpo tattha subho āsi puññakammābhinimmito
         sahassakaṇḍo sattageṇḍu dhajālu haritāmayo.

  *  *  *  *  *  *
  Footnote:1 Yu. tatthopatisso. 2 Yu. tadā. 3 Ma. Yu. gatamattassa. 4 Ma. apoṭhayi.
 5 Ma. poṭhito. Yu. patito. 6 Po. Yu. ... ca.
-------------------------------------------------
[page 164]
         Pabhā niddhāvate tassa sataraṁsīva uggato
         ākiṇṇo devakaññāhi āmodiṁ kāmakāmihaṁ.
         Devalokā cavitvāna sukkamūlena codito
         āgantvāna manussattaṁ pattomhi āsavakkhayaṁ.
         Catunavute ito kappe nisīdanamakāsahaṁ
         duggatiṁ nābhijānāmi tiṇamuṭṭhe idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā tiṇamuṭṭhidāyako thero imā gāthāyo abhāsitthāti.
              Tiṇamuṭṭhidāyakattherassa apadānaṁ samattaṁ.
              Dutiyaṁ veccakadāyakattherāpadānaṁ (522)
   [112] Vipassino bhagavato lokajeṭṭhassa tādino
         ekaṁ 1- veccaṁ mayā dinnaṁ pasannena sapāṇinā.
         Hatthiyānaṁ assayānaṁ dibbayānaṁ samajjhagaṁ
         tena veccakadānena 2- pattomhi āsavakkhayaṁ.

  *  *  *  *  *  *
  Footnote:1 Ma. ekamañcaṁ. Yu. ekapecchaṁ. 2 Ma. mañcakadānena. Yu. pecchakadānena.
-------------------------------------------------
[page 165]
         Ekanavute ito kappe yaṁ veccamadadiṁ tadā
         duggatiṁ nābhijānāmi veccadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā veccakadāyako thero imā gāthāyo abhāsitthāti.
              Veccakadāyakattherassa apadānaṁ samattaṁ.
               Tatiyaṁ saraṇagamaniyattherāpadānaṁ (523)
   [113] Āruyhamhi 1- tadā nāvaṁ bhikkhu cājīviko 2- ahaṁ
         nāvāya bhijjamānāya bhikkhu me saraṇaṁ adā.
         Ekattiṁse ito kappe yaṁ so me saraṇaṁ adā
         duggatiṁ nābhijānāmi saraṇagamane phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. āruhimha .... 2 Yu. ca jīvako cahaṁ.
-------------------------------------------------
[page 166]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā saraṇagamaniyo thero imā gāthāyo abhāsitthāti.
               Saraṇagamaniyattherassa apadānaṁ samattaṁ.
             Catutthaṁ < PTS. Ap , 456 >abbhañjanadāyakattherāpadānaṁ (524)
   [114] Nagare bandhumatiyā rājuyyāne vasāmahaṁ
         cammavāsī 1- tathā āsiṁ kamaṇḍaludharo ahaṁ.
         Addasaṁ virajaṁ 2- buddhaṁ sayambhuṁ aparājitaṁ
         ātāpinaṁ 3- pahitattaṁ jhāyiṁ jhānarataṁ isiṁ 4-.
         Sabbakāmasamiddhiñca oghatiṇṇamanāsavaṁ
         disvā pasanno sumano abbhañjanamadāsahaṁ.
         Ekanavute ito kappe yaṁ dānamadadiṁ tadā
         duggatiṁ nābhijānāmi abbhañjanassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Yu. dhammavādī. 2 Ma. vimalaṁ. 3 Ma. Yu. padhānaṁ pahitattaṁ taṁ. 4 Ma. Yu. vasiṁ.
-------------------------------------------------
[page 167]
  Itthaṁ sudaṁ āyasmā abbhañjanadāyako thero imā gāthāyo abhāsitthāti.
              Abbhañjanadāyakattherassa apadānaṁ samattaṁ.
             Pañcamaṁ supaṭadāyakattherāpadānaṁ 1- (525)
   [115] Divāvihārā nikkhanto vipassī lokanāyako
         lahuṁ supaṭikaṁ 2- datvā kappaṁ saggamhi modahaṁ.
         Ekanavute ito kappe yaṁ supaṭikamadāsahaṁ
         duggatiṁ nābhijānāmi supaṭassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ baddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā supaṭadāyako thero imā gāthāyo abhāsitthāti.
               Supaṭadāyakattherassa apadānaṁ samattaṁ.
               Chaṭṭhaṁ daṇḍadāyakattherāpadānaṁ (526)
   [116] Kānanaṁ vanamoggayha veḷuṁ chetvānahaṁ tadā
         ālambanaṁ karitvāna saṅghassa adadiṁ ahaṁ 3-.

  *  *  *  *  *  *
  Footnote:1 Ma. Yu. pūpapavadāyakatthera.... 2 Ma. supaṭakaṁ. 3 Ma. bahuṁ.
-------------------------------------------------
[page 168]
         Tena cittappasādena subbate abhivādayiṁ 1-
         ālambadaṇḍaṁ datvāna pakkāmiṁ uttarāmukho.
         Catunavute ito kappe yaṁ daṇḍamadadiṁ tadā
         duggatiṁ nābhijānāmi daṇḍadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā daṇḍadāyako thero imā gāthāyo abhāsitthāti.
               Daṇḍadāyakattherassa apadānaṁ samattaṁ.
                     Tevīsatimaṁ bhāṇavāraṁ.
              Sattamaṁ girinelapūjakattherāpadānaṁ (527)
   [117] Migaluddho pure āsiṁ vivane vicaraṁ ahaṁ
         addasaṁ virajaṁ buddhaṁ sabbadhammāna pāraguṁ.
         Tasmiṁ mahākāruṇike sabbasattahite rate
         pasannacitto sumano nelapupphaṁ apūjayiṁ.

  *  *  *  *  *  *
  Footnote:1 Ma. Yu. abhivādiya.
-------------------------------------------------
[page 169]
         Ekattiṁse ito kappe yaṁ pupphamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā girinelapūjako thero imā gāthāyo abhāsitthāti.
               Girinelapūjakattherassa apadānaṁ samattaṁ.
              Aṭṭhamaṁ bodhisammajjakattherāpadānaṁ (528)
   [118] Ahaṁ pure bodhipattaṁ ujjhitaṁ cetiyaṅgaṇe
         taṁ gahetvāna chaḍḍesiṁ alabhiṁ vīsatiṁ guṇe.
         Tassa kammassa tejena saṁsaranto bhavābhave
         duve bhave saṁsarāmi devatte cāpi mānuse.
         Devalokā cavitvāna āgantvā mānusaṁ bhavaṁ
         duve kule pajāyāmi khattiye cāpi brāhmaṇe.
         Aṅgapaccaṅgasampanno ārohapariṇāhavā
         abhirūpo suci homi sampuṇṇako 1- anūnako.

  *  *  *  *  *  *
  Footnote:1 Ma. Yu. sampuṇṇaṅgo.
-------------------------------------------------
[page 170]
         Devaloke manusse vā jāto vā yattha katthaci
         bhave suvaṇṇavaṇṇo ca uttattakanakūpamo.
         Mudu 1- maddavā siniddhā sukhumā sukumārikā
         chavi me sabbadā hoti bodhipatte suchaḍḍite.
         Yato kutoci gatīsu sarīre samudāgate
         na limpati rajojallaṁ vipāko pattachaḍḍite.
         Uṇhe vātātape tassa aggitāpena vā pana 2-
         gatte sedā na muñcanti vipāko pattachaḍḍite.
         Kuṭṭhaṁ gaṇḍo kilāso ca tilakā piḷakā tathā
         na honti kāye daddu ca vipāko pattachaḍḍite.
         Aparampi guṇantassa nibbattati bhavābhave
         rogā na honti kāyasmiṁ vipāko pattachaḍḍite.
         Aparampi guṇantassa nibbattati bhavābhave
         na honti cittajā pīḷā vipāko pattachaḍḍite.
         Aparampi guṇantassa nibbattati bhavābhave
         amittā na bhavantassa vipāko pattachaḍḍite.
         Aparampi guṇantassa nibbattati bhavābhave
         anūnabhogo bhavati vipāko pattachaḍḍite.
         Aparampi guṇantassa nibbattati bhavābhave
         aggirājūhi corehi na hoti udakā 3- bhayaṁ.

  *  *  *  *  *  *
  Footnote:1 Ma. Yu. mudukā .... 2 Yu. puna. 3 Ma. Yu. udake.
-------------------------------------------------
[page 171]
         Aparampi guṇantassa nibbattati bhavābhave
         dāsī dāsā anucarā honti cittānuvattakā.
         Yamhi āyuppamāṇamhi jāyate mānuse bhave
         tato na hāyate āyu tiṭṭhate yāvatāyukaṁ.
         Abbhantarā ca 1- bāhirā negamā ca saraṭṭhakā
         anuyuttā honti sabbepi vuddhikāmā sukhicchakā.
         Bhogavā yasavā homi sirimā ñātipakkhavā
         avero 2- gatasantāso bhavehi 3- sabbadā bhave.
         Devā manussā asurā gandhabbā yakkharakkhasā
         sabbe te parirakkhanti bhave saṁsarato sadā.
         Devaloke manusse vā 4- anubhotvā ubho yase
         avasāne ca nibbānaṁ sivaṁ patto anuttaraṁ.
         Sambuddhamuddisitvāna bodhiṁ vā tassa satthuno
         yo puññaṁ pasave poso tassa kiṁ nāma dullabhaṁ.
         Magge phale ca āgame jhānābhiññāguṇesu ca
         aññesaṁ adhiko hutvā nibbāyati 5- anāsavo.
         Purehaṁ bodhiyā pattaṁ chaḍḍetvā haṭṭhamānaso
         imehi vīsataṅgehi samaṅgī homi sabbadā.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Yu. bahicarā. 2 Ma. Yu. apetabhayasantāso. 3 Yu. bhavesaṁ sabbato.
 4 Ma. ca. 5 Ma. Yu. nibbāyāmi.
-------------------------------------------------
[page 172]
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā bodhisammajjako thero imā gāthāyo abhāsitthāti.
              Bodhisammajjakattherassa apadānaṁ samattaṁ.
             Navamaṁ āmaṇḍaphaladāyakattherāpadānaṁ (529)
   [119] Padumuttaro nāma jino sabbadhammāna pāragū
         vuṭṭhahitvā samādhimhā caṅkami lokanāyako.
         Khāribhāraṁ gahetvāna āharanto phalaṁ tadā
         addasaṁ virajaṁ buddhaṁ caṅkamantaṁ mahāmuniṁ.
         Pasannacitto sumano sire katvāna añjaliṁ
         sambuddhaṁ abhivādetvā āmaṇḍamadadiṁ phalaṁ.
         Satasahasse ito kappe yaṁ phalaṁ adadiṁ tadā
         duggatiṁ nābhijānāmi āmaṇḍassa idaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā vīharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
-------------------------------------------------
[page 173]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā āmaṇḍaphaladāyako thero imā gāthāyo abhāsitthāti.
             Āmaṇḍaphaladāyakattherassa apadānaṁ samattaṁ.
                 Dasamaṁ sugandhattherāpadānaṁ (530)
   [120] Imamhi bhaddake kappe brahmabandhu mahāyaso
         kassapo nāma nāmena 1- uppajji vadataṁ varo.
         Anubyañjanasampanno dvattiṁsavaralakkhaṇo
         byāmappabhāparivuto raṁsijālasamutthato.
         Assāsetā yathā cando suriyo viya pabhaṅkaro
         nibbāpetā yathā megho sāgarova guṇākaro.
         Dharaṇīriva sīlena himavāva samādhinā
         ākāso viya paññāya asaṅgo anilo yathā.
         Anūno 2- yathāvihāro parisāsu visārado
         saccāni sampakāseti uddharanto mahājanaṁ.
         Tadāhaṁ 3- bārāṇasiyaṁ seṭṭhiputto mahāyaso
         āsabhaṁ 4- dhanadhaññassa pahutassa bahū mamaṁ 5-.
         Jaṅghavihāraṁ vicaraṁ migadāyaṁ upeccahaṁ
         addasaṁ nāthasatthāraṁ 6- desentaṁ amataṁ padaṁ.

  *  *  *  *  *  *
  Footnote:1 Ma. gottena. 2 Ma. Yu. sakadāci mahāvīro. 3 Ma. Yu. tadā hi. 4 Ma. Yu.
 āsahaṁ .... 5 Ma. Yu. tadā. 6 Ma. ... virajaṁ buddhaṁ. Yu. ... tādisaṁ buddhaṁ.
-------------------------------------------------
[page 174]
         Visaṭṭhakantavacanaṁ karavikasamassaraṁ
         haṁsadundubhinigghosaṁ 1- viññāpentaṁ mahājanaṁ.
         Disvā devātidevantaṁ sutvā ca madhuraṁ saraṁ 2-
         pahāyānappake bhoge pabbajiṁ anagāriyaṁ.
         Evaṁ pabbajitovāhaṁ na cirena bahussuto
         ahosiṁ dhammakathiko vicittapaṭibhāṇavā.
         Mahāparisamajjhehaṁ satthunova 3- punappunaṁ
         vaṇṇayiṁ hemavaṇṇassa vaṇṇaṁ vaṇṇavisārado.
         Esa khīṇāsavo buddho anīgho chinnasaṁsayo
         sabbakammakkhayaṁ patto vimutto 4- upadhikkhaye
         esa so bhagavā buddho esa sīho anuttaro.
         Sadevakassa lokassa brahmacakkaṁ pavattako
         danto dametā santo ca sametā nibbuto isi
         nibbāpetā ca assattho assāsetā mahājanaṁ.
         Vīro sūro ca vikkanto 5- pañño kāruṇiko vasī
         vijitāvī vijito 6- ca appagabbho anālayo.
         Aneñjo acalo dhīro amoho asamo muni
         dhorayho usabho nāgo sīho sakko garūsupi.
         Virāgo vimalo brahmā vādīsūro raṇañjaho
         akhilo ca visallo ca asamo vusabho suci.

  *  *  *  *  *  *
  Footnote:1 Ma. haṁsarutehi nigghosaṁ. 2 Ma. Yu. giraṁ. 3 Ma. Yu. haṭṭhacitto. 4 Ma.
 vimuttopadhisaṅkhaye. 5 Po. Yu. ... dhīro ca. 6 Ma. Yu. ... ca sa jino.
-------------------------------------------------
[page 175]
         Brāhmaṇo samaṇo nātho bhisakko sallasandhuto 1-
         yodho buddho sutāsuto acalo mudito sito.
         Katadantā 2- vahattā ca kattā netā pakāsitā
         sampahaṁsitā settā 3- ca chettā sotā pasaṁsitā.
         Avilo 4- ca visallo ca anīgho akathaṁkathī
         anejo virajo khattā gandhā vattā 5- pakāsitā.
         Tāretā atthakāretā 6- kāretā sampadāritā
         pāpetā sahitā hantā 7- tāpitā 8- ca visositā.
         Saccaṭṭhitosamasamo 9- asahāyo dayālayo
         accheramanto 10- akuho katāvī isi sattamo.
         Nitiṇṇakaṅkho nimmāno appameyyo anūpamo
         sabbavākyapathātīto sabbaneyyantito 11- jino.
         Sataraṁsīvare 12- tasmiṁ pasādo amatāvaho
         tasmā buddhe ca dhamme ca saṅghe saddhā mahatthikā.
         Guṇehi evamādīhi tilokasaraṇuttamaṁ
         vaṇṇento parisamajjhe kathiṁ dhammakathaṁ ahaṁ.
         Tato cutohaṁ tusite anubhotvā mahāsukhaṁ
         tato cuto manussesu jāto homi sugandhiko.
         Nissāso mukhagandho ca dehagandho tatheva me
         so 13- ca gandhova satataṁ sabbagandhova hoti me.

  *  *  *  *  *  *
  Footnote:1 Ma. Yu. sallakattako. 2 Ma. dhātā dhatā ca santi ca. Yu. tātā tantā ca hantā ca.
 3 Ma. bhettā. Yu. bhottā. 4 Ma. Yu. akhilo. 5 Yu. mettā.
 6 Po. Yu. ... atha tāretā. 7 Ma. kantā. 8 Ma. Yu. hantā ātāpī tāpaso.
 9 Ma. Yu. samacitto. 10 Ma. accherasatto. Yu. accherasanto.
 11 Ma. saccaneyyantagū. Yu. saccaneyyantago. 12 Ma. Yu. sattasāravare.
 13 Ma. Yu. sedagandho.
-------------------------------------------------
[page 176]
         Mukhagandho sadā mayhaṁ padumuppalacampako
         atikanto 1- sadā vāti sarīro ca tatheva me.
         Guṇatthavassa sabbantaṁ phalantaṁ paramabbhutaṁ
         ekaggamanasā sabbe bhāsitassa 2- suṇātha me.
         Guṇaṁ buddhassa vatvāna hitāyanaṁ 3- sukhāvahaṁ
         sucitto 4- homi sabbattha saṅgho vīrasamāsuto 5-.
         Yasassī sukhito kanto jutimā piyadassano
         vattā aparibhūto ca niddoso paññavā tathā.
         Khīṇe pāsusi 6- nibbānaṁ sulabhaṁ buddhabhattinaṁ 7-
         tesaṁ hetuṁ pavakkhāmi taṁ suṇātha yathātathaṁ.
         Santaṁ yasaṁ bhagavato vicinā 8- abhivādayaṁ
         yattha 9- yatthupapannopi yasassī tena homahaṁ.
         Dukkhassantakaraṁ buddhaṁ dhammaṁ santaṁ asaṅkhataṁ
         vaṇṇayaṁ sukhado āsiṁ sattānaṁ sukhito tato.
         Guṇaṁ vadanto buddhassa buddhapītisamāyuto
         sakanti 10- parakanti ca āsiṁ tena ca kantimā.
         Jino yo 11- titthikātiṇṇo abhibhuyya kutitthiye
         guṇaṁ vadanto thomesiṁ 12- nāyakaṁ jutimā tato.
         Piyaṅkāriṁ janassāpi sambuddhassa guṇaṁ vadaṁ
         saradiva sasaṅkohaṁ tenāsiṁ piyadassano.

  *  *  *  *  *  *
  Footnote:1 Ma. parisanto .... Yu. atisanto. 2 Ma. Yu. vaṇṇayissaṁ. 3 Ma. hitāya ca na
 sadisaṁ. Yu. ... janasandhisu. 4 Ma. Yu. sukhito. 5 Ma. vīrasamāyuto. Yu. rasaddho
 visamāyuto. 6 Ma. āyusi. Yu. khīṇevāyupi. 7 Ma. Yu. buddhabhattino. 8 Ma. Yu.
 vidhinā. 9 Ma. tattha tatthūpapannopi. 10 Ma. Yu. sakantiṁ parakantiñca janayiṁ ....
 11 Ma. ... te titthikākiṇṇe. Yu. janoghe titthikākiṇṇe. 12 Ma. Yu. jotesiṁ.
-------------------------------------------------
[page 177]
         Yathāsattivasenāhaṁ sabbavācāhi santhaviṁ
         sugataṁ tena vaṅgīso vicittapaṭibhāṇavā.
         Ye bālā vimatiṁ pattā paribhonti mahāmuniṁ
         niggahiṁ te sadhammena paribhūtena tenahaṁ.
         Buddhavaṇṇehi sattānaṁ kilese apanesahaṁ
         nikkilesamano homi tassa kammassa vāhasā.
         Sotūnaṁ buddhimajaniṁ buddhānussatidesako
         tenāpicāsiṁ 1- sappañño nipuṇatthavipassako.
         Sabbāsavaparikkhīṇo tiṇṇasaṁsārasāgaro
         vasī 2- ca anupādāno pāpuṇissāmi nibbutiṁ.
         Imasmiṁyeva kappasmiṁ yamahaṁ santhaviṁ jinaṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā sugandho thero imā gāthāyo abhāsitthāti.
                 Sugandhattherassa apadānaṁ samattaṁ.

  *  *  *  *  *  *
  Footnote:1 Ma. Yu. tenāhamāsiṁ. 2 Ma. Yu. sikhīva.
-------------------------------------------------
[page 178]
                          Uddānaṁ
         tiṇado veccado ceva saraṇabbhañjanampado
         supaṭo daṇḍadāyī ca nelapūjī tatheva ca.
         Bodhisammajjakomaṇḍo sugandho dasamo dijo
         gāthāsataṁ satevīsaṁ gaṇitaṁ cettha sabbaso.
                  Tiṇadāyakavaggo tepaññāso.
                  ---------------------
-------------------------------------------------
[page 179]
                  Catupaññāsamo kaccāyanavaggo
              paṭhamaṁ mahākaccāyanattherāpadānaṁ (531)
   [121] Padumuttaro nāma jino anejo ajitañjino 1-
         satasahasse kappānaṁ ito uppajji nāyako.
         Vīro kamalapattakkho sasaṅkavimalānano
         kañcanatacasaṅkāso 2- ravidittisamappabho.
         Sattanettamanoharī 3- varalakkhaṇabhūsito
         sabbavākyapathātīto manujāmarasakkato.
         Sambuddho bodhayaṁ satte vātiho 4- madhurassaro
         karuṇānaddhasantāno parisāsu visārado.
         Deseti madhuraṁ dhammaṁ catusaccupasaṁhitaṁ
         nimugge mohapaṅkamhi samuddharati pāṇino.
         Tadā ekacaro hutvā tāpaso himavālayo
         nabhasā mānusaṁ lokaṁ gacchanto jinamaddasaṁ.
         Upecca santikaṁ tassa assosiṁ dhammadesanaṁ
         vaṇṇayantassa dhīrassa sāvakassa mahāguṇaṁ.
         Saṅkhittena mayā vuttaṁ vitthārena pakāsayaṁ
         parisaṁ mañca toseti yathā kaccāyano ayaṁ.

  *  *  *  *  *  *
  Footnote:1 ma ajitaṁ jayo. Yu. ajitañjayo. 2 Ma. kanakācalasaṅkāso. 3 Ma. Yu. ..ḥārī.
 4 Ma. Yu. vāgīso.
-------------------------------------------------
[page 180]
         Nāhaṁ evamidhekaccaṁ aññaṁ passāmi sāvakaṁ
         tasmā tadagge esaggo evaṁ dhāretha bhikkhavo.
         Tadāhaṁ vimhito hutvā vākyaṁ sutvā manoramaṁ
         himavantaṁ gamitvāna āhitvā pupphasañcayaṁ.
         Pūjetvā lokasaraṇaṁ taṁ ṭhānaṁ abhipatthayiṁ
         tadā mamāsayaṁ ñatvā byākāsi 1- saraṇālayo.
         Passathetaṁ isivaraṁ niddhantakanakattacaṁ
         udaggalomamānasaṁ 2- acalaṁ pañjaliṁ ṭhitaṁ.
         Hāsaṁ supuṇṇanayanaṁ buddhavaṇṇagatāsayaṁ
         dhammajaṁ 3- uggahadayaṁ amatāsittasannibhaṁ.
         Kaccānassa guṇaṁ sutvā taṁ ṭhānaṁ patthayiṁ 4- ṭhito
         anāgatamhi addhāne gotamassa mahāmune.
         Tassa dhammesu dāyādo oraso dhammanimmito
         kaccāno nāma nāmena hessati satthusāvako.
         Bahussuto mahāñāṇī adhippāyavidū muni 5-
         pāpuṇissati taṁ ṭhānaṁ yathāyaṁ byākato mayā.
         Satasahasse ito kappe yaṁ kammamakariṁ tadā
         duggatiṁ nābhijānāmi buddhapūjāyidaṁ phalaṁ.
         Duve bhave saṁsarāmi devatte atha mānuse
         aññaṁ gatiṁ na jānāmi 6- buddhapūjāyidaṁ phalaṁ.

  *  *  *  *  *  *
  Footnote:1 Ma. ... saraṇañjaho. 2 Ma. udaggalomaṁ pīṇaṁsaṁ. Yu. ... pīṇasaṁ. 3 Yu.
 dhammapaṭiggahavaraṁ. 4 Ma. Yu. patthayaṁ. 5 Po. Ma. Yu. mune. 6 Ma. Yu. na
 gacchāmi.
-------------------------------------------------
[page 181]
         Duve kule pajānāmi khattiye cāpi brāhmaṇe
         nīce kule na jāyāmi buddhapūjāyidaṁ phalaṁ.
         Pacchime ca bhave jāto ujjeniyaṁ pure rame
         pajjotassa sacaṇḍassa 1- purohitanujātino 2-.
         Putto tipitivacchassa 3- nipuṇo vedapāragū
         mātā ca candanapadumā 4- kaccānohaṁ varattaco.
         Vīmaṁsanatthaṁ buddhassa bhūmipālena pesito
         disvā mokkhapuradvāraṁ nāyakaṁ guṇasañcayaṁ.
         Sutvāna vimalaṁ vākyaṁ gatipaṅkavisodhanaṁ
         pāpuṇiṁ amataṁ santaṁ sesehi 5- saha sattahi.
         Adhippāyavidū jāto sugatassa mahāmate
         ṭhapito etadagge ca susamiddhamanoratho.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā mahākaccāyano thero imā gāthāyo abhāsitthāti.
              Mahākaccāyanattherassa apadānaṁ samattaṁ.

  *  *  *  *  *  *
  Footnote:1 Po. Yu. acaṇḍassa. 2 Ma. purohitadijādhino. 3 Ma. Yu. tiriṭivacchassa.
 4 Ma. candimā nāma. Yu. candapadumā. 5 Yu. satehi saha pañcahi.
-------------------------------------------------
[page 182]
                 Dutiyaṁ vakkalittherāpadānaṁ (532)
   [122] Ito satasahassamhi kappe uppajji nāyako
         anomanāmo amito nāmena padumuttaro.
         Padumākāravadano padumāmalasucchavī
         lokenānūpalitto ca toyena padumaṁ yathā.
         Dhīro padumapattakkho kanto ca padumaṁ yathā
         padumuttaragandho ca tasmā so padumuttaro.
         Lokajeṭṭho ca nimmāno andhānaṁ nayanūpamo
         santaveso guṇanidhi karuṇāmatisāgaro.
         Sa kadāpi mahāvīro brahmāsurāsurācchito 1-
         sadevamanujākiṇṇe 2- janamajjhe januttamo 3-.
         Vadanena sugandhena madhurena sutena 4- ca
         rañjayaṁ parisaṁ sabbaṁ santhavi sāvakaṁ sakaṁ.
         Saddhādhimutto sumati mama dassanasālayo
         natthi etādiso añño yathāyaṁ bhikkhu vakkali.
         Tadāhaṁ haṁsavatiyā nagare brāhmaṇassatrajo
         hutvā sutvā ca taṁ vākyaṁ taṇṭhānaṁ abhirocayiṁ.
         Sasāvakantaṁ vimalaṁ nimantetvā tathāgataṁ
         sattāhaṁ bhojayitvāna dussehi chādayiṁ tadā.

  *  *  *  *  *  *
  Footnote:1 Ma. brahmāsurasuraccito. Yu. brahmāmarasuraccito. 2 Yu. sadevamanujākiṇṇo.
 3 Ma. jinuttamo. 4 Po. rudena. Ma. Yu. rutena.
-------------------------------------------------
[page 183]
         Nipacca sirasā tassa anantaguṇasāgare
         nimuggo pītisampuṇṇo imaṁ vacanamabraviṁ.
         Yo so tayā santhavito idha 1- saddhādhimutto isi
         bhikkhu saddhāvataṁ aggo tādisohaṁ 2- mahāmuni.
         Evaṁ vutte mahāvīro anāvaraṇadassano
         imaṁ vākyaṁ udīrayi 3- parisāya mahāmuni.
         Passathetaṁ māṇavakaṁ pītamaṭṭhanivāsanaṁ
         hemayaññopacitaṅgaṁ jananettamanoharaṁ.
         Eso anāgataddhāne gotamassa mahesino
         aggo saddhādhimuttānaṁ sāvakoyaṁ bhavissati.
         Devabhūto manusso vā sabbasantāpavajjito
         sabbabhogaparibyuḷho sukhito saṁsarissati.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         vakkali nāma nāmena hessati satthusāvako.
         Tena kammavisesena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Sabbattha sukhito hutvā saṁsaranto bhavābhave
         sāvatthiyaṁ pure jāto kule aññatare ahaṁ.

  *  *  *  *  *  *
  Footnote:1 Ma. ito sattamake muni. Yu. ...sattamakehani. 2 Ma. Yu. tādiso homahaṁ mune.
 3 Ma. Yu. udīresi.
-------------------------------------------------
[page 184]
         Nonitaṁ sukhumālaṁ maṁ ṭhitaṁ 1- pallavakomalaṁ
         mātā 2- uttānasayanaṁ pisācabhayatajjitā.
         Pādamūle mahesissa sayāpesi 3- dinamānasā
         imaṁ dadāmi te nātha saraṇaṁ hohi nāyaka.
         Tadā paṭiggahi so maṁ bhītānaṁ saraṇo muni
         jālinā cakkaṅkitena 4- mudukomalapāṇinā.
         Tadā pabhūti jātohaṁ 5- arakkheyyena rakkhito
         sabbabyādhivinimutto 6- sukhena parivutthito 7-.
         Sugatena vinābhūto ukkaṇṭhāmi muhuttakaṁ
         jātiyā sattavassohaṁ pabbajiṁ anagāriyaṁ.
         Sabbapāramisambhūtaṁ nīlakkhinayanaṁ varaṁ 8-
         rūpaṁ sabbaṁ subhākiṇṇaṁ atitto viharāmahaṁ 9-.
         Buddharūparatiṁ ñatvā tadā ovadi maṁ jino
         alaṁ vakkali kiṁ rūpe ramase bālanandite.
         Yo hi passati saddhammaṁ so maṁ passati paṇḍito
         apassamāno saddhammaṁ maṁ passaṁpi na passati.
         Anantādīnavo kāyo visarukkhasamūpamo
         āvāso sabbarogānaṁ puñjo dukkhassa kevalo.
         Nibbindiya tato rūpe khandhānaṁ udayabbayaṁ
         passaṁ 10- sabbakilesānaṁ sukhenantaṁ gamissasi.

  *  *  *  *  *  *
  Footnote:1 Ma. Yu. jātapallavakomalaṁ. 2 Ma. Yu. mandaṁ. 3 Ma. sāyesuṁ. Yu. sāyeyyuṁ.
 4 Yu. saṅkhalaṅkena. 5 Ma. Yu. tenāhaṁ. 6 Ma. sabbaveravinimutto. Yu.
 sabbūpadhivinimutto. 7 Ma. parivuddhito. Yu. parivaḍḍhito. 8 Yu. paraṁ. 9 Yu.
 bihayāmahaṁ. 10 Ma. passa upakkilesānaṁ.
-------------------------------------------------
[page 185]
         Evaṁ tenānusiṭṭhohaṁ nāyakena hitesinā
         gijjhakūṭaṁ samāruyha jhāyāmi girikandare 1-.
         Ṭhito pabbatapādamhi assāsayaṁ 2- mahāmuni
         vakkalīti jināvoca 3- taṁ sutvā mudito ahaṁ.
         Pakkhandiṁ selapabbhāre anekasataporise
         tadā buddhānubhāvena sukheneva mahiṁ gato.
         Punāpi dhammaṁ deseti khandhānaṁ udayabbayaṁ
         tamahaṁ dhammamaññāya arahattaṁ apāpuṇiṁ.
         Sumahāpurisamajjhe tadā maṁ caraṇantako 4-
         aggaṁ saddhādhimuttānaṁ paññāpeti mahāmati.
         Satasahasse ito kappe yaṁ kammamakariṁ tadā
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
      Itthaṁ sudaṁ āyasmā vakkali thero imā gāthāyo abhāsitthāti.
                 Vakkalittherassa apadānaṁ samattaṁ.

  *  *  *  *  *  *
  Footnote:1 Yu. giriniddare. 2 Ma. assāsayi. Po. mamahāsaṁ. Yu. mamāhasa. 3 Ma.
 Yu. jinovācaṁ. 4 Ma. caraṇantago. Yu. maraṇantago.
-------------------------------------------------
[page 186]
               Tatiyaṁ mahākappinattherāpadānaṁ (533)
   [123] Padumuttaro nāma jino sabbadhammāna pāragū
         udito ajatākāse 1- raviva saradambare.
         Vacanābhāya bodheti veneyyapadumāni so
         kilesapaṅkaṁ soseti matiraṁsīhi nāyako.
         Titthiyānaṁ yase 2- hanti vajiratā 3- yathā ravi
         sabbattha 4- sampakāseti rattindivaṁ 5- divākaro.
         Guṇānaṁ āyatibhūto ratanānaṁva sāgaro
         pajunnoriva 6- bhūtānaṁ dhammameghena vassati.
         Akkhadasso tadā āsiṁ nagare haṁsasavhaye
         upecca dhammamassosiṁ jalajuttamanāmino.
         Ovādakassa bhikkhūnaṁ sāvakassa satāvino 7-
         guṇaṁ pakāsayantassa hāsayantassa 8- me manaṁ.
         Sutvā pītito 9- sumano nimantetvā tathāgataṁ
         sasissaṁ bhojayitvāna taṇṭhānaṁ abhipatthayiṁ.
         Tadā haṁsasamabhāgo haṁsadundubhinissano 10-
         passathetaṁ mahāmattaṁ vinicchayavisāradaṁ.
         Mama pādamūle patitaṁ samuddhaggatanuruhaṁ 11-
         jūmuttavaṇṇaṁ 12- ruciraṁ pasannayanānanaṁ.

  *  *  *  *  *  *
  Footnote:1 Yu. jaradākāse. 2 Ma. Yu. yaso. 3 Yu. khajjotābhā. 4 Ma. saccatthābhaṁ.
 5 Ma. Yu. ratanaṁ va. 6 Yu. pajunnopiva bhūtāni. 7 Ma. Yu. katāvino. 8 Ma.
 tappayantassa. Yu. vāsayantassa. 9 Ma. Yu. patīto. 10 Yu. ..ṇīvaco.
 11 Ma. Yu. samuggatatanūruhaṁ. 12 Ma. Yu. jimūtavaṇṇaṁ piṇaṁsaṁ.
-------------------------------------------------
[page 187]
         Parivārena mahatā rājayuttaṁ mahāyasaṁ
         eso kathāvino ṭhānaṁ pattheti muditāya 1- so.
         Iminā piṇḍapātena cāgena paṇidhīhi ca
         kappasatasahassāni nupapajjati duggatiṁ.
         Devesu devasobhāgyaṁ manussesu mahaggataṁ
         anubhotvāvasesena nibbānaṁ pāpuṇissati.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         kappino nāma nāmena hessati satthusāvako.
         Tatohaṁ sukataṁ kāraṁ katvāna jinasāsane
         jahitvā mānusaṁ dehaṁ tusitaṁ agamāsahaṁ.
         Devamanussarajjāni suttaso anusāsiya
         bārāṇasīsamāsanne jāto keṇiyajātiyā.
         Satasahassaparivāro sapajāpatiko ahaṁ
         pañcapaccekabuddhānaṁ satāni samupaṭṭhahiṁ.
         Temāsaṁ bhojayitvāna acchādampi 2- ticīvaraṁ
         tato cutā mayaṁ sabbe ahumha tidasūpagā.
         Puno sabbe manussattaṁ āgatamha tato cutā
         kukkuṭamhi pure jātā himavantassa passato.

  *  *  *  *  *  *
  Footnote:1 Ma. muditāsayo. 2 Po. acchādimhi. Ma. pacchādamha. Yu. pacchādammi.
-------------------------------------------------
[page 188]
         Kappino nāmahaṁ āsiṁ rājaputto mahāyaso
         sesāmaccakule jātā mameva parivārayuṁ.
         Mahārajjasukhaṁ patto sabbakāmasamiddhimo 1-
         vāṇijehi samakkhātaṁ buddhuppādamahaṁ suṇiṁ.
         Buddho loke samuppanno asamo ekapuggalo
         so pakāseti saddhammaṁ amataṁ sukhamuttamaṁ.
         Suyuttā tassa sissā ca sumuttā ca anāsavā
         sutvā nesaṁpi 2- vacanaṁ sakkaritvāna vāṇije.
         Pahāya 3- rajjaṁ sāmacco nikkhamiṁ buddhamāmako
         nadiṁ disvā mahācandaṁ pūritaṁ samatittikaṁ.
         Appatitthaṁ anālambaṁ duttaraṁ sīghabāhiniṁ
         guṇaṁ saritvā buddhassa sotthinā samatikkamiṁ.
         Bhavasotaṁ sace buddho tiṇṇo lokantagū vidū
         etena saccavajjena gamanaṁ me samijjhatu.
         Yadi santigamo maggo mokkhadaṁ 4- santikaṁ sukhaṁ
         etena saccavajjena gamanaṁ me samijjhatu.
         Saṅgho ce tiṇṇakantāro puññakhetto anuttaro
         etena saccavajjena gamanaṁ me samijjhatu.
         Saha kate saccavare maggā apagataṁ jalaṁ
         tato sukhena uttiṇṇo nadītīre manorame.

  *  *  *  *  *  *
  Footnote:1 Ma. Yu. ..ḍhimā. 2 Ma. Yu. suvacanaṁ. 3 Yu. vihāya. 4 Yu. ca santikaṁ.
-------------------------------------------------
[page 189]
         Nisinnaṁ addasaṁ buddhaṁ udentaṁva pabhaṅkaraṁ
         jalantaṁ hemaselaṁva dīparukkhaṁva jotitaṁ.
         Sasiṁva 1- tārāsahitaṁ sāvakehi purakkhataṁ
         vāsavaṁ viya vassantaṁ devena 2- jananandanaṁ.
         Vanditvāna sahāmacco ekamantaṁ upāvisiṁ
         tato 3- ajjhāsayaṁ ñatvā buddho dhammamadesayi.
         Sutvāna dhammaṁ vimalaṁ avocumha mayaṁ jinaṁ
         pabbājehi mahāvīra otiṇṇamha 4- bhave mayaṁ.
         Svākkhāto bhikkhave dhammo dukkhantassa 5- karāya vo
         caratha brahmacariyaṁ iccāha muni sattamo.
         Saha vācāya sabbepi bhikkhuvesadharā mayaṁ
         ahumha upasampannā sotāpannāva sāsane.
         Tato jetavanaṁ gantvā anusāsi vināyako
         anusiṭṭho jinenāhaṁ arahattaṁ apāpuṇiṁ.
         Tato bhikkhusahassāni anusāsimahaṁ tadā
         mamānusāsanakarā tepi āsuṁ anāsavā.
         Jino tasmiṁ guṇe tuṭṭho etadagge ṭhapesi maṁ
         bhikkhuovādakānaggo kappinoti mahājane 6-.
         Satasahasse kataṁ kammaṁ phalaṁ dassesi me idha
         sumutto saravegova kilese jhāpayiṁ mama.

  *  *  *  *  *  *
  Footnote:1 Po. sasaṁva. Yu. sasīva. 2 Ma. desanā jaladantaraṁ. Yu. desanā jalanandanaṁ.
 3 Ma. Yu. tato no āsayaṁ. 4 Ma. nibbindāmha. Yu. nibbiṇṇāmha. 5 Ma. Yu.
 dukkhantakaraṇāya vo. 6 Yu. mahājino.
-------------------------------------------------
[page 190]
         Kalesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā mahākappino thero imā gāthāyo abhāsitthāti.
               Mahākappinattherassa apadānaṁ samattaṁ.
              Catutthaṁ < PTS. Ap , 471 >dabbamallaputtattherāpadānaṁ (534)
   [124] Padumuttaro nāma jino sabbalokavidū muni
         ito satasahassamhi kappe uppajji cakkhumā.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato so mahāmuni
         kañcanagghiyasaṅkāso battiṁsavaralakkhaṇo.
-------------------------------------------------
[page 191]
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Tadāhaṁ haṁsavatiyaṁ seṭṭhiputto mahāyaso
         upetvā lokapajjotaṁ assosiṁ dhammadesanaṁ.
         Senāsanāni bhikkhūnaṁ paññāpentaṁ sasāvakaṁ
         kittayantassa vacanaṁ suṇitvā mudito ahaṁ.
         Adhikāraṁ sasaṅghassa katvā tassa mahesino
         nipacca sirasā pāde taṇṭhānaṁ abhipatthayiṁ.
         Tadā 1- hi so mahāvīro mama kammaṁ pakittayi
         yoyaṁ sasaṅghaṁ bhojesi sattāhaṁ lokanāyakaṁ.
         Soyaṁ kamalapattakkho sīhaṁso kanakattaco
         mama pādamūle nipati 2- patthayaṁ 3- ṭhānamuttamaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Sāvako tassa buddhassa dabbo nāmena vissuto
         senāsanapaññāpako aggo hessatiyaṁ tathā 4-.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Satānaṁ tīṇikkhattuñca devarajjamakārayiṁ
         tathā 5- pañcasatakkhattuṁ cakkavatti ahosahaṁ.

  *  *  *  *  *  *
  Footnote:1 Yu. tadāhaṁ sa. 2 Yu. patito. 3 Yu. patthayi. 4 Ma. Yu. tadā. 5 Ma.
 Yu. satānaṁ.
-------------------------------------------------
[page 192]
         Padesarajjaṁ vipulaṁ gaṇanāto asaṅkhayaṁ
         sabbattha sukhito āsiṁ tassa kammassa vāhasā.
         Ekanavute ito kappe vipassī nāma nāyako
         uppajji cārunayano 1- sabbadhammavipassako.
         Duṭṭhacitto upavadiṁ sāvakaṁ tassa tādino
         sabbāsavaparikkhīṇaṁ suddhoti ca vijāniya.
         Tasseva naravīrassa sāvakānaṁ mahesinaṁ
         salākaṁ ca gahetvāna khīrodanamadāsahaṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Sāsanaṁ jotayitvāna 2- abhibhuyya kutitthiye
         veneyye vinayitvāna nibbuto so sasāvako.
         Sasisse nibbute nāthe atthamentamhi sāsane
         devā kandiṁsu saṁviggā muttakesā rudamukhā.
         Nibbāyissati dhammakkho na passissāma subbate
         na suṇissāma saddhammaṁ aho no appapuññatā.
         Tadāyaṁ paṭhavī sabbā acalā sā pulāpulī 3-
         sāgaro ca sasokova vinadī karuṇaṁ giraṁ.
         Catuddisā dundubhiyo nādayiṁsu amānusā
         samantato asaniyo patiṁsu 4- ca bhayāvahā.

  *  *  *  *  *  *
  Footnote:1 Ma. cārudassano. 2 Yu. ...so. 3 Ma. Yu. calācalā. 4 Ma. phaliṁsu.
-------------------------------------------------
[page 193]
         Ukkā patiṁsu nabhasā dhūmaketu padissatha 1-
         sadhūmā 2- jālavaṭṭā ca raviṁsu karuṇaṁ migā.
         Uppāde dāruṇe disvā sāsanatthaṅgasūcake
         saṁviggā bhikkhavo satta cintayimha mayaṁ tadā.
         Sāsanena vināmhākaṁ 3- jīvitena alaṁ mayaṁ
         pavisitvā mahāraññaṁ yuñjāma jinasāsanaṁ.
         Addasamha tadāraññe ubbiddhaṁ selapabbataṁ 4-
         nisseṇiyā tamāruyha nisseṇiṁ pātayimhase.
         Tadā ovadi no thero buddhuppādo sudullabho
                  saddhā 5- vā 6- dullabhā laddhā
                  thokaṁ sesañca sāsanaṁ.
         Nipatanti khaṇātītā anante dukkhasāgare
         tasmā payogo kattabbo yāva 7- tiṭṭhati sāsanaṁ.
         Arahā āsi so thero anāgāmi tadānugo
         susīlā itare yuttā devalokaṁ agamhase.
         Nibbuto tiṇṇasaṁsāro suddhāvāse ca ekako
         ahañca pukkusāti ca sabhiyo bāhiyo tathā.
         Kumārakassapo ceva tattha tatthūpagā mayaṁ
         saṁsārabandhanā muttā gotamenānukampitā.
         Mallesu kusinārāyaṁ jāto gabbheva me sato
                  mātā matā 8- citakārūḷhā 9-
                  tato nipatito ahaṁ.

  *  *  *  *  *  *
  Footnote:1 Ma. Yu. ... ca dissati. 2 Yu. sabbathalajasattā ca. 3 Yu. vinā sammā.
 4 Ma. selamuttamaṁ. 5 Ma. saddhāti. 6 Yu. vo. 7 Ma. Yu. yāva
 ṭhāti mune mataṁ. 8 Yu. pitā. 9 Ma. Yu. citāruḷhā.
-------------------------------------------------
[page 194]
         Patito dabbapuñjamhi tato dabboti vissuto
         brahmacāriphalenāhaṁ vimutto sattavassiko.
         Khīrodanaphalenāhaṁ pañcaṅgehi upāgato
         khīṇāsavopavādena pāpehi bahu codito.
         Ubho puññañca pāpañca vītivattomhi dānahaṁ
         patvāna paramaṁ santiṁ viharāmi anāsavo.
         Senāsanaṁ paññāpayiṁ hāsayitvāna subbate
         jino tasmiṁ guṇe tuṭṭho etadagge ṭhapesi maṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā dabbamallaputto thero imā gāthāyo abhāsitthāti.
              Dabbamallaputtattherassa apadānaṁ samattaṁ.
              Pañcamaṁ kumārakassapattherāpadānaṁ (535)
   [125] Ito satasahassamhi kappe uppajji nāyako
         sabbalokahito dhīro padumuttaranāmako.
-------------------------------------------------
[page 195]
         Tadāhaṁ brāhmaṇo hutvā vissuto vedapāragū
         divāvihāraṁ vicaraṁ addasaṁ lokanāyakaṁ.
         Catusaccaṁ pakāsentaṁ bodhayantaṁ sadevakaṁ
         sasāvakaṁ 1- cittakathikaṁ vaṇṇayantaṁ mahājane.
         Tadā muditacittohaṁ nimantetvā tathāgataṁ
         nānārattehi vatthehi alaṅkaritvāna maṇḍapaṁ.
         Nānāratanapajjotaṁ sasaṅghaṁ bhojayiṁ tahiṁ
         bhojayitvāna sattāhaṁ nānaggarasabhojanaṁ.
         Nānācittehi pupphehi pūjayitvā sasāvakaṁ
         nipacca pādamūlamhi taṁ ṭhānaṁ patthayiṁ ahaṁ.
         Tadā munivaro āha karuṇo 2- karuṇālayo
         passathetaṁ dijavaraṁ padumānanalocanaṁ.
         Pītipāmujjabahulaṁ samuddhaggatanuruhaṁ 3-
         hāsāvahaṁ 4- visālakkhaṁ mama 5- sāsanasālayaṁ.
         Mama pādamūle patitaṁ ekavattaṁ sumānasaṁ
         esa pattheti taṁ ṭhānaṁ vicittakathikattanaṁ 6-.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         kumārakassapo nāma hessati satthusāvako.

  *  *  *  *  *  *
  Footnote:1 Ma. Yu. vicittakathikānaggaṁ. 2 Ma. Yu. karuṇekarasāsayo. 3 Ma. Yu.
 samuggatatanūruhaṁ. ito paraṁ īdisameva. 4 Ma. hāsamhitavisālakkhaṁ. 5 Ma. Yu.
 6 Yu. vicittakathikatthadaṁ.
-------------------------------------------------
[page 196]
         Vicittapupphadussānaṁ ratanānañca vāhasā
         vicittakathikānaṁ so aggattaṁ pāpuṇissati.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Paribbhamiṁ bhavābhave raṅgamajjhe yathā naṭo
         sākhāmigatrajo hutvā migiyā kucchimokkamiṁ.
         Tadā mayi kucchigate vajjhavāro 1- upaṭṭhito
         sākhena cattā me mātā nigrodhaṁ saraṇaṁ gatā.
         Tena sā migarājena maraṇā parimocitā
         pariccajitvāna sappāṇaṁ 2- mamevaṁ ovadī tadā.
         Nigrodhameva seveyya na sākhamūpasaṁvase
         nigrodhasmiṁ mataṁ seyyo yañce sākhasmi jīvitaṁ.
                  Tenānusiṭṭhā migayūthapena 3-
                  ahañca mātā catare 4- ca tassovādaṁ 5-
                  āgamma rammaṁ tusitādhivāsaṁ
                  gatā 6- pavāsaṁ sagharaṁ yatheva.
         Puno kassapadhīrassa atthamentamhi sāsane
         āruyha selasikharaṁ yuñjitvā jinasāsanaṁ.
         Idāni 7- hi rājagahe jāto seṭṭhikule ahaṁ 8-
         āpannagabbhā 9- me mātā pabbaji anagāriyaṁ.

  *  *  *  *  *  *
  Footnote:1 Yu. vajjhavāraṁ upaṭṭhitā. 2 Yu. saṁpāṇaṁ. 3 Yu. migayovādena. 4 Ma. ca
 tathetare ca. 5 Yu. tassovādena. 6 Yu. gato. 7 Ma. Yu. idānāhaṁ.
 8 Ma. Yu. ahuṁ. 9 Ma. āpannasattā.
-------------------------------------------------
[page 197]
         Sagabbhantaṁ viditvāna devadattamupānayuṁ
         so avoca vināsetha pāpikaṁ bhikkhuniṁ imaṁ.
         Idānipi munindena jinena anukampitā
         sukhinī jananī 1- mayhaṁ mātā bhikkhunūpassaye.
         Taṁ viditvā mahipālo kosalo maṁ aposayi
         kumāraparihārena nāmenāhañca kassapo.
         Mahākassapamāgamma ahaṁ komārakassapo
         vammikassadisaṁ 2- kāyaṁ sutvā buddhena desitaṁ.
         Tato cittaṁ vimucci me anupādāya sabbaso
         pāyāsiṁ damayitvāhaṁ etadaggaṁ apāpuṇiṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kumārakassapo thero imā gāthāyo abhāsitthāti.
               Kumārakassapattherassa apadānaṁ samattaṁ.
                     Catuvīsatimaṁ bhāṇavāraṁ.

  *  *  *  *  *  *
  Footnote:1 Ma. Yu. ajanī. 2 Ma. Yu. vammikasādisaṁ.
-------------------------------------------------
[page 198]
                 Chaṭṭhaṁ bāhiyattherāpadānaṁ (536)
   [126] Ito satasahassamhi kappe uppajji nāyako
         mahappabho tilokaggo nāmena padumuttaro.
         Khippābhiññassa bhikkhussa guṇaṁ kittayato mune
         sutvā udaggacittohaṁ kāraṁ katvā mahesino.
         Datvā sattāhikaṁ dānaṁ sasissassa mune ahaṁ
         abhivādiya sambuddhaṁ taṁ ṭhānaṁ patthayiṁ tadā.
         Tato maṁ byākari buddho etaṁ passatha brāhmaṇaṁ
         patitaṁ pādamūle me pinasampannavekkhaṇaṁ 1-.
         Hemayaññopacitaṅgaṁ avadātaṁ tanuttacaṁ
         palambabimbatamboṭṭhaṁ sītatiṇhasamandijaṁ.
         Guṇakāmaṁ bahutaraṁ samuddhaggatanuruhaṁ
         guṇoghāyatanībhūtaṁ 2- pītisamphullitānanaṁ.
         Eso patthayate 3- ṭhānaṁ khippābhiññassa bhikkhuno
         anāgate mahāvīro gotamo nāma hessati.
         Tassa dhammesu dāyādo oraso dhammanimmito
         bāhiyo nāma nāmena hessati satthusāvako.
         Tadā tuṭṭho ca vuṭṭhāya yāvajīvaṁ mahāmuniṁ
         kāraṁ katvā cuto saggaṁ agā sabhavanaṁ yathā.

  *  *  *  *  *  *
  Footnote:1 Ma. cariyaṁ paccavekkhaṇaṁ. Yu. pīnasaṁ paccavekkhaṇaṁ. 2 Po. Yu. guṇe....
 3 Yu. patthayato.
-------------------------------------------------
[page 199]
         Devabhūto manusso vā sukhito tassa kammuno
         vāhasā saṁsaritvāna sampattimanubhosahaṁ.
         Puno kassapadhīrassa atthaṅgatamhi 1- sāsane
         āruyha selasikharaṁ yuñjitvā jinasāsanaṁ.
         Visuddhasīlo sappañño jinasāsanakārako
         tato cutā pañca janā devalokaṁ agamhase.
         Tatthāhaṁ 2- bāhiyo jāto bhārukacche puruttame
         tato nāvāya pakkhanno 3- sāgaraṁ appasiddhikaṁ 4-.
         Tato nāvā abhijjittha gantvāna katipāhakaṁ
         tadā bhiṁsanake ghore patito makarālaye 5-.
         Tadāhaṁ vāyamitvāna santaritvā mahodadhiṁ
         suppārakaṁ paṭṭanavaraṁ sampatto mandavedito 6-.
         Dārucīraṁ nivāsetvā gāmaṁ piṇḍāya pāvisiṁ
         tadāha so jano tuṭṭho arahāyamidhāgato.
         Imaṁ annena pānena vatthena sayanena ca
         bhesajjena ca sakkatvā hessāma sukhitā mayaṁ.
         Paccayānaṁ tadā lābhī tehi sakkatapūjito
         arahāhanti 7- saṅkappaṁ uppādesiṁ ayoniso.
         Tato me cittamaññāya codayi pubbadevatā
         na tvaṁ upāyamaggaññū kuto hi arahā bhave.

  *  *  *  *  *  *
  Footnote:1 Ma. atthamentamhi. 2 Ma. Yu. tatohaṁ. 3 Ma. pakkhando. Po. Yu. pakkhanto.
 4 Ma. Yu. appasiddhiyaṁ. 5 Ma. Yu. makarākare. 6 Ma. Yu. mandavedhito.
 7 Yu. arahāyanti.
-------------------------------------------------
[page 200]
         Codito tāya saṁviggo tadāhaṁ paripucchi taṁ
         ke vā ete kuhiṁ loke arahanto naruttamā.
                  Sāvatthiyaṁ kosalamandire jino
                  pahūtapañño varabhūrimedhaso
                  so sakyaputto arahā anāsavo
                  deseti dhammaṁ arahattapattiyā.
                  Tadassa sutvā vacanaṁ supīṇito
                  nidhiṁva laddhā kapaṇo 1- suvimhito
                  udaggacitto arahattamuttamaṁ
                  sudassanaṁ daṭṭhumanantagocaraṁ.
                  Tadā tato 2- nikkhamitvāna satthuno
                  sadā jinaṁ passāmi vimalānanaṁ
                  upecca rammaṁ vijitavhayaṁva taṁ 3-
                  dije apucchiṁ kuhiṁ lokanandano.
                  Tato avocuṁ naradevavandito
                  puraṁ paviṭṭho asanesanāya so
                  paccehi 4- khippaṁ munidassanussuko
                  upecca vandāhi tamaggapuggalaṁ.
         Tatohaṁ tuvaṭaṁ gantvā sāvatthiṁ puramuttamaṁ
         vicarantaṁ tamaddakkhiṁ piṇḍatthaṁ apihāgidhaṁ.

  *  *  *  *  *  *
  Footnote:1 Ma. kapaṇoti vamhito. Yu. kapaṇova. 2 Yu. rato. 3 Ma. vanaṁ. 4 Ma. Yu. sasova.
-------------------------------------------------
[page 201]
         Pattapāṇiṁ alolakkhaṁ jotayantaṁ 1- idhāmataṁ
         sirinilayasaṅkāsaṁ ravidittiharānanaṁ.
         Taṁ samecca nipaccāhaṁ idaṁ vacanamabraviṁ
         kupathe vippanaṭṭhassa saraṇaṁ hohi gotama.
         Pāṇasantāraṇatthāya piṇḍāya vicarāmahaṁ
         na te dhammakathākālo iccāha muni sattamo.
         Tadā punappunaṁ buddhaṁ āyāciṁ dhammalālaso
         so 2- me dhammamadesesi gambhīraṁ suññataṁ padaṁ.
         Tassa dhammaṁ suṇitvāna pāpuṇiṁ āsavakkhayaṁ
         parikkhīṇāyuko santo aho satthānukampako 3-.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa sāsane
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Evaṁ thero viyākāsi bāhiyo dāruciriyo
         saṅkārakūṭe patito bhūtādiṭṭhāya 4- gāviyā.
         Attano pubbacaritaṁ kittayitvā mahāmati
         parinibbāyi so dhīro 5- sāvatthiyaṁ puruttame.

  *  *  *  *  *  *
  Footnote:1 Ma. pācayantaṁ pītākaraṁ. Yu. bhājayantaṁ idhāmataṁ. 2 Ma. yo. 3 Yu.
 satthānukampito. 4 Ma. bhūtāviṭṭhāya. 5 Ma. thero.
-------------------------------------------------
[page 202]
         Nagarā nikkhamanto taṁ dasvāna isi sattamo
         dārucīradharaṁ dhīraṁ bāhiyaṁ 1- bāhitātapaṁ 2-.
         Bhūmiyaṁ patitaṁ daṇḍaṁ indaketuva pātitaṁ
         gatāyuṁ 3- sukkhakilesaṁ jinasāsanakārakaṁ.
         Tato āmantayi satthā sāvake sāsane rate
         gaṇhatha hutvā 4- jhāpetha tanuṁ sabrahmacārino.
         Thūpaṁ karotha pūjetha nibbuto so mahāmati
         khippābhiññānamesaggo sāvako me vacokaro.
         Sahassamapi ce gāthā anatthapadasañhitā
         ekaṁ gāthāpadaṁ seyyo yaṁ sutvā upasammati.
         Yattha āpo ca paṭhavī tejo vāyo na gādhati
         na tattha sukkā jotanti ādicco nappakāsati.
         Na tattha candimā bhāti tamo tattha na vijjati
         yadā ca attanāvedi muni monena brāhmaṇo.
         Atha rūpā arūpā ca sukhadukkhā vimuccati
         iccevaṁ abhaṇi nātho tilokasaraṇo munīti.
     Itthaṁ sudaṁ āyasmā bāhiyo thero imā gāthāyo abhāsitthāti.
                 Bāhiyattherassa apadānaṁ samattaṁ.

  *  *  *  *  *  *
  Footnote:1 Yu. bāhikaṁ. 2 Ma. Yu. bāhitāgamaṁ. 3 Yu. gatāyusaṅgataklesaṁ. 4 Ma. netvā.
-------------------------------------------------
[page 203]
              Sattamaṁ < PTS. Ap , 479 >mahākoṭṭhikattherāpadānaṁ (537)
   [127] Padumuttaro nāma jino sabbalokavidū muni
         ito satasahassamhi kappe uppajji cakkhumā.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi 1-.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato so mahāmuni
         kañcanagghiyasaṅkāso battiṁsavaralakkhaṇo.
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Tadāhaṁ haṁsavatiyā brāhmaṇo vedapāragū
         upetvā 2- sabbalokaggaṁ 3- assosiṁ dhammadesanaṁ.
         Tadā so sāvakaṁ dhīro pabhinnapaṭisambhidaṁ 4-
         atthe dhamme nirutte ca paṭibhāṇe ca kovidaṁ.
         Ṭhapesi etadaggamhi taṁ sutvā mudito ahaṁ
         sasāvakaṁ jinavaraṁ sattāhaṁ bhojayiṁ tadā.

  *  *  *  *  *  *
  Footnote:1 Ma. Yu. patiṭṭhapi. ito paraṁ īdisameva. 2 Ma. upecca. 3 Yu. sattapāraṅgaṁ.
 4 Ma. Yu. pabhinnamatigocaraṁ.
-------------------------------------------------
[page 204]
         Dussehi chādayitvāna sasissaṁ buddhasāgaraṁ 1-
         nipacca pādamūlamhi taṇṭhānaṁ patthayiṁ ahaṁ.
         Tato avoca lokaggo passathetaṁ dijuttamaṁ
         vinataṁ pādamūlamhi 2- kamalodarasappabhaṁ.
         Seṭṭhaṁ 3- buddhassa bhikkhussa ṭhānaṁ patthayate ayaṁ
         tāya saddhāya cāgena saddhammassavanena 4- ca.
         Sabbattha sukhito hutvā saṁsaritvā bhavābhave
         anāgatamhi addhāne lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         koṭṭhiko nāma nāmena hessati satthusāvako.
         Taṁ sutvā mudito hutvā yāvajīvaṁ tadā jinaṁ
         mettacitto paricariṁ yato 5- paññāsamāhito
         tena kammavipākena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Satānaṁ tīṇikkhattuñca devarajjamakārayiṁ
         satānaṁ pañcakkhattuñca cakkavatti ahosahaṁ.
         Padesarajjaṁ vipulaṁ gaṇanāto asaṅkhayaṁ
         sabbattha sukhito āsiṁ tassa kammassa vāhasā.

  *  *  *  *  *  *
  Footnote:1 Ma. buddhisāgaraṁ. 2 Ma. pādamūlaṁ me. 3 Ma. Yu. buddhaseṭṭhassa. 4 Yu. tena
 dhammassavanena ca. 5 Ma. Yu. sato.
-------------------------------------------------
[page 205]
         Duve bhave saṁsarāmi devatte atha mānuse
         aññaṁ gatiṁ na jānāmi 1- suciṇṇassa idaṁ phalaṁ.
         Duve kule pajāyāmi khattiye vāpi brāhmaṇe
         nīce kule na jāyāmi suciṇṇassa idaṁ phalaṁ.
         Pacchime bhavasampatte brahmabandhu ahosahaṁ
         sāvatthiyaṁ vippakule pacchā jāto mahaddhane 2-.
         Mātā candavatī nāma pitā me assalāyano
         yadā me pitaraṁ buddho vinayi sabbasuddhiyā 3-.
         Tadā pasanno sugate pabbajiṁ anagāriyaṁ
         moggallāno ācariyo upajjhā sārisambhavo.
         Kesesu chijjamānesu diṭṭhi chinnā samūlikā
         nivāsento ca kāsāvaṁ arahattaṁ apāpuṇiṁ.
         Atthadhammaniruttīsu paṭibhāṇe ca me mati
         pabhinnā tena lokaggo etadagge ṭhapesi maṁ.
         Asandiṭṭhaṁ viyākāsiṁ upatissena pucchito
         paṭisambhidāsu tenāhaṁ aggo sambuddhasāsane.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. na gacchāmi. ito paraṁ īdisameva. 2 Po. mahaddhano. 3 Yu. sabbabuddhiyā.
-------------------------------------------------
[page 206]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā mahākoṭṭhiko thero imā gāthāyo abhāsitthāti.
               Mahākoṭṭhikattherassa apadānaṁ samattaṁ.
              Aṭṭhamaṁ < PTS. Ap , 481 >uruvelakassapattherāpadānaṁ (538)
   [128] Padumuttaro nāma jino sabbalokavidū muni
         ito satasahasassamhi kappe uppajji cakkhumā.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato so mahāmuni
         kañcanagghiyasaṅkāso battiṁsavaralakkhaṇo.
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Tadāhaṁ haṁsavatiyā brāhmaṇo sādhusammato
         upecca lokapajjotaṁ assosiṁ dhammadesanaṁ.
-------------------------------------------------
[page 207]
         Tadā mahāparisati mahāpurisasāvakaṁ
         ṭhapentaṁ etadaggamhi sutvāna mudito ahaṁ.
         Mahatā parivārena nimantetvā mahājinaṁ
         brāhmaṇānaṁ sahassena saha dānamadāsahaṁ.
         Mahādānaṁ daditvāna abhivādiya nāyakaṁ
         ekamantaṁ ṭhito haṭṭho idaṁ vacanamabraviṁ.
         Tayi saddhāya me vīra adhikāraguṇena ca
         parisā mahatī hotu nibbattassa tahiṁ tahiṁ.
         Tadā avoca parisaṁ gajagajjitasussaro
         karavikarudo 1- satthā etaṁ passatha brāhmaṇaṁ.
         Hemavaṇṇaṁ mahābāhuṁ kamalānanalocanaṁ
         uddhaggatanujaṁ haṭṭhaṁ saddhāvantaṁ guṇe mama.
         Esa patthayi 2- taṁ ṭhānaṁ sīhasarassa 3- bhikkhuno
         anāgatamhi addhāne lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         kassapo nāma nāmena hessati satthusāvako.
         Ito dvenavute kappe ahu satthā anuttaro
         anūpamo asadiso phusso lokagganāyako.

  *  *  *  *  *  *
  Footnote:1 Ma. karavīkaruto. 2 Ma. patthayate. ito paraṁ īdisameva. 3 Ma. Yu. sīhaghosassa.
-------------------------------------------------
[page 208]
         So ve 1- sabbatamaṁ hantvā vijaṭetvā mahājaṭaṁ
         vassate amataṁ vuṭṭhiṁ tappayanto sadevakaṁ.
         Tadā mayaṁ 2- bārāṇasiyaṁ rājāmaccā 3- āhumhase
         bhātaromha tayo sabbe saṁvissaṭṭhāva rājino.
         Vīraṅgarūpā balino saṅgāme aparājitā
         tadā kupitapaccanto amhe āha mahīpati.
         Etha gantvāna paccantaṁ sādhetvā avanibalaṁ 4-
         khemaṁ me vijitaṁ katvā punarethāti sāsatha 5-.
         Tato mayaṁ avocumha yadi deyyāsi nāyakaṁ
         upaṭṭhānāya amhākaṁ sādhayissāma te 6- tato.
         Tato mayaṁ laddhavarā bhūmipālena pesitā
         nikkhittasatthaṁ paccantaṁ katvā punarupecca 7- taṁ.
         Yācitvā satthupaṭṭhānaṁ rājānaṁ lokanāyakaṁ
         munivaraṁ 8- labhitvāna yāvajīvaṁ yajimha 9- taṁ.
         Mahagghāni ca vatthāni paṇītāni rasāni ca
         senāsanāni rammāni bhesajjāni hitāni ca.
         Datvā sasaṅghamunino dhammenuppāditāni no
         sīlavanto kāruṇikā bhāvanāyuttamānasā.
         Sadā paricaritvāna mettacittena nāyakaṁ
         nibbute tamhi lokagge pūjaṁ katvā yathābalaṁ.

  *  *  *  *  *  *
  Footnote:1 Ma. ca. 2 Ma. Yu. hi. 3 Ma. rājāpaccā. 4 Po. avadhibalaṁ.
 Ma. aṭavībalaṁ. Yu. sodhetvā avidhībalaṁ. 5 Ma. Yu. bhāsatha. 6 Ma. vo. Yu.
 sodhayissāma. 7 Ma. punarupacca. 8 Po. Ma. munivīraṁ. 9 Po. ajimha. Yu. adimha.
-------------------------------------------------
[page 209]
         Tato cutā tāvatiṁsaṁ 1- gatā tattha mahāsukhaṁ
         anubhūtā mayaṁ < PTS. Ap , 483 >sabbe buddhapūjāyidaṁ phalaṁ.
         Mālākāro 2- yathāladdho dasseti vikatiṁ bahuṁ
         tathā bhave bhavantohaṁ videhādhipatī ahu.
         Guṇācelassa vākyena micchādiṭṭhihatāsayo 3-
         narakamaggamāruḷho rucāya mama dhītuyā.
         Ovādaṁ nādayitvāna brahmunā nāradenahaṁ
         bahudhā sāsito 4- santo diṭṭhiṁ hitvāna pāpikaṁ.
         Pūrayitvā visesena dasakammapathe ahaṁ
         hitvāna dehamagamiṁ saggaṁ sabhavanaṁ yathā.
         Pacchime bhavasampatte brahmabandhu ahosahaṁ
         bārāṇasiyaṁ phītāya jāto vippakule 5- ahaṁ.
         Maccubyādhijarābhīto ogāhetvā mahāvanaṁ
         nibbānaṁ padamesanto jaṭilesu paribbajiṁ.
         Tadā dve bhātaro mayhaṁ pabbajiṁsu mayā saha
         uruvelāya māpetvā assamaṁ nīvasiṁ ahaṁ.
         Kassapo nāma gottena uruvelāya 6- nīvasiṁ
         tato me āsi paññatti uruvelāsu 7- kassapo.
         Nadīsakāse bhātā me nadīkassapasavhayo
         āsippakāso nāmena gayāyaṁ gayakassapo.

  *  *  *  *  *  *
  Footnote:1 Ma. Yu. santusitaṁ. 2 Ma. Yu. māyākāro yathā raṅge. 3 Ma. micchādiṭṭhigatāsayo.
 4 Po. bahuṁ vā sāsite sante. Ma. ...saṁsito. Yu. bahuṁ va. 5 Ma. Yu. ...
 vippamahākule. 6 Ma. uruvelanivāsiko. Yu. uruvelānivāsitā. 7 Ma.
 uruvelakassapoiti.
-------------------------------------------------
[page 210]
         Dve satāni kaniṭṭhassa 1- tīṇi majjhassa bhātuno
         mama pañcasatānūnā sissā sabbe mamānugā.
         Tadā upecca maṁ buddho katvāna 2- vividhāni me
         pāṭihirāni lokaggo vinesi narasārathi.
         Sahassaparivārena ahosiṁ ehibhikkhuko
         teheva saha sabbehi arahattaṁ apāpuṇiṁ.
         Te ca 3- aññeva bahavo yasasā 4- maṁ parivārayuṁ
         sāsituñca samatthohaṁ tato maṁ isi sattamo.
         Mahāparisabhāvasmiṁ etadagge ṭhapesi maṁ
         aho buddhe kataṁ kāraṁ saphalaṁ me ajāyatha.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā uruvelakassapo thero imā gāthāyo abhāsitthāti.
              Uruvelakassapattherassa apadānaṁ samattaṁ.

  *  *  *  *  *  *
  Footnote:1 Yu. nadīkassa. 2 Yu. katvā nānāvidhāni. 3 Ma. te cevaññe ca bahavo.
 4 Ma. Yu. sissā.
-------------------------------------------------
[page 211]
                 Navamaṁ rādhattherāpadānaṁ (539)
   [129] Padumuttaro nāma jino sabbalokavidū muni
         ito satasahassamhi kappe uppajji cakkhumā.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato so mahāmuni
         kañcanagghiyasaṅkāso dvattiṁsavaralakkhaṇo.
         Vassasatasahassāni āyu vijjata tāvade
         tāvatā tiṭṭhamāno so tāresi janataṁ bahuṁ.
         Tadāhaṁ haṁsavatiyā brāhmaṇo mantapāragū
         upecca taṁ naravaraṁ assosiṁ dhammadesanaṁ.
         Paññāpentaṁ mahāvīraṁ parisāsu visāradaṁ
         paṭibhāṇeyyakaṁ bhikkhuṁ etadagge vināyakaṁ.
         Tadāhaṁ kāraṁ katvāna sasaṅghe lokanāyake
         nipacca sirasā pāde taṇṭhānaṁ abhipatthayiṁ.
-------------------------------------------------
[page 212]
         Tato maṁ bhagavā āha siṅginikkhasamappabho
         sarena rajanīyena kilesamalahārinā.
         Sukhī bhavassu dīghāyu sijjhataṁ paṇidhī tava
         sasaṅghe me kataṁ kāraṁ atīva vipulaṁ tayā.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         rādhoti nāmadheyyena hessati satthu sāvako.
                          [1]-
         Paṭibhāṇeyyakānaggaṁ paññāpessati nāyako
         taṁ sutvā mudito hutvā yāvajīvaṁ tadā jinaṁ.
         Mettacitto paricariṁ yato 2- paññāsamāhito
         tena kammena sukatena cetanāpaṇidhīhi ca.
         Jahitvā mānusaṁ dehaṁ tāvatiṁsaṁ agañchahaṁ
         satānaṁ tīṇikkhattuñca devarajjamakārayiṁ.
         Satānaṁ pañcakkhattuñca cakkavatti ahosahaṁ
         padesarajjaṁ vipulaṁ gaṇanāto asaṅkhayaṁ.
         Sabbattha sukhito āsiṁ tassa kammassa vāhasā
         pacchime bhavasampatte giribbajapuruttame.
         Jāto vippakule niddhe vikalacchādanāsane
         kaṭacchubhikkhaṁ pādāsiṁ sārīputtassa tādino.

  *  *  *  *  *  *
  Footnote:1 Ma. sa tehetuguṇe tuṭṭho sakyaputto narāsabho. Yu. sake tehetuguṇe tuṭṭho
 sakyaputto narāsabho. 2 Ma. Yu. sato. ito paraṁ īdisameva.
-------------------------------------------------
[page 213]
         Yadā jiṇṇo ca vuddho ca tadārāmamupāgamiṁ
         pabbājenti 1- na maṁ keci jiṇṇaṁ dubbalathāmakaṁ.
         Tena dino vivaṇṇaṅgo soko cāsiṁ tadā ahaṁ
         disvā mahākāruṇiko mamamāha mahāmuni.
         Kimatthaṁ putta sokaṭṭo brūhi te cittajaṁ rujaṁ
         pabbajjaṁ na labhe vīra svākkhāte tava sāsane.
         Tena sokena dinomhi saraṇaṁ hohi nāyaka
         tadā bhikkhū samānetvā apucchi muni sattamo.
         Imassa adhikāraṁ ye sarantā 2- byāharantu te
         sārīputto tadāvoca kāramassa sarāmahaṁ.
         Kaṭacchubhikkhaṁ dāpesi piṇḍāya carato mamaṁ
         sādhu sādhu kataññūsi sārīputta imaṁ tuvaṁ.
         Pabbājehi dijaṁ vuḍḍhaṁ hessati 3- pūjaniyo ayaṁ
         tato alatthaṁ pabbajjaṁ kammavācopasampadaṁ.
         Na cireneva kālena pāpuṇiṁ āsavakkhayaṁ
         sakkaccaṁ munino vākyaṁ suṇāmi mudito yato
         paṭibhāṇeyyakānaggaṁ tato maṁ ṭhapayi jino.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Ma. pabbajati na maṁ koci. 2 Ma. saranti. 3 Ma. Yu. hessatājāniyo.
-------------------------------------------------
[page 214]
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
      Itthaṁ sudaṁ āyasmā rādho thero imā gāthāyo abhāsitthāti.
                 Rādhattherassa apadānaṁ samattaṁ.
                Dasamaṁ mogharājattherāpadānaṁ (540)
   [130] Padumuttaro 1- lokavidū sabbalokahito muni
         ito satasahassamhi kappe uppajji cakkhumā.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato so mahāmuni
         kañcanagghiyasaṅkāso battiṁsavaralakkhaṇo.
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.

  *  *  *  *  *  *
  Footnote:1 Ma. Yu. padumuttaro nāma jino sabbalokavidū muni.
-------------------------------------------------
[page 215]
         Tadāhaṁ haṁsavatiyā kule aññatare ahu 1-
         parakammāyane yutto natthi me kiñci sandhanaṁ.
         Paṭikkamanasālāyaṁ vasanto katabhūmiyaṁ
         aggiṁ ujjālayiṁ tattha ḍayhakaṇhā silāmahi.
         Tadā parisati nātho catusaccaṁ pakāsako
         sāvakaṁ sampakittesi lūkhacīvaradhārakaṁ.
         Tassa tamhi guṇe tuṭṭho paṭipajja 2- tathāgataṁ
         lūkhacīvaradhāraggaṁ patthayiṁ ṭhānamuttamaṁ.
         Tadā avoca bhagavā sāvake padumuttaro
         passathetaṁ purisakaṁ kucelaṁ tanudehakaṁ.
         Pītippasannavadanaṁ saddhādhanasamanvitaṁ
         udaggatanujaṁ haṭṭhaṁ acalaṁ sālapiṇḍitaṁ.
         Eso pattheti taṁ ṭhānaṁ saccasenassa bhikkhuno
         lūkhacīvaradhārissa tassa vaṇṇagatāsayo 3-.
         Taṁ sutvā mudito hutvā nipacca sirasā jinaṁ
         yāvajīvaṁ subhaṁ kammaṁ karitvā jinasāsane.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ 4- agañchahaṁ.
         Paṭikkamanasālāyaṁ bhūmidāhanakammunā 5-
         samasahassaṁ niraye aḍayhiṁ vedanāṭṭito.

  *  *  *  *  *  *
  Footnote:1 Ma. Yu. sabbattha ahuṁ. 2 Ma. Yu. paṇipacca. 3 Ma. vaṇṇasitāsayo.
 4 Ma. Yu. tāvatiṁsūpago ahaṁ. 5 Ma. Yu. bhūmidāhakakammunā.
-------------------------------------------------
[page 216]
         Tena kammāvasesena pañca jātisatānihaṁ
         manusso kulajo hutvā pāṭiyā 1- lakkhaṇaṅkito.
         Pañca jātisatāneva kuṭṭharogasamappito
         mahādukkhaṁ anubhaviṁ tassa kammassa vāhasā.
         Imamhi bhaddake kappe upariṭṭhaṁ 2- yasassinaṁ
         piṇḍapātena tappesiṁ pasannamānaso ahaṁ.
         Tena kammavisesena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime bhavasampatte ajāyiṁ jattiye kule
         pituno accayenāhaṁ mahārajjasamappito.
         Kuṭṭharogābhibhūtohaṁ rattiyaṁ 3- na sukhaṁ labhe
         moghaṁ rajjasukhaṁ yasmā mogho rājā tato ahaṁ.
         Kāyassa dosaṁ disvāna pabbajiṁ anagāriyaṁ
         bāvarissa dijaggassa sissattaṁ ajjhupāgamiṁ.
         Mahatā parivārena upecca naranāyakaṁ
         apucchiṁ nipuṇaṁ pañhaṁ vāgisaṁ 4- vādisūdanaṁ.
         Ayaṁ loko paro loko brahmaloko sadevako
         diṭṭhinte 5- nābhijānāmi gotamassa yasassino.
         Evaṁ abhikkantadassāviṁ atthī pañhena āgamaṁ
         kathaṁ lokaṁ avekkhantaṁ maccurājā na passati.

  *  *  *  *  *  *
  Footnote:1 Ma. jātiyā. Yu. tatiyā karaṇaṅkito. 2 Yu. upatiṭṭhaṁ. 3 Ma. na ratiṁ ....
 4 Ma. taṁ vīraṁ .... 5 Ma. Yu. diṭṭhiṁ no ....
-------------------------------------------------
[page 217]
         Suññato lokaṁ avekkhassu mogharājā sadā sato
         attānudiṭṭhiṁ ūhacca evaṁ maccuttaro siyā.
         Evaṁ lokaṁ avekkhantaṁ maccurājā na passati
         iti maṁ abhaṇi buddho sabbarogatikicchako.
         Saha gāthāvasānena kesamassuvivajjito
         kāsāvavatthavasano āsiṁ bhikkhu tathārahaṁ.
         Saṅghikesu vihāresu na vasiṁ rogapīḷito
         mā vihāro padussīti vācāyābhisupīḷito 1-.
         Saṅkārakuṭā āhatvā susānā rathikāhi ca
         tato saṅghāṭiṁ karitvāna dhārayiṁ lūkhacīvaraṁ.
         Mahābhisakko tasmiṁ me guṇe tuṭṭho vināyako
         lūkhacīvaradhārīnaṁ etadagge ṭhapesi maṁ.
         Puññapāpaparikkhīṇo sabbarogavivajjito
         sikhīva anupādāno nibbāyissamanāsavo.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. vātarogehi pīḷito.
-------------------------------------------------
[page 218]
    Itthaṁ sudaṁ āyasmā mogharājā thero imā gāthāyo abhāsitthāti.
                Mogharājattherassa apadānaṁ samattaṁ.
                          Uddānaṁ
         kaccāno vakkalī thero mahākappinasavhayo
         dabbo kumāranāmo ca bāhiyo koṭṭhiko vasī.
         Uruvelakassapo rādho mogharājā ca paṇḍito
         tīṇi gāthāsatānettha dvāsaṭṭhi ceva piṇḍitā.
                  Kaccāyanavaggo catupaññāso.
                  ---------------------
-------------------------------------------------
[page 219]
                   Pañcapaññāso bhaddiyavaggo
              paṭhamaṁ < PTS. Ap , 489 >lakuṇṭakabhaddiyattherāpadānaṁ (541)
   [131] Padumuttaro nāma jino sabbadhammāna pāragū 1-
         ito satasahassamhi loke 2- uppajji nāyako 3-.
         Tadāhaṁ haṁsavatiyā seṭṭhiputto mahaddhano
         jaṅghavihāraṁ vicaraṁ saṅghārāmaṁ agañchahaṁ.
         Tadā so lokapajjoto dhammaṁ desesi nāyako
         madhurassarānaṁ 4- pavaraṁ sāvakaṁ abhikittayi.
         Taṁ sutvā mudito hutvā kāraṁ katvā mahesino
         vanditvā satthuno pāde taṁ ṭhānaṁ abhipatthayiṁ.
         Tadā buddho viyākāsi saṅghamajjhe vināyako
         anāgatamhi addhāne lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         bhaddiyo nāma nāmena hessati satthu sāvako.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.

  *  *  *  *  *  *
  Footnote:1 Ma. Yu. sabbadhammesu cakkhumā. 2 Ma. Yu. kappe. 3 Yu. cakkhumā.
 4 Ma. Yu. mañjussarānaṁ.
-------------------------------------------------
[page 220]
         Dvenavute ito kappe phusso uppajji nāyako
         durāsado dupasaho sabbalokuttamo jino.
         Caraṇena ca sampanno brahmā 1- uju patāpavā
         hitesī sabbasattānaṁ bahuṁ mocesi bandhanā.
         Nandārāmavare 2- tassa ahosiṁ pussakokilo
         gandhakuṭisamāsanne ambarukkhe vasāmahaṁ.
         Tadā piṇḍāya gacchantaṁ dakkhiṇeyyaṁ jinuttamaṁ
         disvā cittaṁ pasādetvā mañjunā abhikūjahaṁ 3-.
         Rājuyyānaṁ tadā gantvā supakkaṁ kanakattacaṁ
         ambapiṇḍaṁ gahetvāna sambuddhassopanāmayiṁ.
         Tadā me cittamaññāya mahākāruṇiko jino
         upaṭṭhākassa hatthato < PTS. Ap , 490 >pattaṁ paggaṇhi nāyako.
         Adāsiṁ 4- haṭṭhacittohaṁ ambapiṇḍaṁ mahāmune
         patte pakkhippa pakkhehi pañjaliṁ katvāna mañjunā.
         Sarena rajanīyena savanīyena mañjunā 5-
         vassanto buddhapūjatthaṁ niddaṁ 6- gantvā nipajjahaṁ.
         Tadā muditacittaṁ maṁ buddhapemagatāsayaṁ
         sakuṇagghi upāgantvā ghātayi duṭṭhamānaso 7-.
         Tato cutohaṁ tusite anubhotvā mahāsukhaṁ
         manussayonimāgañchiṁ tassa kammassa vāhasā.

  *  *  *  *  *  *
  Footnote:1 Ma. Yu. brahā. 2 Ma. nandārāmavane. 3 Ma. mañjunābhinikūjahaṁ. 4 Yu.
 dadāmi. 5 Ma. vaggunā. Yu. dhaṁsanā. 6 Ma. nīḷaṁ. 7 Yu. duṭṭhamānasā.
-------------------------------------------------
[page 221]
         Imamhi bhaddake kappe brahmabandhu mahāyaso
         kassapo nāma gottena uppajji vadataṁ varo.
         Sāsanaṁ jotayitvā so abhibhuyya kutitthiye
         vinayitvāna veneyye nibbuto so sasāvako.
         Nibbute tamhi lokagge pasannā janatā bahū
         pūjanatthāya buddhassa thūpaṁ kubbanti satthuno.
         Sattayojanikaṁ thūpaṁ sattaratanabhūsitaṁ 1-
         kāressāma mahesissa iccevaṁ mantayanti te.
         Kikino kāsirājassa tadā senāya nāyako
         hutvāhaṁ appamāṇassa pamāṇaṁ cetiye vadiṁ.
         Tadā te mama vākyena cetiyaṁ yojanuggataṁ
         akaṁsu naradhīrassa nānāratanabhūsitaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni jāto seṭṭhikule ahaṁ
         sāvatthiyaṁ puravare iddhe phīte mahaddhane.
         Purappavese sugataṁ disvā vimhitamānaso
         pabbajitvāna na ciraṁ arahattaṁ apāpuṇiṁ.
         Cetiyassa pamāṇaṁ yaṁ akariṁ tena kammunā
         lakuṇṭakasarīrohaṁ jāto paribbhavāraho.

  *  *  *  *  *  *
  Footnote:1 Yu. sattaratanavibhūsitaṁ.
-------------------------------------------------
[page 222]
         Sarena madhurenāhaṁ pūjetvā isisattamaṁ
         mañjussarāna bhikkhūnaṁ aggattaṁ anupāpuṇiṁ.
         Phaladānena buddhassa guṇānussaraṇena ca
         sāmaññaphalasampanno viharāmi anāsavo.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā lakuṇṭakabhaddiyo thero imā gāthāyo abhāsitthāti.
              Lakuṇṭakabhaddiyattherassa apadānaṁ samattaṁ.
               Dutiyaṁ kaṅkhārevatattherāpadānaṁ (542)
   [132] Padumuttaro nāma jino sabbadhammesu cakkhumā
         ito satasahassamhi kappe uppajji nāyako.
         Sīhahanu brahmagiro haṁsadundubhisāvano 1-
         nāgavikkantagamano candasūrādikappabho.
         Mahāmati mahāvīro mahājhāyī mahāgati 2-
         mahākāruṇiko nātho mahātamavidhaṁsano 3-.

  *  *  *  *  *  *
  Footnote:1 Sī. haṁsadundubhinissaro. Ma. sahaṁdundubhinissano. Yu. haṁsadundarabhinissavano.
 2 Ma. mahābalo. Yu. mahāhito. 3 Ma. mahātamapanūdano. Yu. mahātamavisūdano.
-------------------------------------------------
[page 223]
         Sa kadāci tilokaggo veneyyaṁ vinayaṁ bahuṁ
         dhammaṁ deseti sambuddho sattacittavidū 1- muni.
         Jhāyiṁ jhānarataṁ vīraṁ upasantaṁ anāvilaṁ
         vaṇṇayanto parisati toseti janataṁ jino.
         Tadāhaṁ haṁsavatiyā brāhmaṇo vedapāragū
         dhammaṁ sutvāna mudito taṁ ṭhānaṁ abhipatthayiṁ.
         Tadā jino viyākāsi saṅghamajjhe vināyako
         mudito hohi tvaṁ brahme lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         revato nāma nāmena hessati satthu sāvako.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni jātohaṁ koliye pure
         khattiye kulasampanne iddhe phīte mahaddhane.
         Yadā kapilavatthusmiṁ buddho dhammaṁ adesayi
         tadā pasanno sugate pabbajiṁ anagāriyaṁ.
         Kaṅkhā me bahulā āsi kappākappe tahiṁ tahiṁ
         taṁ sabbaṁ vinayi buddho desetvā dhammamuttamaṁ.

  *  *  *  *  *  *
  Footnote:1 Ma. Yu. sattāsayavidū.
-------------------------------------------------
[page 224]
         Tatohaṁ tiṇṇasaṁsāro tadā 1- jhānasukhe rato
         viharāmi tadā buddho maṁ disvā etadabravi.
                  Yākāci kaṅkhā idha vā huraṁ vā
                  sakavediyā vā paravediyā vā
             [2]- Jhāyino tā pajahanti sabbā
                  ātāpino brahmacariyaṁ carantā.
         Satasahasse kataṁ kammaṁ phalaṁ dassesi me idha
         samutto saravegova kilese jhāpayiṁ mama.
         Tato maṁ 3- jhānanirataṁ disvā lokantagū muni
         jhāyīnaṁ bhikkhūnaṁ aggo paññāpesi mahāmati.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā kaṅkhārevato thero imā gāthāyo abhāsitthāti.
               Kaṅkhārevatattherassa apadānaṁ samattaṁ.

  *  *  *  *  *  *
  Footnote:1 Ma. sadā. 2 Ma. ye. 3 Ma. tato jhānarataṁ disvā buddho lokantagū muni.
-------------------------------------------------
[page 225]
                 Tatiyaṁ sīvalittherāpadānaṁ (543)
   [133] Padumuttaro nāma jino sabbadhammesu cakkhumā
         ito satasahassamhi kappe uppajji nāyako.
         Sīlantassa asaṅkheyyaṁ samādhi vajirūpamo
         asaṅkheyyaṁ ñāṇavaraṁ vimutti ca anopamā.
         Manujāmarunāgānaṁ 1- brahmānañca samāgame
         samaṇabrāhmaṇākiṇṇe dhammaṁ desesi nāyako.
         Sasāvakaṁ mahālābhiṁ puññavantaṁ jutindharaṁ
         ṭhapesi etadaggamhi parisāsu visārado.
         Tadāhaṁ khattiyo āsiṁ nagare haṁsasavhaye
         sutvā jinassa taṁ vākyaṁ sāvakassa guṇaṁ bahuṁ.
         Nimantayitvā sattāhaṁ bhojayitvā sasāvakaṁ
         mahādānaṁ daditvāna taṁ ṭhānaṁ abhipatthayiṁ.
         Tadā maṁ vinataṁ pāde disvāna purisāsabho
         sarena mahatā dhīro imaṁ vacanamabravi.
         Tato jinassa vacanaṁ sotukāmā mahājanā
         devatā atha gandhabbā 2- brahmāno 3- ca mahiddhikā.
         Samaṇabrāhmaṇā ceva namassiṁsu katañjalī
         namo te purisājañña namo te purisuttama.

  *  *  *  *  *  *
  Footnote:1 Ma. Yu. manujāmaranāgānaṁ. 2 Ma. Yu. devadānavagandhabbā. 3 Yu. brahmunā.
-------------------------------------------------
[page 226]
         Khattiyena mahādānaṁ dinnaṁ sattāhakādhikaṁ 1-
         sotukāmā phalaṁ tassa byākarohi mahāmuni.
         Tato avoca bhagavā suṇātha mama bhāsitaṁ
         appameyyamhi buddhamhi sasaṅghamhi patiṭṭhitā 2-.
         Dakkhiṇādāya 3- ko vattā appameyyaphalā hi sā
         apicesa mahābhogo ṭhānaṁ pattheti uttamaṁ.
         Lābhī vipulalābhānaṁ yathā bhikkhu sudassano
         tathāhampi bhaveyyanti lacchasetaṁ anāgate.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         sīvalī nāma nāmena hessati satthusāvako.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Ekanavute ito kappe vipassī lokanāyako
         uppajji cārunayano 4- sabbadhammavipassako.
         Tadāhaṁ bandhumatiyā kulassaññatarassa ca
         dayito vuṭṭhito 5- ceva āsiṁ kammantabyāvaṭo 6-.
         Tadā aññataro puggo 7- vipassissa mahesino
         pariveṇaṁ 8- akāresi mahantamiti vissutaṁ

  *  *  *  *  *  *
  Footnote:1 Ma. sattāhikampi vo. Yu. satatāhikaṁ vibho. 2 Yu. saṅghamhi suppatiṭṭhitā.
 3 Ma. dakkhiṇā tāya. 4 Ma. cārudassano. 5 Ma. passito. Yu. patthito.
 6 Ma. kammantavāvaṭo. 7 Ma. Yu. pūgo. 8 Ma. parivesaṁ.
-------------------------------------------------
[page 227]
         Niṭṭhite ca mahādānaṁ daduṁ khajjakasaññutaṁ
         navaṁ dadhiṁ madhuñceva vicinaṁ neva addasuṁ.
         Tadāhantaṁ 1- gahetvāna navadadhiṁ madhumpica
         kammasāmigharaṁ gacchiṁ tamesantā 2- mamaddasuṁ.
         Sahassamapi datvāna nālabhittha 3- satadvayaṁ
         tatohameva cintesiṁ netaṁ hessati orakaṁ.
         Yathā ime janā sabbe sakkaronti tathāgataṁ
         ahampi kāraṁ karissāmi sasaṅghe lokanāyake.
         Tadāhameva netvāna 4- dadhiṁ madhuñca ekato
         madditvā lokanāthassa sasaṅghassa adāsahaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Punāhaṁ bārāṇasiyaṁ rājā hutvā mahāyaso
         sattukassa tadā duṭṭho 5- dvārarodhaṁ akārayiṁ.
         Tadā tapassino ruddhā ekāhaṁ rakkhitā ahuṁ
         tato tassa vipākena pāpiṭṭhaṁ 6- nirayaṁ bhusaṁ.
         Pacchime ca bhave dāni jātohaṁ lokiye pure
         suppavāsāva 7- me mātā mahālilicchavi me pitā.
         Khattiye puññakammena dvārarodhassa vāhasā
         sattavassāni nivasiṁ mātukucchimhi dukkhito.

  *  *  *  *  *  *
  Footnote:1 Yu. tadābhattaṁ. 2 Yu. tamesantaṁ tamaddasuṁ. 3 Ma. nālabhiṁsu ca taṁdvayaṁ.
 4 Ma. Yu. tadāhamevaṁ cintetvā. 5 Yu. buddho. 6 Ma. pāpatiṁ. Yu. pāpattaṁ.
 7 Ma. Yu. ca.
-------------------------------------------------
[page 228]
         Sattāhaṁ dvāramuḷhohaṁ mahādukkhasamappito
         mātā me chandadānena evaṁ āsi sudukkhitā.
         Suvatthitohaṁ nikkhanto buddhena anukampito
         nikkhantadivaseyeva pabbajiṁ anagāriyaṁ.
         Upajjhāyo sārīputto me moggallāno mahiddhiko
         kese oropayanto me anusāsi mahāmati.
         Kesesu chijjamānesu arahattaṁ apāpuṇiṁ
         devā nāgā manussā ca paccaye upanenti me.
         Padumuttaranāmañca vipassiñca vināyakaṁ
         yaṁ pūjayiṁ pamudito paccayehi visesato.
         Tato tesaṁ visesena kammānaṁ vipuluttamaṁ
         lābhaṁ labhāmi sabbattha vane gāme jale thale.
         Revataṁ dassanatthāya yadā yāti vināyako
         tiṁsabhikkhusahassehi saha lokagganāyako.
         Tadā devopanītehi mamatthāya mahāmati
         paccayehi mahāvīro sasaṅgho lokanāyako.
         Upaṭṭhito mayā buddho gantvā revatamaddasa
         tato jetavanaṁ gantvā etadagge ṭhapesi maṁ.
         Lābhīnaṁ sīvalī aggo mama sissesu bhikkhavo
         sabbalokahito satthā kittayi parisāsu maṁ.
-------------------------------------------------
[page 229]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
      Itthaṁ sudaṁ āyasmā sīvalī thero imā gāthāyo abhāsitthāti.
                 Sīvalittherassa apadānaṁ samattaṁ.
                Catutthaṁ vaṅgīsattherāpadānaṁ (544)
   [134] Padumuttaro nāma jino sabbadhammesu cakkhumā
         ito satasahassasamhi kappe uppajji nāyako.
         Yathāpi sāgare ummi 1- gagane viya tārakā
         evaṁ pāvacanaṁ tassa arahantehi cittitaṁ.
         Sadevāsūranāgehi manujehi purakkhato
         samaṇabrāhmaṇākiṇṇe janamajjhe jinuttamo.
         Pabhāhi anurañjanto loke lokantagū jino
         vacanena vibodhento veneyyapadumāni so.
         Vesārajjehi sampanno catūhi purisuttamo
         pahīnabhayasārajjo khemappatto visārado.

  *  *  *  *  *  *
  Footnote:1. Ma. Yu. ūmi.
-------------------------------------------------
[page 230]
         Āsabhaṁ pavaraṁ ṭhānaṁ buddhabhūmiñca kevalaṁ
         paṭijānāti lokaggo natthi sañcodako kvaci.
         Sīhanādamasambhītaṁ nadato tassa tādino
         devo naro vā brahmā vā paṭivattā na vijjati.
         Desento pavaraṁ dhammaṁ santārento sadevakaṁ
         dhammacakkaṁ pavatteti parisāsu visārado.
         Paṭibhāṇavataṁ aggaṁ sāvakaṁ sādhusammataṁ
         guṇaṁ bahuṁ pakittetvā etadagge ṭhapesi taṁ.
         Tadāhaṁ haṁsavatiyā brāhmaṇo sādhusammato
         sabbavedavidū jāto vaṅgīso 1- vādisūdano.
         Upecca taṁ mahāvīraṁ sutvā taṁ dhammadesanaṁ
         pītivaraṁ paṭilabhiṁ sāvakassa guṇe rato.
         Nimantayitvā sugataṁ sasaṅghaṁ lokanandanaṁ
         sattāhaṁ bhojayitvāhaṁ dussehi chādayiṁ tadā.
         Nipacca sirasā pāde katokāso katañjalī
         ekamantaṁ ṭhito haṭṭho santhaviṁ jinamuttamaṁ.
         Namo te vādisūdana 2- namo te isisattama 3-
         namo te sabbalokagga namo te abhayaṁkara.
         Namo te māramathana namo te diṭṭhisūdana
         namo te santisukhada namo te saraṇaṁkara 4-.

  *  *  *  *  *  *
  Footnote:1 Ma. Yu. vāgīso. 2 Ma. vādimaddana. Yu. vālisaddūra. 3 Yu. isisuttama.
 4 Yu. saraṇantaga.
-------------------------------------------------
[page 231]
         Anāthānaṁ bhavaṁ nātho bhītānaṁ abhayappado
         vissāsaṁ 1- bhūmisantānaṁ saraṇaṁ saraṇesinaṁ.
         Evamādīhi sambuddhaṁ santhavitvā mahāguṇaṁ
         avocaṁ vādisūrassa 2- gatiṁ pappomi bhikkhuno.
         Tadā avoca bhagavā anantapaṭibhāṇavā
         yo so buddhaṁ abhojesi 3- sattāhaṁ sahasāvakaṁ.
         Guṇañca me pakittesi pasanno sehi pāṇibhi
         eso patthayate ṭhānaṁ vādisūrassa 4- bhikkhuno.
         Anāgatamhi addhāne lacchasetaṁ manorathaṁ
         devamanussasampattiṁ anubhotvā anappakaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         vaṅgīso nāma nāmena hessati satthusāvako.
         Taṁ sutvā mudito hutvā yāvajīvaṁ tadā jinaṁ
         paccayehi upaṭṭhāsiṁ mettacitto tathāgataṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ 5- agañchahaṁ.
         Pacchime ca bhave dāni paribbājakule 6- ahaṁ
         pacchā jāto yadā āsiṁ jātiyā sattavassiko.

  *  *  *  *  *  *
  Footnote:1 Ma. vissāmabhūmi santānaṁ. Yu. vissānabhūmisantānaṁ. 2-4 Ma. vādisūdassa.
 3 Yu. apūjesi. 5 Ma. Yu. tusitaṁ. 6 Ma. jāto vippakule ahaṁ.
-------------------------------------------------
[page 232]
         Sabbavedavidū jāto vādasatthavisārado
         vaggussaro 1- cittakathī paravādappamaddano.
         Vaṅge jātoti vaṅgīso vacane issaroti vā
         vaṅgīso iti me nāmaṁ aggampi 2- lokasammataṁ.
         Yadāhaṁ viññutaṁ patto ṭhito paṭhamayobbane
         tadā rājagahe ramme sārīputtañca addasaṁ 3-.
                    Pañcavīsatimaṁ bhāṇavāraṁ.
         Piṇḍāya vicarantaṁ taṁ pattapāṇiṁ susaṁvutaṁ
         alolakkhiṁ mitabhāṇiṁ yugamattaṁ udikkhataṁ 4-.
         Taṁ disvā vimhito hutvā avocamananucchavaṁ
         kaṇikāraṁva nicitaṁ cittaṁ gāthāpadaṁ ahaṁ.
         Ācikkhi so me satthāraṁ sambuddhaṁ lokanāyakaṁ
         tadā so paṇḍito dhīro uttaraṁ samavoca me.
         Virāgasahitaṁ vākyaṁ katvā duddasamuttamaṁ
         vicittapaṭibhāṇehi tosito tena tādinā.
         Nipacca sirasā pāde pabbājehīti 5- abraviṁ
         tato maṁ sa mahappañño buddhaseṭṭhamupānayi.
         Nipacca sirasā pāde nisīdiṁ satthu santike
         mamāha vadataṁ seṭṭho saccaṁ vaṅgīsa kacci 6- te.

  *  *  *  *  *  *
  Footnote:1 Ma. vādissaro. 2 Ma. Yu. abhavī. 3 Ma. sārīputtamahaddasaṁ.
 Yu. sārīputtamathaddasaṁ. 4 Ma. nidakkhitaṁ. Yu. nirikkhitaṁ. 5 Ma. pabbājehītimaṁ
 bravi. Yu. ..ḥīti ca braviṁ. 6 Ma. kacci vaṁgīsa jānāsi.
-------------------------------------------------
[page 233]
                          [1]-
         Mataṁ 2- sīsaṁva viditaṁ sugatiduggatimataṁ
         tuyhaṁ vijjāvisesena sace sakkosi vācaya.
         Āmoti 3- me paṭiññāte tīṇi sīsāni dassayi
         atho nirayadevesu 4- upapanne avācayiṁ.
         Tadā khīṇāsavasseva 5- sīsaṁ dassesi nāyako
         tatohaṁ vihatārambho pabbajjaṁ samayācisaṁ.
         Pabbajitvāna sugataṁ santhavāmi yahiṁ 6- tahiṁ
         tato maṁ kavicittoti 7- ujjhāyanti hi bhikkhavo.
         Tato vīmaṁsanatthaṁ me āha buddho vināyako
         takkitānaṁ 8- imā gāthā ṭhānaso paṭibhanti vā 9-.
         Na kabyacittohaṁ 10- vīra ṭhānaso paṭibhanti me
         tenahi dāni vaṅgīsa ṭhānaso santhavāhi maṁ.
         Tadāhaṁ santhaviṁ dhīraṁ gāthāhi isisattamaṁ
         so 11- ṭhānaso tadā tuṭṭho jino agge ṭhapesi maṁ.
         Paṭibhāṇena cittena aññesamatimaññahaṁ
         pesalo 12- tena saṁviggo arahattaṁ apāpuṇiṁ.
         Paṭibhāṇavataṁ aggo añño koci na vijjati
         yathāyaṁ bhikkhu vaṅgīso evaṁ dhāretha bhikkhavo.
         Satasahasse kataṁ kammaṁ phalaṁ dassesi me idha
         sumutto saravegova kilesā 13- jhāpitā mama.

  *  *  *  *  *  *
  Footnote:1. Ma. kiñci sippanti tassāhaṁ jānāmīti ca abraviṁ. 2 Ma. Yu. matasīsaṁ vanacchuddhaṁ
 api bālasavatthikaṁ. 3 Yu. āmāti. 4 Ma. nirayanaradevesu. 5 Yu.
 paccekabuddhassa. 6 Ma. tahiṁ tahiṁ. 7 Ma. kabbavittosi. 8 Ma. takkikā
 panimā gāthā. 9 Ma. taṁ. 10 Ma. kabbavittohaṁ. 11 Ma. ṭhānaso me.
 12 Ma. Yu. pesale. 13 Ma. Yu. kilese jhāpayiṁ. ito paraṁ sadisameva.
-------------------------------------------------
[page 234]
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā vaṅgīso thero imā gāthāyo abhāsitthāti.
                 Vaṅgīsattherassa apadānaṁ samattaṁ.
                Pañcamaṁ < PTS. Ap , 499 >nandakattherāpadānaṁ (545)
   [135] Padumuttaro nāma jino sabbadhammesu cakkhumā
         ito satasahassamhi kappe uppajji nāyako.
         Hitāya sabbasattānaṁ sukhāya vadataṁ varo
         atthāya purisājañño paṭipanno sadevake.
         Yasaggapatto sirimā kittivaṇṇabhaṭo jino
         pūjito sabbalokassa disā sabbā suvissuto.
         Uttiṇṇavicikiccho so vītivattakathaṁkatho
         paripuṇṇamanasaṅkappo patto sambodhimuttamaṁ.
         Anuppannassa maggassa uppādetā naruttamo
         anakkhātañca akkhāsi asañjātañca sañjanī.
-------------------------------------------------
[page 235]
         Maggaññū maggavidū ca maggakkhāyī narāsabho
         maggassa kusalo satthā sārathīnaṁ naruttamo.
         Tadā mahākāruṇiko dhammaṁ desesi nāyako
         nimugge mohapaṅkamhi 1- samuddharati pāṇino.
         Bhikkhunīnaṁ ovadane sāvakaṁ jeṭṭhasammataṁ 2-
         vaṇṇayaṁ etadaggamhi paññāpesi mahāmuni.
         Taṁ sutvāhaṁ pamudito nimantetvā tathāgataṁ
         bhojayitvā sasaṅghantaṁ patthayiṁ ṭhānamuttamaṁ.
         Tadā pamudito nātho maṁ avoca mahāisi
         sukhī bhavassu dīghāyu 3- lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         nandako nāma nāmena hessati satthusāvako.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ 4- agañchahaṁ.
         Pacchime ca bhave dāni jāto seṭṭhikule ahaṁ
         sāvatthiyaṁ puravare iddhe phīte mahaddhane.
         Purappavese sugataṁ disvā vimhitamānaso
         jetārāmapaṭiggāhe pabbajiṁ anagāriyaṁ.

  *  *  *  *  *  *
  Footnote:1 Ma. kāmapaṅkamhi. 2 Ma. Yu. seṭṭhasammataṁ. 3 Ma. dīghāvu. 4 Ma. Yu.
 tāvatiṁsūpago ahaṁ.
-------------------------------------------------
[page 236]
         Na cireneva kālena arahattaṁ apāpuṇiṁ
         tatohaṁ tiṇṇasaṁsāro sāsito sabbadassinā.
         Bhikkhunīnaṁ dhammakathaṁ paripucchā kariṁ ahaṁ
         sāsitā tā mayā sabbā abhaviṁsu anāsavā.
         Satāni pañcanūnāni tadā tuṭṭho mahāhito
         bhikkhunīnaṁ ovadataṁ aggaṭṭhāne ṭhapesi maṁ.
         Satasahasse kataṁ kammaṁ phalaṁ dassesi me idha
         sumutto saravegova kilesā jhāpitā mama.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā nandako thero imā gāthāyo abhāsitthāti.
                 Nandakattherassa apadānaṁ samattaṁ.
                Chaṭṭhaṁ kāḷudāyittherāpadānaṁ (546)
   [136] Padumuttaro nāma jino sabbadhammesu cakkhumā
         ito satasahassamhi kappe uppajji nāyako.
-------------------------------------------------
[page 237]
         Nāyakānaṁ varo satthā guṇāguṇavidū jino
         kataññūkatavedī ca titthe yojeti pāṇino.
         Sabbaññū tena ñāṇena tulayitvā dayāsayo
         deseti pavaraṁ dhammaṁ anantaguṇasañcayo.
         Sa kadāci mahāvīro anantajanataṁ sudhī
         deseti madhuraṁ dhammaṁ catusaccūpasañhitaṁ.
         Sutvāna taṁ dhammavaraṁ ādimajjhantasobhanaṁ
         pāṇasatasahassānaṁ dhammābhisamayo ahu.
         Ninnāditā tadā bhūmi gajjiṁsu ca payodharā
         sādhukāraṁ pavattiṁsu devabrahmanarāsurā.
         Aho kāruṇiko satthā aho saddhammadesanā
         aho bhavasamuddasmiṁ nimugge uddhari jino.
         Evaṁ 1- saṁvegajātesu sanarāmarabrahmesu
         kulappasādakānaggaṁ sāvakaṁ vaṇṇayi jino.
         Tadāhaṁ haṁsavatiyā jātomaccakule ahu
         pāsādiko dassanīyo pahūtadhanadhaññavā.
         Haṁsārāmamupeccāhaṁ vanditvā taṁ tathāgataṁ
         suṇitvā madhuraṁ dhammaṁ kāraṁ katvā ca tādino.
         Nipacca pādamūlehaṁ imaṁ vacanamabraviṁ
         kulappasādakānaggo yo tava sāsane mune 2-.

  *  *  *  *  *  *
  Footnote:1 Ma. pavedajātesu. 2 Ma. Yu. yo tayā santhuto mune.
-------------------------------------------------
[page 238]
         Tādisohaṁ mahāvīra 1- buddhaseṭṭhassa sāsane
         tadā mahākāruṇiko siñcantovāmatena maṁ.
         Āha maṁ putta uttiṭṭha lacchasetaṁ manorathaṁ
         kathaṁ nāma jine kāraṁ katvāna viphalo siyā.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         udāyī nāma nāmena hessati satthusāvako.
         Taṁ sutvā mudito hutvā yāvajīvaṁ tadā jinaṁ
         mettacitto paricariṁ paccayehi vināyakaṁ.
         Tena kammavipākena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni ramme kāpilavatthave
         jāto mahāmaccakule suddhodano mahīpati 2-.
         Tadā ajāyi siddhattho ramme lumbinikānane
         hitāya sabbalokassa sukhāya ca narāsabho.
         Tadaheva ahaṁ jāto saha teneva vaḍḍhito
         piyo sahāyo dayiko vissaṭṭho 3- nītikovido.
         Ekūnatiṁso vayasā nikkhanto pabbajittha so 4-
         chavassāni 5- vināmetvā āsi buddho vināyako.

  *  *  *  *  *  *
  Footnote:1 Ma. Yu. tādisohomahaṁ vīra. 2 Ma. Yu. suddhodanamahīpate. 3 Ma. viyatto.
 4 Ma. nikkhamitvā agārato. 5 Ma. chabbassaṁ vītināmetvā.
-------------------------------------------------
[page 239]
         Jetvā sasenakaṁ māraṁ khepayitvāna āsave
         bhavaṇṇavaṁ taritvāna buddho āsi sadevake.
         Isivhayaṁ patanaṁ gantvā 1- vinetvā pañcavaggiye
         tato vinesi bhagavā gantvā gantvā tahiṁ tahiṁ.
         Veneyye vinayanto so saṅgaṇhanto sadevakaṁ
         upecca magadhe giriṁ viharittha tadā jino.
         Tadā suddhodanenāhaṁ bhūmipālena pesito
         gantvā disvā dasabalaṁ pabbajitvārahā ahuṁ.
         Tadā mahesiṁ yācitvā pāpayiṁ kapilavhayaṁ
         tato purāhaṁ gantvāna pasādesiṁ mahākulaṁ.
         Jino tasmiṁ guṇe tuṭṭho mamāha purisāsabho 2-
         kulappasādakānaggaṁ paññāpesi vināyako.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā kāḷudāyī thero imā gāthāyo abhāsitthāti.
                Kāḷudāyittherassa apadānaṁ samattaṁ.

  *  *  *  *  *  *
  Footnote:1 Ma. Yu. isivhayaṁ gamitvāna. 2 Ma. maṁ. mahāparisāya so.
-------------------------------------------------
[page 240]
                 Sattamaṁ abhayattherāpadānaṁ (547)
   [137] Padumuttaro nāma jino sabbadhammesu pāragū 1-
         ito satasahassamhi kappe uppajji nāyako.
         Saraṇāgamane keci 2- nivesesi tathāgato
         keci 3- sīle nivesesi dasakammapathuttame.
         Deti kassaci so dhīro sāmaññaphalamuttamaṁ
         samāpattī tathā aṭṭha tisso vijjā pavecchati.
         Chaḷabhiññāsu yojeti kañci sattaṁ naruttamo
         deti kassaci so nātho catasso paṭisambhidā.
         Bodhaneyyaṁ pajaṁ disvā asaṅkheyyepi yojane
         khaṇena upagantvāna vineti narasārathi.
         Tadāhaṁ haṁsavatiyaṁ ahosiṁ brāhmaṇatrajo
         pāragū sabbavedānaṁ veyyākaraṇasammato.
         Niruttiyā ca kusalo nighaṇḍe 4- ca visārado
         padako keṭubhavidū chandovicittakovido 5-.
         Jaṅghavihāraṁ vicaraṁ haṁsārāmaṁ upeccahaṁ
         addasaṁ pavaraṁ 6- seṭṭhaṁ mahājanapurakkhataṁ.
         Desentaṁ virajaṁ dhammaṁ paccanikamatī ahaṁ
         upetvā tassa vākyāni 7- sutvāna vimalānahaṁ.

  *  *  *  *  *  *
  Footnote:1 Ma. Yu. cakkhumā. 2-3 Ma. kiñci. Yu. kañci. 4 Ma. nighaṇṭumhi. Yu.
 nighaṇṭe. 5 Ma. Yu. ...vicitikovido. 6 Ma. varadaṁ. Yu. vadataṁ. 7 Ma. kalyāṇaṁ.
-------------------------------------------------
[page 241]
         Byāhataṁ punaruttaṁ vā apatthaṁ vā niratthakaṁ
         nāddasaṁ tassa munino tato pabbajito ahaṁ.
         Na cireneva kālena sabbatthāpi visārado 1-
         nipuṇe buddhavacane ahosiṁ gaṇisammato 2-.
         Tadā catasso gāthāyo ganthayitvā subyañjanā
         santhavitvā tilokaggaṁ desayissaṁ dine dine.
         Virattosi mahāvīro saṁsāre sabhaye vasaṁ
         karuṇāya na nibbāyi tato kāruṇiko muni.
         Puthujjanova yo satto 3- na kilesavaso ahu
         sampajāno satiyutto tasmā eso acintiyo.
         Dubbalāni kilesāni yassāsayagatāni me
         ñāṇaggiparidaḍḍhāni na khīyiṁsu tadabbhutaṁ.
         Yo sabbalokassa garu loke 4- yassa tathā garu
         tathāpi lokācariyo loko tassānuvattako.
         Evamādīhi sambuddhaṁ kittayiṁ 5- dhammadesanaṁ
         yāvajīvaṁ karitvāna gato saggaṁ tato cuto.
         Satasahasse ito kappe yaṁ buddhamabhikittayiṁ
         duggatiṁ nābhijānāmi kittanāya idaṁ phalaṁ.
         Devaloke mahārajjaṁ dibbānubhosahantadā 6-
         cakkavattimahārajjaṁ bahusonubhaviṁ ahaṁ.

  *  *  *  *  *  *
  Footnote:1 Ma. sabbasattavisārado. Yu. sabbasatthavisārado. 2 Ma. guṇisammato.
 3 Ma. santo. 4 Ma. Yu. loko. 5 Ma. Yu. kittayaṁ. 6 Ma. pādesiṁ
 kañcanaggiyaṁ. Yu. rajjapādesi kañcayaṁ.
-------------------------------------------------
[page 242]
         Duve bhave pajāyāmi devatte atha mānuse
         aññaṁ gatiṁ na jānāmi kittanāya idaṁ phalaṁ.
         Duve kule pajāyāmi khattiye atha brāhmaṇe
         nīce kule na jānāmi kittanāya idaṁ phalaṁ.
         Pacchime ca bhave dāni giribbajapuruttame
         raññohaṁ bimbisārassa putto nāmena cābhayo.
         Pāpamittavasaṁ gantvā nigaṇṭhena samohito 1-
         pesito nāṭaputtena buddhaseṭṭhaṁ upeccahaṁ.
         Pucchitvā nipuṇaṁ pañhaṁ sutvā byākaraṇuttamaṁ
         pabbajitvāna na ciraṁ arahattaṁ apāpuṇiṁ.
         Kittayitvā jinavaraṁ kittito homi sabbadā
         sugandhadehavadano āsiṁ sukhasamappito.
         Tikkhahāsalahuppañño mahāpañño tathevahaṁ
         vicittapaṭibhāṇo ca tassa kammassa vāhasā.
                  Abhitthavitvā padumuttarāhaṁ
                  pasannacitto asamaṁ sayambhuṁ
                  nāgacchi kappāni apāyabhūmiṁ
                  sataṁsahassāni phalena tassa.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.

  *  *  *  *  *  *
  Footnote:1 Ma. Yu. vimohito.
-------------------------------------------------
[page 243]
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
      Itthaṁ sudaṁ āyasmā abhayo thero imā gāthāyo abhāsitthāti.
                 Abhayattherassa apadānaṁ samattaṁ.
              Aṭṭhamaṁ lomasatiyattherāpadānaṁ 1- (548)
   [138] Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Tadāhaṁ candano ceva pabbajitvāna sāsane
         āpāṇakoṭiyaṁ 2- kammaṁ pūrayitvāna sāsane.
         Tato cutā santusitaṁ upapannā ubho mayaṁ
         tattha dibbehi naccehi gītehi vāditehi ca.
         Rūpādidasahaṅgehi abhibhotvāna sesake
         yāvatāyuṁ vasitvāna anubhotvā 3- mahāsukhaṁ.
         Tato cavitvā tidasaṁ candano upapajjatha
         ahaṁ kapilavatthusmiṁ ajāyiṁ 4- sākiyatrajo.
         Yadā udāyitherena ajjhiṭṭho lokanāyako
         anukampiya sakyānaṁ upesi kapilavhayaṁ.

  *  *  *  *  *  *
  Footnote:1 Ma. Yu. somasakaṅkiyat.... 2 Ma. Yu. āpāṇakoṭikaṁ dhammaṁ. 3 Yu.
 anubhoma. 4 Yu. ahosiṁ.
-------------------------------------------------
[page 244]
         Tadātimānino sakyā na buddhassa guṇaññuno
         paṇamanti na sambuddhaṁ jātithaddhā anādarā.
         Tesaṁ saṅkappamaññāya ākāse caṅkami jino
         pajjunno viya vassittha pajjalittha yathā sikhī.
         Dassetvā rūpamatulaṁ puna antaradhāyatha
         ekopi hutvā bahudhā ahosi punarekako.
         Andhakāraṁ pakāsañca dassayitvā anekadhā
         pāṭiheraṁ karitvāna vinayi ñātake muni.
         Cātuddīpo mahāmegho tāvadeva pavassatha 1-
         tadā hi jātakaṁ buddho vessantaramadesayi.
         Tadā te khattiyā sabbe nihantvā jātijaṁ madaṁ
         upesuṁ saraṇaṁ buddhaṁ āha suddhodano tadā.
                  Idaṁ tatiyaṁ tava bhūripañña
                  pādāni vandāmi samantacakkhu
                  yadā hi jāto paṭhavī pakampayi
                  yadā ca taṁ najjahi jambuchāyā.
         Tadā buddhānubhāvantaṁ disvā vimhitamānaso
         pabbajitvāna tattheva nivasiṁ mātupūjako.
         Candano devaputto maṁ upagantvā apucchatha 2-
         bhaddekarattassa tadā saṅkhepavitthāraṁ nayaṁ.

  *  *  *  *  *  *
  Footnote:1 Yu. sampavassatha. 2 Ma. upagantvānupucchatha. Yu. upagantvānurañjatha.
-------------------------------------------------
[page 245]
         Coditohaṁ tadā tena upecca naranāyakaṁ
         bhaddekarattaṁ sutvāna saṁviggo vanamāmako.
         Tadā mātaramāpucchi vane vacchāmi ekako
         sukhumāloti me mātā vārayi 1- te tadā vacaṁ.
         Sabbaṁ 2- kusaṁ poṭakilaṁ usīraṁ muñjapabbajaṁ
         urasā panudissāmi vivekamanubrūhayaṁ.
         Tadā vanaṁ paviṭṭhohaṁ saritvā jinasāsanaṁ
         bhaddekarattamovādaṁ arahattaṁ apāpuṇiṁ.
         Atītaṁ nānvāgameyya nappaṭikaṅkhe anāgataṁ
         yadatītampahīnantaṁ appattañca anāgataṁ.
         Paccuppannañca yo dhammaṁ tattha tattha vipassati
         asaṁhiraṁ asaṅkuppaṁ taṁ viddhā anubrūhaye.
         Ajjeva kiccamātappaṁ ko jaññā maraṇaṁ suve
         na hi no saṅgarantena mahāsenena maccunā.
         Evaṁ vihārimātāpiṁ ahorattamatanditaṁ
         taṁ ve bhaddekarattoti santo ācikkhate muni.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. vārayī taṁ. Yu. dhārayiṁ te. 2 Ma. kāsaṁ. Yu. dabbaṁ.
-------------------------------------------------
[page 246]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā lomasatiyo thero imā gāthāyo abhāsitthāti.
                Lomasatiyattherassa apadānaṁ samattaṁ.
                Navamaṁ vanavacchattherāpadānaṁ (549)
   [139] Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Tadāhaṁ pabbajitvāna tassa buddhassa sāsane
         yāvajīvaṁ caritvāna brahmacaraṁ 1- tato cuto.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tato cuto araññamhi kapoto āsahaṁ tahiṁ
         vasate guṇasampanno bhikkhu jhānarato sadā.
         Mettacitto kāruṇiko sadā pamuditānano
         upekkhako mahāvīro appamaññāsu kovido.
         Vinīvaraṇasaṅkappo sabbasattahitāsayo
         vissaṭṭho na cirenāsiṁ tasmiṁ sugatasāvake.
         Upecca pādamūlamhi nisinnassa tadāssame
         kadāci āmisaṁ 2- deti dhammaṁ desesi cekadā.

  *  *  *  *  *  *
  Footnote:1 Ma. brahmacāraṁ. Yu. brahmaceraṁ. 2 Ma. sāmisaṁ.
-------------------------------------------------
[page 247]
         Tadā vipulapemena upāsitvā jinatrajaṁ
         tato cuto gato saggaṁ pavāso sagharaṁ yathā.
         Saggā cuto manussesu nibbatto puññakammunā
         agāraṁ chaḍḍayitvāna pabbajiṁ bahuso ahaṁ.
         Samaṇo tāpaso dijo 1- paribbājo tathevahaṁ
         hutvā vasiṁ araññamhi anekasatayo 2- ahaṁ.
         Pacchime ca bhave dāni ramme kāpilavatthave
         vacchagotto dijo tassa jāyāya ahamokkamiṁ.
         Mātu me dohaḷo āsi tirokucchigatassa me
         jāyamānasamīpamhi vanavāsāya nicchayo.
         Tato me ajani mātā ramaṇīye vanantare
         gabbhato nikkhamantaṁ maṁ kāsāyena paṭiggahuṁ.
         Tato kumāro siddhattho jāto sakyakuladdhajo
         tassa mitto piyo āsiṁ saṁvissaṭṭho sumāniyo 3-.
         Sattasārehi nikkhante 4- ohāya vipulaṁ yasaṁ
         ahaṁpi pabbajitvāna himavantaṁ upāgamiṁ.
         Vanālayaṁ bhāvaniyaṁ kassapaṁ dhutavādakaṁ 5-
         disvā sutvā jinuppādaṁ upesiṁ narasārathiṁ.
         So me dhammaṁ adesesi sabbatthaṁ sampakāsayaṁ
         tatohaṁ pabbajitvāna vanameva punokkamaṁ 6-.

  *  *  *  *  *  *
  Footnote:1 Ma. Yu. vippo. 2 Ma. Yu. anekasataso. 3 Yu. sumānigo.
 4 Ma. nikkhanto. 5 Ma. dhutavādikaṁ. 6 Ma. punāgamaṁ. Yu. punāgamiṁ.
-------------------------------------------------
[page 248]
         Tatthappamatto viharaṁ chaḷabhiññā apassayiṁ
         aho suladdhalābhomhi sumittenānukampito.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ āyasmā vanavaccho thero imā gāthāyo abhāsitthāti.
                Vanavacchattherassa apadānaṁ samattaṁ.
                Dasamaṁ < PTS. Ap , 508 >cūḷasugandhattherāpadānaṁ (550)
   [140] Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Anubyañjanasampanno battiṁsavaralakkhaṇo
         byāmappabhāparivuto raṁsijālasamogato 1-.
         Assāsetā yathā cando suriyova pabhaṅkaro
         nibbāpetā yathā megho sāgarova guṇākaro.
         Dharaṇīriva sīlena himavāva samādhinā
         ākāso viya paññāya asaṅgo anilo yathā.

  *  *  *  *  *  *
  Footnote:1 Ma. raṁsijālasamotthaṭo. Yu. raṁsijālasamotato.
-------------------------------------------------
[page 249]
         Tadāhaṁ bārāṇasiyaṁ upapanno mahākule
         pahūtadhanadhaññasmiṁ nānāratanasañcaye.
         Mahatā parivārena nisinnaṁ lokanāyakaṁ
         upecca dhammamassosiṁ amataṁva 1- manorahaṁ 2-.
         Dvattiṁsalakkhaṇadharo sunakkhattova candimā
         anubyañjanasampanno sālarājāva phullito.
         Raṁsijālaparikkhitto dittova kanakācalo
         byāmappabhāparivuto sataraṁsīva 3- divākaro.
         Soṇṇānano jinavaro rammaṇīva 4- siluccayo
         karuṇāpuṇṇahadayo guṇena 5- viya sāgaro.
         Lokavissutakitti ca sineruva naguttamo
         yasasā vitato dhīro ākāsasadiso muni.
         Asaṅgacitto sabbattha anilo viya nāyako
         patiṭṭhā sabbabhūtānaṁ mahīva muni sattamo.
         Anūpalitto lokena toyena padumaṁ yathā
         kuvādagacchadahano aggikkhandhova so 6- vasi.
         Agado viya sabbattha kilesavisanāsako
         gandhamādanaselova guṇagandhavibhūsito.
         Guṇānaṁ ākaro dhīro ratanānaṁva sāgaro
         sindhuva 7- ca narājañño 8- kilesamalahārako.

  *  *  *  *  *  *
  Footnote:1 Yu. amataṁ ca. 2 Ma. manoharaṁ. 3 Yu. sarasmiṁva. 4 Ma. samaṇīva.
 5 Yu. vivaddho. 6 Ma. Yu. sobhasi. 7 Yu. sindhava va. 8 Ma. vanarājīnaṁ.
-------------------------------------------------
[page 250]
         Vijayīva mahāyodho mārasenāppamaddano 1-
         cakkavattīva so rājā bojjhaṅgaratanissaro.
         Mahābhisakkasaṅkāso dosabyādhitikicchako
         sallakatto yathā seṭṭho 2- diṭṭhigaṇḍaviphālako.
         So tadā lokapajjoto sanarāmarasakkato
         parisāsu narādicco dhammaṁ desayate jino.
         Dānaṁ datvā mahābhogo sīlena sugatūpago
         bhāvanāya ca nibbāti iccevamanusāsatha.
         Desanantaṁ mahassādaṁ ādimajjhantasobhanaṁ
         suṇanti parisā sabbā amataṁva mahārasaṁ.
         Sutvā sumadhuraṁ dhammaṁ pasanno jinasāsane
         sugataṁ saraṇaṁ gantvā yāvajīvaṁ namassahaṁ.
         Munino gandhakuṭiyā ubbaṭṭesiṁ 3- tadā mahiṁ
         catujjātena gandhena māse aṭṭha dine svahaṁ.
         Paṇidhāya sugandhantaṁ 4- sarīrassa vigandhino
         tadā jino viyākāsi sugandhatanulābhitaṁ.
         Yoyaṁ gandhakuṭibhūmiṁ gandhena ubbaṭo 5- sakiṁ
         tena kammavipākena upapanno yahiṁ tahiṁ.
         Sugandhadeho sabbattha bhavissati ayaṁ naro
         guṇagandhāyuto hutvā nibbāyissatināsavo.

  *  *  *  *  *  *
  Footnote:1 Ma. mārasenāvamaddano. 2 Ma. vejjo. 3 Ma. opuñjesiṁ.
 Yu. opuñchesi. 4 Ma. sugandhattaṁ. 5 Ma. Yu. gandhenopuñjate.
-------------------------------------------------
[page 251]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni jāto vippakule ahaṁ
         gabbhaṁ me vasato mātā dehenāsi sugandhikā.
         Yadā ca mātukucchimhā nikkhamāmi tadā puraṁ 1-
         sāvatthi sabbagandhehi vāsitā viya vāyatha.
         Pupphavassañca surabhi dibbagandhaṁ manoramaṁ
         dhūpāni ca mahagghāni upavāyiṁsu tāvade.
         Devā ca sabbagandhehi dhūpapupphehi taṁ gharaṁ
         vāsayiṁsu sugandhena yasmiṁ jāto ahaṁ ghare.
         Yadā ca taruṇo bhaddo paṭhame yobbane ṭhito
         tadā sesaṁ 2- saparisaṁ vinetvā narasārathi.
         Tehi sabbehi sahito 3- sāvatthipuramāgato
         tadā buddhānubhāvantaṁ disvā pabbajito ahaṁ.
         Sīlaṁ samādhipaññañca vimuttiñca anuttaraṁ
         bhāvetvā caturo dhamme pāpuṇiṁ āsavakkhayaṁ.
         Yadā pabbajito cāhaṁ yadā ca arahaṁ 4- ahaṁ
         nibbāyissaṁ yadā cāhaṁ gandhavasso tadā ahu.
                  Sarīragandho ca seṭṭhotiseti 5- me
                  mahārahaṁ candanaṁ campakuppalaṁ

  *  *  *  *  *  *
  Footnote:1 Ma. Yu. purī. 2 Ma. Yu. selaṁ. 3 Ma. parivuto. 4 Ma. arahā ahuṁ.
 5 Ma. sadātiseti me.
-------------------------------------------------
[page 252]
                  Tatheva gandhe itare ca sabbaso 1-
                  pasayha vāyāmi gato yahiṁ tahiṁ.
         Kilesā jhāpitā mayhaṁ bhavā sabbe samūhatā
         nāgova bandhanaṁ chetvā viharāmi anāsavo.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā cūḷasugandho thero imā gāthāyo abhāsitthāti.
                Cūḷasugandhattherassa apadānaṁ samattaṁ.
                          Uddānaṁ
         bhaddiyo revato thero mahālābhī ca sīvalī
         vaṅgīso nandako ceva kāḷudāyī tathābhayo.
         Lomaso vanavaccho ca sugandho dasamo kato
         tīṇi gāthāsatā tattha soḷasā ca taduttari.
                  Bhaddiyavaggo pañcapaññāso.
                       Atha vagguddānaṁ
         kaṇikāravhayo vaggo phalado tiṇadāyako
         kaccāno bhaddiyo vaggo gāthāyo gaṇitā vasā 2-.

  *  *  *  *  *  *
  Footnote:1 Yu. sabbato. 2 Ma. cimā. Yu. viha.
-------------------------------------------------
[page 253]
         Nava gāthāsatāni ca caturāsītimeva ca
         chapaññāsaṁ pañcasatā apadānā pakāsitā.
         Saha uddānagāthāhi cha sahassāni hontimā
         dve satāni ca gāthānaṁ aṭṭhārasa taduttari.
     Ettāvatā buddhāpadānañca paccekabuddhāpadānañca therāpadānañca
                        samattāni.
                   ------------------
-------------------------------------------------
[page 254]
                        Therīapadānaṁ
                     paṭhamo sumedhāvaggo
                 paṭhamaṁ sumedhātheriyāpadānaṁ (1)
                   atha < PTS. Ap , 512 >therikāpadānāni suṇātha
   [141] Bhagavati konāgamane saṅghārāmamhi nivesamhi 1-
         sakhiyo tisso janiyo vihāradānaṁ adamhase 2-.
         Dasakkhattuṁ satakkhattuṁ [3]- satānaṁ ca satakkhattuṁ
         devesu upapajjimha ko vādo mānuse bhave.
         Devesu mahiddhikā hutvā 4- mānusakamhi ko vādo
         sattaratanassa mahesī itthīratanaṁ ahaṁ bhaviṁ.
         Tattha 5- sañcitaṁ kusalaṁ susamiddhakulappajā
         dhanañjānī ca khemā ca ahaṁpica tayo janā.
         Ārāmaṁ sukataṁ katvā sabbāvayavamaṇḍitaṁ
         buddhappamukhasaṅghassa niyyādetvā pamoditā.
         Yattha yatthūpapajjāmi tassa kammassa vāhasā
         devesu aggataṁ pattā manussesu tatheva ca.
         Imasmiṁyeva kappasmiṁ brahmabandhu mahāyaso
         kassapo nāma nāmena uppajji vadataṁ varo.

  *  *  *  *  *  *
  Footnote:1 Ma. Yu. navanivesamhi. 2 Ma. Yu. adāsimha. 3 Ma. dasasatakkhattuṁ.
 4 Ma. Yu. ahumhā. 5 Ma. idha sañcitakusalā. Yu. idha sañcitā kusalaṁ.
-------------------------------------------------
[page 255]
         Upaṭṭhāko mahesissa tadā āsi narissaro
         kāsirājā kikī nāma bārāṇasīpuruttame.
         Tassāsuṁ satta dhītaro rājakaññā sukhe ṭhitā
         buddhupaṭṭhānaniratā brahmacariyaṁ cariṁsu tā.
         Tāsaṁ sahāyikā hutvā sīlesu susamāhitā
         datvā dānāni sakkaccaṁ agāreva vattaṁ cariṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsūpagā ahaṁ.
         Tato cutā yāmāsaggaṁ 1- tatohaṁ tusitaṁ gatā
         tato ca nimmānaratiṁ vasavattipuraṁ gatā 2-.
         Yattha yatthūpapajjāmi puññakammasamāhitā
         tattha tattheva rājūnaṁ mahesittamakārayiṁ.
         Tato cutā manussatte rājūnaṁ cakkavattinaṁ
         maṇḍalīnañca rājūnaṁ mahesittamakārayiṁ.
         Sampattiṁ anubhotvāna devesu mānusesu ca
         sabbattha sukhitā hutvā nekajātīsu saṁsariṁ.
         So hetu ca so pabhavo taṁ 3- mūlaṁ sāsane khamaṁ
         taṁ paṭhamaṁ samodhānaṁ taṁ dhammaratāya nibbutaṁ 4-.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.

  *  *  *  *  *  *
  Footnote:1 Ma. Yu. yāmamagaṁ. 2 Ma. Yu. tato. 3 Yu. taṁ mūlaṁ sā ca sāsane khanti.
 4 Ma. Yu. nibbānaṁ.
-------------------------------------------------
[page 256]
         Svāgataṁ vata me āsi buddhaseṭṭhassa 1- santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ sumedhā bhikkhunī imā gāthāyo abhāsitthāti.
                 Sumedhātheriyā apadānaṁ samattaṁ.
               Dutiyaṁ mekhaladāyikātheriyāpadānaṁ (2)
   [142] Siddhatthassa bhagavato thūpakāramakāsahaṁ 2-
         mekhalikā mayā dinnā navakammassa satthuno.
         Niṭṭhite ca mahāthūpe mekhalaṁ punadāsahaṁ
         lokanāthassa munino pasannā sehi pāṇibhi.
         Catunavute ito kappe mekhalaṁ adadiṁ tadā 3-
         duggatiṁ nābhijānāmi thūpakārassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. Yu. mama buddhassa.... 2 Ma. thūpakārāpikā ahuṁ. Yu. thūpaṁ kārāpitā ahaṁ.
 3 Ma. Yu. yaṁ mekhalamadaṁ tadā.
-------------------------------------------------
[page 257]
       Itthaṁ sudaṁ mekhaladāyikā bhikkhunī imā gāthāyo abhāsitthāti.
               Mekhaladāyikātheriyā apadānaṁ samattaṁ.
               Tatiyaṁ maṇḍapadāyikātheriyāpadānaṁ (3)
   [143] Konāgamanabuddhassa maṇḍapo kārito mayā
         thūpañca 1- pavaramadaṁ buddhassa lokabandhuno.
         Yaṁ yaṁ janapadaṁ yāmi nigame rājadhāniyo
         sabbattha pūjitā homi puññakammassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ maṇḍapadāyikā bhikkhunī imā gāthāyo abhāsitthāti.
               Maṇḍapadāyikātheriyā apadānaṁ samattaṁ.
              Catutthaṁ saṅkamanadātheriyāpadānaṁ 2- (4)
   [144] Koṇḍaññassa 3- bhagavato lokajeṭṭhassa tādino
         rathiyaṁ paṭipannassa tārayantassa pāṇino.

  *  *  *  *  *  *
  Footnote:1 Ma. dhuvaṁ ticīvaraṁ dāsiṁ. Yu. dhuvañca cīvaramadaṁ. 2 Ma. saṅkamanatātheriyāpadānaṁ.
 3 Ma. vipassissa.
-------------------------------------------------
[page 258]
         Gharato nikkhamitvāna avakujja 1- nipajjahaṁ
         anukampako lokajeṭṭho 2- sirasi akkami tadā 3-.
         Akkamitvāna sirasi agamā lokanāyako
         tena cittappasādena tusitaṁ agamāsahaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
        Itthaṁ sudaṁ saṅkamanadā bhikkhunī imā gāthāyo abhāsitthāti.
                Saṅkamanadātheriyā apadānaṁ samattaṁ.
                Pañcamaṁ naḷamālikātheriyāpadānaṁ (5)
   [145] Candabhāgānadītīre ahosiṁ kinnarī tadā
         addasaṁ virajaṁ buddhaṁ sayambhuṁ aparājitaṁ.
         Pasannacittā sumanā vedajātā katañjalī
         naḷamālaṁ gahetvāna sayambhuṁ abhipūjayiṁ.
         Tena kammena sukatena cetanāpaṇidhīhi ca
         jahitvā kinnarīdehaṁ agacchiṁ tidasaṁ gaṇaṁ 4-.

  *  *  *  *  *  *
  Footnote:1 Ma. Yu. avakujjā. 2 Ma. lokanātho. 3 Ma. mama. 4 Ma. gatiṁ.
-------------------------------------------------
[page 259]
         Chattiṁsadevarājūnaṁ mahesittamakārayiṁ
         dasannaṁ cakkavattīnaṁ mahesittamakārayiṁ.
         Vedayitvāna kusalaṁ 1- pabbajiṁ anagāriyaṁ
         kilesā jhāpitā mayhaṁ bhavā 2- sabbe samūhatā
         sabbāsavā parikkhīṇā natthi dāni punabbhavo.
         Catunavute ito kappe yaṁ pupphamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
        Itthaṁ sudaṁ naḷamālikā bhikkhunī imā gāthāyo abhāsitthāti.
                Naḷamālikātheriyā apadānaṁ samattaṁ.
             Chaṭṭhaṁ ekapiṇḍapātadāyikātheriyāpadānaṁ (6)
   [146] Nagare bandhumatiyā bandhumā nāma khattiyo
         tassa rañño ahaṁ 4- bhariyā ekaccaṁ vādayāmahaṁ 5-.

  *  *  *  *  *  *
  Footnote:1 Ma. saṁvejetvāna me cittaṁ. Yu. saṁvedayitvā kusalaṁ. 2 Yu. bhavā saṅghāṭitā mamaṁ.
 3 Yu. tīṇinaḷamālikā. 4 Ma. sabbattha ahuṁ. 5 Ma. Yu. cārayāmahaṁ.
-------------------------------------------------
[page 260]
         Rahogatā nisīditvā evaṁ cintesahaṁ tadā
         ādāya gamanīyaṁ hi kusalaṁ natthi me kataṁ.
         Mahābhitāpaṁ kaṭukaṁ 1- ghorarūpaṁ sudāruṇaṁ
         nirayaṁ nūna gacchāmi ettha me natthi saṁsayo.
         Rājānaṁ upagantvāna 2- idaṁ vacanamabraviṁ
         ekaṁ me samaṇaṁ dehi bhojayissāmi khattiya.
         Adāsi me mahārājā samaṇaṁ bhāvitindriyaṁ
         tassa pattaṁ gahetvāna paramannena tappayiṁ.
         Pūjayitvā paramannaṁ gandhālepaṁ akāsahaṁ
         jālena pidahitvāna pītacolena 3- chādayiṁ.
         Ārammaṇaṁ mama etaṁ sarāmi yāvajīvitaṁ
         tattha cittaṁ pasādetvā tāvatiṁsaṁ agañchahaṁ.
         Tiṁsānaṁ devarājūnaṁ mahesittamakārayiṁ
         manasā patthitaṁ mayhaṁ nibbattati yathicchakaṁ 4-.
         Vīsānaṁ cakkavattīnaṁ mahesittamakārayiṁ
         upacitattā 5- hutvāna saṁsarāmi bhavābhave 6-.
         Sabbabandhanamuttāhaṁ apetā me upādikā
         sabbāsavaparikkhīṇā natthi dāni punabbhavo.
         Ekanavute ito kappe yaṁ dānamadadiṁ tadā

  *  *  *  *  *  *
  Footnote:1 Yu. dukkhaṁ. 2 Ma. Yu. upasaṅkamma. 3 Ma. vatthayugena. Yu. mahānelena.
 4 Yu. yadicchakaṁ. 5 Ma. ocitattāva. Yu. ocitattā ca. 6 Ma. Yu. bhavesvahaṁ.
-------------------------------------------------
[page 261]
         Duggatiṁ nābhijānāmi piṇḍapātassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ ekapiṇḍapātadāyikā bhikkhunī imā gāthāyo abhāsitthāti.
            Ekapiṇḍapātadāyikātheriyā apadānaṁ samattaṁ.
             Sattamaṁ kaṭacchubhikkhadāyikātheriyāpadānaṁ (7)
   [147] Piṇḍacāraṁ carantassa tissanāmassa satthuno
         kaṭacchubhikkhaṁ paggayha buddhaseṭṭhassadāsahaṁ.
         Paṭiggahetvā sambuddho tisso lokagganāyako
         vīthiyā saṇṭhito satthā akā me anumodanaṁ.
         Kaṭacchubhikkhaṁ datvāna tāvatiṁsaṁ gamissasi
         chattiṁsadevarājūnaṁ mahesittaṁ karissasi.
         Paññāsacakkavattīnaṁ mahesittaṁ karissasi
         manasā patthitaṁ sabbaṁ paṭilacchasi sabbadā.
-------------------------------------------------
[page 262]
         Sampattiṁ anubhotvāna pabbajissasikiñcanā
         sabbāsave pariññāya nibbāyissasināsavā.
         Idaṁ vatvāna sambuddho tisso lokagganāyako
         nabhaṁ abbhuggami dhīro haṁsarājāva ambare.
         Sudinnameva 1- me dānaṁ suyiṭṭhā yāgasampadā
         kaṭacchubhikkhaṁ datvāna pattāhaṁ acalaṁ padaṁ.
         Dvenavute ito kappe yaṁ dānamadadintadā
         duggatiṁ nābhijānāmi bhikkhadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ kaṭacchubhikkhadāyikā bhikkhunī imā gāthāyo abhāsitthāti.
             Kaṭacchubhikkhadāyikātheriyā apadānaṁ samattaṁ.
             Aṭṭhamaṁ sattauppalamālikātheriyāpadānaṁ (8)
   [148] Nagare aruṇavatiyā aruṇo 2- nāma khattiyo
         tassa rañño ahaṁ bhariyā nagulaṁ pādayāmahaṁ.

  *  *  *  *  *  *
  Footnote:1 Ma. Yu. sudinnaṁ me dānavaraṁ. 2 Yu. aruṇavā.
-------------------------------------------------
[page 263]
         Satta mālā gahetvāna uppalā 1- devagandhikā
         nisajja pāsādavare evaṁ cintesi tāvade.
         Kiṁ me imāhi mālāhi sirasā ropitāhi me
         varaṁ me buddhaseṭṭhassa ñāṇamhi abhiropitaṁ.
         Sambuddhaṁ paṭimānentī dvārāsanne nisīdahaṁ
         yadā ehiti 2- sambuddho pūjayissaṁ mahāmuniṁ.
         Kakudho vilasantova migarājāva kesarī
         bhikkhusaṅghena sahito āgacchi vīthiyā jino.
         Buddhassa raṁsiṁ disvāna haṭṭhā saṁviggamānasā
         dvāraṁ apāpuṇitvāna buddhaseṭṭhaṁ apūjayiṁ.
         Satta uppalapupphāni suvitthiṇṇāni 3- ambare
         chādiṁ 4- karontā buddhassa matthake dhārayanti te.
         Udaggacittā sumanā vedajātā katañjalī
         tattha cittaṁ pasādetvā tāvatiṁsaṁ agañchahaṁ.
         Mahānelassa chādanaṁ dhārenti mama muddhani
         dibbagandhaṁ pavāyati 5- sattuppalānidaṁ phalaṁ.
         Kadāci nīyamānāya ñātisaṅghena me tadā
         yāvatā parisā mayhaṁ mahānelaṁ dharīyati.
         Sattatidevarājūnaṁ mahesittaṁ akārayiṁ
         sabbattha issarā hutvā saṁsarāmi bhavābhave.

  *  *  *  *  *  *
  Footnote:1 Yu. uppalī. 2 Yu. etiha. 3 Ma. parikiṇṇāni. Yu. paritthiṇṇāni.
 4 Ma. chadiṁ. 5 Ma. Yu. pavāyāmi.
-------------------------------------------------
[page 264]
         Tesaṭṭhicakkavattīnaṁ mahesittaṁ akārayiṁ
         sabbe maṁ anuvattanti ādeyyavacanā ahaṁ.
         Uppalasseva me vaṇṇo gandho ceva pavāyati
         duggatiṁ nābhijānāmi buddhapūjāyidaṁ phalaṁ.
         Iddhipādesu kusalā bojjhaṅgabhāvanāratā
         abhiññāpāramippattā buddhapūjāyidaṁ phalaṁ.
         Satipaṭṭhānakusalā samādhijhānagocarā
         sammappadhānamanuyuttā buddhapūjāyidaṁ phalaṁ.
         Viriyaṁ me dhuradhorayhaṁ yogakkhemādhivāhanaṁ
         sabbāsavaparikkhīṇā natthi dāni punabbhavo.
         Ekattiṁse ito kappe yaṁ pupphamabhipūjayiṁ
         duggatiṁ nābhijānāmi buddhapūjāyidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi mama buddhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ sattauppalamālikā bhikkhunī imā gāthāyo abhāsitthāti.
             Sattauppalamālikātheriyā apadānaṁ samattaṁ.
-------------------------------------------------
[page 265]
                Navamaṁ pañcadīpikātheriyāpadānaṁ (9)
   [149] Nagare haṁsavatiyā cārinī 1- āsahaṁ tadā
         ārāmeneva ārāmaṁ carāmi kusalatthikā.
         Kālapakkhamhi divase addasaṁ bodhimuttamaṁ
         tattha cittaṁ pasādetvā bodhimūle nisīdahaṁ.
         Garucittaṁ upaṭṭhetvā sire katvāna añjaliṁ
         somanassaṁ pavedetvā evaṁ cintesi tāvade.
         Yadi buddho amitaguṇo asamappaṭipuggalo
         dassetu pāṭihīraṁ me bodhi obhāsatu ayaṁ.
         Saha āvajjite mayhaṁ bodhi pajjali tāvade
         sabbasovaṇṇamayā āsi disā sabbā virocati.
         Sattarattindivaṁ tattha bodhimūle nisīdahaṁ
         sattame divase patte dīpapūjaṁ akāsahaṁ.
         Āsanaṁ parivāretvā pañcadīpāni pajjaluṁ
         yāva udeti suriyo dīpā me pajjaluṁ tadā.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tattha me sukataṁ byamhaṁ pañcadīpāti 2- vuccati
         satayojanamubbedhaṁ 3- saṭṭhiyojanavitthataṁ.

  *  *  *  *  *  *
  Footnote:1 Ma. Yu. cārikī. 2 Yu. pañcadīpīti. 3 ma saṭṭhiyojanamubbedhaṁ tiṁsayojanavitthataṁ
 Yu. satayojanamubbiddhaṁ.
-------------------------------------------------
[page 266]
         Asaṅkheyyāni dīpāni parivāre jalanti me
         yāvatā devabhavanaṁ dīpālokena jotati.
         Puritthābhimukhā santi 1- yadi icchāmi passituṁ
         uddhaṁ adho ca tiriyaṁ sabbaṁ passāmi cakkhunā.
         Yāvatā abhikaṅkhāmi daṭṭhuṁ sukatadukkaṭaṁ 2-
         tattha āvaraṇaṁ natthi rukkhesu pabbatesu vā.
         Asītidevarājūnaṁ mahesittamakārayiṁ
         satānaṁ cakkavattīnaṁ mahesittamakārayiṁ.
         Yaṁ yaṁ yonūpapajjāmi devattaṁ atha mānusaṁ
         dīpasatasahassāni parivāre jalanti me.
         Devalokā cavitvāna uppajjiṁ 3- mātukucchiyaṁ
         mātu kucchagataṁ santaṁ 4- akkhi me na nimīlati.
         Dīpasatasahassāni puññakammasamaṅgino 5-
         sūtighareva jalanti pañcadīpānidaṁ phalaṁ.
         Pacchime bhavasampatte mānasaṁ vinivattayiṁ
         ajarāmaraṁ 6- sītibhāvaṁ nibbānaṁ passayiṁ 7- ahaṁ.
         Jātiyā sattavassāhaṁ arahattaṁ apāpuṇiṁ
         upasampādayi buddho guṇamaññāya gotamo.
         Maṇḍape rukkhamūle vā pāsādesu guhāsu vā

  *  *  *  *  *  *
  Footnote:1 Ma. parammukhā nisīditvā. 2 Ma. sukatadukkaṭe. Yu. dassuṁ sukatadukkaṭe. 3 Ma.
 Yu. upajja. 4 Ma. Yu. kucchagatā santī. 5 Ma. samaṅagitā. Yu. samaṅginā. 6 Ma.
 ajarāmataṁ. Yu. ajarāmaraṇaṁ. 7 Ma. Yu. phassayiṁ.
-------------------------------------------------
[page 267]
         Suññāgāre pajjhāyantā 1- pañcadīpā jalanti me.
         Dibbacakkhu visuddhaṁ me samādhikusalā ahaṁ
         abhiññāpāramippattā pañcadīpānidaṁ phalaṁ.
         Sabbavositavosānā katakiccā anāsavā
         pañcadīpā mahāvīra pāde vandāmi cakkhumā.
         Satasahasse ito kappe yaṁ dīpamadadiṁ tadā
         duggatiṁ nābhijānāmi pañcadīpānidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
        Itthaṁ sudaṁ pañcadīpikā bhikkhunī imā gāthāyo abhāsitthāti.
                Pañcadīpikātheriyā apadānaṁ samattaṁ.
               Dasamaṁ udakadāyikātheriyāpadānaṁ (10)
   [150] Nagare bandhumatiyā āsiṁ 2- udakahārikā
         udahārena jīvāmi tena posemi dārake.
         Deyyadhammo ca me natthi puññakkhette anuttare
         koṭṭhakaṁ upasaṅkamma udakaṁ paṭṭhapesahaṁ.

  *  *  *  *  *  *
  Footnote:1 Ma. vasantiyā. Yu. ca jhāyantā. 2 Ma. ahosiṁ udahārikā.
-------------------------------------------------
[page 268]
         Tena kammena sukatena tāvatiṁsaṁ agañchahaṁ
         tattha me sukataṁ byamhaṁ udahārena nimmitaṁ.
         Accharānaṁ sahassassa ahaṁ hi pavarā tadā
         dasaṭṭhānehi tā sabbā abhibhomi tadā ahaṁ.
         Paññāsaṁ devarājūnaṁ mahesittamakārayiṁ
         vīsaticakkavattīnaṁ mahesittamakārayiṁ.
         Duve bhave saṁsarāmi devatte atha mānuse
         duggatiṁ nābhijānāmi udakadānassidaṁ phalaṁ.
         Pabbatagge dumagge vā antalikkhe ca bhūmiyaṁ
         yadā udakamicchāmi khippaṁ paṭilabhāmahaṁ.
         Avuṭṭhikā disā atthi 1- santattā khuppitā 2- hi me
         mama saṅkappamaññāya mahāmegho pavassati.
         Kadāci nīyamānāya ñātisaṅghena me tadā
         yadā icchāmahaṁ vassaṁ mahāmegho ajāyatha.
         Uṇhaṁ vā pariḷāho vā sarīre 3- me na vijjati
         kāye ca me rajo natthi udakadānassidaṁ phalaṁ.
         Visuddhamanasā ajja apetamanapāpikā
         sabbāsavaparikkhīṇā natthi dāni punabbhavo.
         Ekanavute ito kappe yaṁ kammamakariṁ tadā 4-

  *  *  *  *  *  *
  Footnote:1 Ma. Yu. natthi. 2 Ma. kutitāpi ca. Yu. santattakaṭhitāna ca. 3 Yu. athameva.
 4 Ma. yaṁ dakaṁ adadiṁ tadā.
-------------------------------------------------
[page 269]
         Duggatiṁ nābhijānāmi udakadānassidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ udakadāyikā bhikkhunī imā gāthāyo abhāsitthāti.
               Udakadāyikātheriyā apadānaṁ samattaṁ.
                          Uddānaṁ
         sumedhā mekhaladadā maṇḍapasaṅkamantathā
         naḷamālinī piṇḍadadā kaṭacchūppalappadā.
         Dīpaudakadāyī ca gāthāyo gaṇitāviha
         ekagāthā satañceva sattarasaṁ taduttari.
                    Sumedhāvaggo paṭhamo.
                    ----------------
-------------------------------------------------
[page 270]
                    Dutiyo ekuposathavaggo
               paṭhamaṁ ekuposathikātheriyāpadānaṁ (11)
   [151] Nagare bandhumatiyā bandhumā nāma khattiyo
         divase puṇṇamāya so upavasi 1- uposathaṁ.
         Ahaṁ tena samayena kumbhadāsī ahu 2- tahiṁ
         disvā sarājikaṁ senaṁ evāhaṁ cintayiṁ tadā.
         Rājāpi rajjaṁ chaḍḍetvā upavasi 1- uposathaṁ
         saphalaṁ nūna taṁ kammaṁ janakāyo pamodito.
         Yoniso paccavekkhitvā duggatiñca 3- daliddataṁ
         mānasaṁ sampahaṁsitvā upavasiṁ 4- uposathaṁ.
         Ahaṁ uposathaṁ katvā sammāsambuddhasāsane
         tena kammena sukatena tāvatiṁsaṁ agañchahaṁ.
         Tattha me sukataṁ byamhaṁ uddhaṁ 5- yojanamuggataṁ
         kūṭāgāravarūpetaṁ mahāsanaṁ subhūsitaṁ.
         Accharā satasahassā upatiṭṭhanti maṁ sadā
         aññādeva 6- atikkamma atirocāmi sabbadā.
         Catusaṭṭhidevarājūnaṁ mahesittamakārayiṁ
         tesaṭṭhicakkavattīnaṁ mahesittamakārayiṁ.

  *  *  *  *  *  *
  Footnote:1 Yu. upapajji. 2 Ma. Yu. ahaṁ. 3 Ma. Yu. daggaccañca. 4 Yu. upapajjiṁ.
 5 Ma. ubbha.... Yu. ubbhaṁ.... 6 Ma. Yu. aññedeva.
-------------------------------------------------
[page 271]
         Suvaṇṇavaṇṇā hutvāna bhavesu saṁsarāmahaṁ
         sabbattha pavarā homi uposathassidaṁ phalaṁ.
         Hatthiyānaṁ assayānaṁ rathayānañca kevalaṁ 1-
         labhāmi sabbametampi 2- uposathassidaṁ phalaṁ.
         Sovaṇṇamayaṁ rūpimayaṁ athopi phalikāmayaṁ
         lohitaṅkamayañceva sabbaṁ paṭilabhāmahaṁ.
         Koseyyakambalakāni 3- khomakappāsikāni ca
         mahagghāni ca vatthāni sabbaṁ paṭilabhāmahaṁ.
         Annapānaṁ khādanīyaṁ vatthasenāsanāni ca
         sabbametaṁ paṭilabhe uposathassidaṁ phalaṁ.
         Varagandhañca mālañca cuṇṇakañca vilepanaṁ
         sabbametaṁ paṭilabhe uposathassidaṁ phalaṁ.
         Kūṭāgārañca pāsādaṁ maṇḍapaṁ hammiyaṁ guhaṁ
         sabbametaṁ paṭilabhe uposathassidaṁ phalaṁ.
         Jātiyā sattavassāhaṁ pabbajiṁ anagāriyaṁ
         aḍḍhamāse asampatte arahattaṁ apāpuṇiṁ
                          [4]-
         Sabbāsavaparikkhīṇā natthi dāni punabbhavo.
         Ekanavute ito kappe yaṁ kammamakariṁ tadā
         duggatiṁ nābhijānāmi uposathassidaṁ phalaṁ.

  *  *  *  *  *  *
  Footnote:1 Ma. sīvikaṁ. 2 Ma. sabbamevetaṁ. 3 Ma. Yu. ...kambaliyāni. 4 Ma. Yu. kilesā
 jhāpitā mayhaṁ bhavā sabbe samūhatā.
-------------------------------------------------
[page 272]
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ ekuposathikā bhikkhunī imā gāthāyo abhāsitthāti.
               Ekuposathikātheriyā apadānaṁ samattaṁ.
               Dutiyaṁ salaḷapupphikātheriyāpadānaṁ (12)
   [152] Candabhāgānadītīre ahosiṁ kinnarī tadā
         athaddasaṁ devadevaṁ caṅkamantaṁ narāsabhaṁ.
         Ocinitvā salaḷapupphaṁ buddhaseṭṭhassadāsahaṁ
         upasiṅghi mahāvīro salaḷaṁ devagandhikaṁ 1-.
         Paṭiggahetvā sambuddho vipassī lokanāyako
         upasiṅghi mahāvīro pekkhamānāya me tadā.
         Añjaliṁ paggahetvāna vanditvā dipaduttamaṁ
         sakaṁ cittaṁ pasādetvā tato pabbatamāruhiṁ.
         Ekanavute ito kappe yaṁ pupphamadadiṁ tadā
         duggatiṁ nābhijānāmi buddhapūjāyidaṁ phalaṁ.

  *  *  *  *  *  *
  Footnote:1 Yu. pubbagandhikaṁ.
-------------------------------------------------
[page 273]
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā salaḷapupphikā bhikkhunī imā gāthāyo abhāsitthāti.
               Salaḷapupphikātheriyā apadānaṁ samattaṁ.
               Tatiyaṁ modakadāyikātheriyāpadānaṁ (13)
   [153] Nagare bandhumatiyā kumbhadāsī ahosahaṁ
         mama bhāgaṁ gahetvāna gacchaṁ udakahārike 1-.
         Panthamhi samaṇaṁ disvā santacittaṁ samāhitaṁ
         pasannacittā sumanā modake tīṇidāsahaṁ.
         Tena kammena sukatena cetanāpaṇidhīhi ca
         ekūnatiṁsa 2- kappāni vinipātaṁ na agañchahaṁ.
         Sampattiñca karitvāna sabbaṁ anubhaviṁ ahaṁ
         modake tīṇi datvāna pattāhaṁ acalaṁ padaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.

  *  *  *  *  *  *
  Footnote:1 Ma. Yu. udakahārikā. 2 Ma. Yu. ekanavuti. 3 Ma. sampattitaṁ. Yu. sampattiṁ taṁ.
-------------------------------------------------
[page 274]
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā modakadāyikā bhikkhunī imā gāthāyo abhāsitthāti.
               Modakadāyikātheriyā apadānaṁ samattaṁ.
             Catutthaṁ ekāsanadāyikātheriyāpadānaṁ (14)
   [154] Nagare haṁsavatiyā ahosiṁ mālikā 1- tadā
         mātā ca me pitā ceva kammantaṁ agamaṁsu te.
         Majjhantikamhi suriye addasaṁ samaṇaṁ ahaṁ
         vīthiyā anugacchantaṁ āsanaṁ paññapesahaṁ.
         Goṇakacittakādīhi 2- paññāpetvāhamāsanaṁ 3-
         pasannacittā sumanā imaṁ vacanamabraviṁ.
         Santattā kaṭhitā bhūmi sūro majjhantiko 4- ṭhito
         mātulā ca na vāyanti kālo cevatthamehiti 5-.
         Paññattamāsanamidaṁ tavatthāya mahāmuni
         anukampaṁ upādāya nisīda mama āsane.
         Nisīdi tattha samaṇo sudanto suddhamānaso
         tassa pattaṁ gahetvāna yathārandhaṁ adāsahaṁ.

  *  *  *  *  *  *
  Footnote:1 Ma. bālikā. 2 Ma. Yu. goṇakāvikatikāhi. 3 Ma. paññāpetvā mamāsanaṁ. Yu. ...
 havāsanaṁ. 4 Ma. Yu. majjhantike. 5 Ma. cevettha mehiti.
-------------------------------------------------
[page 275]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tattha me sukataṁ byamhaṁ āsanena sunimmitaṁ
         saṭṭhiyojanamubbedhaṁ < PTS. Ap , 526 >tiṁsayojanavitthataṁ.
         Soṇṇamayā maṇimayā athopi phalikāmayā
         lohitaṅkamayā ceva pallaṅkā vividhā mama.
         Tūlikāvikatīhi 1- ca kaṭissācittakāhi 2- ca
         uddhaṁ ekantalomi ca pallaṅkā 3- me susaṇṭhitā.
         Yadā icchāmi gamanaṁ hāsakhiḍḍāsamappitā 4-
         saha pallaṅkaseṭṭhena gacchāmi mama patthitaṁ.
         Asītidevarājūnaṁ mahesittamakārayiṁ
         sattaticakkavattīnaṁ mahesittamakārayiṁ.
         Bhavābhave saṁsarantī mahābhogaṁ labhāmahaṁ
         bhoge me ūnatā natthi ekāsanaphalaṁ idaṁ.
         Duve bhave saṁsarāmi devatte atha mānuse
         aññe bhave na jānāmi ekāsanaphalaṁ idaṁ.
         Duve kule pajāyāmi khattiye cāpi brāhmaṇe
         uccākulikā 5- sabbattha ekāsanaphalaṁ idaṁ.
         Domanassaṁ na jānāmi cittasantāpanaṁ mama
         vevaṇṇiyaṁ na jānāmi ekāsanaphalaṁ idaṁ.

  *  *  *  *  *  *
  Footnote:1 Yu. ...vikatikāhi ca. 2 Ma. kaṭissacittakāhi ca. Yu. kaṭṭhissāvikatikāhi ca.
 3 Yu. pallaṅko me susaṇṭhato. 4 -samappitaṁ. 5 Ma. uccākulinā.
-------------------------------------------------
[page 276]
         Dhātiyo maṁ upaṭṭhanti khujjā celāvakā 1- bahū
         aṅgena aṅgaṁ gacchāmi ekāsanaphalaṁ idaṁ.
         Aññā 2- mameva nhāpenti aññā bhojenti bhojanaṁ
         aññā maṁ alaṅkaronti aññā ramenti maṁ sadā.
         Aññā gandhaṁ vilimpanti ekāsanaphalaṁ idaṁ
         maṇḍape rukkhamūle vā suññāgāre vasantiyā.
         Mama saṅkappamaññāya pallaṅko upatiṭṭhati
         ayaṁ pacchimako mayhaṁ carimo vattate bhavo.
         Ajjāpi rajjaṁ chaḍḍetvā pabbajiṁ anagāriyaṁ
         satasahasse ito kappe yaṁ dānamadadiṁ tadā.
         Duggatiṁ nābhijānāmi ekāsanaphalaṁ idaṁ
         kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
  Itthaṁ sudaṁ āyasmā ekāsanadāyikā bhikkhunī imā gāthāyo abhāsitthāti.
              Ekāsanadāyikātheriyā apadānaṁ samattaṁ.

  *  *  *  *  *  *
  Footnote:1 Ma. celāpikā. Yu. celāvikā. 2 Ma. aññā nhāpenti bhojenti aññā
 ramenti. Yu. aññe ... aññe ramenti.
-------------------------------------------------
[page 277]
              Pañcamaṁ < PTS. Ap , 527 >pañcadīpadāyikātheriyāpadānaṁ (15)
   [155] Nagare haṁsavatiyā cārikā 1- āsahaṁ tadā
         ārāmena 2- vihārena carāmi kusalatthikā.
         Kāḷapakkhamhi divase addasaṁ bodhimuttamaṁ
         tattha cittaṁ pasādetvā bodhimūle nisīdahaṁ.
         Garucittaṁ upaṭṭhetvā sire katvāna añjaliṁ
         somanassaṁ pavedetvā evaṁ cintesi tāvade.
         Yadi buddho amitaguṇo asamappaṭipuggalo
         dassetu pāṭihīraṁ me bodhi obhāsatu ayaṁ.
         Saha āvajjite mayhaṁ bodhi pajjali tāvade
         sabbasovaṇṇamayā āsi disā sabbā virocati.
         Sattarattindivaṁ tattha bodhimūle nisīdahaṁ
         sattame divase patte dīpapūjaṁ akāsahaṁ.
         Āsanaṁ parivāretvā pañca dīpāni pajjaluṁ
         yāva udeti suriyo dīpā me pajjaluṁ tadā.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tattha me sukataṁ byamhaṁ pañcadīpāti 3- vuccati
         saṭṭhiyojanamubbedhaṁ tiṁsayojanavitthataṁ.

  *  *  *  *  *  *
  Footnote:1 Po. carīti. Ma. Yu. cārikī. 2 Po. Ma. ca ārāmaṁ. 3 Yu. pañcadīpīti.
-------------------------------------------------
[page 278]
         Asaṅkheyyāni dīpāni parivāre jaliṁsu me
         yāvatā devabhavanaṁ dīpālokena jotati.
         Pubbamukhā 1- nisīditvā yadi icchāmi passituṁ
         uddhaṁ adho ca tiriyaṁ sabbaṁ passāmi cakkhunā.
         Yāvatā abhikaṅkhāmi daṭṭhuṁ sukatadukkaṭaṁ 2-
         tattha āvaraṇaṁ natthi rukkhesu pabbatesu 3- vā.
         Asītidevarājūnaṁ mahesittamakārayiṁ
         satānaṁ cakkavattīnaṁ mahesittamakārayiṁ.
         Yaṁ yaṁ yonūpapajjāmi devattaṁ atha mānusaṁ
         dīpasatasahassāni parivāre jalanti me.
         Devalokā cavitvāna uppajjiṁ mātukucchiyaṁ
         mātu kucchigataṁ 4- santaṁ akkhi me na nimīlati.
         Dīpasatasahassāni puññakammasamaṅgino 5-
         jalanti sūtikāgehe pañcadīpānidaṁ phalaṁ.
         Pacchime bhavasampatte mānasaṁ vinivattayiṁ
         ajarāmaraṁ sītibhāvaṁ nibbānaṁ passayiṁ ahaṁ.
         Jātiyā sattavassāhaṁ arahattaṁ apāpuṇiṁ
         upasampādayi buddho pañcadīpānidaṁ 6- phalaṁ.
         Maṇḍape rukkhamūle vā suññāgāre vasantiyā
         sadā pajjalate dīpaṁ pañcadīpānidaṁ phalaṁ.

  *  *  *  *  *  *
  Footnote:1 Ma. parammukhā. 2 Ma. Yu. sugataduggate. 3 Po. padaresu.
 4 Ma. mātukucchigatāsantī. 5 Ma. ...samaṅgitā. Yu. ...samaṅginā.
 6 Po. Ma. guṇapaññāya gotamo.
-------------------------------------------------
[page 279]
         Dibbacakkhu visuddhaṁ me samādhikusalā ahaṁ
         abhiññāpāramippattā pañcadīpānidaṁ phalaṁ.
         Sabbavositavosānā katakiccā anāsavā
         pañcadīpā mahāvīra pāde vandāmi cakkhuma.
         Satasahasse ito kappe yaṁ dānamadadiṁ tadā
         duggatiṁ nābhijānāmi pañcadīpānidaṁ phalaṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
   Itthaṁ sudaṁ āyasmā pañcadīpadāyikā bhikkhunī imā gāthāyo abhāsitthāti.
              Pañcadīpadāyikātheriyā apadānaṁ samattaṁ.
                Chaṭṭhaṁ naḷamālikātheriyāpadānaṁ (16)
   [156] Candabhāgānadītīre ahosiṁ kinnarī tadā
         addasaṁ virajaṁ buddhaṁ sayambhuṁ aparājitaṁ.
         Pasannacittā sumanā vedajātā katañjalī
         naḷamālaṁ gahetvāna sayambhuṁ abhipūjayiṁ.
-------------------------------------------------
[page 280]
         Tena kammena sukatena cetanāpaṇidhīhi ca
         jahitvā kinnarīdehaṁ tāvatiṁsaṁ agañchahaṁ.
         Chattiṁsadevarājūnaṁ mahesittamakārayiṁ
         manasā patthitaṁ mayhaṁ nibbattati yathicchitaṁ.
         Dasannaṁ cakkavattīnaṁ mahesittamakārayiṁ
         ocitattāva 1- hutvāna saṁsarāmi bhavesuhaṁ.
         Kusalaṁ vijjate mayhaṁ pabbajiṁ anagāriyaṁ
         pūjārahā ahaṁ ajja sakyaputtassa sāsane.
         Catunavute ito kappe yaṁ buddhamabhipūjayiṁ
         duggatiṁ nābhijānāmi naḷamālāyidaṁ phalaṁ.
         Visuddhamanasā ajja apetamanapāpikā
         sabbāsavaparikkhīṇā natthi dāni punabbhavo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
    Itthaṁ sudaṁ āyasmā naḷamālikā bhikkhunī imā gāthāyo abhāsitthāti.
                Naḷamālikātheriyā apadānaṁ samattaṁ.

  *  *  *  *  *  *
  Footnote:1 Yu. sacitattāva.
-------------------------------------------------
[page 281]
             Sattamaṁ mahāpajāpatigotamītheriyāpadānaṁ (17)
   [157] Ekadā lokapajjoto vesāliyaṁ mahāvane
         kūṭāgāresu sālāya vasate narasārathi.
         Tadā jinassa mātucchā mahāgotami bhikkhunī
         tahiṁyeva [1]- pure ramme vasi bhikkhunupassaye.
         Bhikkhunīhi vimuttāhi satehi saha pañcahi
         rahogatāya tassevaṁ cittassāpi 2- vitakkitaṁ.
         Buddhassa parinibbānaṁ sāvakaggayugassa vā
         rāhulānandanandānaṁ nāhaṁ lacchāmi 3- passituṁ.
         Paṭikaccāyusaṅkhāraṁ 4- osajjitvāna nibbutiṁ
         gaccheyyaṁ lokanāthena anuññātā mahesinā.
         Tathā pañcasatānaṁpi bhikkhunīnaṁ vitakkitaṁ
         āsi khemādikānampi etadeva vitakkitaṁ.
         Bhūmicālo tadā āsi nāditā devadundubhi
         upassayādhivatthāyo 5- devatā sokapīḷitā.
         Vilapantā sakaruṇaṁ 6- tatthassūni pavattayuṁ
         sabbā 7- bhikkhuniyo tāhi upagantvāna gotamiṁ.
         Nipacca sirasā pāde idaṁ vacanamabravuṁ
         tattha tolayavāsittā mayamayye rahogatā.

  *  *  *  *  *  *
  Footnote:1 Ma. kate. Yu. seta. 2 Ma. Yu. cittassāsi. 3 Ma. sakkomi.
 4 paṭihaccāyusaṅkhāretipi. 5 Yu. upassayādhivatthāyā. 6 Ma. sukaruṇaṁ.
 7 Ma. mittā.
-------------------------------------------------
[page 282]
         Sācalā calitā bhūmi nāditā devadundubhi
         paridevā ca suyyante kimatthaṁ nūna gotami.
         Tadā avoca sā sabbaṁ yathāparivitakkitaṁ
         tatopi 1- sabbā āhaṁsu yathāparivitakkitaṁ.
         Yadi te rucitaṁ ayye nibbānaṁ paramaṁ sivaṁ
         nibbāyissāma sabbāpi buddhānuññātapubbake 2-.
         Mayaṁ sahāva nikkhantā gharāpica bhavāpica
         sahāyeva gamissāma nibbānaṁ puramuttamaṁ 3-.
         Nibbānāya vajantīnaṁ kiṁ vakkhāmīti sā vadaṁ 4-
         saha sabbāhi niggañchi bhikkhunīlayanā 5- tadā.
         Upassaye yādhivatthā devatā tā khamantu me
         bhikkhunīlayanassedaṁ 6- pacchimaṁ dassanaṁ mama.
         Na jarā maccu vā yattha appiyehi samāgamo
         piyehi na viyogotthi taṁ vajjiyaṁ 7- asaṅkhataṁ.
         Avītarāgā taṁ sutvā vacanaṁ sugatorasā
         sokaṭṭā parideviṁsu aho no appapuññatā.
         Bhikkhunīnilayo suñño bhūto tāhi vinā ayaṁ
         pabhāte viya tārāyo na dissanti jinorasā.
         Nibbānaṁ gotamī yāti satehi saha pañcahi
         nadīsatehiva sahā gaṅgā pañcahi sāgaraṁ.

  *  *  *  *  *  *
  Footnote:1 Ma. Yu. tāyopi. 2 Ma. Yu. buddhānuññātasubbate. 3 Ma. paramuttamaṁ. 4 Yu. vadi.
 5 Ma. bhikkhunīnilayā. 6 Ma. bhikkhunīnilayassedaṁ. 7 Ma. Yu. ... vajissaṁ.
-------------------------------------------------
[page 283]
         Rathiyāya vajantī 1- taṁ disvā saddhā upāsikā
         gharā nikkhamma pādesu nipacca idamabravuṁ.
         Pasīdassu mahābhoge anāthāyo vihāya no
         tayā na yuttaṁ 2- nibbātuṁ icchaṭṭā vilapiṁsu tā.
         Tāsaṁ sokapahānatthaṁ avoca madhuraṁ giraṁ
         ruditena alaṁ puttā hāsakāloyamajja vo.
         Pariññātaṁ mayā dukkhaṁ dukkhahetu vivajjito
         nirodho me sacchikato maggo cāpi subhāvito.
                      Paṭhamaṁ bhāṇavāraṁ.
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassatthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Buddho tassa ca saddhammo anūno yāva tiṭṭhati
         nibbātuṁ tāva kālo me mā maṁ socatha puttikā.
         Koṇḍaññānandanandādi tiṭṭhanti rāhulo jino
         sukhito sahito saṅgho hatadappāva 3- titthiyā.
         Okkākavaṁsassa yaso ussito māramaddano
         nanu sampattikālo me nibbānatthāya puttikā.

  *  *  *  *  *  *
  Footnote:1 Ma. Yu. vajantiyo. 2 Ma. na yuttā. 3 Ma. ... ca.
-------------------------------------------------
[page 284]
         Cirappabhūti yaṁ mayhaṁ patthitaṁ ajja sijjhate
         ānandabherikāloyaṁ kiṁ vo assūhi puttikā.
         Sace mayi dayā atthi yadi catthi kataññutā
         saddhammaṭṭhitiyā sabbā karotha viriyaṁ daḷhaṁ.
         Thīnaṁ adāsi pabbajjaṁ sambuddho yācito mayā
         tasmā yathāhaṁ nandissaṁ 1- tathā taṁ anutiṭṭhatha.
         Tā evamanussāsitvā bhikkhunīhi purakkhatā
         upecca buddhaṁ vanditvā idaṁ vacanamabraviṁ.
         Ahaṁ sugata te mātā tuvaṁ dhīra pitā mama
         saddhammasukhado 2- nātha tayā jātamhi gotama.
         Saṁvaddhitoyaṁ sugata rūpakāyo mayā tava
         ānandiyo 3- dhammakāyo mama saṁvaddhito tayā.
         Muhuttaṁ taṇhāsamanaṁ khīraṁtvaṁ pāyito mayā
         tayāhaṁ santamaccantaṁ dhammakhīrampi 4- pāyitā.
         Bandhanārakkhane mayhaṁ anaṇo tvaṁ mahāmune
         puttakāmitthiyo 5- yācaṁ 6- labhanti tādisaṁ sutaṁ.
         Mandhātādinarindānaṁ yā mātā sā bhavaṇṇave
         nimuggāhaṁ tayā putta tāritā bhavasāgarā.
         Rañño mātā mahesīti sulabhaṁ nāmamitthinaṁ
         buddhamātāti yaṁ nāmaṁ etaṁ paramadullabhaṁ.

  *  *  *  *  *  *
  Footnote:1 Yu. ... yathāhamuddissa. 2 Ma. saddhammasukhada nātha. 3 Ma. anindito. Yu.
 aninniyo dhammatanu. 4 Ma. Yu. hi. 5 Ma. puttakāmā thīyo. 6 Yu. tāva.
-------------------------------------------------
[page 285]
         Tañca laddhaṁ mahāvīra paṇidhānaṁ mamantayā
         anukaṁ vā mahantaṁ vā taṁ sabbaṁ pūritaṁ tayā 1-.
         Parinibbātumicchāmi vihāyemaṁ kalevaraṁ
         anujānāhi me vīra dukkhantakara nāyaka.
         Cakkaṅkusadhajākiṇṇe pāde kamalakomale
         pasārehi paṇāmante karissaṁ puttapemahaṁ 2-.
         Suvaṇṇarāsisaṅkāsaṁ sarīraṁ kurupākaṭaṁ
         katvā dehaṁ sudiṭṭhante santaṁ 3- gacchāmi nāyaka.
         Dvattiṁsalakkhaṇūpetaṁ suppabhālaṅkataṁ tanuṁ
         sañchagghanāva 4- bālakkhaṁ mātucchaṁ dassayi jino.
         Phullāravindasaṅkāse taruṇādiccasappabhe
         cakkaṅkite pādatale tato 5- sā sirasā pati.
         Paṇamāmi narādiccaṁ ādiccakulaketunaṁ
         pacchime saraṇaṁ 6- mayhaṁ na taṁ dakkhāmahaṁ 7- puna.
         Itthiyo nāma lokagga sabbadosakarā matā
         yadi kocatthi doso me khamassu karuṇākara.
         Itthikānañca pabbajjaṁ yamahaṁ 8- yāciṁ punappunaṁ
         tattha ce atthi doso me taṁ khamassu narāsabha.
         Mayā bhikkhuniyo vīra tavānuññāya sāsitā
         tattha ce atthi dunnītaṁ taṁ khamassu khamādhiti 9-.

  *  *  *  *  *  *
  Footnote:1 Ma. Yu. mayā. 2 Ma. puttauttame. Yu. puttapemasā. 3 Ma. Yu. santiṁ.
 4 Yu. sañjhāghanāva. 5 Yu. pāde. 6 Ma. Yu. maraṇe. 7 Ma. ikkhāmahaṁ puno.
 8 Ma. taṁtaṁ. 9 Ma. khamādhipa.
-------------------------------------------------
[page 286]
         Akkhante nāma khantabbaṁ kiṁ bhave guṇabhūsane
         kimuttarante vakkhāmi nibbānāya vadantiyā 1-.
                  Suddhe anūne mama bhikkhusaṅghe
                  lokā ito nissarituṁ khamante
                  pabhātakāle byasanaṅgatānaṁ
                  disvāna niyyāti hi 2- candalekhā.
                  Tadetarā bhikkhuniyo jinaggaṁ
                  tārāva candānugatā sumeruṁ
                  padakkhiṇaṁ katva 3- nipacca pāde
                  ṭhitā mukhantassamudikkhamānā 4-.
                  Na tittipubbaṁ tava dassanena
                  cakkhuṁ na sotaṁ tava bhāsitena
                  cittaṁ mamaṁ kevalamekameva
                  pappuyya taṁ dhammarasena tittiṁ.
         Nadato parisāyante vādidappapahārino 5-
         ye te dakkhanti vadanaṁ dhaññā te narapuṅgava.
         Dīghaṅgulitambanakhe subhe āyatapaṇhike
         ye pāde paṇamāyanti 6- tepi dhaññā raṇantaga 7-.
         Madhurāni pahaṭṭhāni dosajhāni 8- hitāni ca
         ye te vākyāni suṇanti 9- tepi dhaññā naruttama.

  *  *  *  *  *  *
  Footnote:1 Ma. Yu. vajantiyā. 2 Ma. va. 3 Ma. kacca. 4 Ma. Yu. mukhantaṁ samudikkhamānā.
 5 Ma. vāditabbapahārino. Yu. vādidappāpakārino. 6 Ma. Yu. paṇamissanti.
 7 Ma. guṇandhara. 8 Ma. dosaghāni. 9 Po. Yu. sussanti. Ma. suyyanti.
-------------------------------------------------
[page 287]
         Dhaññāhante mahāvīra pādapūjanatappavā 1-
         tiṇṇasaṁsārakantārā suvākyena 2- sirīmato.
         Tato sā anusāvetvā bhikkhusaṅghamhi subbatā
         rāhulānandanande ca vanditvā idamabravi.
         Āsivisālayasame rogāvāse kalevare
         nibbiṇṇā dukkhasaṅkete 3- jarāmaraṇagocare.
         Nānākuṇapamalākiṇṇe 4- parāyatte 5- nirīhake
         tena nibbātumicchāmi anumaññatha puttakā.
         Nando rāhulabhaddo ca vītasokā nirāsavā
         ṭhitācalā dhitī vīrā dhammatamanucintayuṁ.
         Dhiratthu saṅkhataṁ lokaṁ asāraṁ kadalūpamaṁ
         māyāmarīcisadisaṁ ittaraṁ anavaṭṭhitaṁ.
         Yattha nāma jinassāyaṁ mātucchā buddhaposikā
         gotamī nidhanaṁ yāti aniccaṁ sabbasaṅkhataṁ.
         Ānando ca tadā sekho kaniṭṭho 6- jinavacchalo
         tatthassūni karonto 7- so karuṇaṁ paridevati.
         Bhāsantī 8- gotamī yāti nūna buddhopi nibbutiṁ
         gacchati na cireneva aggi viya nirindhano.
         Evaṁ vilapamānantaṁ ānandaṁ āha gotamī

  *  *  *  *  *  *
  Footnote:1 Ma. Yu. ..ṭapparā. 2 Yu. saddhammena sirīmatā. 3 Ma. dukkhasaṅghāṭe. Yu.
 dukkhapaṅke te. 4 Ma. nānākalimalākiṇṇe. Yu. nānākalalamākiṇṇe. 5 Ma. parāyante.
 6 Ma. Yu. sokaṭṭo. 7 Yu. dharanto. 8 Ma. hāsantiṁ. Yu. hāsantī.
-------------------------------------------------
[page 288]
         Sutisāgaragambhīraṁ 1- buddhopaṭṭhānatapparaṁ.
         Na yuttaṁ socituṁ putta hāsakāle upaṭṭhite
         tassā 2- me maraṇaṁ puttaṁ nibbānantamupāgataṁ.
         Tayā tāta samajjhiṭṭho pabbajjaṁ anujāni no
         mā putta vimano hohi saphalo te parissamo.
         Yaṁ na diṭṭhaṁ purāṇehi titthikācariyehi ca
         taṁ padaṁ sukumārīhi sattavassāhi veditaṁ.
         Buddhasāsanapāletā pacchimaṁ dassanaṁ tava
         tattha gacchāmahaṁ putta gato yattha na dissati.
         Kadāci dhammaṁ desento khipi lokagganāyako
         tadāhaṁ āsīsavācaṁ avocaṁ anukampikā.
         Ciraṁ jīva mahāvīra kappaṁ tiṭṭha mahāmune
         sabbalokahitatthāya bhavassu ajarāmaro.
         Taṁ tathāvādiniṁ buddho mamaṁ so etadabravi
         nahevaṁ vandiyā buddhā yathā vandasi gotami.
         Kathañcarahi sabbaññū vanditabbā tathāgatā
         kathaṁ avandiyā buddhā taṁ me akkhāhi pucchito.
         Āraddhaviriye pahitatte niccaṁ daḷhaparakkame
         samagge sāvake passa etaṁ buddhāna vandanaṁ 3-.
         Tato upassayaṁ gantvā ekikāhaṁ vicintayiṁ
         samaggaṁ parisaṁ nātho roceti 4- tibhavantago.

  *  *  *  *  *  *
  Footnote:1 Ma. sutasāgaragambhīra buddhopaṭṭhānatappara. 2 Ma. Yu. tayā. 3 Yu. esā
 buddhāna vandanā. 4 Ma. rodheti.
-------------------------------------------------
[page 289]
         Handāhaṁ parinibbāyaṁ mā vipattiṁ tamaddasaṁ
         evāhaṁ cintayitvāna disvāna isisattamaṁ.
         Parinibbānakālaṁ maṁ 1- ārocemi 2- vināyakaṁ
         tato so samanuññāsi kālaṁ jānāhi gotami.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsanaṁ.
         Thīnaṁ dhammābhisamaye ye bālā vimatiṁ gatā
         tesaṁ diṭṭhipahānatthaṁ iddhiṁ dassehi gotami.
         Tadā nipacca sambuddhaṁ upatitvāna ambaraṁ
         iddhī anekā dassesi buddhānuññāya gotamī.
         Ekikā bahudhā āsi bahukā cekikā tathā
         āvibhāvaṁ tirobhāvaṁ tirokuḍḍaṁ 3- tironagaṁ 4-.
         Asajjamānā agamā bhūmiyampi nimujjatha
         abhijjamāne udake agañchi mahiyaṁ yathā.
         Sakuṇīva yathākāse pallaṅkena kamī tadā
         vasaṁ vattesi kāyena yāva brahmanivesanaṁ.

  *  *  *  *  *  *
  Footnote:1 Ma. Yu. me. 2 Ma. Yu. ārocesiṁ. 3 Ma. tirokuṭṭaṁ 4 Ma. Yu. tironabhaṁ.
-------------------------------------------------
[page 290]
         Sineruṁ daṇḍaṁ katvāna chattaṁ katvā mahāmahiṁ
         samūlaṁ parivattetvā dhārayaṁ caṅkamī nabhe.
         Chassūrodayakālova 1- lokañcākāsi rucitaṁ 2-
         yugandhe viya taṁ 3- lokaṁ jālamālāgulaṁ akā.
         Muccalindaṁ mahāselaṁ meruṁ mandāradaddare 4-
         sāsapāniva sabbāni ekenaggaṇhi muṭṭhinā.
         Aṅgulaggena chādesi bhākaraṁ sanisākaraṁ
         candasuriyasahassāni āveḷamiva dhārayi.
         Catusāgaratoyāni dhārayi ekapāṇinā
         yugandhajaladākāraṁ mahāvassaṁ avassatha.
         Cakkavattiṁ saparisaṁ māpayi sā nabhattale
         garuḷaṁ dviradaṁ sīhaṁ vinadantañca dassayi 5-.
         Ekikā abhinimmitvā appameyyaṁ bhikkhunīgaṇaṁ
         puna antaradhāpetvā ekikā munimabravi.
         Mātucchā te mahāvīra tava sāsanakārikā
         anuppattā sakaṁ atthaṁ pāde vandāmi cakkhumā.
         Dassetvā vividhaṁ iddhiṁ orohitvā nabhattalā
         vanditvā lokapajjotaṁ ekamantaṁ nisīdi sā.
         Sā vīsavassasatikā jātiyāhaṁ mahāmuni
         alaṁ ettāvatā vīra nibbāyissāmi nāyaka.

  *  *  *  *  *  *
  Footnote:1 Ma. Yu. ...kāleva. 2 Ma. dhūmikaṁ. Yu. dhūmitaṁ. 3 Ma. Yu. ... lokaṁ sā.
 4 Ma. meru mūlanadantare. Yu. meruṁ ḍhāḍhānamantare. 5 Ma. ...padassayi.
-------------------------------------------------
[page 291]
         Tadātivimhitā 1- sabbā parisā sā katañjalī
         avocayye kataṁ āsi atuliddhi parakkame.
         Padumuttaro nāma jino sabbadhammesu cakkhumā
         ito satasahassamhi kappe uppajji nāyako.
         Tadāhaṁ haṁsavatiyā jātāmaccakule ahu
         sabbopakārasampanne iddhe phīte mahaddhane.
         Kadāci pitunā saddhiṁ dāsīgaṇapurakkhatā
         mahatā parivārena taṁ upecca narāsabhaṁ.
         Vāsavaṁ viya vassantaṁ dhammameghamanāsavaṁ
         saradādiccasadisaṁ raṁsimālākulaṁ 2- jinaṁ.
         Disvā cittaṁ pasādetvā sutvā cassa subhāsitaṁ
         mātucchaṁ bhikkhuniṁ agge ṭhapentaṁ naranāyakaṁ.
         Sutvā datvā mahādānaṁ sattāhaṁ tassa tādino
         sasaṅghassa naraggassa paccayāni bahūni ca.
         Nipacca pādamūlamhi taṁ ṭhānaṁ abhipatthayiṁ
         tato mahāparisati avoca isisattamo.
         Yā sasaṅghaṁ abhojesi sattāhaṁ lokanāyakaṁ
         tamahaṁ kittayissāmi suṇātha mama bhāsato.
         Satasahasse ito kappe okkākakulasambhavo
         gotamo nāma nāmena satthā loke bhavissati.

  *  *  *  *  *  *
  Footnote:1 Yu. tadā hi. 2 Ma. raṁsijālajamujjalaṁ. Yu. raṁsijālākulañjinaṁ.
-------------------------------------------------
[page 292]
         Tassa dhammesu dāyādā orasā dhammanimmitā
         gotamī nāma nāmena hessati satthusāvikā.
         Tassa buddhassa mātucchā jīvitāpālikā ayaṁ
         rattaññūnañca aggattaṁ bhikkhunīnaṁ labhissati.
         Taṁ sutvāhaṁ pamuditā yāvajīvaṁ tadā jinaṁ
         paccayehi upaṭṭhitvā tato kālaṁ katā ahaṁ.
         Tāvatiṁsesu devesu sabbakāmasamiddhisu
         nibbattā dasahaṅgehi aññe abhibhaviṁ ahaṁ.
         Rūpasaddehi gandhehi rasehi phussanehi ca
         āyunāpica vaṇṇena sukhena yasasāpica.
         Tathevādhipateyyena adhigayha virocahaṁ
         ahosiṁ amarindassa mahesī dayitā tahiṁ.
         Saṁsāre saṁsarantīhaṁ kammavāyusameritā
         kāsikarañño visaye ajāyiṁ dāsagāmake.
         Pañcadāsasatānūnā nivasanti tahiṁ tadā
         sabbesaṁ tattha yo jeṭṭho tassa jāyā ahosahaṁ.
         Sayambhuno pañcasatā gāmaṁ piṇḍāya pāvisuṁ
         te disvāna ahaṁ tuṭṭhā saha sabbehi ñātibhi.
         Katvā 2- pañcasataṁ kuṭiṁ cātumāse upaṭṭhiya
         ticīvarāni datvāna pasannamha 3- sasāmikā.

  *  *  *  *  *  *
  Footnote:1 Ma. sabbāhi atthibhi. Yu. sabbāhi ñātibhi. 2 Ma. pūgā hutvāva sabbāyo
 cātumāse upaṭṭhahuṁ. Yu. pūgā bhavitvā sabbāyo. 3 Ma. Yu. saṁsarimha.
-------------------------------------------------
[page 293]
         Tato cutā sapatikā 1- tāvatiṁsaṁ gatā mayaṁ
         pacchime ca bhave dāni jātā devadahe pure.
         Pitā añjanasakko me mātā mama sulakkhaṇā
         tato kapilavatthusmiṁ suddhodanagharaṁ gatā.
         Sabbā 2- sakyakule jātā sakyānaṁ gharamāgamuṁ
         ahaṁ seṭṭhā 3- ca sabbāsaṁ jinassāpādikā ahuṁ.
         Sa me 4- puttobhinikkhamma buddho āsi vināyako
         pacchāhaṁ pabbajitvāna satehi saha pañcahi.
         Sākiyānīhi vīrāhi saha santisukhaṁ phusiṁ
         ye tadā pubbajātiyā asmākaṁ āsu sāmino.
         Saha puññassa kattāro mahāsamayakārakā
         phusiṁsu arahattante sugatenānukampitā.
         Tadetarā bhikkhunīyo ārūhiṁsu nabhattalaṁ
         saṅgatā viya tārāyo virociṁsu mahiddhikā.
         Iddhī anekā dassesuṁ pilandhavikatiṁ yathā
         kammāro kanakasseva puññakammesu 5- sikkhitā.
         Dassetvā pāṭiherāni vividhāni 6- bahūni ca
         tosetvā vādiccavaraṁ 7- muniṁ saparisaṁ tadā.
         Orohitvā nabhatalā 8- vanditvā isisattamaṁ
         anuññātā naraggena yathāṭṭhāne nisīdisuṁ.

  *  *  *  *  *  *
  Footnote:1 Ma. sabbāpi tā. 2 Ma. Yu. sesā. 3 Ma. Yu. visiṭṭhā. 4 Ma. Yu. mama putto.
 5 Ma. Yu. kammaññassa susikkhito. 6 Ma. vicittāni. 7 Ma. Yu. vādipavaraṁ.
 8 Ma. Yu. gaganā.
-------------------------------------------------
[page 294]
         Ahonukampikāmhākaṁ sabbāsaṁ vīra gotamī
         vāsitā tāya 1- puññehi pattā no āsavakkhayaṁ.
         Kilesā jhāpitāmhākaṁ bhavā sabbe samūhatā
         nāgīva bandhanaṁ chetvā viharāma anāsavā.
         Svāgataṁ vata no āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsanaṁ.
         Iddhiyañca 2- vasī homa dibbāya sotadhātuyā
         cetopariyañāṇassa vasī homa mahāmuni.
         Pubbenivāsaṁ jānāma dibbacakkhu visodhitaṁ
         sabbāsavaparikkhīṇā natthi dāni punabbhavo.
         Atthe dhamme ca nerutte paṭibhāṇe ca vijjati
         ñāṇaṁ amhaṁ mahāvīra uppannaṁ tava santike.
         Asmāhi pariciṇṇosi mettacittāhi nāyaka
         anujānāhi sabbāyo 3- nibbānāya mahāmune.
         Nibbāyissāma iccevaṁ kiṁ vakkhāmi vadantiyo
         yassa dāni ca vo kālaṁ maññathāti jinobravi.
         Gotamiādikā tāyo tadā bhikkhuniyo jinaṁ
         vanditvā āsanā tamhā vuṭṭhāya agamiṁsu tā.

  *  *  *  *  *  *
  Footnote:1 Ma. Yu. tava. 2 Ma. iddhīsu ca. 3 Ma. sabbāsaṁ.
-------------------------------------------------
[page 295]
         Mahatā janakāyena saha lokagganāyako
         anusaṁsāvayi 1- dhīro mātucchaṁ yāva koṭṭhakaṁ.
         Tadā nipati pādesu gotamī lokabandhuno
         sahetarāhi 2- sabbāhi pacchimaṁ pādavandanaṁ.
         Idaṁ pacchimakaṁ mayhaṁ lokanāthassa dassanaṁ
         na puno amatākāraṁ passissāmi mukhaṁ tava.
         Na ca me vandanaṁ vīra tava pāde sukomale
         samphusissati lokagga ajja gacchāmi nibbutiṁ.
         Rūpena kintavānena diṭṭhe dhamme yathātathe
         sabbaṁ saṅkhatamevetaṁ anassāsikamittaraṁ.
         Sā saha tāhi gantvāna bhikkhunūpassayaṁ sakaṁ
         aḍḍhapallaṅkamābhujja nisīdi paramāsane.
         Tadā upāsikā tattha buddhasāsanavacchalā
         tassā pavattiṁ sutvāna upesuṁ pādavandikā.
         Karehi uraṁ pahantā 3- chinnamūlā yathā latā
         rudantā karuṇaṁ rāvaṁ 4- sokaṭṭā bhūmipātikā 5-.
         Mā no saraṇade nāthe vihāyāgami nibbutiṁ
         nipatitvāna yācāma sabbāyo sirasā mayaṁ.
         Yā padhānaṁ gamā tāsaṁ saddhā paññā upāsikā
         tassā sīsaṁ pamajjantī idaṁ vacanamabravi.

  *  *  *  *  *  *
  Footnote:1 Ma. anusaṁsāyī so vīro. Yu. anusaṁyāyī so dhīro. 2 Ma. saheva tāhi.
 3 Yu. pahantvā. 4 Ma. ravaṁ. 5 Yu. bhūvipātikā.
-------------------------------------------------
[page 296]
         Alaṁ puttā vilāpena 1- mārapāsānuvattinā
         aniccaṁ saṅkhataṁ sabbaṁ viyogantaṁ calācalaṁ.
         Tato sā tā visajjitvā 2- paṭhamajjhānamuttamaṁ
         dutiyañca tatiyañca samāpajji catutthakaṁ.
         Ākāsāyatanañceva viññāṇañcāyatanaṁ tathā
         ākiñcaṁ nevasaññañca samāpajji yathākkamaṁ.
         Paṭilomena jhānāni samāpajjatha 3- gotamī
         yāvatā paṭhamaṁ jhānaṁ tayo yāva catutthakaṁ.
         Tato vuṭṭhāya nibbāyi dīpaccīva nirāsavā
         bhūmicālo mahā āsi nabhasā vijjutā pati.
         Panāditā dundubhiyo parideviṁsu devatā
         pupphavuṭṭhi ca gaganā abhivassatha medaniṁ.
         Kampito merurājāpi raṅgamajjhe yathā naṭo
         sokena vātidīno 4- ca viravo āsi sāgaro.
         Devā nāgāsurā brahmā saṁviggāhaṁsu taṁkhaṇe 5-
         aniccā vata saṅkhārā yathāyaṁ vilayaṁ gatā.
         Yā cemaṁ parivāriṁsu satthusāsanakārikā
         tāyopi anupādānā dīpasikhā 6- viya nibbutā.
         Hā yogā vippayogantā hāniccaṁ sabbasaṅkhataṁ
         hā jīvitaṁ vināsantaṁ iccāsi paridevanā.

  *  *  *  *  *  *
  Footnote:1 Ma. Yu. visādena. 2 Yu. vivajjitvā. 3 Ma. samāpajjittha. 4 Ma. cātidīno va.
 5 Yu. tāvade. 6 Ma. Yu. dīpacci.
-------------------------------------------------
[page 297]
         Tato devā ca brahmā ca lokadhammānuvattanaṁ
         kālānurūpaṁ kubbanti upetvā isisattamaṁ.
         Tadā āmantayi satthā ānandaṁ sutisāgaraṁ
         gacchānanda nivedehi bhikkhūnaṁ mātu nibbutiṁ.
         Tadānando nirānando assunā puṇṇalocano
         gaggarena sarenāha samāgacchantu bhikkhavo.
         Pubbadikkhiṇapacchāsu uttarāya 1- vasanti ye
         mayhaṁ 2- sā bhikkhunī mātā bhikkhavo sugatorasā.
         Yā vaddhayi payattena sarīraṁ pacchimaṁ mune
         sā gotamī gatā santiṁ tārāva suriyodaye.
         Buddhamātāti saññattiṁ 3- ṭhapayitvā gatā samaṁ 4-
         na yattha pañcanettopi tattha 5- dakkhati nāyako.
         Yassatthi sugate saddhā yo 6- vā sisso mahāmune
         buddhassa mātu sakkāraṁ karotu sugatoraso.
         Sudūraṭṭhāpi taṁ sutvā sīghamāgaccha 7- bhikkhavo
         keci buddhānubhāvena keci iddhīsu kovidā.
         Kūṭāgāravare ramme sabbasoṇṇamaye subhe
         mañcakaṁ samaropesuṁ yattha suttāsi gotamī.
         Cattāro lokapālā ye 8- aṁsehi samadhārayuṁ
         sesā sakkādikā devā kūṭāgāre samaggahuṁ.

  *  *  *  *  *  *
  Footnote:1 Ma. uttarāya ca santike. 2 Ma. Yu. suṇantu bhāsitaṁ mayhaṁ. 3 Ma. Yu.
 paññattiṁ. 4 Yu. sayaṁ. 5 Ma. gatiṁ. Yu. gataṁ. 6 Ma. yo ca piyo mahāmune.
 7 Ma. Yu. sīghamāgacchu. 8 Ma. Yu. te.
-------------------------------------------------
[page 298]
         Kūṭāgārāni sabbāni āsuṁ pañcasatāni hi 1-
         saradādiccavaṇṇāni visukammakatāni hi.
         Sabbā tahiṁ 2- bhikkhuniyo āsuṁ mañcesu sāyitā
         devānaṁ khandhamāruyha niyyanti anupubbaso.
         Sabbaso chāditaṁ āsi vitānena nabhattalaṁ
         satārā candasurā ca lañchitā kanakāmayā.
         Paṭākā ussitānekā cittakā 3- pupphakañcukā
         obhaggākāsapadumā 4- mahiyā pupphamuggataṁ.
         Dissanti candasuriyā vijjalanti ca tārakā
         majjhaṅgatopicādicco na tāpesi sasī yathā.
         Devā dibbehi gandhehi mālehi surabhīhi ca
         vāditehi ca naccehi saṅgītīhi ca pūjayuṁ.
         Nāgāsūrā ca brahmāno yathāsatti yathābalaṁ
         pūjayiṁsu viniyyanti 5- nibbutaṁ buddhamātaraṁ.
         Sabbāyo purato nītā nibbutā sugatorasā
         gotamī niyyate pacchā sakkatā buddhaposikā.
         Purato devamanujā sanāgāsūrabrahmakā
         pacchā sasāvako buddho pūjatthaṁ yāti mātuyā.
         Buddhassa parinibbānaṁ nedisaṁ āsi yādisaṁ
         gotamīparinibbānaṁ atiacchariyaṁ ahu.

  *  *  *  *  *  *
  Footnote:1 Ma. pi. 2 Ma. tāpi. 2 Ma. Yu. vitatā. 4 Ma. ogatākāsapadumā.
 Yu. ogatākāsadhūmāva. 5 Ma. ca niyyantiṁ. Yu. viniyyantiṁ.
-------------------------------------------------
[page 299]
         Na buddho 1- buddhanibbāne sārīputtādi bhikkhavo
         buddho gotaminibbāne sārīputtādikā yathā 2-.
         Citakāni karitvāna sabbagandhamayāni ca 3-
         gandhacuṇṇavikiṇṇāni 4- jhāpayiṁsu ca tā tahiṁ.
         Sesabhāgāni ḍayhiṁsu aṭṭhisesāni sabbaso
         ādando ca tadāvoca saṁvegajanakaṁ vaco.
         Gotamī nidhanaṁ yātā daḍḍhañcassā sarīrakaṁ
         saṅketaṁ buddhanibbānaṁ na cirena bhavissati.
         Tato gotamidhātūni tassā pattagatāni so
         upanāmesi nāthassa ānando buddhacodito.
         Pāṇinā tāni paggayha avoca isisattamo
         mahato sāravantassa yathā rukkhassa tiṭṭhato.
         Yo so mahattaro khandho palujjeyya aniccatā
         tathā bhikkhunisaṅghassa gotamī parinibbutā.
         Ānanda 5- passa buddhassa nibbutāyapi mātuyā
         sarīramattasesāya na 6- sokaparidevanā.
         Na sociyā paresaṁ sā tiṇṇasaṁsārasāgarā
         parivajjitasantāpā sītibhūtā sunibbutā.
         Paṇḍitāsi mahāpaññā puthupaññā tatheva ca
         rattaññū bhikkhunīnaṁ sā evaṁ viññātha 7- bhikkhavo.

  *  *  *  *  *  *
  Footnote:1 Ma. buddho buddhassa nibbāne no paṭiyādi bhikkhavo. 2 Ma. Yu. tathā.
 3 Ma. Yu. te. 4 Yu. gandhacuṇṇādikiṇṇāni. 5 Ma. Yu. aho acchariyaṁ mayhaṁ.
 6 Ma. Yu. natthi sokapariddavo. 7 Ma. dhāretha. Yu. jānātha.
-------------------------------------------------
[page 300]
         Iddhiyā 1- ca vasī āsi dibbāya sotadhātuyā
         cetopariyañāṇassa vasī āsi ca gotamī.
         Pubbenivāsamaññāsi dibbacakkhu visodhitaṁ
         sabbāsavā parikkhīṇā natthi dāni 2- punabbhavo.
         Atthadhammaniruttīsu paṭibhāṇe tatheva ca
         parisuddhaṁ ahu ñāṇaṁ tasmā socaniyā na sā.
         Ayoghanahatasseva jalato jātavedaso 3-
         anupubbūpasantassa yathā na ñāyate gati.
         Evaṁ sammāvimuttānaṁ kāmabandhoghatārinaṁ
         paññāpātuṁ gati natthi pattānaṁ acalaṁ padaṁ 4-.
         Attadīpā tato hotha satipaṭṭhānagocarā
         bhāvetvā sattabojjhaṅgaṁ 5- dukkhassantaṁ karissathāti.
       Itthaṁ sudaṁ āyasmā mahāpajāpatigotamī bhikkhunī imā gāthāyo
                       abhāsitthāti.
             Mahāpajāpatigotamītheriyā apadānaṁ samattaṁ.
                 Aṭṭhamaṁ khemātheriyāpadānaṁ (18)
   [158] Padumuttaro nāma jino sabbadhammesu cakkhumā
         ito satasahassamhi kappe uppajji nāyako.

  *  *  *  *  *  *
  Footnote:1 Ma. iddhīsu ca. 2 Ma. Yu. tassā. 3 Ma. jātavedassa. 4 Ma. Yu. sukhaṁ.
 5 Ma. Yu. sattabojjhaṅge.
-------------------------------------------------
[page 301]
         Tadāhaṁ 1- haṁsavatiyaṁ jātā seṭṭhikule ahu
         nānāratanapajjote mahāsukhasamappitā.
         Upetvā taṁ mahāvīraṁ assosiṁ dhammadesanaṁ
         tato jātappasādāhaṁ upesiṁ 2- saraṇaṁ jinaṁ.
         Mātaraṁ pitarañcāhaṁ āyācitvā vināyakaṁ
         nimantayitvā sattāhaṁ bhojayiṁ saha sāvakaṁ.
         Atikkante ca sattāhe mahāpaññānamuttamaṁ
         bhikkhuniṁ etadaggamhi ṭhapesi narasārathi.
         Taṁ sutvā muditā hutvā puna 3- tassa mahesino
         kāraṁ katvāna taṁ ṭhānaṁ panipacca paṇidahiṁ.
         Tato maṁ sa jino āha sijjhataṁ paṇidhi tava
         sasaṅghe me kataṁ kāraṁ appameyyaphalaṁ tayā.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         etadaggamanuppattā khemā nāma bhavissati.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsūpagā ahaṁ.
         Tato cutā yāmamagaṁ tatohaṁ tusitaṁ gatā
         tato ca nimmānaratiṁ vasavattīpuraṁ gatā 4-.

  *  *  *  *  *  *
  Footnote:1 Yu. nagarehaṁ. 2 Ma. upemi. 3 Ma. Yu. pano. 4 Ma. Yu. tato.
-------------------------------------------------
[page 302]
         Yattha yatthūpapajjāmi tassa kammassa vāhasā
         tattha tattheva rājūnaṁ mahesittamakārayiṁ.
         Tato cutā manussatte rājūnaṁ cakkavattinaṁ
         maṇḍalīnañca rājūnaṁ mahesittamakārayiṁ.
         Sampattiṁ anubhotvāna devesu mānusesu ca
         sabbattha sukhitā hutvā nekakappesu saṁsariṁ.
         Ekanavute ito kappe vipassī lokanāyako
         uppajji cārudassano 1- sabbadhamme vipassako.
         Tamahaṁ lokanāyakaṁ upetvā narasārathiṁ
         dhammaṁ paṇītaṁ sutvāna pabbajiṁ anagāriyaṁ.
         Dasavassasahassāni tassa vīrassa sāsane
         brahmacariyaṁ caritvāna yuttayogā bahussutā.
         Paccayākārakusalā catusaccavisāradā
         nipuṇā cittakathikā satthusāsanakārikā.
         Tato cutāhaṁ tusitaṁ upapannā yasassinī
         abhibhosiṁ 2- tahiṁ aññe brahmacariyaphalenahaṁ.
         Yattha yatthopapannāhaṁ mahābhogā mahaddhanā
         medhāvinī rūpavatī 3- vinītaparisāpica.
         Bhavāmi tena kammena yogena jinasāsane
         sabbā sampattiyo mayhaṁ sulabhā manaso piyā.

  *  *  *  *  *  *
  Footnote:1 Yu. cārunayano. 2 Ma. abhibhomi. 3 Ma. sīlavatī.
-------------------------------------------------
[page 303]
         Yopi me bhavate bhattā yattha yattha gatāyapi
         vimāneti na maṁ koci paṭipattiphalena me.
         Imamhi bhaddake kappe brahmabandhu mahāyaso
         nāmena konāgamano uppajji vadataṁ varo.
         Tadā hi bārāṇasiyaṁ susamiddhikulappajā 1-
         dhanañjānī sumedhā ca ahaṁpica tayo janā.
         Saṅghārāmaṁ adāsimha neke sahassike 2- mune
         sasaṅghassa vihāraṁ hi 3- uddissa kārikā 4- mayaṁ.
         Tato cutā mayaṁ sabbā tāvatiṁsūpagā ahuṁ
         yasasā aggataṁ pattā manussesu tatheva ca.
         Imasmiṁyeva kappamhi brahmabandhu mahāyaso
         kassapo nāma nāmena uppajji vadataṁ varo.
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.
         Tassāsiṁ jeṭṭhakā dhītā samaṇī iti vissutā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsavassasahassāni vicarimha atanditā.
         Komāribrahmacariyaṁ 5- rājakaññā sukhe ṭhitā
         buddhopaṭṭhānaniratā muditā satta dhītaro.

  *  *  *  *  *  *
  Footnote:1 Ma. Yu. susamiddhakulappajā. 2 Ma. dānasahāyikā pure. Yu. dānaṁ sahassikaṁ mune.
 3 Ma. saṅghassa ca vihārampi. 4 Yu. dāyikā. 5 Yu. komārabrahmacariyaṁ.
 ito paraṁ īdisameva.
-------------------------------------------------
[page 304]
         Samaṇī samaṇaguttā ca bhikkhunī bhikkhudāsikā 1-
         dhammā ceva sudhammā ca sattamī saṅghadāsikā 2-.
         Ahaṁ uppalavaṇṇā ca paṭācārā ca kuṇḍalā
         kisāgotamī dhammadinnā visākhā hoti sattamī.
         Kadāci so narādicco dhammaṁ deseti 3- abbhutaṁ
         mahānidānasuttantaṁ sutvā taṁ pariyāpuṇiṁ.
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni sākalāyaṁ puruttame
         rañño maddassa dhītāsiṁ manāpā dayitā piyā.
         Saha me jātamattamhi khemaṁ tamhi pure ahu
         tato khemāti nāmaṁ me guṇato 4- upapajjatha.
         Yadāhaṁ yobbanaṁ pattā rūpavaṇṇavibhūsitā 5-
         tadā adāsi maṁ tāto bimbisārassa rājino.
         Tassāhaṁ supiyā āsiṁ rūpakelāyane ratā
         rūpānaṁ dosavādīti na upemi mahādayaṁ.
         Bimbisāro tadā rājā mamānuggahabuddhiyā
         vaṇṇayitvā veḷuvanaṁ gāyake gāpayī 6- mamaṁ.
         Rammaṁ veḷuvanaṁ yena na diṭṭhaṁ sugatālayaṁ
         na tena nandanaṁ diṭṭhaṁ iti maññamhase mayaṁ.

  *  *  *  *  *  *
  Footnote:1-2 Ma. Yu. ..ḍāyikā. ito paraṁ īdisameva. 3 Ma. desesi. 4 Yu. guṇikaṁ
 udapajjatha. 5 Ma. rūpalāvaññabhūsitā. Yu. rūpavantāvibhūsitā. 6 Yu. pāpayī.
-------------------------------------------------
[page 305]
         Yena veḷuvanaṁ diṭṭhaṁ naranandananandanaṁ
         sudiṭṭhaṁ nandanaṁ tena amarindasunandanaṁ.
         Vihāya nandanaṁ devā otaritvā mahītale 1-
         rammaṁ veḷuvanaṁ disvā na tappanti suvimhitā.
         Rājapuññena nibbattaṁ buddhapuññena bhūsitaṁ
         ko vattā tassa nissesaṁ vanassa guṇasañcayaṁ.
         Taṁ sutvā vanasamiddhiṁ mama sotamanoharaṁ
         daṭṭhukāmā tamuyyānaṁ rañño ārocayiṁ tadā.
         Mahatā parivārena tadā maṁ 2- so mahīpati
         sampesesi 3- tamuyyānaṁ dassanāya samussukaṁ.
         Gaccha passa mahābhoge vanaṁ nettarasāyanaṁ
         yaṁ sadā bhāti siriyā sugatābhāṇurañjitaṁ.
         Yadā ca piṇḍāya muni giribbajapuruttamaṁ
         paviṭṭhohaṁ tadāyeva vanaṁ daṭṭhumupāgamiṁ.
         Tadā taṁ samphullavanaṁ 4- nānābhamarakujjitaṁ
         kokilāgītasahitaṁ mayūragaṇanaccitaṁ.
         Appasaddamanākiṇṇaṁ nānācaṅkamabhūsitaṁ
         kuṭimaṇḍapasaṅkiṇṇaṁ yogīviravirājitaṁ 5-.
         Vicarantī amaññissaṁ saphalaṁ nayanaṁ mamaṁ
         tadāpi taruṇaṁ bhikkhuṁ yuttaṁ disvā vicintayiṁ.

  *  *  *  *  *  *
  Footnote:1 Ma. mahītalaṁ. 2 Ma. ca. 3 Ma. maṁ pesesi. Yu. sampāpesi.
 4 Ma. phullavipimaṁ. Yu. phullapavanaṁ. 5 Ma. Yu. yogīvaravirājitaṁ.
-------------------------------------------------
[page 306]
         Īdisepi vane ramme ṭhitoyaṁ navayobbane
         vasantamiva kantena rūpena susamanvito 1-.
         Nisinno rukkhamūlamhi muṇḍo saṅghāṭipāruto
         jhāyate vatayaṁ bhikkhu hitvā visayajaṁ ratiṁ.
         Nanu nāma gahaṭṭhena kāmaṁ bhutvā yathāsukhaṁ
         pacchā jiṇṇena dhammoyaṁ caritabbo subhaddako.
         Suññakanti viditvāna gandhagehaṁ jinālayaṁ
         upetvā jinamaddakkhiṁ udayantaṁva bhākaraṁ.
         Ekakaṁ sukhamāsīnaṁ vījamānaṁ varitthiyā
         disvānevaṁ vicintesiṁ nāyaṁ lūkho narāsabho.
         Sā kaññā kanakābhāsā padumānanalocanā
         bimboṭṭhi kundadassanā manonettarasāyanā.
         Hemadolā suvadanā 2- kamalākārasutthanī 3-
         vedimajjhā varasoṇī 4- rammorū cārubhūsanā.
         Rattaṁsakupasambyānā 5- nīlamaṭṭhanivāsanā
         atappaneyyarūpena sabbābharaṇamaṇḍitā 6-.
         Disvā tamevaṁ cintesiṁ ahoyamatirūpinī
         na mayānena nettena diṭṭhapubbā kudācanaṁ.
         Tato jarābhibhūtā sā vivaṇṇā vikatānanā
         chinnadantā 7- setasirā salālā vadanāsuci.

  *  *  *  *  *  *
  Footnote:1 Ma. rūpena ca samanvito. 2 Ma. bhasavanā. Yu. vasavanā. 3 Ma. kalikākārasutthanī.
 Yu. kalasākārasutthanī. 4 Ma. vedimajjhāva sussoṇī. 5 Yu. rattaṁsakasusaṁvitā.
 6 Ma. Yu. hāsabhāvasamanvitā. 7 Ma. sinnadantā. Yu. sīnadantā.
-------------------------------------------------
[page 307]
         Saṅkhittakaṇṇā setakkhī lambāsubhapayodharā
         valīvitatasabbaṅgī sirāvitatadehinī.
         Nataṅgī daṇḍadutiyā upaṇḍupaṇḍukā 1- kisā
         pavedhamānā patitā nissasantī mahuṁ mahuṁ.
         Tato me āsi saṁvego abbhūto lomahaṁsano
         dhiratthu rūpaṁ asuciṁ ramante yattha bālisā.
         Tadā mahākāruṇiko disvā saṁviggamānasaṁ
         udaggacitto sumano imā gāthā abhāsatha.
         Āturaṁ asuciṁ pūtiṁ passa kheme samussayaṁ
         uggharantaṁ paggharantaṁ bālānaṁ abhinanditaṁ.
         Asubhāya cittaṁ bhāvehi ekaggaṁ susamāhitaṁ
         sati kāyagatā tyatthu nibbidābahulā bhava.
         Yathā idaṁ tathā etaṁ yathā etaṁ tathā idaṁ
         ajjhattañca bahiddhā ca kāye chandaṁ virājaya.
         Animittañca bhāvehi mānānusaya pajjaha
         tato mānābhisamayā upasantā carissasi.
                  Ye rāgarattānupatanti sotaṁ
                  sayaṁ kataṁ makkaṭakova jālaṁ
                  etampi chetvāna paribbajanti
                  anapekkhino 2- kāmasukhaṁ pahāya.

  *  *  *  *  *  *
  Footnote:1 Ma. uphāsulikatā. Yu. upāsuḷikatā. 2 Ma. na pekkhino.
-------------------------------------------------
[page 308]
         Tato kallikacittaṁ maṁ ñatvāna narasārathi
         mahānidānaṁ desesi suttantaṁ vinayāya me.
         Sutvā suttantaseṭṭhanta pubbasaññamanussariṁ
         tatthaṭṭhitāvahaṁ santī dhammacakkhuṁ visodhayiṁ.
         Nipatitvā mahesissa pādamūlamhi tāvade
         accayaṁ desanatthāya imaṁ vacanamabraviṁ.
         Namo te sabbadassāvi namo te karuṇālaya
         namo te tiṇṇasaṁsāra namo te amatandada.
         Diṭṭhigahanapakkhantā 1- kāmarāgavimohitā
         tayā sammā upāyena vinītā vinaye ratā.
         Adassanena vihitā 2- tādisānaṁ mahesinaṁ
         anubhonti mahādukkhaṁ sattā saṁsārasāgare.
         Yadāhaṁ lokasaraṇaṁ araṇaṁ maraṇantagaṁ 3-
         nāddasāmi madhuratthaṁ desessāmi 4- tamaccayaṁ.
         Mahāhitaṁ varaddadaṁ 5- ahitoti visaṅkitā
         nopesiṁ rūpaniratā desessāmi tamaccayaṁ.
         Tadā madhuranigghoso mahākāruṇiko jino
         avoca tiṭṭha khemeti siñcanto amatena maṁ.
         Tadā paṇamma sirasā katvā ca naṁ padakkhiṇaṁ
         gantvā disvā narapatiṁ imaṁ vacanamabraviṁ.

  *  *  *  *  *  *
  Footnote:1 Ma. ...pakkhandā. Yu. ...pakkhamānā. 2 Ma. Yu. vibhogā. 3 Ma. maraṇantaguṁ.
 4 Ma. Yu. desayāmi. 5 Yu. mahāhitaṁ taṁ varadaṁ.
-------------------------------------------------
[page 309]
         Aho sammā upāyo te cintitoyamarindama
         vanadassanakāmāya diṭṭho nibbanatho 1- muni.
         Yadi te ruccate rājā sāsane tassa tādino
         pabbajissāmi rūpehaṁ nibbinnā muni bhāṇinā.
                      Dutiyaṁ bhāṇavāraṁ.
         Añjaliṁ paggahetvāna tadāha sa mahīpati
         anujānāmi te bhadde pabbajjā tava sijjhatu.
         Pabbajitvā tadā cāhaṁ sattamāse 2- upaṭṭhite
         dīpodayañca bhedañca disvā saṁviggamānasā.
         Nibbinnā sabbasaṅkhāre paccayākārakovidā
         caturoghe atikkamma arahattaṁ apāpuṇiṁ.
         Iddhiyā 3- ca vasī āsiṁ dibbāya sotadhātuyā
         cetopariyañāṇassa vasī cāpi bhavāmahaṁ.
         Pubbenivāsaṁ jānāmi dibbacakkhuṁ visodhitaṁ
         sabbāsavā parikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         parisuddhaṁ mamaṁ ñāṇaṁ uppannaṁ buddhasāsane.
         Kusalāhaṁ visuddhīsu kathāvatthuvisāradā
         abhidhammanayaññū ca vasippattāmhi sāsane.

  *  *  *  *  *  *
  Footnote:1 Ma. nibbānato. 2 Ma. addhamāse. 3 Ma. iddhīsu. ito paraṁ īdisameva.
-------------------------------------------------
[page 310]
         Tato toraṇavatthusmiṁ raññā kosalasāminā
         pucchitvā nipuṇe pañhe byākarontī yathākathaṁ.
         Tadā sa rājā sugataṁ upasaṅkamma pucchatha
         tatheva buddho byākāsi yathā te byākatā mayā.
         Jino tasmiṁ guṇe tuṭṭho etadagge ṭhapesi maṁ
         mahāpaññānamaggāti bhikkhunīnaṁ naruttamo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ khemā bhikkhunī imā gāthāyo abhāsitthāti.
                 Khemātheriyā apadānaṁ samattaṁ.
               Navamaṁ uppalavaṇṇātheriyāpadānaṁ (19)
   [159] Bhikkhunī uppalavaṇṇā iddhiyā pāramiṁ gatā
         vanditvā satthuno pāde imaṁ vacanamabravi.
         Nitiṇṇā 1- jātisaṁsāraṁ pattāhaṁ acalaṁ padaṁ
         sabbadukkhaṁ mayā khīṇaṁ ārocemi mahāmuni.

  *  *  *  *  *  *
  Footnote:1 Ma. nitthiṇṇā. Yu. nittiṇṇā jātisaṁsārā.
-------------------------------------------------
[page 311]
         Yāvatā parisā atthi pasannā jinasāsane
         yesañca meparādhotthi khamantu jinasammukhā.
         Saṁsāre saṁsarantā 1- me khalitaṁ me sace bhave
         ārocemi mahāvīra aparādhaṁ khamassu me 2-.
         Iddhiñcāpi nidassehi mama sāsanakārike
         catasso parisā ajja kaṅkhaṁ chindāhi yāvatā.
         Dhītā tuyhaṁ mahāvīra paññavanta jutindhara
         bahuñca dukkaraṁ kammaṁ kataṁ me atidukkaraṁ.
         Uppalasseva me vaṇṇo nāmenuppalanāmikā
         sā dhītā te mahāvīra pāde vandāmi cakkhumā.
         Rāhulo ca ahañceva nekajātisate bahū
         ekasmiṁ sambhave jātā samānachandacetasā.
         Nibbatti ekato hoti jātiyā cāpi ekato
         pacchime bhavasampatte ubhayo nāmasambhavā.
         Putto ca rāhulo nāma dhītā uppalasavhayā
         passa vīra mama iddhiṁ balaṁ dassemi satthuno.
         Mahāsamudde caturo pakkhipi hatthapāṇiyaṁ
         telaṁ hatthagatañceva 3- khiḍḍo komārako yathā.
         Ubbattayitvā paṭhaviṁ pakkhipi hatthapāṇiyaṁ
         cittamuñjaṁ yathā nāma luñci komārako yuvā.

  *  *  *  *  *  *
  Footnote:1 Ma. saṁsarantiyā. 2 Ma. Yu. taṁ. 3 Yu. ... vatthigatañceva vejjo komārako yathā.
-------------------------------------------------
[page 312]
         Cakkavāḷasamaṁ pāṇiṁ chādayitvāna matthake
         vassāpetvāna phusitaṁ nānāvaṇṇaṁ punappunaṁ.
         Bhūmiṁ udukkhalaṁ katvā dhaññaṁ katvāna sakkharaṁ
         sineruṁ musalaṁ katvā maddi komārikā yathā 1-.
         Dhītāhaṁ buddhaseṭṭhassa nāmenuppalasavhayā
         abhiññāsu vasībhūtā tava sāsanakārikā.
         Nānāvikubbanaṁ katvā dassetvā lokanāyakaṁ
         nāmagottaṁ pakāsetvā 2- pāde vandāmi cakkhumā.
         Iddhiyā ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavā parikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ me vipulaṁ 3- suddha sabhāvena mahesino.
         Purimānaṁ jinaggānaṁ saṅgāmantena dassitaṁ 4-
         adhikāraṁ bahu mayhaṁ tuyhatthāya mahāmuni.
         Yaṁ mayā purimaṁ kammaṁ kusalaṁ sara 5- me muni
         tavatthāya mahāvīra puññaṁ upacitaṁ mayā.
         Abhabbaṭṭhāne vajjetvā paripācento anācāraṁ 6-
         tavatthāya mahāvīra cattaṁ 7- me jīvituttamaṁ.

  *  *  *  *  *  *
  Footnote:1 Yu. padakomāriko yathā. 2 Ma. ca sāvetvā. Yu. ... saṁsāvetvā.
 3 Ma. vimalaṁ. 4 Ma. Yu. saṅgāmante nidassitaṁ. 5 Yu. ... saṁsare muni.
 6 Ma. vārayanti anācaraṁ. Yu. paripācento anāvaraṁ. 7 Yu. vattaṁ.
-------------------------------------------------
[page 313]
         Dasakoṭisahassāni adāsi mama jīvitaṁ
         paricattā ca me homi tavatthāya mahāmuni.
         Tadātivimhitā sabbā sirasāva katañjalī
         avocayye kataṁ āsi atuliddhi parakkamā.
         Satasahasse ito kappe nāgakaññā ahaṁ tadā
         vimalā nāma nāmena kaññānaṁ sādhusammatā.
         Mahorago mahānāgo pasanno jinasāsane
         padumuttaraṁ mahātejaṁ nimantesi sasāvakaṁ.
         Ratanamayañca maṇḍapaṁ pallaṅkaṁ ratanāmayaṁ
         ratanavālukākiṇṇaṁ upabhogaṁ ratanāmayaṁ.
         Maggañca paṭiyādesi ratanadhajabhūsitaṁ
         paccuggantvāna sambuddhaṁ vajjanto turiyehi so.
         Parisāhi ca catūhi pharate 1- lokanāyako
         mahoragassa bhavane nisīdi paramāsane 2-.
         Annapānaṁ khādanīyaṁ bhojanañca mahārahaṁ
         varaṁ varañca pādāsi nāgarājā mahāyasaṁ 3-.
         Bhuñjitvāna sa sambuddho 4- patte dhovitva yoniso
         anumodaniyaṁkāsi nāgakaññā mahiddhikā.
         Sabbaññuṁ phullitaṁ disvā nāgakaññā mahāyasaṁ
         pasannaṁ satthuno cittaṁ sunivaddhañca mānasaṁ.

  *  *  *  *  *  *
  Footnote:1 Ma. parivuto. Yu. pareto. 2 Yu. varamāsane. 3 Yu. mahāyaso.
 4 Ma. ... sammāsambuddho.
-------------------------------------------------
[page 314]
         Mamañca cittamaññāya jalajuttamanāmako
         tasmiṁ khaṇe mahāvīro bhikkhuniṁ dassayiddhiyā.
         Iddhī anekā dassesi bhikkhunī sā visāradā
         pamoditā vedajātā satthāraṁ etadabraviṁ.
         Addasāhaṁ imā iddhī 1- sumitā itarāyapi
         kathaṁ ahosi sā dhīra iddhiyā suvisāradā.
         Orasāmukhato jātā dhītā mama mahiddhikā
         mamānusāsanīkārā iddhiyā suvisāradā.
         Buddhassa vacanaṁ sutvā tuṭṭhā evaṁ avocahaṁ 2-
         ahaṁpi tādisā homi iddhiyā suvisāradā.
         Pamoditāhaṁ sumanā pattauttamamānasā 3-
         anāgatamhi addhāne īdisā homi nāyaka.
         Maṇimayañca 4- pallaṅkaṁ maṇḍapañca pabhassaraṁ
         annapānena tappetvā sasaṅghaṁ lokanāyakaṁ.
         Nāgānaṁ pavaraṁ pupphaṁ aruṇaṁ nāma uppalaṁ
         vaṇṇaṁ me īdisaṁ hotu pūjesiṁ lokanāyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tato cutāhaṁ manuje upapannā sayambhuno
         uppalehi paṭicchannaṁ piṇḍapātamadāsahaṁ.

  *  *  *  *  *  *
  Footnote:1 Ma. Yu. ... imaṁ iddhiṁ sumanaṁ .... Yu. sumittaṁ. 2 Ma. evaṁ patthessahaṁ tadā.
 Yu. tuṭṭhāeva patthessahaṁ. 3 Ma. patthe uttamamānasā. 4 Ma. maṇimayamhi pallaṅke
 maṇḍapamhi pabhassare.
-------------------------------------------------
[page 315]
         Ekanavute ito kappe vipassī nāma nāyako
         uppajji cārunayano sabbadhammesu cakkhumā.
         Seṭṭhidhītā tadā hutvā bārāṇasipuruttame
         nimantetvāna sambuddhaṁ sasaṅghaṁ lokanāyakaṁ.
         Mahādānaṁ daditvāna uppalehi vināyakaṁ
         pūjayitvā ca teheva vaṇṇasobhaṁ apatthayiṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.
         Tassāsiṁ dutiyā dhītā samaṇīguttasavhayā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsaṁ vassasahassāni vicarimha atanditā.
         Komāribrahmacariyaṁ rājakaññā sukheṭṭhitā
         buddhopaṭṭhānaniratā muditā satta dhītaro.
         Samaṇī samaṇaguttā ca bhikkhunī bhikkhudāsikā
         dhammā ceva sudhammā ca sattamī saṅghadāsikā.
         Ahaṁ khemā ca sappaññā paṭācārā ca kuṇḍalā
         kisāgotamī dhammadinnā visākhā hoti sattamī.
-------------------------------------------------
[page 316]
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tato cutā manussesu upapannā mahākule
         pītamaṭṭhavaraṁ dussaṁ adaṁ arahato ahaṁ.
         Tato cutā ariṭṭhapure jātā vippakule ahaṁ
         dhītā tiriṭivacchassa ummādantī manoharā.
         Tato cutā janapade kule aññatare ahaṁ
         pasutā nātiphītamhi sāliṁ gopemahantadā.
         Disvā paccekasambuddhaṁ pañcalājasatānahaṁ
         datvā padumachannāni pañca puttasatānipi 1-.
         Patthayiṁ tesu puttesu 2- madhuṁ datvā sayambhuno
         tato cutā araññehaṁ ajāyiṁ padumodare.
         Kāsirañño mahesīhaṁ hutvā sakkatapūjitā
         ajaniṁ rājaputtānaṁ anūnaṁ satapañcakaṁ.
         Yadā te yobbanappattā kīḷantā jalakīḷitaṁ
         disvāna opattapadumaṁ āsuṁ paccekanāyakā.
         Sāhaṁ tehi vinābhūtā sutavarehi 3- sokinī
         cutā isigilipasse gāmakamhi ajāyihaṁ.
         Yadā buddhāsutamati sutānaṁ attanopica 4-
         yāguṁ ādāya gacchanti aṭṭha paccekanāyake.

  *  *  *  *  *  *
  Footnote:1 Ma. Yu. puttasatānihaṁ. 2 Ma. patthayiṁ tepi patthesuṁ. Yu. patthayiṁ tesu patthesu.
 3 Ma. Yu. sutavīrehi. 4 Ma. sutānaṁ satthunopica. Yu. sutāna kasakaṁ tadā.
-------------------------------------------------
[page 317]
         Bhikkhāya gāmaṁ gacchante disvā putte anussariṁ
         khīradhārā viniggañchi tadā me puttapemasā.
         Tato tesaṁ adaṁ yāguṁ pasannā sehi pāṇibhi
         tato cutāhaṁ tidasaṁ nandanaṁ upapajjahaṁ.
         Anubhotvā sukhadukkhaṁ saṁsaritvā bhavābhave
         tavatthāya mahāvīra pariccattañca jīvitaṁ.
         Evaṁ bahuvidhaṁ dukkhaṁ sampattī ca bahūvidhā
         pacchime bhavasampatte jātā sāvatthiyaṁ pure.
         Mahaddhane seṭṭhikule sukhite sajjite tathā
         nānāratanapajjote sabbakāmasamiddhane.
         Sakkatapūjitā ceva mānitāpacitā tathā
         rūpasiriṁ anuppattā kulesu atisakkatā.
         Atīva patthitā cāsiṁ rūpabhogasirīhi ca
         patthitā seṭṭhiputtehi anekehi satehi ca.
         Agāraṁ pajahitvāna pabbajiṁ anagāriyaṁ
         aḍḍhamāse 1- asampatte catusaccaṁ apāpuṇiṁ.
         Iddhiyā abhinimmitvā caturassaṁ rathaṁ ahaṁ
         buddhassa pāde avandiṁ 2- lokanāthasirimato 3-.
                  Supupphitaggaṁ upagamma pādapaṁ 4-
                  ekā tuvaṁ tiṭṭhasi sālamūle

  *  *  *  *  *  *
  Footnote:1 Ma. Yu. aṭṭhamāse. 2 Ma. Yu. avandissaṁ. 3 Ma. lokanāthassa tādino.
 4 Yu. bhikkhunī.
-------------------------------------------------
[page 318]
                  Na cāpi tuyhaṁ dutiyatthi koci 1-
                  bāle na tvaṁ bhāyasi dhuttakānaṁ.
                  Sataṁ sahassānipi dhuttakānaṁ
                  idhāgatā edisakā bhaveyyuṁ 2-
                  lomaṁ na iñje napi sampavedhe 3-
                  kiṁ me tuvaṁ māra karissaseko 4-.
         Esā antaradhāyāmi kucchiṁ vā pavisāmi te
         bhamukantarikāyampi tiṭṭhantiṁ maṁ na dakkhasi.
         Cittamhi vasibhūtāhaṁ iddhipādā suvibhāvitā
         sabbabandhanamuttāmhi na taṁ bhāyāmi āvuso.
         Sattisūlūpamā kāmā khandhāpi adhikuṇḍarā
         yattha kāmaratiṁ brūsi arati dāni sā mama.
         Sabbattha vihatā nandi tamokkhandhā padālitā
         evaṁ jānāhi pāpima nihato tvamasi antaka.
         Jino tasmiṁ guṇe tuṭṭho etadagge ṭhapesi maṁ
         seṭṭhā 5- iddhimatīnanti parisāsu vināyako.
         Pariciṇṇo mayā satthā kataṁ buddhassa sāsanaṁ
         ohito guruko bhāro bhavanetti samūhatā.
         Yassatthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.

  *  *  *  *  *  *
  Footnote:1 Yu. na catthi te dutiyā vaṇṇadhātu. 2 Ma. samāgatā ....
 Yu. idhāgatā tādisakā .... 3 Yu. lomaṁ na iñjāmi na santasāmi.
 4 Yu. māraṁ na bhāyāmi taṁ ekikāsaṁ. 5 Ma. aggā.
-------------------------------------------------
[page 319]
         Cīvaraṁ piṇḍapātañca paccayaṁ sayanāsanaṁ
         khaṇena upanāmenti sahassāni samantato.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ uppalavaṇṇā bhikkhunī imā gāthāyo abhāsitthāti.
               Uppalavaṇṇātheriyā apadānaṁ samattaṁ.
                Dasamaṁ paṭācārātheriyāpadānaṁ (20)
   [160] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Tadāhaṁ haṁsavatiyaṁ jātā seṭṭhikule ahu
         nānāratanapajjote mahāsukhasamappitā.
         Upetvā taṁ mahāvīraṁ assosiṁ dhammadesanaṁ
         tato jātappasādāhaṁ upesiṁ saraṇaṁ jinaṁ.
         Tato vinayadhārīnaṁ aggaṁ vaṇṇesi nāyako
         bhikkhuniṁ lajjiniṁ tādiṁ kappākappavisāradaṁ.
-------------------------------------------------
[page 320]
         Tadā muditacittāhaṁ taṁ ṭhānaṁ abhikaṅkhayiṁ
         nimantetvā dasabalaṁ sasaṅghaṁ lokanāyakaṁ.
         Bhojayitvāna sattāhaṁ daditvā 1- pattacīvaraṁ
         nipacca sirasā pāde imaṁ vacanamabraviṁ.
         Yā tayā vaṇṇitā dhīra ito aṭṭhamake muni 2-
         tādisāhaṁ bhavissāmi yadi sijjhati nāyaka.
         Tadā avoca maṁ satthā bhadde mā bhāyi assasa
         anāgatamhi addhāne lacchasetaṁ manorathaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         paṭācārāti nāmena hessati satthusāvikā.
         Tadāhaṁ muditā hutvā yāvajīvaṁ tadā jinaṁ
         mettacittā paricariṁ sasaṅghaṁ lokanāyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.

  *  *  *  *  *  *
  Footnote:1 Ma. daditvāva ticīvaraṁ. Yu. daditvā ca ticīvaraṁ. 2 Yu. dine.
-------------------------------------------------
[page 321]
         Tassāsiṁ tatiyā dhītā bhikkhunī iti vissutā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsaṁ vassasahassāni vicarimha atanditā.
         Komāribrahmacariyaṁ rājakaññā sukheṭṭhitā 1-
         buddhopaṭṭhānaniratā muditā satta dhītaro.
         Samaṇī samaṇaguttā ca bhikkhunī bhikkhudāsikā
         dhammā ceva sudhammā ca sattamī saṅghadāsikā.
         Ahaṁ uppalavaṇṇā ca khemā bhaddā ca bhikkhunī
         kisāgotamī dhammadinnā visākhā hoti sattamī.
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ 2-.
         Pacchime ca bhave dāni jātā seṭṭhikule ahaṁ
         sāvatthiyaṁ puravare iddhe phīte mahaddhane.
         Yadā ca yobbanūpetā vitakkavasagā ahaṁ
         narañjānapadaṁ 3- disvā tena saddhiṁ agañchahaṁ.
         Ekaputtappasutāhaṁ dutiyo kucchiyā mama
         tadāhaṁ mātāpitaro ikkhāmīti 4- sunicchitā.
         Nārocesiṁ patiṁ mayhaṁ tadā tamhi pavāsite
         ekikā niggatā gehā gantuṁ sāvatthimuttamaṁ.

  *  *  *  *  *  *
  Footnote:1 Ma. sabbattha sukhedhitā. 2 Ma. sabbattha agacchahaṁ. Yu. agamhase.
 3 Ma. narañjārapatiṁ. 4 Ma. Yu. okkāmīti.
-------------------------------------------------
[page 322]
         Tato me sāmi āgantvā sambhāvesi pathe mamaṁ
         tadā me kammajā vātā uppannā atidāruṇā.
         Uditova 1- mahāmegho pasūtisamaye mama
         dabbatthāya tadā gantvā sāmi sappena mārito.
         Tadā vijātadukkhena anāthā kapaṇā ahaṁ
         kunnadiṁ pūritaṁ disvā gacchantī sakulālayaṁ 2-.
         Bālaṁ ādāya otariṁ 3- pārakūle ca ekikā 4-
         pāyetvā 5- bālakaṁ puttaṁ itaraṁ tāraṇāyahaṁ.
         Nivattā ukkuso hāsi taruṇaṁ vilapantakaṁ
         itarañca vahi soto sāhaṁ sokasamappitā.
         Sāvatthinagaraṁ gantvā assosiṁ sajane mate
         tadā avoca 6- sokaṭṭā mahāsokasamappitā.
         Ubho puttā kālakatā vane mayhaṁ pati mato
         mātā pitā ca bhātā ca ekacitamhi ḍayhare.
         Tadā kisā ca paṇḍu ca anāthā dinamānasā
         ito tato gacchantīhaṁ 7- addasaṁ narasārathiṁ.
         Tato avoca maṁ satthā putte mā soci assasa
         attānaṁ te gavesassu kiṁ niratthaṁ vihaññasi.
         Na santi puttā tāṇāya na ñāti napi bandhavā
         antakenādhipannassa natthi ñātīsu tāṇatā.

  *  *  *  *  *  *
  Footnote:1 Ma. Yu. udito ca. 2 Yu. sakuṇālayaṁ. 3 Ma. Yu. atariṁ. 4 Ma. ekakaṁ. Yu. ekako.
 5 Po. Ma. Yu. sāyetvā. 6 Yu. avocaṁ. 7 Ma. Yu. bhamantīhaṁ.
-------------------------------------------------
[page 323]
         Taṁ sutvā munino vākyaṁ paṭhamaṁ phalamajjhagaṁ
         pabbajitvāna na ciraṁ arahattaṁ apāpuṇiṁ.
         Iddhīsu ca vasī homi dibbāya sotadhātuyā
         paracittāni jānāmi satthu sāsanakārikā.
         Pubbenivāsaṁ jānāmi dibbacakkhuṁ visodhitaṁ
         khepetvā āsave sabbe visuddhāsiṁ sunimmalā.
         Tatohaṁ vinayaṁ sabbaṁ santike sabbadassino
         uggahiṁ sabbavitthāraṁ byāhariṁ ca yathātathaṁ.
         Jino tasmiṁ guṇe tuṭṭho etadagge ṭhapesi maṁ
         aggaṁ 1- vinayadhārīnaṁ paṭācārāva 2- ekikā.
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassa atthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.

  *  *  *  *  *  *
  Footnote:1 Ma. aggā. 2 Po. Yu. ca.
-------------------------------------------------
[page 324]
        Itthaṁ sudaṁ paṭācārā bhikkhunī imā gāthāyo abhāsitthāti.
                Paṭācārātheriyā apadānaṁ samattaṁ.
                          Uddānaṁ
         ekuposathikā ceva salaḷā cātha modakā
         ekāsanā pañcadīpā naḷamālī ca gotamī.
         Khemā uppalavaṇṇā ca paṭācārā ca bhikkhunī
         gāthāsatāni pañceva 1- nava cāpi taduttari.
                   Ekuposathavaggo dutiyo.
                     --------------

  *  *  *  *  *  *
  Footnote:1 Po. Yu. ... cattāri navutiṁ sattameva ca.
-------------------------------------------------
[page 325]
                    Tatiyo kuṇḍalakesīvaggo
                paṭhamaṁ kuṇḍalakesītheriyāpadānaṁ (21)
   [161] Padumuttaro nāma jino sabbadhammāna pāragū
         ito satasahassamhi kappe upapajji nāyako.
         Tadāhaṁ haṁsavatiyā jātā seṭṭhikule ahu
         nānāratanapajjote mahāsukhasamappitā.
         Upetvā taṁ mahāvīraṁ assosiṁ dhammamuttamaṁ
         tato jātappasādāhaṁ upesiṁ saraṇaṁ jinaṁ.
         Tadā mahākāruṇiko padumuttaranāyako 1-
         khippābhiññānamagganti 2- ṭhapayi 3- bhikkhuniṁ subhaṁ.
         Taṁ sutvā muditā hutvā dānaṁ datvā mahesino
         nipacca sirasā pāde taṁ ṭhānaṁ abhipatthayiṁ.
         Anumodi mahāvīro bhadde yantebhipatthitaṁ
         samijjhissati taṁ sabbaṁ sukhinī hohi nibbutā.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         bhaddā kuṇḍalakesāti hessati satthusāvikā.

  *  *  *  *  *  *
  Footnote:1 Ma. ..ṇāmako. 2 Po. Yu. khippābhiññā namaggatte. 3 Ma. Yu. ṭhapesi.
-------------------------------------------------
[page 326]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tato cutā yāmamagaṁ tatohaṁ tusitaṁ gatā
         tato ca nimmānaratiṁ vasavattipuraṁ gatā 1-.
         Yattha yatthūpapajjāmi tassa kammassa vāhasā
         tattha tattheva rājūnaṁ mahesittamakārayiṁ.
         Tato cutā manussesu rājūnaṁ cakkavattinaṁ
         maṇḍalīnañca rājūnaṁ mahesittamakārayiṁ.
         Sampattiṁ anubhotvāna devesu mānusesu ca
         sabbattha sukhitā hutvā nekakappesu saṁsariṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.
         Tassa dhītā catutthāsiṁ bhikkhudāsīti 2- vissutā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsaṁ vassasahassāni vicarimha atanditā.
         Komāribrahmacariyaṁ rājakaññā sukheṭṭhitā
         buddhopaṭṭhānaniratā muditā satta dhītaro.

  *  *  *  *  *  *
  Footnote:1 Ma. Yu. tato. ito paraṁ īdisameva. 2 Ma. bhikkhudāyīti. Yu. bhikkhadāyīti.
-------------------------------------------------
[page 327]
         Samaṇī samaṇaguttā ca bhikkhunī bhikkhudāsikā
         dhammā ceva sudhammā ca sattamī saṅghadāsikā.
         Khemā uppalavaṇṇanā ca paṭācārā ahantadā
         kisāgotamī dhammadinnā visākhā hoti sattamī.
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni giribbajapuruttame
         jātā seṭṭhikule phīte yadāhaṁ yobbane ṭhitā.
         Coraṁ vadhatthaṁ niyyantaṁ disvā rattā tahiṁ ahaṁ
         pitā me taṁ sahassena mocayitvā vadhā tato.
         Adāsi tassa maṁ tāto viditvāna manaṁ mama
         tassāhamāsi 1- vissaṭṭhā ativa dayitā hitā.
         So me bhūsanalobhena baliṁ 2- paccāharaṁ diso
         corappapātaṁ netvāna pabbate 3- cetayi vadhaṁ.
         Tadāhaṁ paṇamitvāna sattukaṁ sukatañjalī
         rakkhantī attano pāṇaṁ imaṁ vacanamabraviṁ.
         Idaṁ suvaṇṇakāyuraṁ 4- muttā veḷuriyā bahū
         sabbaṁ 5- harassu bhaddante mañca dāsīti sāvaya.
         Oropayassu kalyāṇi mā 6- bāḷhaṁ paridevasi
         na cāhaṁ abhijānāmi ahantvā vanamāgataṁ 7-.

  *  *  *  *  *  *
  Footnote:1 Ma. ..ṃāsiṁ. 2 Ma. balimajjhāsayo diso. Yu. mārapaccāhaṭaṁ diso. 3 Ma. Yu.
 pabbataṁ. 4 Ma. Yu. suvaṇṇakeyūraṁ. 5 Yu. saccaṁ. 6 Yu. mā bahuṁ paridevayi.
 7 Ma. Yu. dhanamābhataṁ.
-------------------------------------------------
[page 328]
         Yato sarāmi attānaṁ yato pattosmi viññutaṁ
         na cāhaṁ abhijānāmi aññaṁ piyataraṁ tayā.
         Ehi taṁ upaguyhissaṁ katvāna taṁ padakkhiṇaṁ
         taṁ vandāmi 1- puna natthi mama tuyhañca saṅgamo.
         Na hi sabbesu ṭhānesu puriso hoti paṇḍito
         itthīpi paṇḍitā hoti tattha tattha vicakkhaṇā.
         Na hi sabbesu ṭhānesu puriso hoti paṇḍito
         itthīpi paṇḍitā hoti lahuṁ atthaṁ vicintitā 2-.
         Lahuñca vata khippañca nekatthe 3- samacetayi
         cittapuṇṇāyatāneva 4- tadāhaṁ sattukaṁ vadhiṁ.
         Yo ca uppatitaṁ atthaṁ na khippaṁ anubujjhati
         so haññate mandamati corova girigabbhare.
         Yo ca uppatitaṁ atthaṁ khippameva nibodhati
         muccate sattusambādhā tadāhaṁ sattukā yathā.
         Tadāhaṁ pātayitvāna giriduggamhi sattukaṁ
         santikaṁ setavatthānaṁ upetā 5- pabbajiṁ ahaṁ.
         Saṇḍāsena ca kese me luñcitvā sabbaso tadā
         pabbajitvāna samayaṁ ācikkhiṁsu nirantaraṁ.
         Tato taṁ uggahetvāna 6- nisīditvāna ekikā
         samayaṁ taṁ vicintesiṁ 7- suvāno 8- mānusaṁ karaṁ.

  *  *  *  *  *  *
  Footnote:1 Ma. Yu. na ca dāni puno atthi. 2 Ma. Yu. vicintikā.
 3 Ma. Yu. nikatthe samacetayiṁ. 4 Ma. migaṁ uṇṇāyatā evaṁ. Yu. migaṁ puṇṇāyateneva.
 5 Yu. upetvā. 6 Ma. uggahetvāhaṁ. 7 Yu. vicintemi. 8 Yu. suvānā.
-------------------------------------------------
[page 329]
         Chinnaṁ gayha samīpe me pātayitvā apakkami
         disvā nimittaṁ alabhiṁ tiṭṭhantaṁ 1- puḷavākulaṁ.
         Tato uṭṭhāya saṁviggā āpucchiṁ sahadhammike
         te avocuṁ vijānanti taṁ atthaṁ sakyabhikkhavo.
         Sāhaṁ tamatthaṁ pucchissaṁ upetvā buddhasāvake
         te mamādāya gacchiṁsu buddhaseṭṭhassa santike.
         So me dhammamadesesi khandhāyatanadhātuyo
         asubhāniccaṁ dukkhāti anattāti ca nāyako.
         Tassa dhammaṁ suṇitvāhaṁ dhammacakkhuṁ visodhayiṁ
         tato viññātasaddhammā pabbajjaṁ upasampadaṁ.
         Āyācito 2- tadā āha ehi bhaddeti nāyako
         tadāhaṁ upasampannā parittaṁ toyamaddasaṁ.
         Pādapakkhālanenāhaṁ ñatvā saudayabbayaṁ
         tathā sabbepi saṅkhārā 3- iti saṁcintayiṁ tadā.
         Tato cittaṁ vimucci 4- me anupādāya sabbaso
         khippābhiññānamaggamme tadā paññāpayi jino.
         Iddhīsu ca vasī homi dibbāya sotadhātuyā
         paracittāni jānāmi satthusāsanakārikā.
         Pubbenivāsaṁ jānāmi dibbacakkhuṁ visodhitaṁ
         khepetvā āsave sabbe visuddhāsiṁ sunimmalā.

  *  *  *  *  *  *
  Footnote:1 Ma. Yu. hatthaṁ taṁ. 2 Yu. āyā2ciṁ so. 3 Ma. saṅkhāre īdisaṁ cintayiṁ tadā.
 4 Yu. vimuttaṁ.
-------------------------------------------------
[page 330]
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassatthāya 1- pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Atthadhammaniruttīsu paṭibhāṇe tatheva ca
         ñāṇaṁ me vipulaṁ 2- suddhaṁ buddhaseṭṭhassa vāhasā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ bhaddā kuṇḍalakesā bhikkhunī imā gāthāyo abhāsitthāti.
                Kuṇḍalakesītheriyā apadānaṁ samattaṁ.
                Dutiyaṁ kisāgotamītheriyāpadānaṁ (22)
   [162] Padumuttaro nāma jino sabbadhammāna pāragū
         ito satasahassamhi kappe uppajji nāyako.

  *  *  *  *  *  *
  Footnote:1 Yu. yassa catthāya. ito paraṁ īdisameva. 2 Ma. Yu. sabbattha vimalaṁ.
-------------------------------------------------
[page 331]
         Tadāhaṁ haṁsavatiyaṁ jātā aññatare kule
         upetvā taṁ naravaraṁ saraṇaṁ samupāgamiṁ.
         Dhammañca tassa assosiṁ catusaccūpasañhitaṁ
         madhuraṁ paramassādaṁ cittasantisukhāvahaṁ 1-.
         Tadāpi 2- bhikkhuniṁ dhīro lūkhacīvaradhārikaṁ 3-
         ṭhapento etadaggamhi vaṇṇayi purisuttamo.
         Janetvānappakaṁ pītiṁ sutvā bhikkhuniyā guṇaṁ 4-
         kāraṁ katvāna buddhassa yathāsatti 5- yathābalaṁ.
         Nipacca munidhīrantaṁ taṁ ṭhānaṁ abhipatthayiṁ
         tadānumodi sambuddho ṭhānalābhāya nāyako.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         kisāgotami nāma nāmena hessati satthusāvikā.
         Taṁ sutvā muditā hutvā yāvajīvaṁ tadā jinaṁ
         mettacittā paricariṁ paccayehi vināyakaṁ.
         Tehi 6- kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.

  *  *  *  *  *  *
  Footnote:1 Ma. vaṭṭasantisukhāvahaṁ. 2 Ma. tadā ca. Yu. kadāci. 3 Ma. ..ḍhāriniṁ.
 4 Ma. guṇe. 5 Yu. yathāsattiṁ. 6 Ma. Yu. tena kammena sūkatena.
-------------------------------------------------
[page 332]
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.
         Pañcamī tassa dhītāhaṁ 1- dhammā nāmena vissutā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsavassasahassāni vicarimha atanditā.
         Komāribrahmacariyaṁ rājakaññā sukhe ṭhitā
         buddhopaṭṭhānaniratā muditā satta dhītaro.
         Samaṇī samaṇaguttā ca bhikkhunī bhikkhudāsikā
         dhammā ceva sudhammā ca sattamī saṅghadāsikā.
         Khemā uppalavaṇṇā ca paṭācārā ca kuṇḍalā
         ahañca dhammadinnā ca visākhā hoti sattamī.
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni jātā seṭṭhikule ahaṁ
         duggate adhane nīce 2- gatā ca sadhanaṁ kulaṁ.
         Patiṭṭhapetvāna 3- sesā me dissanti 4- adhanā iti
         yadā ca pasutā 5- āsiṁ sabbesaṁ dayitā tadā.
         Yadā so taruṇo putto 6- komārako 7- sukheṭṭhito
         sapāṇamiva kanto me tadā 8- yamavasaṁ gato.

  *  *  *  *  *  *
  Footnote:1 Ma. Yu. dhītāsiṁ. 2 Ma. naṭṭhe. Yu. niṭṭhe. 3 Ma. Yu. patiṁ ṭhapetvā.
 4 Ma. dessanti. 5 Yu. sasutā. 6 Ma. Yu. bhaddo. 7 Ma. komalako.
 Yu. komalaṅgo. 8 Yu. tadāyaṁ parasaṅgato.
-------------------------------------------------
[page 333]
         Sokaṭṭā dinavadanā assunettā rudamukhā
         mataṁ 1- kuṇapamādāya vilapantī gamāmahaṁ.
         Tadā ekena sandiṭṭhā upetvā bhisakkuttamaṁ 2-
         avocaṁ dehi bhesajjaṁ puttasañjīvananti bho.
         Na vijjante matā yasmiṁ gehe siddhatthakaṁ tato
         āharāti jino āha vinayopāyakovido.
         Tadā gamitvā sāvatthiṁ na 3- labhiṁ tādisaṁ gharaṁ
         kuto siddhatthakaṁ tasmā tato laddhā satiṁ ahaṁ.
         Kuṇapaṁ chaḍḍayitvāna upesiṁ lokanāyakaṁ
         dūrato ca 4- mamaṁ disvā avoca madhurassaro.
         Yo ca vassasataṁ jīve apassaṁ udayabbayaṁ
         ekāhaṁ jīvitaṁ seyyo passato udayabbayaṁ.
                  Na gāmadhammo nigamassa dhammo
                  na cāpiyaṁ ekakulassa dhammo
                  sabbassa lokassa sadevakassa
                  esova 5- dhammo yadidaṁ aniccatā.
         Sāhaṁ 6- sutvānimā gāthā dhammacakkhuṁ visodhayiṁ
         tato viññātasaddhammā pabbajiṁ anagāriyaṁ.
         Tathāpi pabbajitā santī yuñjantī jinasāsane
         na cireneva kālena arahattaṁ apāpuṇiṁ.

  *  *  *  *  *  *
  Footnote:1 Yu. evaṁ. 2 Yu. bhisamuttamaṁ. 3 Yu. na labhitvādisaṁ gharaṁ. 4 Ma. Yu. va.
 5 Ma. eseva. 6 Yu. sahā sutvānimā gāthā.
-------------------------------------------------
[page 334]
         Iddhīsu ca vasī homi dibbāya sotadhātuyā
         paracittāni jānāmi satthusāsanakārikā.
         Pubbenivāsaṁ jānāmi dibbacakkhuṁ visodhitaṁ
         khepetvā āsave sabbe visuddhāsiṁ sunimmalā.
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassatthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Atthadhammaniruttīsu paṭibhāṇe tatheva ca
         jhānaṁ me vipulaṁ suddhaṁ buddhaseṭṭhassa vāhasā.
         Saṅkārakūṭā āharitvā susānā rathiyāpica
         tato saṅghāṭikaṁ katvā lūkhaṁ dhāremi cīvaraṁ.
         Jino tasmiṁ guṇe tuṭṭho lūkhacīvaradhāraṇe
         ṭhapesi etadaggamhi parisāsu vināyako.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
-------------------------------------------------
[page 335]
        Itthaṁ sudaṁ kisāgotamī bhikkhunī imā gāthāyo abhāsitthāti.
                Kisāgotamītheriyā apadānaṁ samattaṁ.
                Tatiyaṁ dhammadinnātheriyāpadānaṁ (23)
   [163] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Tadāhaṁ haṁsavatiyā kule aññatare ahu
         parakammaṁ 1- karī āsiṁ nipakā sīlasaṁvutā.
         Padumuttarassa buddhassa sujāto aggasāvako
         vihārā abhinikkhamma piṇḍapātāya gacchati.
         Ghaṭaṁ gahetvā gacchantī tadā udakahārikā
         taṁ disvā adadiṁ pūvaṁ 2- pasannā sehi pāṇibhi.
         Paṭiggahetvā tattheva nisinno paribhuñji so
         tato netvāna taṁ gehaṁ adāsiṁ tassa bhojanaṁ.
         Tato me ayyako tuṭṭho akāsi 3- suṇisaṁ sakaṁ
         sassuyā saha gantvāna sambuddhaṁ abhivādayiṁ.
         Tadā so dhammakathikaṁ bhikkhuniṁ parikittayaṁ
         ṭhapesi etadaggamhi taṁ sutvā muditā ahaṁ.
         Nimantayitvā sugataṁ sasaṅghaṁ lokanāyakaṁ
         mahādānaṁ daditvāna taṁ ṭhānaṁ abhipatthayiṁ.

  *  *  *  *  *  *
  Footnote:1 Ma. Yu. parakammakārī. 2 Yu. sūpaṁ. 3 Ma. Yu. akarī.
-------------------------------------------------
[page 336]
         Tato maṁ sugato āha ghananinnādasussuro 1-
         mamupaṭṭhānaniratā 2- sasaṅghaparivesikā.
         Saddhammassavane yuttā guṇavaḍḍhitamānasā
         bhadde bhavassu muditā lacchasetaṁ 3- paṇidhiphalaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         dhammadinnāti nāmena hessati satthusāvikā.
         Taṁ sutvā muditā hutvā yāvajīvaṁ mahāmuniṁ
         mettacittā paricariṁ paccayehi vināyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Upaṭṭhāko mahesissa tadā āsi narissaro
         kāsirājā kikī nāma bārāṇasipuruttame.
         Chaṭṭhā tassa 4- ahaṁ dhītā sudhammā iti vissutā
         dhammaṁ sutvā jinaggassa pabbajjaṁ samarocayiṁ.
         Anujāni na no tāto agāreva tadā mayaṁ
         vīsaṁ vassasahassāni vicarimha atanditā.
                      Tatiyaṁ bhāṇavāraṁ.

  *  *  *  *  *  *
  Footnote:1 Ma. Yu. ... sussaro. 2 Ma. Yu. mamupaṭṭhānanirate sasaṅghaparivesike.
 mamupaṭṭhānayutte sasaṅghaparimānase. 3 Ma. Yu. lacchase. 4 Ma. Yu. tassāsahaṁ.
-------------------------------------------------
[page 337]
         Komāribrahmacariyaṁ rājakaññā sukheṭṭhitā
         buddhopaṭṭhānaniratā muditā satta dhītaro.
         Samaṇī samaṇaguttā ca bhikkhunī bhikkhudāsikā
         dhammā ceva sudhammā ca sattamī saṅghadāsikā.
         Khemā uppalavaṇṇā ca paṭācārā ca kuṇḍalā
         gotamī ca ahaṁ ceva visākhā hoti sattamī.
         Tehi kammehi sukatehi cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni giribbajapuruttame
         jātā seṭṭhikule phīte sabbakāmasamiddhane.
         Yadā rūpaguṇūpetā paṭhame yobbane ṭhitā
         tadā parakulaṁ gantvā vasiṁ sukhasamappitā.
         Upetvā lokasaraṇaṁ suṇitvā dhammadesanaṁ
         anāgāmiphalaṁ patto sāmiko me subuddhimā.
         Tadā 1- taṁ anujānetvā pabbajiṁ anagāriyaṁ
         na cireneva kālena arahattaṁ apāpuṇiṁ.
         Tadā upāsako so maṁ upagantvā apucchatha
         gambhīre nipuṇe pañhe te sabbe byākariṁ ahaṁ.
         Jino tasmiṁ guṇe tuṭṭho etadagge ṭhapesi maṁ
         bhikkhuniṁ dhammakathikaṁ nāññaṁ passāmi edisaṁ.

  *  *  *  *  *  *
  Footnote:1 Ma. Yu. tadāhaṁ.
-------------------------------------------------
[page 338]
         Dhammadinnā yathā dhīrā evaṁ dhāretha bhikkhavo
         evāhaṁ paṇḍitā nāma 1- nāyakenānukampitā.
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassatthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Iddhīsu ca vasī homi dibbāya sotadhātuyā
         paracittāni jānāmi buddhasāsanakārikā 2-.
         Pubbenivāsaṁ jānāmi dibbacakkhuṁ visodhitaṁ
         khepetvā āsave sabbe visuddhāsiṁ sunimmalā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
        Itthaṁ sudaṁ dhammadinnā bhikkhunī imā gāthāyo abhāsitthāti.
                Dhammadinnātheriyā apadānaṁ samattaṁ.

  *  *  *  *  *  *
  Footnote:1 Ma. Yu. homi. 2 Ma. Yu. satthusāsana ....
-------------------------------------------------
[page 339]
                 Catutthaṁ sakulātheriyāpadānaṁ (24)
   [164] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Hitāya sabbasattānaṁ sukhāya vadataṁ varo
         atthāya purisājañño paṭipanno sadevake.
         Yasaggappatto sirimā kittivaṇṇabhato 1- jino
         pūjito 2- sabbalokassa disā sabbā suvissuto.
         Uttiṇṇavicikiccho so vītivattakathaṁkatho
         sampuṇṇamanasaṅkappo patto sambodhimuttamaṁ.
         Anuppannassa maggassa uppādetā naruttamo
         anakkhātañca akkhāsi asañjātañca sañjanī.
         Maggaññū ca maggavidū maggakkhāyī narāsabho
         maggassa kusalo satthā sārathīnaṁ varuttamo.
         Mahākāruṇiko nātho 3- dhammaṁ deseti nāyako
         nimugge kāmapaṅkamhi 4- samuddharati pāṇino.
         Tadāhaṁ haṁsavatiyaṁ jātā khattiyanandanā
         surūpā sadhanā cāpi 5- dayitā ca 6- sirīmatī.
         Ānandassa mahārañño dhītā paramasobhanā
         vemātā bhaginī cāpi padumuttaranāmino.

  *  *  *  *  *  *
  Footnote:1 Ma. Yu. kittivaṇṇagato. 2 Yu. jino sabbassa lokassa. 3 Ma. Yu. satthā.
 4 Yu. mohapaṅkamhi. 5 Yu. sadhanā ṭhāsiṁ. 6 Yu. va.
-------------------------------------------------
[page 340]
         Rājakaññāhi sahitā sabbābharaṇabhūsitā
         upagamma 1- mahāvīraṁ assosiṁ dhammadesanaṁ.
         Tadā hi so lokavidū 2- bhikkhuniṁ dibbacakkhukaṁ 3-
         catuparisāya 4- majjhe aggaṭṭhāne ṭhapesi taṁ.
         Suṇitvā tamahaṁ haṭṭhā dānaṁ datvāna satthuno
         pūjetvāna ca sambuddhaṁ dibbacakkhuṁ apatthayiṁ.
         Tato avoca maṁ satthā nande lacchasi patthitaṁ
         padīpadhammadānānaṁ phalametaṁ sunicchitaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         sakulāti 5- ca nāmena hessasi satthusāvikā.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Paribbājikinī 6- āsiṁ tadāhaṁ ekacārinī
         bhikkhāya vicaritvāna alabhiṁ telamattakaṁ.
         Tena dīpaṁ padīpetvā 7- upaṭṭhiṁ sabbasaṁvaraṁ 8-
         cetiyaṁ dipadaggassa vippasannena cetasā.

  *  *  *  *  *  *
  Footnote:1 Ma. upāgamma. 2 Ma. lokagaru. Yu. lokagurū. 3 Yu. dibbacakkhukiṁ.
 4 Ma. kittayaṁ parisāmajjhe. Yu. kittayī.... 5 Ma. Yu. sakulā nāma nāmena.
 6 Ma. paribbājakinī. 7 Yu. pajāle2tvā. 8 Ma. sabbasaṁvariṁ.
-------------------------------------------------
[page 341]
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Yattha yatthūpapajjāmi tassa kammassa vāhasā
         sañjalanti 1- mahādīpā tattha tattha gatāya me.
         Tirokuḍḍaṁ tiroselaṁ samatiggayha pabbataṁ
         passāmahaṁ yadicchāmi dīpadānassidaṁ phalaṁ.
         Visuddhanayanā homi yasasā pajjalāmahaṁ 2-
         saddhā paññavatī 3- ceva dīpadānassidaṁ phalaṁ.
         Pacchime ca bhave dāni jātā vippakule ahaṁ
         pahūtadhanadhaññamhi mudite rājapūjite.
         Ahaṁ sabbaṅgasampannā sabbābharaṇabhūsitā
         purappavese sugataṁ vātapāne ṭhitā ahaṁ.
         Disvā jalantaṁ yasasā devamanussasakkataṁ
         anubyañjanasampannaṁ lakkhaṇehi vibhūsitaṁ.
         Udaggacittā sumanā pabbajjaṁ samarocayiṁ
         na cireneva kālena arahattaṁ apāpuṇiṁ.
         Iddhīsu ca vasī homi dibbāya sotadhātuyā
         paracittāni jānāmi satthusāsanakārikā.
         Pubbenivāsaṁ jānāmi dibbacakkhuṁ visodhitaṁ
         khepetvā āsave sabbe visuddhāsiṁ sunimmalā.

  *  *  *  *  *  *
  Footnote:1 Ma. pajjalanti. 2 Ma. Yu. ca jalāmahaṁ. 3 Yu. paññā satī ceva.
-------------------------------------------------
[page 342]
         Pariciṇṇo mayā satthā kataṁ buddhassa sāsanaṁ
         ohito garuko bhāro bhavanetti samūhatā.
         Yassatthāya pabbajitā agārasmā anagāriyaṁ
         so me attho anuppatto sabbasaṁyojanakkhayo.
         Tato mahākāruṇiko etadagge ṭhapesi maṁ
         dibbacakkhukānaṁ 1- aggā sakulāti naruttamo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ sakulā bhikkhunī imā gāthāyo abhāsitthāti.
                 Sakulātheriyā apadānaṁ samattaṁ.
                 Pañcamaṁ nandātheriyāpadānaṁ (25)
   [165] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.

  *  *  *  *  *  *
  Footnote:1 Yu. dibbacakkhukinaṁ
-------------------------------------------------
[page 343]
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi 1-.
         Evaṁ nirākulaṁ āsi suññataṁ titthiyehi ca
         vicittaṁ arahantehi vasībhūtehi tādibhi.
         Ratanānaṭṭhapaññāsaṁ uggato 2- so mahāmuni
         kañcanagghiyasaṅkāso dvattiṁsavaralakkhaṇo.
         Vassasatasahassāni āyu vijjati 3- tāvade
         tāvatā tiṭṭhamāno so tāresi janataṁ bahuṁ.
         Tadāhaṁ haṁsavatiyaṁ jātā seṭṭhikule ahu
         nānāratanapajjote mahāsukhasamappitā.
         Upetvā taṁ mahāvīraṁ assosiṁ dhammadesanaṁ
         amataṁ paramassādaṁ paramatthaṁ nivedakaṁ.
         Tadā nimantayitvāna sasaṅghaṁ lokanāyakaṁ 4-
         datvā tassa mahādānaṁ pasannā sehi pāṇibhi.
         Jhāyinīnaṁ bhikkhunīnaṁ aggaṭṭhānaṁ apatthayiṁ
         nipacca sirasā vīraṁ sasaṅghaṁ lokanāyakaṁ.
         Tadā adantadamako tilokasaraṇo pabhū
         byākāsi narasundharo 5- lacchasetaṁ supatthitaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.

  *  *  *  *  *  *
  Footnote:1 Ma. Yu. patiṭṭhapi. ito paraṁ īdisameva. 2 Ma. uggato va mahāmuni.
 3 Yu. tiṭṭhati. 4 Yu. tibhavantagaṁ. 5 Ma. narasārathi. Yu. narasaddūlo.
-------------------------------------------------
[page 344]
         Tassa dhammesu dāyādā orasā dhammanimmitā
         nandāti nāma nāmena hessati satthusāvikā.
         Taṁ sutvā muditā hutvā yāvajīvaṁ tadā jinaṁ
         mettacittā paricariṁ paccayehi vināyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Tato cutā yāmamagaṁ tatohaṁ tusitaṁ gatā 1-
         tato ca nimmānaratiṁ vasavattipuraṁ gatā.
         Yattha yatthūpapajjāmi tassa kammassa vāhasā
         tattha tattheva rājūnaṁ mahesittamakārayiṁ.
         Tato cutā manussatte rājūnaṁ cakkavattinaṁ
         maṇḍalīnañca rājūnaṁ mahesittamakārayiṁ.
         Sampattiṁ anubhotvāna devesu manujesu ca
         sabbattha sukhitā hutvā nekakappesu saṁsariṁ.
         Pacchime bhavasampatte purasmiṁ 2- kapilavhaye
         rañño suddhodanassāhaṁ dhītā āsiṁ aninditā.
         Raṁsiriva 3- rūpiniṁ disvā nanditaṁ āsi taṁ kulaṁ
         tena nandāti me nāmaṁ sundarā 4- pavarā ahaṁ.
         Yuvatīnañca sabbāsaṁ kalyāṇīti ca vissutā
         tasmiṁpi nagare ramme ṭhapetvā taṁ yasodharaṁ.

  *  *  *  *  *  *
  Footnote:1 Yu. agaṁ. 2 suramme. 3 Ma. Yu. siriyā .... 4 Ma. Yu. sundaraṁ pavaraṁ ahuṁ.
-------------------------------------------------
[page 345]
         Jeṭṭho bhātā tilokaggo pacchimo 1- arahā tathā
         ekakinī 2- gahaṭṭhāhaṁ mātuyā paricoditā.
         Sākiyamhi kule jātā putte buddhānujā tuvaṁ
         nandenapi vinā bhūtā agāre kiṁ nu lacchasi 3-.
         Jarāvasānaṁ yobbaññaṁ rūpaṁ asucisammataṁ
         rogantamapicārogyaṁ jīvitaṁ maraṇantikaṁ.
         Idaṁpi te subhaṁ rūpaṁ sasikantaṁ 4- manoharaṁ
         bhūsanānaṁ 5- alaṅkāraṁ sirisaṅketasannibhaṁ.
         Pūjitaṁ lokasāraṁva nayanānaṁ rasāyanaṁ
         puññānaṁ kittijananaṁ okkākakulanandanaṁ.
         Na cireneva kālena jarā samabhibhossati 6-
         pahāya 7- gehaṁ gārayhaṁ cara dhammamanindite.
         Sutvāhaṁ mātu vacanaṁ pabbajiṁ anagāriyaṁ
         dehena na tu cittena rūpayobbanalolitā 8-.
         Mahatā ca payattena jhānajjhena saraṁ mamaṁ
         kātuñca vadate mātā na cāhaṁ tattha ussukā.
         Tato mahākāruṇiko disvā maṁ kamalānanaṁ 9-
         nibbindanatthaṁ rūpasmiṁ mama cakkhupathe jino.
         Sakena ānubhāvena itthiṁ māpesi sobhanaṁ 10-
         dassanīyaṁ suruciraṁ mamatopi surūpiniṁ.

  *  *  *  *  *  *
  Footnote:1 Yu. majjhimo. 2 Ma. Yu. ekākinī. 3 Ma. ... nu acchasi. Yu. ... na
 acchasi. 4 Yu. passa kantaṁ .... 5 Yu. maṁ bhūsanaṁ alaṅkāraṁ. 6 Ma. samadhisessati.
 Yu. samadhihessati. 7 Ma. Yu. vihāya gehaṁ kāruññe. 8 Ma. Yu. ..ḷāḷitā.
 9 Ma. Yu. kāmalālasaṁ. 10 Ma. Yu. sobhiniṁ.
-------------------------------------------------
[page 346]
         Tamahaṁ vimhitā disvā ativimhitadehiniṁ 1-
         cintayiṁ saphalaṁ meti nettalābhañca mānusaṁ.
         Tamahaṁ ehi subhaṇe 2- yenattho taṁ vadehi me
         kulante nāmagottañca vada me yadi te piyaṁ.
         Na pañhakālo 3- subhaṇe ucchaṅge maṁ nivesaya 4-
         sīdantiva mamaṅgāni pasuppaya 5- muhuttakaṁ.
         Tato sīsaṁ mamaṅke sā katvā sayi susobhaṇā 6-
         tassā lalāte 7- patitā luddhā paramadāruṇā.
         Saha tassā nipātena pīḷakā upapajjatha
         pagghariṁsu pabhinnā ca kuṇapā pubbalohitā.
         Sambhinnaṁ 8- vadanañcāpi kuṇapapūtigandhikaṁ 9-
         uddhumātaṁ vinīlañca sabbañcāpi 10- sarīrakaṁ.
         Sā pavedhitasabbaṅgī nissasantī mahuṁ mahuṁ
         vedayantī sakaṁ dukkhaṁ karuṇaṁ paridevayi.
         Dukkhena dukkhitā homi phusayantī ca vedanā
         mahādukkhe nimuggamhi saraṇaṁ hohi me sakhī.
         Kuhiṁ vadanasobhante kuhinte tuṅganāsikā
         tambabimbavaroṭṭhante vadanante kuhiṁ gataṁ.
         Kuhiṁ sasinibhaṁ vaṇṇaṁ kambugivā kuhiṁ gatā
         dāmāmālañca te kaṇṇaṁ vevaṇṇaṁ samupāgataṁ.

  *  *  *  *  *  *
  Footnote:1 Yu. avinicchitadehiniṁ. 2 Ma. Yu. subhage. ito paraṁ īdisameva. 3 Ma. vañcakālo.
 4 Ma. nivāsaya. 5 Yu. passayissaṁ. 6 Ma. Yu. sulocanā. 7 Ma. Yu.
 nalāte. 8 Ma. pabhinnaṁ. 9 Ma. ...gandhanaṁ. 10 Ma. pubbañcāpi.
-------------------------------------------------
[page 347]
         Makulapadumākārā 1- kalasāva 2- payodharā
         pabhinnā pūtikuṇapā duṭṭhagandhajamāgatā 3-.
         Vedimajjhā 4- puthussoṇi suṇāva nītakibbisā
         jātā amajjhabharitā aho rūpaṁ asassataṁ.
         Sabbaṁ sarīrasañjātaṁ pūtigandhaṁ bhayānakaṁ
         susānamiva jegucchaṁ 5- ramante yattha bāliyā 6-.
         Tadā mahākāruṇiko bhātā me lokanāyako
         disvā saṁviggacittaṁ maṁ imā gāthā abhāsatha.
         Āturaṁ kuṇapaṁ pūtiṁ passa nande samussayaṁ
         asubhāya cittaṁ bhāvehi ekaggaṁ susamāhitaṁ.
         Yathā idaṁ tathā etaṁ yathā etaṁ tathā idaṁ
         duggandhaṁ pūtikaṁ vāti bālānaṁ abhinanditaṁ.
         Evametaṁ avekkhanti rattindivamatanditā
         tato sakāya paññāya abhinibbijja dakkhasi.
         Tatohaṁ āsi 7- saṁviggā sutvā gāthā subhāsitā
         tatraṭṭhitāvahaṁ santī arahattaṁ apāpuṇiṁ.
         Yattha yattha nisinnāhaṁ tadā jhānaparāyanā
         jino tasmiṁ guṇe tuṭṭho etadagge ṭhapesi maṁ.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.

  *  *  *  *  *  *
  Footnote:1 Ma. Yu. makuḷakhārakākārā. 2 Ma. kalikāva. 3 Ma. duṭṭhagandhittamāgatā.
 Yu. ...gandhitavamāgatā. 4 Ma. vedimajjhāva susussoṇī. 5 Ma. bībhacchaṁ.
 6 Ma. Yu. bālisā. 7 Ma. atisaṁviggā.
-------------------------------------------------
[page 348]
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
          Itthaṁ sudaṁ nandā bhikkhunī janapadakalyāṇī imā gāthāyo
                       abhāsitthāti.
                 Nandātheriyā apadānaṁ samattaṁ.
                 Chaṭṭhaṁ soṇātheriyāpadānaṁ (26)
   [166] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Tadā 1- seṭṭhikule jātā sukhitā sajjitā 2- piyā
         upetvā taṁ munivaraṁ assosiṁ madhuraṁ vacaṁ.
         Āraddhaviriyānaggaṁ vaṇṇeti 3- bhikkhuniṁ jino 4-
         taṁ sutvā muditā hutvā kāraṁ katvāna satthuno.
         Abhivādiya sambuddhaṁ taṁ ṭhānaṁ patthayiṁ tadā
         anumodi mahāvīro sijjhataṁ paṇidhi tava.
         Satasahasse ito kappe okkākakulasambhavo
         gotamo nāma nāmena satthā loke bhavissati.

  *  *  *  *  *  *
  Footnote:1 Yu. tadāhaṁ. 2 Ma. pūjitā. 3 Ma. vaṇṇesi. Yu. vaṇṇentaṁ. 4 Yu. jinaṁ.
-------------------------------------------------
[page 349]
         Tassa dhammesu dāyādā orasā dhammanimmitā
         soṇāti nāma nāmena hessati satthusāvikā.
         Taṁ sutvā muditā hutvā yāvajīvaṁ tathā jinaṁ
         mettacittā paricariṁ paccayehi vināyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni jātā seṭṭhikule ahaṁ
         sāvatthiyaṁ puravare iddhe phīte mahaddhane.
         Yadā ca yobbanaṁ pattā gantvā patikulaṁ ahaṁ
         dasa puttāni ajaniṁ surūpāni visesato.
         Sukhe ṭhitā ca te sabbe jananettamanoharā
         amittānampi rucitā mama 1- pageva te piyā.
         Tato mayhaṁ akāmāya dasaputtapurakkhato
         pabbajittha sa me bhattā devadevassa sāsane.
         Tadekikā vicintesiṁ jīvitenālamatthu me
         jināya 2- patiputtehi buddhāyapi 3- varākiyā.
         Ahaṁpi tattha gacchissaṁ sampatto yattha me pati
         evāhaṁ cintayitvāna pabbajiṁ anagāriyaṁ.
         Tato mamaṁ 4- bhikkhuniyo ekaṁ bhikkhunupassaye
         vihāya gañchumovādaṁ tāpehi udakaṁ iti.

  *  *  *  *  *  *
  Footnote:1 Yu. mamaṁ pāgeva. 2 Ma. cattāya. 3 Ma. Yu. vuḍḍhāya ca. 4 Ma. Yu. ca maṁ.
-------------------------------------------------
[page 350]
         Tadā udakamānetvā 1- okiritvāna kumbhiyā
         culle ṭhapetvā āsinā tato cittaṁ samādahiṁ.
         Khandhe aniccato disvā dukkhato ca anattato
         khepetvā āsave sabbe arahattaṁ apāpuṇiṁ.
         Tadāgantvā bhikkhuniyo uṇhodakamapucchisuṁ
         tejodhātuṁ adhiṭṭhāya khippaṁ santāpayiṁ jalaṁ.
         Vimhitā tā jinavaraṁ etamatthamasāvayuṁ 2-
         taṁ sutvā mudito nātho imaṁ gāthaṁ abhāsatha.
         Yo ca vassasataṁ jīve kusīto hīnavīriyo
         ekāhaṁ jīvitaṁ seyyo viriyārabhato daḷhaṁ.
         Ārādhito mahāvīro mayā suppaṭipattiyā
         āraddhaviriyānaggaṁ mamāha sa mahāmuni.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ soṇā bhikkhunī imā gāthāyo abhāsitthāti.
                 Soṇātheriyā apadānaṁ samattaṁ.

  *  *  *  *  *  *
  Footnote:1 Ma. udakamāhitvā. 2 Yu. etamatthaṁva sāvayuṁ.
-------------------------------------------------
[page 351]
              Sattamaṁ bhaddakāpilānītheriyāpadānaṁ (27)
   [167] Padumuttaro nāma jino sabbadhammāna 1- pāragū
         ito satasahassamhi kappe uppajji nāyako.
         Tadā 2- hi haṁsavatiyaṁ videho nāma nāmako
         seṭṭhī pahūtaratano tassa jāyā ahosahaṁ.
         Kadāci so narādiccaṁ upecca saparijjano
         dhammaṁ assosi buddhassa sabbadukkhakkhayāvahaṁ 3-.
         Sāvakaṁ dhutavādānaṁ aggaṁ kittesi nāyako
         sutvā sattāhikaṁ dānaṁ datvā buddhassa tādino.
         Nipacca sirasā pāde taṁ ṭhānaṁ abhipatthayiṁ 4-
         sa hāsayanto parisaṁ tadā hi narapuṅgavo.
         Seṭṭhino anukampāya imā gāthā abhāsatha
         lacchase patthitaṁ ṭhānaṁ nibbuto hohi puttaka.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādo oraso dhammanimmito
         kassapo nāma nāmena hessati satthusāvako.
         Taṁ sutvā mudito hutvā yāvajīvaṁ tadā jinaṁ
         mettacitto paricari paccayehi vināyakaṁ.

  *  *  *  *  *  *
  Footnote:1 Yu. sabbadhammesu cakkhumā. 2 Ma. Yu. tadāhu. 3 Ma. sabbadukkhabhayappahaṁ.
 4 Yu. abhipatthayi.
-------------------------------------------------
[page 352]
         Sāsanaṁ jotayitvāna so madditvā kutitthiye
         veneyyaṁ vinayitvāna 1- nibbuto so sasāvako.
         Nibbute tamhi lokagge pūjanatthāya satthuno
         ñātimitte samānetvā saha tehi akārayi.
         Sattayojanikaṁ thūpaṁ ubbedhaṁ ratanāmayaṁ
         jalantaṁ sataraṁsīva sālarājaṁva phullitaṁ.
         Sattasatasahassāni cātiyo 2- satta kārayiṁ
         naḷaggi viya jotante 3- rataneheva sattahi.
         Gandhatelehi pūretvā dīpāni ujjalayiṁ tahiṁ
         pūjanatthāya mahesissa sabbasattānukampino 4-.
         Sattasatasahassāni puṇṇakumbhāni kārayiṁ
         rataneheva puṇṇāni pūjanatthāya mahesino.
         Majjhe aṭṭhaṭṭhakumbhīnaṁ ussitā kañcanagghiyo
         atirocanti vaṇṇena sāradeva divākaro.
         Catudvāresu sobhanti toraṇā ratanāmayā
         ussitā phalakā rammā sobhanti ratanāmayā.
         Virocanti parikkhāyo 5- avaṭaṁsā sunimmitā
         ussitāni paṭākāni ratanāni virocare.
         Surattaṁ sukatañcetaṁ 6- cetiyaṁ ratanāmayaṁ
         atirocati vaṇṇena sasajjhāva divākaro.

  *  *  *  *  *  *
  Footnote:1 Ma. vinayitvā ca. 2 Ma. pātiyo tattha kārayi. Yu. ... kāriyiṁ. 3 Ma. jotantī.
 4 Ma. Yu. sabbabhūtānukampino. 5 Ma. Yu. parikkhittā. 6 Ma. Yu. sukataṁ cittaṁ.
-------------------------------------------------
[page 353]
         Thūpassa me disā tisso 1- haritālena pūrayiṁ 2-
         ekā 3- manosilāyekā añjanena ca ekikā.
         Pūjaṁ etādisaṁ rammaṁ kāretvā varavādino 4-
         adāsiṁ dānaṁ saṅghassa yāvajīvaṁ yathābalaṁ.
         Sahāhaṁ 5- seṭṭhinā tena tāni puññāni sabbaso
         yāvajīvaṁ karitvāna sahāva sugatiṁ gatā.
         Sampattiyonubhutvāna 6- devatte atha mānuse
         chāyā viya sarīrena saha teneva saṁsariṁ.
         Ekanavute ito kappe vipassī nāma nāyako
         uppajji cārunayano sabbadhammavipassako.
         Tadā hi bandhumatiyā brāhmaṇo sādhusammato
         addho santo guṇenāsi dhanena ca suduggato.
         Tadāpi tassāhaṁ āsiṁ brāhmaṇī samacetasā
         kadāci so dijavaro saṅgamesi mahāmuniṁ.
         Nisinnaṁ janakāyamhi desentaṁ amataṁpadaṁ
         sutvā dhammaṁ pamudito adāsi ekasāṭakaṁ.
         Gharaṁ ekena vatthena gantvānetaṁ mamabravi
         anumoda mahāpuññe dinnaṁ buddhassa sāṭakaṁ.
         Tadāhaṁ añjaliṁ katvā anumodiṁ suviditā
         sudinno sāṭako sāmi buddhaseṭṭhassa tādino.

  *  *  *  *  *  *
  Footnote:1 Ma. Yu. vedayo. 2 Ma. pūrayi. 3 Ma. Yu. ekaṁ manosilāyekaṁ ... ekikaṁ.
 4 Yu. varadhārino. 5 Ma. sahāva. 6 Ma. Yu. sampattiyonubhotvāna.
-------------------------------------------------
[page 354]
         Sukhito sajjito hutvā saṁsaranto bhavābhave
         bārāṇasīpure ramme rājā āsi mahīpati.
         Tadā tassa mahesīhaṁ itthīgumbassa uttamā
         tassāpi 1- dutiyikā āsiṁ pubbasinehena uttari 2-.
         Piṇḍāya vicarante so aṭṭha paccekanāyake
         disvā pamudito hutvā datvā piṇḍaṁ mahārahaṁ.
         Buddhe 3- nimantayitvāna katvā ratanamaṇḍapaṁ
         kammārehi katamaṭṭhaṁ 4- sovaṇṇaṁ satahatthakaṁ 5-.
         Samānetvāna te sabbe tesaṁ dānamadāsi so
         senāsane 6- paviṭṭhānaṁ pasanno sehi pāṇibhi.
         Taṁpi dānaṁ sahādāsiṁ kāsirājenahantadā
         punāhaṁ bārāṇasiyaṁ jātā kāsikagāmake.
         Kuṭumbikakule phīte sukhito so sabhātuko
         jeṭṭhassa bhātuno jāyā ahosiṁ supatibbatā.
         Paccekabuddhaṁ disvāna mama bhattukaniyaso
         bhātu bhattaṁ tassa datvā āgate tamhi pāvadi.
         Nābhinandittha so dānaṁ tato tassa adāsahaṁ
         buddhānāniya taṁ annaṁ puno tasseva so adā.
         Taṁ dānaṁ chaḍḍayitvāna duṭṭhā buddhassahaṁ tadā
         pattaṁ kalalapuṇṇantaṁ adāsiṁ tassa tādino.

  *  *  *  *  *  *
  Footnote:1 Ma. Yu. tassāti dayitā āsiṁ. 2 Ma. bhattuno. 3 Ma. puno. 4 Ma. Yu.
 kataṁ pattaṁ. 5 Ma. Yu. vata tattakaṁ. 6 Ma. soṇṇāsane Yu. sovaṇṇāsane.
-------------------------------------------------
[page 355]
         Dāne ca gahaṇe ceva apace padusepica
         samacittamukhaṁ 1- disvā tadāhaṁ saṁvijiṁ bhusaṁ.
         Puno pattaṁ gahetvāna sodhayitvā sugandhinā
         pasannacittā pūretvā saghataṁ sakkaraṁ adaṁ.
         Yattha yatthūpapajjāmi surūpā homi dānato
         buddhassa apakārena duggandhā madanena ca 2-.
         Puno kassapadhīrassa niṭṭhāpitamhi cetiye 3-
         sovaṇṇaṁ iṭṭhakaṁ varaṁ adāsiṁ muditā ahaṁ.
         Catujjātena gandhena temayitvā tamiṭṭhakaṁ 4-
         muttā duggandhadosamhā sabbaṅgasusamāgatā 5-.
         Sattapātisahassāni ratanehi ca sattahi
         kāretvā ghatapūrāni vaṭṭīni ca sahassaso.
         Pakkhipetvā padīpetvā ṭhapayiṁ satta pantiyo
         pūjanatthaṁ lokanāthassa vippasannena cetasā.
         Tadāpi tasmiṁ puññasmiṁ bhāginīhaṁ visesato
         puno kāsīsu sañjāto sumitto iti vissuto.
         Tassāhaṁ bhariyā āsiṁ sukhitā sajjitā piyā
         tadā paccekamunino adāsi ghanaveṭṭhanaṁ.
         Tassāpi bhāginī āsiṁ moditvā dānamuttamaṁ
         punopi kāsiraṭṭhamhi jāto koliyajātiyā.

  *  *  *  *  *  *
  Footnote:1 Yu. samacittasukhaṁ disvā mahāsaṅghaṁ cajiṁ bhusaṁ. 2 Ma. Yu. vadanena ca.
 3 Ma. nidhāyantamhi. Yu. niṭṭhāyantamhi. 4 Ma. Yu. nicayitvā.
 5 Yu. ...samuppāgatā.
-------------------------------------------------
[page 356]
         Tadā koliyaputtānaṁ satehi saha pañcahi
         pañca paccekabuddhānaṁ satāni samupaṭṭhahi 1-.
         Temāsaṁ vāsayitvāna 2- adāsi 3- ca ticīvaraṁ
         jāyā tassa tadā āsiṁ puññakammapathānugā.
         Tato cuto ahu rājā nando nāma mahāyaso
         tassāpi mahesī āsiṁ sabbakāmasamiddhinī.
         Tato 4- ahu cavitvāna brahmadatto mahīpati
         padumāvatiputtānaṁ paccekamuninaṁ tadā.
         Satāni pañcanūnāni yāvajīvaṁ upaṭṭhahiṁ
         rājuyyāne nivāsetvā nibbutāni ca pūjayiṁ.
         Cetiyāni ca kāretvā pabbajitvā ubho mayaṁ
         bhāvetvā appamaññāyo brahmalokaṁ agamhase.
         Tato cuto mahātitthe sujāto pipphalāyano
         mātā sumanadevī ca kosigotto dijo pitā.
         Ahaṁ madde janapade sākalāyaṁ puruttame
         kapilassa dijassāsiṁ dhītā mātā sucīmati.
         Ghanakañcanabimbena nimminitvāna maṁ pitā
         adā kassapadhīrassa kāmehi 5- vajjitassa ca.
         Kadāci so taruṇiko 6- gantvā kammantapekkhako
         kākādikehi khajjante pāṇe disvāna saṁviji.

  *  *  *  *  *  *
  Footnote:1 Yu. samupaṭṭhahiṁ. 2 Ma. tappayitvāna. 3 Yu. adaṁsu ca ticīvare. 4 Ma. tato
 rājā bhavitvāna. Yu. cuto. 5 Yu. kāmā sā vajjitassa me. 6 Ma. Yu. kāruṇiko.
-------------------------------------------------
[page 357]
         Gharepāhaṁ 1- tile jāte disvānātapatāpane 2-
         kimikākehi khajjante saṁvegamalabhiṁ tadā.
         Tadā so pabbaji dhīro ahaṁ taṁ anupabbajiṁ
         pañcavassāni nivasiṁ paribbājapathe 3- ahaṁ.
         Yadā pabbajitā āsi gotamī jinaposikā
         tadāhaṁ tamupāgantvā buddhena anusāsitā.
         Na cireneva kālena arahattaṁ apāpuṇiṁ
         aho kalyāṇamittattaṁ kassapassa sirīmato.
         Putto buddhassa dāyādo kassapo susamāhito
         pubbe nivāsaṁ so 4- vedi saggāpāyañca passati.
         Atho jātikkhayaṁ patto abhiññāvosito muni
         etāhi tīhi vijjāhi tevijjo hoti brāhmaṇo.
         Tatheva bhaddakāpilānī tevijjā maccuhāyinī
         dhārentī antimaṁ dehaṁ jetvā māraṁ savāhanaṁ.
         Disvā ādīnavaṁ loke ubho pabbajitā mayaṁ
         tayamhā 5- khīṇāsavā dantā sītibhūtāmha nibbutā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. ghare vāhaṁ. 2 Yu. ..ṭāpite. 3 Ma. ...vate. 4 Ma. Yu. yo.
 5 Yu. amha.
-------------------------------------------------
[page 358]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ bhaddakāpilānī bhikkhunī imā gāthāyo abhāsitthāti.
               Bhaddakāpilānītheriyā apadānaṁ samattaṁ.
                Aṭṭhamaṁ yasodharātheriyāpadānaṁ (28)
                          [1]-
   [168] Purakkhatā bhikkhunīhi satehi sahassehi sā 2-
         mahiddhikā mahāpaññā sambuddhaṁ upasaṅkamiṁ.
         Sambuddhaṁ abhivādetvā satthuno cakkalakkhaṇe
         nisinnā ekamantamhi idaṁ vacanamabraviṁ.
         Aṭṭhasattativassāhaṁ pacchimā 3- vattayi vayā
         pabbhāramhi anuppattā ārocemi mahāmuniṁ.
         Paripakko vayo mayhaṁ parittaṁ mama 4- jīvitaṁ
         pahāya vo gamissāmi kataṁ me saraṇamattano.
         Vayamhi 5- pacchime kāle maraṇaṁ uparuddhati
         ajja rattiṁ mahāvīra pāpuṇissāmi nibbutiṁ.
         Natthi jāti jarā byādhi maraṇañca mahāmune
         ajarāmarābhayapuraṁ 6- gamissāmi asaṅkhataṁ.
         Yāvatā parisā nāma samupāsanti 7- satthuno
         aparādhaṁ pajānanti khamantaṁ sammukhā mune.

  *  *  *  *  *  *
  Footnote:1 Ma. ekasmiṁ samaye ramme .pe. nikkhamitvā sakassamā.
 2 Yu. saha pañcahi. 3 Ma. pacchimo vattate vayo. Yu. pacchimo vattati vayo.
 4 Yu. ala. 5 Yu. vayo ca. 6 Ma. Yu. ajarāmaraṇaṁ pūraṁ. 7 Yu. samupāyāti.
-------------------------------------------------
[page 359]
         Saṁsaritvā 1- ca saṁsāre khalitañce mamantayi 2-
         ārocemi 3- mahāvīra aparādhaṁ khamassu me.
         Iddhiñcāpi nidassehi mama sāsanakārike
         parisānañca sabbāsaṁ kaṅkhaṁ chindassu sāsane 4-.
         Yasodharā ahaṁ vīra agāre te pajāpati
         sākiyamhi kule jātā itthīaṅge 5- patiṭṭhitā.
         Thīnaṁ satasahassānaṁ navutīnaṁ chaḷuttari
         agāre te ahaṁ vīra pāmokkhā sabbamissarā.
         Rūpācāraguṇūpetā yobbanaṭṭhāpi 6- sabbadā
         sabbā maṁ apacāyanti devatā viya mānusā.
         Kaññāsahassapamukhā 7- sakyaputtanivesane
         samānasukhadukkhā tā devatā viya nandane.
         Kāmadhātumatikkantā 8- paṇḍitā 9- rūpadhātuyā
         rūpena sadisā natthi ṭhapetvā lokanāyakaṁ.
         Sambuddhaṁ abhivādetvā iddhiṁ dassesi satthuno
         nekā nānāvidhākārā mahāiddhīpi dassayi.
         Cakkavāḷasamaṁ kāyaṁ sīsaṁ uttarato kuru
         ubho pakkhā duve dīpā jambūdīpaṁ sarīrato.
         Dakkhiṇañca saraṁ piñchaṁ nānāsākhā tu pattakā
         candañca sūriyañcakkhī merupabbatato sikhaṁ.

  *  *  *  *  *  *
  Footnote:1 Yu. saṁsarantañca. 2 Yu. tvaṁ mayi. 3 Yu. āroceva. 4 Ma. yāvatā.
 5 Yu. itthī atho. 6 Ma. Yu. yobbanaṭṭhā piyaṁ vadā. 7 Ma. Yu. ...satasahassa....
 8 Ma. ...atikkamma. 9 Ma. Yu. saṇṭhitā.
-------------------------------------------------
[page 360]
         Cakkavāḷagiriṁ tuṇḍaṁ jambūrukkhaṁ samūlakaṁ
         vījamānā upāgantvā vandate lokanāyakaṁ.
         Hatthivaṇṇaṁ tathevassaṁ pabbataṁ jalajantathā 1-
         candañca suriyaṁ meruṁ sakkavaṇṇañca dassayi.
         Yasodharā ahaṁ vīra pāde vandāmi cakkhuma
         sahassalokadhātūnaṁ phullapaddhena 2- chādayi.
         Brahmavaṇṇañca māpetvā dhammaṁ desesi suññataṁ
         yasodharā ahaṁ vīra pāde vandāmi cakkhuma.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavā parikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mayhaṁ mahāvīra uppannaṁ tava santike.
         Buddhānaṁ 3- lokanāthānaṁ saṅgamaṁ te sudassitaṁ 4-
         adhikāraṁ bahuṁ mayhaṁ tuyhatthāya mahāmune.
         Yaṁ mayhaṁ purimaṁ 5- kammaṁ kusalaṁ sarase mune
         tuyhatthāya mahāvīra puññaṁ upacitaṁ mayā.
         Abhabbaṭṭhāne vajjitvā vārayitvā anācaraṁ
         tuyhatthāya mahāvīra sañcattaṁ 6- jīvitaṁ mayā.

  *  *  *  *  *  *
  Footnote:1 Ma. jaladhiṁ. 2 Yu. phullapaccena chādayiṁ. 3 Ma. Yu. pubbānaṁ. 4 Ma. nidassitaṁ.
 5 Ma. pūritaṁ. 6 Yu. samattaṁ.
-------------------------------------------------
[page 361]
         Nekakoṭisahassāni bhariyatthāyadāsi maṁ
         na tattha vimanā homi tuyhatthāya mahāmune.
         Nekakoṭisahassāni upakārāyadāsi maṁ
         na tattha vimanā homi tuyhatthāya mahāmune.
         Nekakoṭisahassāni bhojanatthāyadāsi maṁ
         na tattha vimanā homi tuyhatthāya mahāmune.
         Nekakoṭisahassāni jīvitāni pariccajiṁ
         bhayamokkhaṁ karissanti dadāmi 1- mama jīvitaṁ
         aṅgagate alaṅkāre vatthe nānāvidhe bahū
         itthībhaṇḍe na guyhāmi tuyhatthāya mahāmune.
         Dhanadhaññapariccāgaṁ gāmāni nigamāni ca
         khettaṁ puttā ca dhītā ca paricattaṁ 2- mahāmuni.
         Hatthī assaṁ gavañcāpi dāsiyo paricārikā
         tuyhatthāya mahāvīra paricattā asaṅkhayā.
         Yaṁ mayhaṁ paṭimantesi dānaṁ dassāmi yācake
         vimanaṁ me na passāmi dadato dānamuttamaṁ.
         Nānāvidhaṁ bahuṁ dukkhaṁ saṁsāre ca bahuvidhe
         tuyhatthāya mahāvīra anubhuttaṁ 3- asaṅkhayaṁ.
         Sukhappattānumodāmi na ca dukkhesu dummanā
         sabbattha tusitā homi tuyhatthāya mahāmuni.

  *  *  *  *  *  *
  Footnote:1 Yu. cajāmi. 2 Ma. Yu. pariccattā. 3 Yu. pariccattaṁ.
-------------------------------------------------
[page 362]
         Anumaggena sambuddho yaṁ dhammaṁ abhinīhari
         anubhotvā sukhadukkhaṁ patto bodhiṁ mahāmuni.
         Brahmadevañca sambuddhaṁ gotamaṁ lokanāyakaṁ
         aññesaṁ lokanāthānaṁ saṅgamante bahuṁ mayā.
         Adhikāraṁ bahuṁ mayhaṁ tuyhatthāya mahāmuni
         gavesantī 1- buddhadhammaṁ ahante paricārikā.
         Kappasatasahasse ca caturo ca asaṅkhaye
         dīpaṅkaro mahāvīro uppajji lokanāyako.
         Paccantadesavisaye nimantetvā tathāgataṁ
         tassa āgamanaṁ maggaṁ sodhenti tuṭṭhamānasā.
         Tena kālena so āsi sumedho nāma brāhmaṇo
         maggañca paṭiyādesi āyato sabbadassino.
         Tena kālenahaṁ āsiṁ kaññā brāhmaṇasambhavā
         sumittā nāma nāmena upagañchiṁ samāgamaṁ.
         Aṭṭha uppalahatthāni pūjanatthāya satthuno
         ādāya janassa majjhe addasaṁ isimuttamaṁ 2-.
         Cirānugataṁ dayitaṁ 3- atikkantaṁ 4- manoharaṁ
         disvā tadā amaññissaṁ saphalaṁ jīvitaṁ mama.
         Parakkamantaṁ saphalaṁ addasaṁ isino tadā
         pubbakammena sambuddhe cittañcāpi pasīdi me.

  *  *  *  *  *  *
  Footnote:1 Ma. gavesato. Yu. gavesantā. 2 Ma. Yu. isimuggataṁ. 3 Yu. dassitaṁ. 4 Yu.
 paṭikkantaṁ.
-------------------------------------------------
[page 363]
         Bhiyyo cittaṁ pasādesiṁ ise udaggamānase 1-
         deyyaṁ aññaṁ na passāmi demi pupphāni te ise.
         Pañca hatthā tava hontu tayo hontu mamaṁ ise
         tena saddhiṁ samā hontu bodhitthāya 2- tava ise.
                      Catutthaṁ bhāṇavāraṁ.
         Isi gahetvā pupphāni āgacchantaṁ mahāyasaṁ
         pūjesi janassa majjhe bodhitthāya mahāisiṁ.
         Passitvā janassa majjhe dīpaṅkaramahāmuni
         viyākāsi mahāvīro isimuggatamānasaṁ.
         Aparimeyye ito kappe dīpaṅkaramahāmuni
         mama kammaṁ viyākāsi ujubhāvaṁ mahāmuni.
         Samacittā samakammā samakārī bhavissati
         piyā hessati kammena tuyhatthāya mahāise.
         Sudassanā supiyā ca manāpā 3- piyavādinī
         tassa dhammesu dāyādā viharissati 4- iddhikā.
         Yathāpi bhaṇḍasāmuggaṁ anurakkhanti sāmino
         evaṁ kusaladhammānaṁ anurakkhissate ayaṁ.
         Tassa taṁ 5- anukampanti pūrayissati pāramī
         sīhova pañjaraṁ hitvā 6- pāpuṇissati bodhiyaṁ.

  *  *  *  *  *  *
  Footnote:1 Ma. Yu. uggatamānase. 2 Ma. bodhatthāya. Yu. bodhanatthāya. ito paraṁ īdisameva.
 3 Yu. manasā. 4 Yu. piyā hessatiṁ iddhikā. 5 Ma. te. 6 Ma. bhetvā.
 Yu. hetvā.
-------------------------------------------------
[page 364]
         Aparimeyye ito kappe yaṁ maṁ buddho viyākari
         taṁ vācaṁ anumodantī evaṁkārī bhaviṁ ahaṁ.
         Tassa kammassa sukatassa tattha cittaṁ pasādayiṁ
         devamānusakaṁ yoniṁ anubhotvā asaṅkhayaṁ.
         Sukhadukkhaṁ anubhotvāna 1- devesu mānusesu ca
         pacchime bhavasampatte ajāyiṁ sākiye kule.
         Rūpavatī bhogavatī yasasīlavatī tato
         sabbaṅgasampadā homi kulesu patisakkatā 2-.
         Lābhasilokasakkāraṁ lokadhammasamāgamaṁ
         cittañca dukkhitaṁ natthi vasāmi akutobhayā.
         Vuttaṁ hetaṁ bhagavatā rañño antepure tadā
         khattiyānaṁ pure vīra upakārañca 3- niddisi.
         Upakārā ca yā nārī yā ca nārī sukhe dukkhe
         atthakkhāyī ca yā nārī yā nārī cānukampikā.
         Pañcakoṭisatā buddhā navakoṭisatāni ca
         etesaṁ devadevānaṁ mahādānaṁ pavattayiṁ.
         Adhikāraṁ mahā 4- mayhaṁ mahārāja 5- suṇohi me
         ekādasakoṭisatā honti 6- lokagganāyakā.
         Etesaṁ devadevānaṁ mahādānaṁ pavattayiṁ
         adhikāraṁ mahā mayhaṁ mahārāja suṇohi me.

  *  *  *  *  *  *
  Footnote:1 Ma. sukhadukkhenubhotvāhaṁ. Yu. sukhadukkhenubhotvāna. 2 Ma. abhisakkatā. Yu.
 atisakkatā. 3 Yu. upakāratthañca. 4 Yu. sadā. ito paraṁ īdisameva.
 5 Ma. dhammarājā. ito paraṁ īdisameva. 6 Ma. buddhā dvādasakoṭiyo.
-------------------------------------------------
[page 365]
         Vīsakoṭisatā buddhā tiṁsakoṭisatāni ca
         etesaṁ devadevānaṁ mahādānaṁ pavattayiṁ.
         Adhikāraṁ mahā mayhaṁ mahārāja suṇohi me
         cattāḷīsakoṭisatā pañcakoṭisatāni 1- ca.
         Etesaṁ devadevānaṁ mahādānaṁ pavattayiṁ
         adhikāraṁ mahā mayhaṁ mahārāja suṇohi me.
         Saṭṭhikoṭisatā buddhā sattatikoṭisatāni ca
         etesaṁ devadevānaṁ mahādānaṁ pavattayiṁ.
         Adhikāraṁ mahā mayhaṁ mahārāja suṇohi me
         asītikoṭisatā buddhā navutikoṭisatāni ca.
         Etesaṁ devadevānaṁ mahādānaṁ pavattayiṁ
         adhikāraṁ mahā mayhaṁ mahārāja suṇohi me.
         Koṭisatasahassāni honti lokagganāyakā
         etesaṁ devadevānaṁ mahādānaṁ pavattayiṁ.
         Adhikāraṁ mahā mayhaṁ mahārāja suṇohi me
         navakoṭisahassāni apare lokanāyakā.
         Etesaṁ devadevānaṁ mahādānaṁ pavattayiṁ
         adhikāraṁ mahā mayhaṁ mahārāja suṇohi me.
         Koṭisatasahassāni pañcāsīti mahesinaṁ
         pañcāsītikoṭisatā sattavīsati koṭiyo 2-.

  *  *  *  *  *  *
  Footnote:1 Ma. Yu. paññāsakoṭisatāni ca. 2 Ma. sattatiṁsā ca koṭiyo. Yu. sattatisahassakoṭiyo.
-------------------------------------------------
[page 366]
         Etesaṁ devadevānaṁ mahādānaṁ pavattayiṁ
         adhikāraṁ mahā mayhaṁ mahārāja suṇohi me.
         Paccekabuddhā vītarāgā 1- aṭṭhamatthakakoṭiyo 2-
         adhikāraṁ mahā mayhaṁ mahārāja suṇohi me.
         Khīṇāsavā vītamalā asaṅkheyyā buddhasāvakā
         adhikāraṁ mahā mayhaṁ mahārāja suṇohi me.
         Evaṁ dhammesu ciṇṇānaṁ sadā saddhammacārino
         dhammacārī sukhaṁ seti asmiṁ loke paramhi ca.
         Dhammañcare sucaritaṁ na taṁ duccaritaṁ care
         dhammacārī sukhaṁ seti asmiṁ loke paramhi ca.
         Nibbinditvāna saṁsāre pabbajiṁ anagāriyaṁ
         sahassaparivārena pabbajitvā akiñcanā.
         Agāraṁ vijahitvāna pabbajiṁ anagāriyaṁ
         aḍḍhamāse asampatte catusaccaṁ apāpuṇiṁ.
         Cīvaraṁ piṇḍapātañca paccayaṁ sayanāsanaṁ
         upanenti bahūneke 3- sāgareyeva 4- ummiyo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Yu. dhūtarāgā. 2 Ma. aṭṭhaṭṭhamakakoṭiyo. Yu. aṭṭhāṭṭhamakoṭiyo. 3 Ma. bahū
 janā. 4 Yu. sāgarasseva.
-------------------------------------------------
[page 367]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsanaṁ.
         Evaṁ bahuvidhaṁ dukkhaṁ sampattiṁ ca bahubbidhaṁ
         visuddhabhāvasampattā labhāmi sabbasampadā.
         Yo 1- dadāti sakattānaṁ puññatthāya mahesino
         sahāyasampadā honti nibbānapadamasaṅkhataṁ.
         Parikkhīṇaṁ atītañca paccuppannaṁ anāgataṁ
         sabbakammaṁ mamaṁ khīṇaṁ pāde vandāmi cakkhumāti.
        Itthaṁ sudaṁ yasodharā bhikkhunī bhagavato sammukhā imā gāthāyo
                       abhāsitthāti.
                Yasodharātheriyā apadānaṁ samattaṁ.
                Navamaṁ < PTS. Ap , 591 >dasasahassatheriyāpadānaṁ (29)
   [169] Kappe satasahasse ca caturo ca asaṅkhaye
         dīpaṅkaro nāma jino uppajji lokanāyako.
         Dīpaṅkaro mahāvīro viyākāsi vināyako
         sumedhañca sumittañca samānasukhadukkhataṁ.
         Sadevakañca passanto vicaranto sadevakaṁ
         tesaṁ pakittane amhe 2- upagamma samāgamaṁ.

  *  *  *  *  *  *
  Footnote:1 Ma. yā. 2 Yu. amha.
-------------------------------------------------
[page 368]
         Amhaṁ sabbapati hoti 1- anāgatasamāgame
         sabbāva tuyhaṁ bhariyā manāpā piyavādikā.
         Dānaṁ sīlamayaṁ sabbaṁ bhāvanā 2- ca subhāvitā
         dīgharattamidaṁ 3- sabbaṁ paricattaṁ mahāmune.
         Gandhamālaṁ vilepanaṁ dīpañca ratanāmayaṁ
         yaṅkiñci patthitaṁ sabbaṁ paricattaṁ mahāmuni.
         Aññaṁ vāpi kataṁ kammaṁ paribhogañca mānusaṁ
         dīgharattaṁ hi no sabbaṁ paricattaṁ mahāmune.
         Anekajātisaṁsāraṁ bahupuññaṁ hi no kataṁ
         issaraṁ anubhotvāna saṁsaritvā bhavābhave.
         Pacchime bhavasampatte sakyaputtanivesane
         nānākulupapannāyo accharā kāmavaṇṇinī.
         Lābhaggena yasaṁ pattā pūjitā sabbasakkatā
         lābhiyo annapānānaṁ sadā sammānitā mayaṁ.
         Agāraṁ pajahitvāna pabbajimhanagāriyaṁ
         aḍḍhamāse asampatte sabbā pattāmha nibbutiṁ.
         Lābhiyo annapānānaṁ vatthasenāsanāni ca
         upenti paccayā sabbe sadā sakkatapūjitā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāma anāsavā.

  *  *  *  *  *  *
  Footnote:1 Ma. hohi. Yu. sabbā patī honti. 2 Yu. bhāvanaṁ ca subhāvitaṁ.
 3 Ma. dīgharattañca no. Yu. dīgharattañca mayaṁ.
-------------------------------------------------
[page 369]
         Svāgataṁ vata no āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ yasodharīpamukhāni dasa bhikkhunīsahassāni bhagavato sammukhā
                  imā gāthāyo abhāsitthāti.
                 Dasasahassatherīnaṁ apadānaṁ samattaṁ.
              Dasamaṁ aṭṭhārasatherīsahassānamapadānaṁ (30)
   [170] Aṭṭhārasasahassāni bhikkhunī sākiyasambhavā
         yasodharīpamukhāni sambuddhaṁ upasaṅkamuṁ.
         Aṭṭhārasasahassāni 1- sabbā honti mahiddhikā
         vandanti munino pāde ārocenti yathābalaṁ.
         Jāti khīṇā jarā byādhi maraṇañca mahāmune 2-
         anāsavaṁ padaṁ santaṁ amataṁ yāma nāyakaṁ 3-.
         Khalitañca pure atthi sabbāsampi mahāmuni
         aparādhaṁ pajānanti khama amhaṁ vināyaka.
         Iddhiñcāpi nidassetha mama sāsanakārikā
         parisānañca sabbāsaṁ kaṅkhaṁ chindatha yāvatā.
         Yasodharā 4- mahāvīra manāpā piyadassanā

  *  *  *  *  *  *
  Footnote:1 Po. yasodharāsahassāni. Yu. yasodharīyasahassāni. 2 Ma. Yu. mahāmuni.
 3 Ma. Yu. nāyaka. 4 Yu. yasodharī.
-------------------------------------------------
[page 370]
         Sabbā tuyhaṁ mahāvīra agārasmiṁ pajāpati.
         Thīnaṁ satasahassānaṁ navutīnaṁ chaḷuttari
         agāre te mayaṁ vīra pāmokkhā sabbaissarā.
         Rūpācāraguṇūpetā yobbanaṭṭhā piyaṁvadā
         sabbāyo 1- apacāyanti 2- devatā viya mānusā.
         Aṭṭhārasasahassāni sabbā sākiyasambhavā
         yasodharī 3- sahassāni pāmokkhā issarā tadā.
         Kāmadhātumatikkantā 4- saṇṭhitā rūpadhātuyā
         rūpena sadisā natthi sahassānaṁ mahāmune 5-.
         Sambuddhaṁ abhivādetvā iddhiṁ desesu satthuno
         nekā nānāvidhākārā mahāiddhīpi 6- dassayuṁ.
         Cakkavāḷasamaṁ kāyaṁ sīsaṁ uttarato kuru
         ubho pakkhā duve dīpā jambūdīpaṁ sarīrato.
         Dakkhiṇañca saraṁ 7- piṇchaṁ nānāsākhā tu pattakā
         candañca suriyañcakkhī merupabbatato sikhaṁ.
         Cakkavāḷagiriṁ tuṇḍaṁ jambūrukkhaṁ samūlakaṁ
         vījamānā 8- upāgantvā vandante 9- lokanāyakaṁ.
         Hatthivaṇṇaṁ tathevassaṁ pabbataṁ jalajantadā 10-
         candañca suriyaṁ meruṁ sakkavaṇṇañca dassayuṁ.

  *  *  *  *  *  *
  Footnote:1 Ma. Yu. sabbā no. 2 Po. apasahanti. 3 Ma. yasodharā. Yu. yasovatī.
 4 Ma. ..ṃatikkamma. 5 Ma. Yu. mahāmuni. ito paraṁ īdisameva. 6 Yu. mahāiddhiṁ
 vidassayuṁ. 7 Po. sasirañca. 8 Po. Yu. vījamānaṁ. 9 Ma. Yu. vandantī.
 10 Ma. jaladhiṁ tathā.
-------------------------------------------------
[page 371]
         Yasodharā 1- mayaṁ vīra pāde vandāma cakkhuma
         tava cirappabhāvena 2- nipphannā naranāyaka.
         Iddhīsu ca vasī homa dibbāya sotadhātuyā
         cetopariyañāṇassa vasī homa mahāmune.
         Pubbenivāsaṁ jānāma dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ amhaṁ mahāvīra uppannaṁ tava santike.
         Buddhānaṁ 3- lokanāthānaṁ saṅgamaṁ no nidassitaṁ
         adhikārā bahū amhe tuyhatthāya mahāmune.
         Yaṁ amhaṁ purimaṁ kammaṁ kusalaṁ sarase mune
         tuyhatthāya mahāvīra puññānupacitāni 4- no.
         Abhabbaṭṭhāne vajjetvā vārayimha 5- anācaraṁ
         tuyhatthāya mahāvīra sañcattaṁ 6- jīvitampi no.
         Nekakoṭisahassāni bhiriyatthāyadāsi no
         na tattha vimanā homa tuyhatthāya mahāmune.
         Nekakoṭisahassāni upakārāyadāsi no
         na tattha vimanā homa tuyhatthāya mahāmune.
         Nekakoṭisahassāni bhojanatthāyadāsi no
         na tattha vimanā homa tuyhatthāya mahāmune.

  *  *  *  *  *  *
  Footnote:1 Yu. yasovaṇṇā. 2 Yu. vīrappabhāvena. 3 Ma. Yu. pubbānaṁ. ito paraṁ īdisameva.
 4 Po. puññaṁ upacitaṁ mayā. 5 Yu. pācayimha anāvaraṁ. 6 Ma. Yu. cattāni jīvitāni
 no.
-------------------------------------------------
[page 372]
         Nekakoṭisahassāni jīvitāni cajimhase 1-
         bhayamokkhaṁ karissāma jīvitāni cajimhase 2-.
         Aṅgagate alaṅkāre vatthe nānāvidhe bahū
         itthībhaṇḍe na guyhāma tuyhatthāya mahāmune.
         Dhanadhaññapariccāgaṁ gāmāni nigamāni ca
         khettaṁ puttañca 3- dhītañca paricattaṁ mahāmune.
         Hatthiassaṁ 4- gavañcāpi dāsiyo paricārikā
         tuyhatthāya mahāvīra paricattaṁ asaṅkhayaṁ.
         Yaṁ amhe paṭimantesi dānaṁ dassāma yācake
         vimanaṁ no na passāma dadato dānamuttamaṁ.
         Nānāvidhaṁ bahuṁ dukkhaṁ saṁsāre ca bahubbidhe
         tuyhatthāya mahāvīra anubhuttaṁ 5- asaṅkhayaṁ.
         Sukhaṁ pattānumodāma na ca dukkhesu dummanā
         sabbattha tusitā homa tuyhatthāya mahāmune.
         Anumaggena sambuddho yaṁ 6- dhammaṁ abhinīhari
         anubhotvā sukhadukkhaṁ patto bodhiṁ mahāmune.
         Brahmadevañca sambuddhaṁ gotamaṁ lokanāyakaṁ
         aññesaṁ lokanāthānaṁ saṅgamantehi no bahu 7-.
         Adhikāraṁ bahu amhaṁ 8- tuyhatthāya mahāmune
         gavesato 9- buddhadhammaṁ 10- mayante paricārikā.

  *  *  *  *  *  *
  Footnote:1-2 Yu. cajimha no. 3 Ma. puttā ca jītā ca paricattā .... 4 Ma. hatthīassā
 gavācāpi. 5 Yu. paricattaṁ. 6 Yu. saddhammaṁ. 7 Ma. bahū. Yu. bahuṁ.
 8 Ma. Yu. amhe. 9 Yu. gavesantā. 10 Ma. buddhadhamme.
-------------------------------------------------
[page 373]
         Kappe ca satasahasse caturo ca asaṅkhaye
         dīpaṅkaro mahāvīro uppajji lokanāyako.
         Paccantadesavisaye nimantetvā tathāgataṁ
         tassa āgamanaṁ maggaṁ sodhenti tuṭṭhamānasā.
         Tena kālena so āsi sumedho nāma brāhmaṇo
         maggañca paṭiyādesi āyato sabbadassino.
         Tena kālena ahumha 1- sabbā brāhmaṇasambhavā
         phalukajātipupphāni āharimha samāgamaṁ.
         Tasmiṁ so samaye buddho dīpaṅkaro mahāyaso
         viyākāsi mahāvīro isimuggatamānasaṁ.
         Calati ravati paṭhavī 2- saṅkampati sadevake
         tassa kammaṁ pakittento isimuggatamānasaṁ.
         Devakaññā manussā ca mayañcāpi 3- sadevakā
         nānāpūjaniyaṁ bhaṇḍaṁ pūjayitvāna patthayuṁ.
         Tesaṁ buddho viyākāsi jotidīpasanāmako
         ajja ye patthitā atthi te bhavissanti sammukhā.
         Aparimeyye ito kappe yaṁ no buddho viyākari
         taṁ vācaṁ anumodantī 4- evaṁkārī ahumha no.
         Tassa kammassa sukatassa tattha cittaṁ pasādayuṁ
         devamānusakaṁ yoniṁ anubhotvā asaṅkhayaṁ.

  *  *  *  *  *  *
  Footnote:1 Po. āsumha. Yu. āsimha. 2 Ma. Yu. puthavī. 3 Po. amhevāpi sadevatā.
 Yu. amhecāpi. 4 Po. Yu. anumodantā. ma anumodentā.
-------------------------------------------------
[page 374]
         Sukhadukkhe anubhotvāna devesu mānusesu ca
         pacchime bhavasampatte jātāmha sākiye kule.
         Rūpavatī bhogavatī yasasīlavatī tato
         sabbaṅgasampadā homa kulesu atisakkatā.
         Lābhasilokasakkāraṁ lokadhammasamāgamaṁ
         cittañca dukkhitaṁ natthi vasāma akutobhayā.
         Vuttaṁ hetaṁ bhagavatā rañño antepure tadā
         khattiyānaṁ pure tāsaṁ 1- upakārañca niddisi.
         Upakārā ca yā nārī yā ca nārī sukhe dukkhe
         atthakkhāyī ca yā nārī yā ca nārīnukampikā.
         Dhammañcare sucaritaṁ na taṁ duccaritaṁ care
         dhammacārī sukhaṁ seti asmiṁ loke paramhi ca.
         Agāraṁ pajahitvāna 2- pabbajimhānagāriyaṁ
         aḍḍhamāse asampatte catusaccaṁ phusimha no.
         Cīvaraṁ piṇḍapātañca paccayaṁ sayanāsanaṁ
         upanenti bahū amhe sāgarasseva ummiyo.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāma anāsavā.
         Svāgataṁ vata no āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. Yu. vīra. 2 Ma. Yu. vijahitvāna.
-------------------------------------------------
[page 375]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsanaṁ.
         Evaṁ bahuvidhaṁ dukkhaṁ sampattiñca 1- bahubbidhaṁ
         visuddhabhāvaṁ sampattā labhāma sabbasampadā.
         Yā dadanti sakattānaṁ puññatthāya mahesino
         sahāyasampadā honti nibbānaṁ 2- padamasaṅkhataṁ.
         Parikkhīṇaṁ atītañca paccuppannaṁ anāgataṁ
         sabbakammaṁpi 3- no khīṇaṁ pāde vandāma cakkhumā.
         Nibbānāya vadantīnaṁ kiṁ vo vakkhāma uttariṁ
         sattasaṅkhatadāso 4- yo pappotha amataṁpadanti.
    Itthaṁ sudaṁ yasodharāpamukhāni aṭṭhārasa bhikkhunīsahassāni bhagavato sammukhā
                  imā gāthāyo abhāsitthāti.
              Aṭṭhārasatherīsahassānaṁ apadānaṁ samattaṁ.
                          Uddānaṁ
         kuṇḍalā gotamī ceva dhammadinnā ca sakulā
         varanandā ca soṇā ca kāpilānī yasodharā.
         Dasasahassabhikkhunī aṭṭhārasasahassakā
         satāni ceva cattāri aṭṭhasattatimeva ca.
                  Kuṇḍalakesavaggo 5- tatiyo.
                 ----------------------

  *  *  *  *  *  *
  Footnote:1 Po. Ma. Yu. sampattī ca bahubidhā. 2 Ma. nibbānapadamasaṅkhataṁ. Yu.
 nibbānamatasaṅkhataṁ. 3 Yu. saccaṁ kammaṁpi .... 4 Ma. sattasaṅgatadosaṁ hi. Yu.
 santasaṅkhatadoso yo. 5 Ma. kuṇḍalakesivaggo.
-------------------------------------------------
[page 376]
                   Catuttho khattiyakaññāvaggo
          paṭhamaṁ < PTS. Ap , 597 >aṭṭhārasasahassakhattiyakaññātherīnamapadānaṁ (31)
   [171] Bhavā sabbe parikkhīṇā bhavasandhi 1- vimocitā
         sabbāsavā ca no natthi ārocema mahāmune.
         Parikammañca 2- kusalaṁ yaṅkiñci sādhu 3- patthitaṁ
         paribhogaṁ 4- mayā dinnaṁ tuyhatthāya mahāmune.
         Buddhapaccekabuddhānaṁ sāvakānañca patthitaṁ
         paribhogaṁ mayā dinnaṁ tuyhatthāya mahāmune.
         Uccānīcaṁ mayā kammaṁ bhikkhūnaṁ sādhu patthitaṁ
         uccākulaparikkammaṁ katamhehi 5- mahāmune.
         Teneva sukkamūlena coditā kammasampadā
         mānusikamatikkantā jāyiṁsu khattiye kule.
         Upacite 6- kate kamme jātiyā cāpi 7- ekato
         pacchime ekato jātā khattiyā kulasambhavā.
         Rūpavatī bhogavatī lābhasakkārapūjitā
         antepure mahāvīra devānaṁ iva nandane.
         Nibbinditvā agāramhā pabbajimhānagāriyaṁ
         katipāhaṁ upādāya sabbā pattāmha nibbutiṁ.

  *  *  *  *  *  *
  Footnote:1 Ma. bhavā santi .... 2 Ma. Yu. purimaṁ kusalaṁ kammaṁ. 3 Po. Yu. sabbaṁ.
 4 Ma. paribhogamayaṁ. Yu. paribhogaṁ ayaṁ. ito paraṁ īdisameva. 5 Ma. katametaṁ.
 6 Ma. uppatteca. Yu. uppatteva. 7 Ma. vāpi.
-------------------------------------------------
[page 377]
         Cīvaraṁ piṇḍapātañca paccayaṁ sayanāsanaṁ
         upanenti bahū amhe sadā sakkatapūjitā.
         Kilesā jhāpitā amhaṁ bhavā sabbe samūhatā
         nāgīva bandhanaṁ chetvā viharāma anāsavā.
         Svāgataṁ vata no āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
      Itthaṁ sudaṁ yasavatīpamukhāni khattiyakaññā bhikkhuniyo aṭṭhārasasahassāni
            bhagavato sammukhā imā gāthāyo abhāsitthāti.
           Aṭṭhārasasahassakhattiyakaññātherīnaṁ apadānaṁ samattaṁ.
         Dutiyaṁ < PTS. Ap , 598 >caturāsītisahassabrāhmaṇakaññātherīnamapadānaṁ (32)
   [172] Cūḷāsītisahassāni brāhmaṇakulasambhavā 1-
         sukhumālahatthapādā pure tuyhaṁ mahāmune.
         Vessa suddakule jātā devā nāgā ca kinnarā
         catuddīpā bahū kaññā pure tuyhaṁ mahāmune.
         Kāci 2- pabbajitā atthi sabbadassāvino bahū
         devā ca kinnarā nāgā bujjhissanti 3- anāgate.
         Anubhotvā yasaṁ sabbaṁ patvāna sabbasampadā

  *  *  *  *  *  *
  Footnote:1 Ma. Yu. brāhmaññakulasambhavā. ito paraṁ īdisameva. 2 Yu. keci. ito paraṁ
 īdisameva. 3 Ma. Yu. phusissanti.
-------------------------------------------------
[page 378]
         Tumhaṁ 1- pasādaṁ paṭiladdhā bujjhissanti anāgate.
         Amhe brāhmaṇadhītā tu brahmaññakulasambhavā
         lakkhaṇā 2- ca mahāvīra pāde vandāma cakkhumā.
         Upāhatā bhavā sabbe mūlataṇhā samūhatā
         samucchinnā anusayā puññasaṅkhāradālitā.
         Samādhigocarā sabbā samāpattivasī tathā 3-
         jhānena dhammaratiyā viharissāma no sadā.
         Bhavanetti avijjā ca saṅkhārāpi ca khepitā
         sududdasaṁ padaṁ gantvā anujānimha 4- nāyaka.
         Upakārā 5- mamaṁ tumhe dīgharattaṁ gataddhino
         catunnaṁ 6- saṁsayaṁ chetvā sabbā gacchatha 7- nibbutiṁ.
         Vanditvā munino pāde katvā iddhivikubbanaṁ
         kāci dassenti ālokaṁ andhakāraṁ 8- tathāparaṁ.
         Dassenti candasuriye sāgarañca samacchakaṁ
         sineruṁ paribhaṇḍañca dassenti pārichattakaṁ.
         Tāvatiṁsañca bhavanaṁ yāmaṁ dassenti iddhiyā
         tussitā 9- nimmitā devā vasavattī mahissarā.
         Brahmāno kāci dassenti caṅkamañca mahārahaṁ
         brahmavaṇṇañca māpetvā dhammaṁ desenti suññataṁ.
         Nānāvikubbanaṁ katvā iddhiṁ dassiya satthuno

  *  *  *  *  *  *
  Footnote:1 Yu. tvayi. 2 Ma. Yu. pekkhato no .... 3 Ma. katā. 4 Ma. anujānātha.
 5 Ma. Yu. katāvino. 6 Yu. bahunnaṁ. 7 Ma. gacchantu. 8 Ma. andhakāramathāparā.
 9 Ma. tusitaṁ nimmite deve.
-------------------------------------------------
[page 379]
         Dassayiṁsu balaṁ sabbā pāde vandiṁsu satthuno.
         Iddhīsu ca vasī homa dibbāya sotadhātuyā
         cetopariyañāṇassa vasī homa mahāmune.
         Pubbenivāsaṁ jānāma dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ amhaṁ mahāvīra uppannaṁ tava santike.
         Buddhānaṁ lokanāthānaṁ saṅgamantehi 1- dassitaṁ
         adhikārā 2- bahū amhe tuyhatthāya mahāmune.
         Yaṁ amhaṁ 3- purimaṁ kammaṁ kusalaṁ sara taṁ muni
         tuyhatthāya mahāvīra puññānupacitāni no.
         Satasahasse ito kappe padumuttaro mahāmuni
         puraṁ haṁsavatī nāma sambuddhassa kulālayaṁ 4-.
         Dvārena haṁsavatiyaṁ gaṅgā sandati sabbadā
         ubbāḷhā 5- nadiyā bhikkhū gamanaṁ na labhanti te.
         Divasaṁ dve 6- tayo ceva sattāhaṁ māsikaṁ tato
         cātumāsampi sampuṇṇaṁ gamanaṁ na labhanti te.
         Tadā ahu sattasāro jajjiyo 7- nāma raṭṭhako
         oratīre 8- bhikkhavo disvā setuṁ 9- gaṅgāya kārayi.

  *  *  *  *  *  *
  Footnote:1 Ma. saṅgamaṁ no nidassitaṁ. Yu. saṅgamaṁ te nidassi. 2 Ma. adhikāraṁ bahuṁ amhaṁ.
 3 Ma. yaṁ amhehi kataṁ kammaṁ. 4 Ma. Yu. kulāsayaṁ. 5 Yu. uddālanadivā bhikkhu.
 6 Po. divañceva rattiyā ceva. 7 Ma. Yu. jaṭilo. 8 Ma. Yu. oruddhe.
 9 Po. Yu. setuno satta ....
-------------------------------------------------
[page 380]
         Tadā satasahassehi setuṁ gaṅgāya kārayiṁ
         saṅghassa pārime 1- tīre vihārañca akārayi.
         Itthiyo purisā ceva uccānīcakulāni ca
         tassa setuṁ vihāraṁ 2- ca samabhāgaṁ akaṁsu te.
         Amhe aññe ca manujā vippasannena cetasā
         tassa dhammesu dāyādā nagare janapadesu ca.
         Itthī pumā kumārā ca bahū ceva kumārikā
         setuno ca vihārassa vālukā ākiriṁsu te.
         Vīthisammajjanaṁ katvā kadalīpuṇṇaghaṭaddhajā 3-
         dhūpaṁ 4- cuṇṇañca mālañca kāraṁ katvāna satthuno.
         Setuvihāre katvāna nimantetvā vināyakaṁ
         mahādānaṁ daditvāna sambodhiṁ abhipatthayiṁ.
         Padumuttaro mahāvīro garuko 5- sabbapāṇinaṁ
         anumodaniyaṁ katvā 6- byākāsi mahāmuni.
         Satasahasse atikkante kappo hessati bhaddako
         bhavābhave sukhaṁ 7- laddhā pāpuṇissati bodhiyaṁ.
         Ye 8- keci hatthakammañca katāvī naranāriyo
         anāgatasmi addhāne sabbe hessanti sammukhā.
         Tena kammavipākena cetanāpaṇidhīhi ca
         uppannā devabhavane 9- tuyhante 10- paricārikā.

  *  *  *  *  *  *
  Footnote:1 Ma. Yu. orime. 2 Yu. vihāre. 3 Ma. kadalīpuṇṇaghaṭe dhaje. Yu. kadalīpuṇṇakuṭadhajā.
 4 Yu. dhūMa.... 5 Ma. Yu. tārako. 6 Ma. Yu. kāsi jaṭilassa. 7 Ma. Yu. nubhotvāna.
 8 Ma. kāci hatthaparikammaṁ. Yu. keci hatthapadaṁ kammaṁ. 9 Ma. Yu. devabhavanaṁ.
 10 Ma. tā.
-------------------------------------------------
[page 381]
         Dibbasukhaṁ asaṅkheyyaṁ mānusañca asaṅkhiyaṁ
         anubhonti 1- ciraṁ kālaṁ saṁsaritvā bhavābhave.
         Satasahasse ito kappe sukataṁ kammasampadaṁ
         sukhumālimanussesu 2- atho devapure vare.
         Rūpabhogayasañceva 3- atho kittisukhaṁ piyaṁ
         labhāma satataṁ sabbaṁ sukataṁ kammasampadaṁ.
         Pacchime bhavasampatte jāyāma 4- brāhmaṇe kule
         sukhumālahatthapādā sakyaputtanivesane.
         Sabbakālampi paṭhaviṁ na passāma nalaṅkataṁ
         cikkhallaṁ 5- bhūmiṁ gamanaṁ na passāma mahāmuni.
         Agārāvasante amhe sakkāraṁ sabbakālikaṁ
         upanenti sadā sabbaṁ pubbakammaphalena 6- no.
         Agāraṁ pajahitvāna pabbajitvānagāriyaṁ
         saṁsārapathaṁ nitiṇṇā natthi 7- dāni punabbhavo.
         Cīvaraṁ piṇḍapātañca paccayaṁ sayanāsanaṁ
         upanenti sadā amhe sahassāni tato tato.
         Kilesā jhāpitāmhākaṁ bhavā sabbe samūhatā
         nāgīva bandhanaṁ chetvā viharāma anāsavā.

  *  *  *  *  *  *
  Footnote:1 Ma. tuyhaṁ te paricārema saṁsarimha bhavābhave. Yu. tuyhaṁ vo paricāre ca.
 2 Ma. Yu. ... manussānaṁ. 3 Ma. rūpabhogayaseceva atho kittiṁ ca sakkataṁ.
 4 Ma. jātāmha. Po. Yu. ajātā. 5 Ma. cikkhallabhūmimasuciṁ. 6 Yu. ...phalaṁ kato.
 7 Ma. vītarāgā bhavāmase.
-------------------------------------------------
[page 382]
         Svāgataṁ vata no āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
     Itthaṁ sudaṁ caturāsīti brāhmaṇakaññābhikkhunīsahassāni bhagavato sammukhā
                  imā gāthāyo abhāsitthāti.
          Caturāsītisahassabrāhmaṇakaññātherīnaṁ apadānaṁ samattaṁ.
               Tatiyaṁ uppaladāyikātheriyāpadānaṁ (33)
   [173] Nagare aruṇavatiyā aruṇo nāma khattiyo
         tassa rañño ahaṁ bhariyā ekaccaṁ vādayāmahaṁ.
         Rahogatā nisīditvā evaṁ cintesahaṁ tadā
         kusalaṁ me kataṁ natthi ādāya gamiyaṁ mama.
         Mahābhitāpaṁ kaṭukaṁ ghorarūpaṁ sudāruṇaṁ
         nirayaṁ nūna gacchāmi ettha me natthi saṁsayo.
         Evāhaṁ cintayitvāna pahaṁsetvāna mānasaṁ
         rājānaṁ upagantvāna idaṁ vacanamabraviṁ.
         Itthī nāma mayaṁ deva purisā na 1- bhavāma no
         ekaṁ me samaṇaṁ dehi bhojayissāmi khattiya.
         Adāsi me tadā rājā samaṇaṁ bhāvitindriyaṁ
         tassa pattaṁ gahetvāna paramannena pūrayiṁ.

  *  *  *  *  *  *
  Footnote:1 Ma. ..ṇittarā ahu. Po. Yu. purisāna bharā mayaṁ.
-------------------------------------------------
[page 383]
         Pūretvā paramaṁ annaṁ saha 1- sugandhalepanaṁ
         mahācelena chādetvā adāsiṁ tuṭṭhamānasā.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Sahassadevarājūnaṁ mahesittamakārayiṁ
         sahassacakkavattīnaṁ mahesittamakārayiṁ.
         Padesarajjaṁ vipulaṁ gaṇanāto asaṅkhayaṁ
         nānāvidhaṁ bahuṁ aññaṁ 2- tassa kammaphalaṁ tato.
         Uppalasseva me vaṇṇo abhirūpā sudassanā
         itthī sabbaṅgasampannā abhijātā jutindharā.
         Pacchime bhavasampatte ajāyiṁ sākiye kule
         nārīsahassapāmokkhā suddhodanasutassahaṁ.
         Nibbinditvā agārehaṁ pabbajiṁ anagāriyaṁ
         sattamīrattimappattā 3- catusaccaṁ apāpuṇiṁ.
         Cīvaraṁ piṇḍapātañca paccayaṁ sayanāsanaṁ
         parimetuṁ na sakkomi piṇḍapātassidaṁ phalaṁ.
         Yaṁ mayhaṁ purimaṁ 4- kammaṁ kusalaṁ sarase muni
         tuyhatthāya mahāvīra paricattaṁ bahuṁ mayā 5-.
         Ekattiṁse ito kappe yaṁ dānamadadiṁ tadā
         duggatiṁ nābhijānāmi piṇḍapātassidaṁ phalaṁ.

  *  *  *  *  *  *
  Footnote:1 Po. sahagandhavilepanaṁ. Yu. sahassaṁ gandhalepanaṁ. 2 Yu. puññaṁ. 3 Ma. ...
 sampattā. 4 Ma. pūritaṁ. 5 Yu. mama.
-------------------------------------------------
[page 384]
         Duve gatī pajānāmi devattaṁ atha mānusaṁ
         aññaṁ gatiṁ na jānāmi piṇḍapātassidaṁ phalaṁ.
         Ucce kule pajānāmi mahāsāle 1- mahaddhane
         aññe kule na jānāmi piṇḍapātassidaṁ phalaṁ.
         Bhavābhave saṁsaritvā sukkamūlena coditā
         amanāpaṁ na passāmi somanassassidaṁ 2- phalaṁ.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmuni.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mama mahāvīra uppannaṁ tava santike.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
          Itthaṁ sudaṁ uppaladāyikā bhikkhunī bhagavato sammukhā imā
                    gāthāyo abhāsitthāti.
               Uppaladāyikātheriyā apadānaṁ samattaṁ.

  *  *  *  *  *  *
  Footnote:1 Yu. tayo sāle. 2 Ma. Yu. somanassa kataṁ phalaṁ.
-------------------------------------------------
[page 385]
              Catutthaṁ siṅgālamātātheriyāpadānaṁ (34)
   [174] Padumuttaro nāma jino sabbadhammāna pāragū
         ito satasahassamhi kappe uppajji nāyako.
         Tadāhaṁ haṁsavatiyā jātāmaccakule ahu
         nānāratanapajjote iddhe phīte mahaddhane.
         Pitunā saha gantvāna mahājanapurakkhatā
         dhammaṁ buddhassa sutvāna pabbajiṁ anagāriyaṁ.
         Pabbajitvāna kāyena pāpakammaṁ vivajjayiṁ
         vacīduccaritaṁ hitvā ājīvaṁ parisodhayiṁ.
         Buddhe pasannā dhamme ca saṅghe ca tibbagāravā
         saddhammassavane yuttā buddhadassanasālayā 1-.
         Aggaṁ saddhādhimuttānaṁ 2- assosiṁ bhikkhuniṁ tadā
         taṁ ṭhānaṁ patthayitvāna tisso sikkhā apūrayiṁ.
         Tato maṁ sugato āha karuṇānugatāsayo
         yassa saddhā tathāgate acalā supatiṭṭhitā.
         Sīlañca yassa kalyāṇaṁ ariyakantaṁ pasaṁsitaṁ
         saṅghe pasādo yassatthi ujubhūtañca dassanaṁ.
         Adaliddoti taṁ āhu amoghaṁ tassa jīvitaṁ
         tasmā saddhañca sīlañca pasādaṁ dhammadassanaṁ.

  *  *  *  *  *  *
  Footnote:1 Ma. Yu. ..ḷālasā. ito paraṁ īdisameva. 2 Po. Yu. aṅgavimuttānaṁ.
-------------------------------------------------
[page 386]
         Anuyuñjetha medhāvī saraṁ buddhānaṁ sāsanaṁ
         taṁ sutvāhaṁ pamuditā apucchiṁ paṇidhiṁ mama.
         Tadā anomo amito byākarittha vināyako
         buddhassa 1- pasanno kalyāṇī lacchasetaṁ supatthitaṁ.
         Satasahasse ito kappe okkākakulasambhavo
         gotamo nāma nāmena satthā loke bhavissati.
         Tassa dhammesu dāyādā orasā dhammanimmitā
         siṅgālakassa yā 2- mātā hessati satthu sāvikā.
         Taṁ sutvā muditā hutvā yāvajīvaṁ tadā jinaṁ
         mettacittā paricariṁ paṭipattīhi nāyakaṁ.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni giribbajapuruttame
         jātā seṭṭhikule phīte mahāratanasañcaye.
         Putto siṅgālako nāma mamāsi 3- vipathe rato
         diṭṭhigahaṇapakkhanno disāpūjanatapparo.
         Nānādisā namassati 4- piṇḍāya nagaraṁ vajaṁ
         taṁ disvā avadi buddho magge ṭhatvā vināyako.
         Tassa desayato dhammaṁ panādo vimhayo 5- ahu
         dvekoṭinaranārīnaṁ dhammābhisamayo ahu.

  *  *  *  *  *  *
  Footnote:1 Ma. Yu. buddhe pasannā. 2 Ma. Yu. mātāti. 3 Yu. matāsī.
 4 Ma. Yu. namassantaṁ. 5 Po. visayo. Yu. visaye.
-------------------------------------------------
[page 387]
         Tadā taṁ 1- parisaṁ gantvā sutvā sugatabhāsitaṁ
         sotāpattiphalaṁ patvā pabbajiṁ anagāriyaṁ.
         Na cireneva kālena buddhadassanasālayā
         anussatiṁ taṁ bhāvetvā arahattaṁ apāpuṇiṁ.
         Dassanatthāya buddhassa sabbadā ca vajāmahaṁ
         atittāyeva passāmi rūpaṁ nayananandanaṁ.
         Sabbapāramisambhūtaṁ lakkhinilayanaṁ paraṁ 2-
         rūpaṁ sabbasubhākiṇṇaṁ atittā viharāmahaṁ 3-.
         Jino tasmiṁ guṇe tuṭṭho etadagge ṭhapesi maṁ
         siṅgālakassa yā mātā aggā saddhādhimuttikā 4-.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsave 5- pariññāya natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mama mahāvīra uppannaṁ tava santike.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. tadāhaṁ. 2 Ma. Yu. varaṁ. 3 Yu. bhayāmahaṁ. 4 Yu. saṅgavimuttikā.
 5 Ma. Yu. sabbāsavaparikkhīṇā.
-------------------------------------------------
[page 388]
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ siṅgālamātā bhikkhunī imā gāthāyo abhāsitthāti.
               Siṅgālamātātheriyā apadānaṁ samattaṁ.
                 Pañcamaṁ sukkātheriyāpadānaṁ (35)
   [175] Ekanavute ito kappe vipassī nāma nāyako
         uppajji cārunayano sabbadhammavipassako.
         Tadāhaṁ bandhumatiyaṁ jātā aññatare kule
         dhammaṁ sutvāna munino pabbajiṁ anagāriyaṁ.
         Bahussutā dhammadharā paṭibhāṇavatī tathā
         vicittakathikā cāpi jinasāsanakārikā.
         Tadā dhammakathaṁ katvā hitāya janataṁ sadā 1-
         tato cutāhaṁ tusitaṁ upapannā yasassinī.
         Ekattiṁse ito kappe sikhī viya sikhī jino
         tapanto yasasā lokaṁ 2- uppajji vadataṁ varo.
         Tadāpi pabbajitvāna buddhasāsanakovidā
         jotetvā jinavākyāni tatopi tidivaṅgatā.
         Ekattiṁse 3- ito kappe vessabhū nāma nāyako
         uppajjittha mahāyānī tadāpica tathevahaṁ.

  *  *  *  *  *  *
  Footnote:1 Ma. bahuṁ. Yu. ...janasaṁsariṁ. 2 Ma. loke. 3 Ma. Yu. ekattiṁseva kappamhi.
-------------------------------------------------
[page 389]
         Pabbajitvā dhammadharā jotayiṁ jinasāsanaṁ
         gantvā marupuraṁ rammaṁ anubhomi 1- mahāsukhaṁ.
         Imamhi bhaddake kappe kakusandho jinuttamo
         uppajji narasaddūlo 2- tadāpica tathevahaṁ.
         Pabbajiṁ 3- jinasāsanaṁ jotayitvā yathāyukaṁ 4-
         tato cutāhaṁ tidasaṁ agaṁ sabhavanaṁ yathā.
         Imasmiṁyeva kappamhi konāgamananāyako
         uppajji vadataṁ 5- varo sabbasattānamuttamo.
         Tadāpi pabbajitvāna sāsane tassa tādino
         bahussutā dhammadharā jotayiṁ jinasāsanaṁ.
         Imasmiṁyeva kappamhi kassapo muni sattamo 6-
         uppajji lokasaraṇo araṇo maraṇantagū.
         Tassāpi naradhīrassa pabbajitvāna sāsane
         pariyāpuṭasaddhammā paripucchāvisāradā.
         Susīlā lajjinī ceva tīsu sikkhāsu kovidā
         bahuṁ dhammakathaṁ katvā yāvajīvaṁ mahāmune.
         Tena kammavipākena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.
         Pacchime ca bhave dāni giribbajapuruttame.
         Jātā seṭṭhikule phīte mahāratanasañcaye.

  *  *  *  *  *  *
  Footnote:1 Ma. Yu. anubhosiṁ. 2 Po. narasadduno. Ma. narasaraṇo. Yu. varasaddūlo.
 3 Ma. Yu. pabbajitvā munimataṁ. 4 Yu. yathāsukhaṁ. 5 Yu. uppajji ca dīpavaro.
 6 Ma. munimuttamo
-------------------------------------------------
[page 390]
         Yadā bhikkhusahassena pareto 1- lokanāyako
         upāgami rājagahaṁ sahassakkhehi 2- vaṇṇito.
                  Danto dantehi saha purāṇajaṭilehi
                  vippamutto vippamuttehi
                  siṅginikkhasavaṇṇo
                  rājagahaṁ pāvisi bhagavā.
         Disvā buddhānubhāvantaṁ sutvā ca 3- guṇasañcayaṁ
         buddhe cittaṁ pasādetvā pūjayiṁ taṁ mahabbalaṁ 4-.
         Aparena ca kālena dhammadinnāya santike
         agārā nikkhamitvāna pabbajiṁ anagāriyaṁ.
         Kesesu chijjamānesu kilese jhāpayiṁ ahaṁ
         uggahiṁ sāsanaṁ sabbaṁ pabbajitvā na cirenahaṁ.
         Tato dhammaṁ adesesiṁ mahājanasamāgame
         dhamme desiyamānamhi dhammābhisamayo ahu.
         Nekapāṇasahassānaṁ taṁ viditvā vijimhito 5-
         abhippasanno me yakkho gamitvāna 6- giribbajaṁ.
         Kiṁ me katā rājagahe manussā madhuṁ pītāva acchare
         ye sukkaṁ na payirupāsanti desentiṁ amataṁpadaṁ.
         Tañca pana appaṭivāniyaṁ asecanakamojavaṁ
         pivanti maññe sappaññā valāhakamivaddhagū.

  *  *  *  *  *  *
  Footnote:1 Ma. parivuto. 2 Ma. Yu. sahassakkhena. 3 Ma. va. 4 Ma. Yu. yathābalaṁ.
 5 Ma. Yu. tivimhito. 6 Ma. Yu. bhamitvāna.
-------------------------------------------------
[page 391]
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mama mahāvīra uppannaṁ tava santike.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ sukkā bhikkhunī imā gāthāyo abhāsitthāti.
                 Sukkātheriyā apadānaṁ samattaṁ.
                       Pañcamaṁ bhāṇavāraṁ
               chaṭṭhaṁ abhirūpanandātheriyāpadānaṁ (36)
   [176] Ekanavute ito kappe vipassī nāma nāyako
         uppajji cārunayano 1- sabbadhammesu cakkhumā.
         Tadāhaṁ bandhumatiyā iddhe phīte mahākule

  *  *  *  *  *  *
  Footnote:1 Ma. sabbattha cārudassano.
-------------------------------------------------
[page 392]
         Jātā surūpā 1- dayitā pūjanīyā 2- janassa ca.
         Upagantvā mahāvīraṁ vipassiṁ lokanāyakaṁ
         dhammaṁ sutvāna saraṇaṁ upesiṁ naranāyakaṁ.
         Sīlesu saṁvutā hutvā nibbute ca naruttame
         dhātuthūpassa upari soṇṇachattaṁ apūjayiṁ.
         Muttacāgā sīlavatī yāvajīvaṁ tato cutā
         jahitvā mānusaṁ dehaṁ tāvatiṁsaṁ 3- agañchahaṁ.
         Tadā dasahi ṭhānehi abhibhotvā 4- asesato
         rūpasaddehi gandhehi rasehi phussanehi ca.
         Āyunāpica 5- vaṇṇena sukhena yasasāpica
         tathevādhipateyyena adhigayha virocahaṁ.
         Pacchime ca bhave dāni jātāhaṁ kapilavhaye
         dhītā khemakasakkassa 6- nandā nāmena vissutā.
         Abhirūpasampadampi āhu mekanti sūcakaṁ
         yadāhaṁ yobbanaṁ pattā rūpavaṇṇavibhūsitā.
         Idha 7- mamatte sakyānaṁ vivādo sumahā ahu
         pabbājesi tato tāto mā sakyā vinassuṁ 8- iti.
         Pabbajitvāna 9- tathāgataṁ rūpadessiṁ naruttamaṁ
         sutvāna nopagacchāmi mama rūpena gabbhitā.

  *  *  *  *  *  *
  Footnote:1 Po. Yu. surūpadassitā. 2 Po. sajanassa cahaṁ sadā. Yu. sajanassā-janassa ca.
 3 Ma. tāvatiṁsūpagā ahaṁ. 4 Ma. Yu. abhibhotvāna sesake. 5 Po. yākāsi pañcavaṇṇena.
 6 Po. sukhasakkassa. 7 Ma. tadā mamatthe. yu idaṁ me matthesakyānaṁ. sakyānaṁ.
 8 Ma. vinassiṁ suti. 9 Ma. pabbajitvā tathāgataṁ. Yu. pabbajitvā tathācāhaṁ.
-------------------------------------------------
[page 393]
         Ovādaṁpi na gacchāmi buddhadassanabhīrukā 1-
         tadā jino upāyena upanetvā sasantikaṁ.
         Tissitthiyo 2- nidassesi iddhiyā maggakovido
         accharārūpasadisaṁ 3- taruṇiṁ jarikaṁ 4- mataṁ.
         Tayo disvā susaṁviggā virattāse 5- kalevare
         aṭṭhāsiṁ bhavanibbindā 6- tato 7- maṁ āha 8- nāyako.
         Āturaṁ asuciṁ pūtiṁ passa nande samussayaṁ
         uggharantaṁ paggharantaṁ bālānaṁ abhipatthitaṁ 9-.
         Asubhāya cittaṁ bhāvehi ekaggaṁ susamāhitaṁ
         yathā idaṁ tathā etaṁ yathā etaṁ tathā idaṁ.
         Evametaṁ avekkhantī rattindivamatanditā
         tato sakāya paññāya abhinibbijja vacchasi.
         Tassā me appamattāya vicinantīdha yoniso
         yathābhūtaṁ ayaṁ kāyo diṭṭho santarabāhiro.
         Atha nibbindihaṁ 10- kāye ajjhattañca virajjahaṁ
         appamattā visaṁyuttā upasantamhi nibbutā.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune 11-.
         Pubbenivāsaṁ jānāmi dibbacakkhuṁ visodhitaṁ

  *  *  *  *  *  *
  Footnote:1 Ma. ...bhīrutā. 2 Po. Yu. tissotthiyo. 3 Yu. accharārūpasadisā taruṇi jarikā
 matā. 4 Po. Ma. jaritaṁ. 5 Po. imasmiṁpi .... 6 Yu. ... nibbinnā.
 7 Ma. Yu. tadā. 8 Po. atha. 9 Ma. abhinanditaṁ. 10 Ma. Yu. nibbindahaṁ.
 11 Ma. tadā muni.
-------------------------------------------------
[page 394]
         Sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mama mahāvīra uppannaṁ tava santike.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ abhirūpanandā bhikkhunī imā gāthāyo abhāsitthāti.
               Abhirūpanandātheriyā apadānaṁ samattaṁ.
                Sattamaṁ aḍḍhakāsītheriyāpadānaṁ (37)
   [177] Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Tadāhaṁ pabbajitvāna tassa buddhassa sāsane
         saṁvutā pāṭimokkhamhi indriyesu ca pañcasu.
         Mattaññū nīcāasane yuttā jāgariyepica 1-
         vasantī yuttayogāhaṁ 2- bhikkhuniṁ vigatāsavaṁ.
         Akkosiṁ duṭṭhacittāhaṁ gaṇiketi sakiṁ tadā
         teneva pāpakammena nirayamhi apaccisaṁ.

  *  *  *  *  *  *
  Footnote:1 Yu. jāgariyesuca. 2 Po. dhuttayogāhaṁ.
-------------------------------------------------
[page 395]
         Teneva 1- kammasesena ajāyiṁ gaṇikākule
         bahusovaparādhīnā 2- pacchimāya ca jātiyā.
         Kāsiseṭṭhikule jātā brahmacariyaphalenahaṁ 3-
         accharā viya devesu ahosiṁ rūpasampadā.
         Disvāna 4- dassanīyaṁ maṁ giribbajapuruttame
         gaṇikatte nivesesuṁ akkosanaphalena me 5-.
         Sāhaṁ suṇitvāna saddhammaṁ buddhaseṭṭhassa bhāsitaṁ 6-
         pubbavāsanasampannā pabbajiṁ anagāriyaṁ.
         Tadupasampadatthāya 7- gacchantī 8- jinasantikaṁ
         magge dhutte ṭhite disvā 9- labhiṁ dūtopasampadaṁ.
         Sabbakammaṁ parikkhīṇaṁ puññapāpaṁ tatheva ca
         sabbasaṁsāramuttiṇṇā gaṇikattañca khepitaṁ.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ mama mahāvīra uppannaṁ tava santike.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.

  *  *  *  *  *  *
  Footnote:1 Ma. tena kammāvasesena. 2 Yu. ...parādhitā. 3 Ma. brahmacārībalenahaṁ.
 4 Yu. disvātidassanīyaṁ. 5 Ma. ...balena me. 6 Ma. Yu. buddhaseṭṭhena desitaṁ.
 7 Yu. tadāpasampadatthāya. 8 Yu. gacchantaṁ. 9 Ma. sutvā.
-------------------------------------------------
[page 396]
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
       Itthaṁ sudaṁ aḍḍhakāsikā bhikkhunī imā gāthāyo abhāsitthāti.
                Aḍḍhakāsītheriyā apadānaṁ samattaṁ.
                Aṭṭhamaṁ puṇṇikātheriyāpadānaṁ (38)
   [178] Vipassino bhagavato sikhino vessabhussa ca
         kakusandhassa munino konāgamanatādino.
         Kassapassa ca buddhassa pabbajitvāna sāsane
         bhikkhunī sīlasampannā nipakā saṁvutindriyā.
         Bahussutā dhammadharā dhammatthaparipucchitā 1-
         uggahetvā 2- ca dhammānaṁ sotā payirupāsikā 3-.
         Desentī janamajjhehaṁ ahosiṁ jinasāsanaṁ 4-
         bāhusaccena tenāhaṁ pesalā atimaññisaṁ.
         Pacchime ca bhave dāni sāvatthiyaṁ puruttame
         anāthapiṇḍino gehe jātāhaṁ kumbhadāsiyā.
         Gatā udakahāriyaṁ sotthiyaṁ dijamaddasaṁ
         sītaṭṭaṁ toyamajjhamhi taṁ disvā idamabraviṁ.

  *  *  *  *  *  *
  Footnote:1 Ma. ...paṭipucchikā. Yu. atthatthaparipucchikā. 2 Ma. Yu. uggahetā.
 3 Po. ...sitā. 4 Ma. jinasāsane.
-------------------------------------------------
[page 397]
         Udakahārī 1- ahaṁ sīte sadā udakamotariṁ
         ayyānaṁ daṇḍabhayabhītā vācārosabhayaṭṭitā 2-.
         Kassa brāhmaṇa tvaṁ bhīto sadā udakamotari
         vedhamānehi gattehi sītaṁ vedayase bhusaṁ.
         Jānantī vata maṁ bhoti 3- puṇṇike paripucchasi 4-
         karontaṁ 5- kusalaṁ kammaṁ nudantaṁ kammapāpakaṁ.
         Yo vuḍḍho 6- daharo cāpi pāpakammaṁ pakubbati
         udakābhisecanā sopi pāpakammā pamuccati.
         Uttarantassa akkhāsiṁ dhammatthasahitaṁ padaṁ
         tañca sutvā susaṁviggo 7- pabbajitvārahā ahu.
         Pūrentī ūnakasataṁ jātā dāsikule yato
         tato puṇṇāti nāmaṁ me bhujissaṁ 8- maṁ akaṁsu te.
         Seṭṭhiṁ tatonumodetvā 9- pabbajiṁ anagāriyaṁ
         na cireneva kālena arahattaṁ apāpuṇiṁ.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca

  *  *  *  *  *  *
  Footnote:1 Ma. udahārī. Yu. udabhārī. 2 Ma. Yu. vācādosabhayaṭṭitā. 3 Yu. hoti.
 4 Yu. paripucchiyaṁ. 5 Ma. rundantaṁ. Yu. niddhantaṁ. 6 Ma. yo ce vuḍḍho daharo
 vā. Yu. yo ca vuddho daharo vā. 7 Ma. Yu. sasaṁviggo. 8 Yu. bhujissañca ....
 Po. bhujissañca akāsi maṁ. 9 Ma. ... tatonujānetvā.
-------------------------------------------------
[page 398]
         Ñāṇaṁ me vimalaṁ suddhaṁ buddhaseṭṭhassa vāhasā.
         Bhāvanāya mahāpaññā suteneva sutāvinī
         mānena nīcakulajā na hi kammaṁ panassati 1-.
         Kilesā jhāpitā mayhaṁ viharāmi anāsavā.
         Nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ puṇṇikā bhikkhunī imā gāthāyo abhāsitthāti.
                  Puṇṇikātheriyā apadānaṁ samattaṁ
                navamaṁ < PTS. Ap , 613 >ambapālītheriyāpadānaṁ (39)
   [179] Yo raṁsirucitāveḷo 2- phusso nāma mahāmuni
         tassāhaṁ bhaginī āsiṁ ajāyiṁ khattiye kule.
         Tassa dhammaṁ suṇitvāhaṁ vippasannena cetasā
         mahādānaṁ daditvāna patthayiṁ rūpasampadaṁ.
         Ekattiṁse ito kappe sikhī lokagganāyako
         uppanno lokapajjoto tilokasaraṇo jino.
         Tadā aruṇapure ramme brahmaññakulasambhavā
         vimuttacittaṁ kupitā bhikkhuniṁ abhisāpayiṁ.

  *  *  *  *  *  *
  Footnote:1 Ma. vinassati. 2 Ma. Yu. ... raṁsiphusitāveḷo.
-------------------------------------------------
[page 399]
         Vesikā ca 1- anācārā jinasāsanadūsikā
         evaṁ akkosayitvāna tena pāpena kammunā.
         Dāruṇaṁ nirayaṁ gantvā mahādukkhasamappitā
         tato cutā manussesu upapannā tapassinī.
         Dasajātisahassāni gaṇikattaṁ akārayiṁ
         tato pāpā na muccissaṁ bhutvā 2- duṭṭhavisaṁ yathā.
         Brahmavesamasevissaṁ 3- kassape jinasāsane
         tena kammavipākena ajāyiṁ tidase pure.
         Pacchime bhavasampatte ahosiṁ opapātikā
         ambasākhantare jātā ambapālīti tenahaṁ.
         Parivutā pāṇakoṭīhi pabbajiṁ jinasāsane
         pattāhaṁ acalaṁ ṭhānaṁ dhītā buddhassa orasā.
         Iddhīsu ca vasī homi dibbāya 4- sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ me vimalaṁ suddhaṁ buddhaseṭṭhassa vāhasā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.

  *  *  *  *  *  *
  Footnote:1 Ma. Yu. va. 2 Yu. bhuttā. 3 Yu. brahmaceraṁ asevissaṁ.
 4 Ma. Yu. sotadhātuvisuddhiyā.
-------------------------------------------------
[page 400]
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
        Itthaṁ sudaṁ ambapālī bhikkhunī imā gāthāyo abhāsitthāti.
                Ambapālītheriyā apadānaṁ samattaṁ.
                 Dasamaṁ selātheriyāpadānaṁ (40)
   [180] Imamhi bhaddake kappe brahmabandhu mahāyaso
         kassapo nāma nāmena uppajji vadataṁ varo.
         Sāvatthiyaṁ puravare upāsakakule ahaṁ
         pasutā naṁ jinavaraṁ disvā sutvā ca desanaṁ.
         Taṁ vīraṁ saraṇaṁ gantvā sīlāni ca samādayiṁ 1-
         kadāci so mahāvīro mahājanasamāgame.
         Attano abhisambodhiṁ pakāsesi narāsabho
         ananussutadhammesu pubbe dukkhādikesu ca.
         Cakkhu ñāṇañca paññā ca vijjālokaṁ 2- ca āsi me
         taṁ sutvā uggahetvāna paripucchāmi 3- bhikkhavo.
         Tena kammena sukatena cetanāpaṇidhīhi ca
         jahitvā mānusaṁ dehaṁ tāvatiṁsaṁ agañchahaṁ.

  *  *  *  *  *  *
  Footnote:1 Ma. samādiyiṁ. 2 Ma. vijjāloko. Yu. vijjālokā. 3 Ma. Yu. paripucchiñca ....
-------------------------------------------------
[page 401]
         Pacchime ca bhave dāni jātā seṭṭhimahākule
         upecca buddhaṁ saddhammaṁ sutvā maccupasaṁhitaṁ 1-.
         Pabbajitvā na cireneva sabbatthāni 2- vicintayaṁ
         khepetvā āsave sabbe arahattaṁ apāpuṇiṁ.
         Iddhīsu ca vasī homi dibbāya sotadhātuyā
         cetopariyañāṇassa vasī homi mahāmune.
         Pubbenivāsaṁ jānāmi dibbacakkhuṁ visodhitaṁ
         sabbāsavaparikkhīṇā natthi dāni punabbhavo.
         Atthadhammaniruttīsu paṭibhāṇe tatheva ca
         ñāṇaṁ me vimalaṁ suddhaṁ buddhaseṭṭhassa vāhasā.
         Kilesā jhāpitā mayhaṁ bhavā sabbe samūhatā
         nāgīva bandhanaṁ chetvā viharāmi anāsavā.
         Svāgataṁ vata me āsi buddhaseṭṭhassa santike
         tisso vijjā anuppattā kataṁ buddhassa sāsanaṁ.
         Paṭisambhidā catasso vimokkhāpica aṭṭhime
         chaḷabhiññā sacchikatā kataṁ buddhassa sāsananti.
         Itthaṁ sudaṁ selā bhikkhunī imā gāthāyo abhāsitthāti.
                 Selātheriyā apadānaṁ samattaṁ.

  *  *  *  *  *  *
  Footnote:1 Ma. Yu. saccūpasaṁhitaṁ. 2 Ma. Yu. saccatthāni.
-------------------------------------------------
[page 402]
                        Uddānaṁ 1-
         khattiyabrāhmaṇī ceva tathā uppaladāyikā
         siṅgālamātā sukkā ca abhirūpanandā ceva
         aḍḍhakāsikā ceva puṇṇā ca ambapālī selā bhikkhunīti.
                  Khattiyakaññāvaggo catuttho.
                      Apadānaṁ niṭṭhitaṁ.
                      ------------

  *  *  *  *  *  *
  Footnote:1 Ma. atha vagguddānaṁ
  sumedhā ekūposathā kuṇḍalakesī khattiyā
  sahassaṁ tisatā gāthā sattatāḷīsa piñḍitā
  saha uddānagāthāhi gaṇitāyo vibhāvibhi
  sahassaṁ tisataṁ gāthā satta paññāsameva cāti.
  therikāpadānaṁ samattaṁ.
-------------------------------------------------
[page 403]
                  Suttantapiṭake khuddakanikāyassa
                         buddhavaṁso
                      -------------
            namo tassa bhagavato arahato sammāsambuddhassa.
                      Ratanacaṅkamanakaṇḍo
              [1] Brahmā ca lokādhipatī samahpati 1-
                  katañjalī anadhivaraṁ ayācatha
                  santīdha sattā apparajakkhajātikā
                  desehi dhammaṁ anukampimaṁ pajanti.
              2- [bhagavā lokādhipatī naruttamo
                  katañjalībrahmagaṇehi yācito
                  santīdha dhīrāpparajakkhajātikā
                  desetu dhammaṁ anukampimaṁ pajaṁ.
         Desetu sugato dhammaṁ desetu amataṁpadaṁ
         lokānamanukampāya dhammaṁ desetu nāyaka].
                  Sampannavijjācaraṇassa tādino
                  jutindharassantimadehadhārino
                  tathāgatassappaṭipuggalassa
                  uppajji kāruññatā sabbasatte.

  *  *  *  *  *  *
  Footnote:1 Ma. sahampatī. 2 Ma. Yu. ime pāṭhā natthi.
-------------------------------------------------
[page 404]
      1- [taṁ sutvā bhagavā satthā idaṁ vacanamabravi]
                  apārutā te amatassa dvārā
                  ye sotavanto pamuñcantu saddhaṁ
                  vihiṁsasaññī paguṇaṁ na bhāsiṁ
                  dhammaṁ paṇītaṁ manujesu brahmeti.
      2- [bhagavā tasmiṁ samaye veneyyānaṁnukampako
         ajapālanigrodhadumā pāyāsi munipuṅgavo.
         Anukkamena gamanena bārāṇasimupāgami
         tasmiṁ hi pallaṅkavare nisīdi bhagavā tadā.
         Pañcannaṁ vaggiyānañca dhammacakkappavattayi
         dukkhaṁ dukkhasamuppādaṁ nirodhaṁ maggamuttamaṁ.
         Pavattayi taṁ bhagavā isī te pañcavaggiyā
         aṭṭhārasakoṭi tadā brahmadevagaṇā saha.
         Paṭhamasmiṁ sannipāte dhammābhisamayā labhu
         koṇḍañño bhaddiyo vappo mahānāmo ca assaji.
         Vinītā tena parena sabbepi anupubbaso
         aṭṭhārasakoṭi tadā brahmadevagaṇā saha.
         Paṭhamasmiṁ sannipāte sotāpattiphalaṁ tadā
         anukkamena gamanena rājagahamupāgami.

  *  *  *  *  *  *
  Footnote:1-2 Ma. Yu. ime pāṭhā natthi.
-------------------------------------------------
[page 405]
         Veḷuvanamahāvihāre vihāsi munipuṅgavo
         taṁ sutvā bimbisāro ca bhagavantamupasaṅkami.
         Ekādasanahuteneva parivārā mahā ahu
         dīpagandhadhūpamālādīni bhagavantamabhipūjayi.
         Tasmiṁ samāgameyeva kāmādīnava desayi
         desanāpariyosāne rājānampamukhaṁ tadā.
         Caturāsītisahassānaṁ dhammābhisamayo ahu
         taṁ sutvāna pitā rājā [1]- nava dūtāni pesayi.
         Navasahassaparivārehi pabbajjaṁ yācate muniṁ
         navasahassaparivārā arahattamupāgamuṁ.
         Kāḷudāyi pariyosāne bhikkhuvesaṁ gahetvā so
         sahassaparivārehi bhagavantaṁ nimantayi.
         Nimantamadhivāsetvā mahāmaggaṁ paṭipajjati
         vīsatisahassabhikkhūhi pāyāsi sakyapuṅgavo.
         Anukkamena gamanena kapilavatthumupāgami
         rohiṇiyā nadītīre pāṭihāramakāsi so.
         Tasmiṁ pallaṅkamajjhamhi nisīdi sakyapuṅgavo
         mahāvessantaradhammaṁ desetvā bhagavā pitu
         caturāsītisahassānaṁ dhammābhisamayo ahu].

  *  *  *  *  *  *
  Footnote:1 Po. bhagavantaṁ nimantayi.
-------------------------------------------------
[page 406]
                  Na hete 1- jānanti sadevamanussā 2-
                  buddho ayaṁ kīdisako naruttamo
                  iddhibalaṁ paññābalañca kīdisaṁ
                  buddhabalaṁ lokahitassa kīdisaṁ.
                  Na hete 3- jānanti sadevamanussā 4-
                  buddho ayaṁ īdisako naruttamo
                  iddhibalaṁ paññābalañca īdisaṁ 5-
                  buddhabalaṁ lokahitassa īdisaṁ 6-
         handāhaṁ dassayissāmi buddhabalaṁ anuttaraṁ
         caṅkamaṁ māpayissāmi nabhe ratanamaṇḍitaṁ.
                  Bhummā mahārājikā tāvatiṁsā
                  yāmā ca devā tusitā ca nimmitā
                  paranimmitā yepica brahmakāyikā
                  ānanditā vipulamakaṁsu ghosaṁ.
                  Obhāsitā ca paṭhavī sadevakā
                  puthū ca lokantarikā asaṁvutā
                  tamo ca tibbo vihato tadā ahu
                  disvāna accherakapāṭihīraṁ.
                  Sadevagandhabbamanussarakkhase
                  ābhā uḷārā vipulā ajāyatha

  *  *  *  *  *  *
  Footnote:1-3 Yu. na bho te. 2-4 Ma. Yu. sadevamānusā. 5-6 Ma. Yu. edisaṁ.
-------------------------------------------------
[page 407]
                  Imasmiṁ loke parasmiṁ cūbhaye
                  adhopi uddhaṁ tiriyañca vitthataṁ.
                  Sattuttamo anadhivaro vināyako
                  satthā ahu deva manussa pūjito
                  mahānubhāvo sata puñña lakkhaṇo
                  dassesi accherakapāṭihīriyaṁ.
      1- [tasmiṁ samāgame satthā abbhuggantvā nabhe tale
          sinerupabbataṁ rammaṁ caṅkamaṁ māpayī jino.
          Dasasahassilokadhātudevatā jinasantike
          tathāgataṁ namassitvā buddhapūjaṁ kariṁsu te].
                  So yācito devavarena cakkhumā
                  atthaṁ samekkhitvā tadā naruttamo
                  caṅkamaṁ māpayi lokanāyako
                  suniṭṭhitaṁ sabbaratananimmitaṁ.
                  Iddhi ca ādesanānusāsanī
                  tipāṭihīre bhagavā vasī ahu
                  caṅkamaṁ māpayi lokanāyako
                  suniṭṭhitaṁ sabbaratananimmitaṁ.
         Dasasahassilokadhātuyā sinerupabbatuttame thambheva
         dassesi paṭipāṭiyā caṅkame ratanāmaye.

  *  *  *  *  *  *
  Footnote:1 Ma. Yu. ime pāṭhā natthi.
-------------------------------------------------
[page 408]
         Dasasahassaṁ 1- atikkamma caṅkamaṁ māpayī jino
         sabbasovaṇṇamayā passe caṅkame ratanāmaye.
         Tulāsaṅghāṭānuvattā 2- sovaṇṇaphalakatthakā
         vedikā sabbasovaṇṇā dubhato passesu nimmitā.
         Maṇimuttāvālukākiṇṇo nimmito ratanāmayo
         obhāseti disā sabbā sataraṁsīva uggato.
         Tasmiṁ caṅkamane dhīro dvattiṁsavaralakkhaṇo
         virocamāno sambuddho caṅkame caṅkamī jino.
         Dibbaṁ mandāravaṁ pupphaṁ padumaṁ pārichattakaṁ
         caṅkamane okiranti sabbe devā samāgatā.
         Passanti taṁ devasaṅghā dasasahassī samāgatā
         namassamānā nipatanti tuṭṭhahaṭṭhā pamoditā.
         Tāvatiṁsā ca yāmā ca tusitā cāpi devatā
         nimmānaratino devā ye devā vasavattino
         udaggacittā sumanā passanti lokanāyakaṁ.
                  Sadevagandhabbamanussarakkhasā
                  nāgā supaṇṇā athavāpi kinnarā
                  passanti taṁ lokahitānukampakaṁ
                  nabheva accuggatacandamaṇḍalaṁ.

  *  *  *  *  *  *
  Footnote:1 Ma. Yu. ... dasasahassī. 2 Ma. Yu. ... nuvaggā.
-------------------------------------------------
[page 409]
         Ābhassarā subhakiṇhā vehapphalā akaniṭṭhā ca
         susuddhasukka vatthavasanā tiṭṭhanti pañjalīkatā.
                  Muñcanti pupphaṁ pana pañcavaṇṇikaṁ
                  mandāravaṁ 1- candanacuṇṇamissakaṁ 2-
                  bhamanti celāni ca ambare tadā
                  aho jino lokahitānukampako.
         Tuvaṁ satthā ca ketu ca dhajo yūpo ca pāṇinaṁ
         parāyano patiṭṭhā ca dīpo ca dipaduttamo.
         Dasasahassilokadhātuyā devatāyo mahiddhikā
         parivāretvā namassanti tuṭṭhahaṭṭhā pamoditā.
         Devatā devakaññā ca pasannā tuṭṭhamānasā
         pañcavaṇṇikapupphehi pūjayanti narāsabhaṁ.
         Passanti taṁ devasaṅghā pasannā tuṭṭhamānasā
         pañcavaṇṇikapupphehi pūjayanti narāsabhaṁ.
         Aho acchariyaṁ loke abbhūtaṁ lomahaṁsanaṁ
         na medisaṁ bhūtapubbaṁ accheraṁ lomahaṁsanaṁ.
         Sakasakamhi bhavane nisīditvāna devatā
         hasanti tā mahāhasitaṁ disvānaccherakaṁ nabhe.
         Ākāsaṭṭhā ca bhummaṭṭhā tiṇosadhinivāsino 3-
         katañjalī namassanti tuṭṭhahaṭṭhā pamoditā.

  *  *  *  *  *  *
  Footnote:1 Yu. mandāvaraṁ. 2 Ma. Yu. .ṃissitaṁ. ito paraṁ īdisameva.
 3 Ma. Yu. tiṇapanthanivāsino.
-------------------------------------------------
[page 410]
         Yepi dīghāyukā nāgā puññavanto mahiddhikā
         pamoditā namassanti pūjayanti naruttamaṁ.
         Saṅgītiyo pavattanti ambare anilañjase
         cammanaddhāni vādenti disvānaccherakaṁ nabhe.
         Saṅkhā ca paṇavā ceva athopi deṇḍimā bahū
         antalikkhasmiṁ vajjayanti disvānaccherakaṁ nabhe.
         Abbhūto vata no ajja uppajji lomahaṁsano
         dhuvamatthasiddhiṁ labhāma khaṇo no paṭipāṭito.
         Buddhoti tesaṁ sutvāna pīti uppajji tāvade
         buddho buddhoti kathayantā tiṭṭhanti pañjalīkatā.
         Hiṅkāraṁ 1- sādhukārañca ukkuṭṭhisampanādanaṁ 2-
         pajā ca vividhā gagane vattanti pañjalīkatā.
                  Gāyanti seḷenti ca vādayanti ca
                  bhujānipphoṭenti 3- ca naccayanti ca
                  muñcanti pupphaṁ pana pañcavaṇṇikaṁ
                  mandāravaṁ candanacuṇṇamissakaṁ.
         Yathā tuyhaṁ mahāvīra pādesu cakkalakkhaṇaṁ
         dhajaṁ vajirapaṭākaṁ vaḍḍhamānaṅkusāpitaṁ.
         Rūpe sīle samādhimhi paññāya ca asādiso
         vimuttiyā asamasamo dhammacakkappavattane.

  *  *  *  *  *  *
  Footnote:1 Ma. hiṅkārā. Yu. bhiṅkāraṁ. 2 Ma. .. sampahaṁsanaṁ. Yu. .. sampasādanaṁ.
 3 Ma. Yu. poṭhenti.
-------------------------------------------------
[page 411]
         Dasanāgabalaṁ kāye tuyhaṁ pākatikaṁ balaṁ
         iddhibalena asamo dhammacakkappavattane.
         Evaṁ sabbaguṇūpetaṁ sabbaṅga samupāgataṁ
         mahāmuniṁ kāruṇikaṁ lokanāthaṁ namassatha.
         Abhivādanaṁ thomanañca vandanañca pasaṁsanaṁ
         namassanañca pūjañca sabbaṁ arahasī tuvaṁ.
         Ye keci loke vandaneyyā vandanaṁ arahanti ye
         sabbaseṭṭho mahāvīra sadiso te na vijjati.
         Sārīputto mahāpañño samādhijjhānakovido
         gijjhakūṭe ṭhitoyeva passati lokanāyakaṁ.
         Suphullaṁ sālarājaṁva candaṁva gagane yathā
         majjhantikeva suriyaṁ oloketi narāsabhaṁ.
         Jalantaṁ dīparukkhaṁva taruṇasuriyaṁva uggataṁ
         byāmappabhānurañjitaṁ passati lokanāyakaṁ.
         Pañcannaṁ bhikkhusatānaṁ katakiccāna tādinaṁ
         khīṇāsavānaṁ vimalānaṁ khaṇena sannipātayi.
         Lokappasādanaṁ nāma pāṭihīraṁ nidassayi
         amhepi tattha gantvāna vandissāma mayaṁ jinaṁ.
         Etha sabbe gamissāma pucchissāma mayaṁ jinaṁ
         kaṅkhaṁ vinodayissāma passitvā lokanāyakaṁ.
-------------------------------------------------
[page 412]
         Sādhūti te paṭissutvā nipakā saṁvutindriyā
         pattacīvaramādāya taramānā upāgamuṁ.
         Khīṇāsavehi vimalehi dantehi uttame dame
         sārīputto mahāpañño iddhiyā upasaṅkami.
         Tehi bhikkhūhi parivuto sārīputto mahāgaṇī
         liḷanto 1- devova gagane iddhiyā upasaṅkami.
         Ukkāsitañca khipitañca ajjhupekkhitvāna subbatā
         sagāravā sappatissā sambuddhaṁ upasaṅkamuṁ.
         Upasaṅkamitvā passanti sayambhuṁ lokanāyakaṁ
         nabhe accuggataṁ vīraṁ candaṁva gagane yathā.
         Jalantaṁ dīparukkhaṁva vijjuva gagane yathā
         majjhantikeva suriyaṁ passanti lokanāyakaṁ.
         Pañcabhikkhusatā sabbe passanti lokanāyakaṁ
         rahadamiva vippasannaṁ suphullaṁ padumaṁ yathā.
         Añjaliṁ paggahetvāna tuṭṭhahaṭṭhā pamoditā
         namassamānā nipatanti satthuno cakkalakkhaṇe.
         Sārīputto mahāpañño koraṇḍasamasādiso
         samādhijjhānakusalo vandati lokanāyakaṁ.
         Gajjito kālameghova nīluppalasamasādiso
         iddhibalena asamo moggallāno mahiddhiko.

  *  *  *  *  *  *
  Footnote:1 Ma. Yu. laḷanto.
-------------------------------------------------
[page 413]
         Mahākassapatheropi uggatakanakasannibho
         dhūtaguṇe agganikkhitto thomito satthuvaṇṇito.
         Dibbacakkhūna yo aggo anuruddho mahāgaṇī
         ñātiseṭṭho bhagavato avidūreva tiṭṭhati.
         Āpattianāpattiyā satekicchāya kovido
         vinaye agganikkhitto upāli satthuvaṇṇito.
         Sukhumanipuṇatthapaṭividdho kathikānaṁ pavaro gaṇī
         isi mantāniyā putto puṇṇo nāmāti vissuto.
         Etesaṁ cittamaññāya opammakusalo muni
         kaṅkhacchedo mahāvīro kathesi attano guṇaṁ.
         Cattāro te asaṅkheyyā koṭi yesaṁ na nāyati
         sattakāyo ca ākāso cakkavāḷā anantakā
         buddhañāṇaṁ appameyyaṁ na sakkā ete vijānituṁ.
         Kimetaṁ acchariyaṁ loke yaṁ me iddhivikubbanaṁ
         aññe bahū acchariyā abbhūtā lomahaṁsanā.
         Yadāhaṁ tusite kāye santusito nāmahaṁ tadā
         dasasahassī samāgamma yācanti añjalī mamaṁ.
         Kāloyaṁ te mahāvīra uppajja mātukucchiyaṁ
         sadevakaṁ tārayanto bujjhassu amataṁpadaṁ.
-------------------------------------------------
[page 414]
         Tusitā kāyā cavitvāna yadā okkami kucchiyaṁ
         dasasahassī lokadhātu kampati 1- dharaṇī tadā.
         Yadāhaṁ mātukucchito sampajānova nikkhamiṁ
         sādhukāraṁ pavattanti dasasahassī pakampatha.
         Okkanti me samo natthi jātito abhinikkhame
         sambodhiyaṁ ahaṁ seṭṭho dhammacakkappavattane.
         Aho acchariyaṁ loke buddhānaṁ guṇamahantatā
         dasasahassī lokadhātu chappakāraṁ pakampatha
         obhāso ca mahā āsi accheraṁ lomahaṁsanaṁ.
         Bhagavā ca tamhi samaye lokajeṭṭho narāsabho
         sadevakaṁ dassayanto iddhiyā caṅkamī jino.
         Caṅkame caṅkamantova kathesi lokanāyako
         antarā na nivatteti catuhatthe caṅkame yathā.
         Sārīputto mahāpañño samādhijjhānakovido
         paññāya pāramippatto pucchati lokanāyakaṁ.
         Kīdiso te mahāvīra abhinīhāro naruttama
         kimhi kāle tayā vīra patthitā bodhimuttamā.
         Dānaṁ sīlañca nekkhammaṁ paññāviriyañca kīdisaṁ
         khantisaccamadhiṭṭhānaṁ mettūpekkhā ca kīdisā.

  *  *  *  *  *  *
  Footnote:1 Ma. Yu. kampittha.
-------------------------------------------------
[page 415]
         Dasapāramī mahāvīra kīdisā lokanāyaka
         kathaṁ upapāramī puṇṇā paramatthapāramī kathaṁ.
         1- [katikammādhiṭṭhāya adhipati ca kīdisā
         kīdisā pāramī honti dhīrā lokasmi kīdisā.
         Mettā karuṇā muditā upekkhā cāpi kīdisā
         kīdisaṁ buddhadhammānaṁ kevalaṁ paripūraya]
         tassa puṭṭho viyākāsi karavīkamadhuragiro
         nibbāpayanto hadayaṁ hāsayanto sadevakaṁ.
                  Atītabuddhāna jināna desitaṁ
                  nikīḷitaṁ buddhaparamparāgataṁ
                  pubbe nivāsānugatāya buddhiyā
                  pakāsayī lokahitaṁ sadevake.
         Pītipāmojjajananaṁ sokasallavinodanaṁ
         sabbasampattipaṭilābhaṁ cittaṁ katvā suṇātha me.
         Madanimmadanaṁ sokanudaṁ saṁsāraparimocanaṁ
         sabbadukkhakkhayaṁ maggaṁ sakkaccaṁ paṭipajjathāti.
                  Ratanacaṅkamanakaṇḍo niṭṭhito.

  *  *  *  *  *  *
  Footnote:1 < PTS. Bu , 9 >Ma. Yu. ime pāṭhā natthi.
-------------------------------------------------
[page 416]
                    Paṭhamo dīpaṅkarabuddhavaṁso
     [2] Kappe ca satasahasse caturo ca asaṅkhiye
         amaraṁ nāma nagaraṁ dassaneyyaṁ manoramaṁ.
         Dasahi saddehi avivittaṁ annapānasamāyutaṁ
         hatthisaddaṁ assasaddaṁ bherisaṅkharathāni ca.
         Khādatha pīvatha ceva annapānena ghositaṁ
         nagaraṁ sabbaṅgasampannaṁ sabbakammamupāgataṁ.
         Sattaratanasampannaṁ nānājanasamākulaṁ
         samiddhaṁ devanagaraṁva āvāsaṁ puññakamminaṁ.
         Nagare amaravatiyā sumedho nāma brāhmaṇo
         anekakoṭisanniccayo pahūtadhanadhaññavā.
         Ajjhāyiko mantadharo tiṇṇaṁ vedāna pāragū
         lakkhaṇe itihāse ca saddhamme pāramiṁ gato.
         Rahogato nisīditvā evaṁ cintesihantadā
         dukkho punabbhavo nāma sarīrassa pabhedanaṁ.
      1- [sammohaṁ maraṇaṁ dukkhaṁ jarāya abhimadditaṁ]
         jātidhammo jarādhammo byādhidhammo cahantadā
         ajaraṁ amaraṁ khemaṁ pariyesissāmi nibbutiṁ.

  *  *  *  *  *  *
  Footnote:1 Ma. Yu. ime pāṭhā natthi.
-------------------------------------------------
[page 417]
         Yannūnimaṁ pūtikāyaṁ nānākuṇapapūritaṁ
         chaḍḍayitvāna gaccheyyaṁ anapekkho anatthiko.
         Atthi hehiti so maggo na so sakkā na hetuye
         pariyesissāmi taṁ maggaṁ bhavato parimuttiyā.
         Yathāpi dukkhe vijjante sukhaṁ nāmapi vijjati
         evaṁ bhave vijjamāne vibhavo icchitabbako.
         Yathāpi uṇhe vijjante aparaṁ vijjati sītalaṁ
         evaṁ tividhaggi vijjante nibbānaṁ icchitabbakaṁ.
         Yathāpi pāpe vijjante kalyāṇamapi vijjati
         evameva jāti vijjante ajāti icchitabbakaṁ.
         Yathā gūthagato puriso taḷākaṁ disvāna pūritaṁ
         na gavesati [1]- taḷākaṁ na doso taḷākassa so.
         Evaṁ kilesamaladhovanaṁ vijjante amatantaḷe
         na gavesati taḷākaṁ na doso amatantaḷe.
         Yathā arīhi pariruddho vijjante gamanaṁpathe
         na palāyati so puriso na doso añjasassa so.
         Evaṁ kilesapariruddho vijjamāne sive pathe
         na gavesati taṁ maggaṁ na doso sivamañjase.
         Yathā byādhiko puriso vijjamāne tikicchake
         na tikicchāpeti taṁ byādhiṁ na so doso tikicchake.

  *  *  *  *  *  *
  Footnote:1 Ma. Yu. taṁ. ito paraṁ īdisameva.
-------------------------------------------------
[page 418]
         Evaṁ kilesabyādhīhi dukkhito paripīḷito
         na gavesati ācariyaṁ na so doso vināyake.
         1- [yannūnimaṁ pūtikāyaṁ nānākuṇapapūritaṁ
         chaḍḍayitvāna gaccheyyaṁ anapekkho anatthiko].
         Yathāpi kuṇapaṁ puriso kaṇṭhe bandhaṁ jigucchiyaṁ
         mocayitvāna gaccheyya sukhī serī sayaṁ vasī.
         Tathevimaṁ pūtikāyaṁ nānākuṇapasañcayaṁ
         chaḍḍayitvāna gaccheyyaṁ anapekkho anatthiko.
         Yathā ussāsaṭhānamhi 2- karīsaṁ naranāriyo
         chaḍḍayitvāna gacchanti anapekkhā anatthikā.
         Evamevāhaṁ imaṁ kāyaṁ nānākuṇapapūritaṁ
         chaḍḍayitvāna gacchissaṁ vaccaṁ katvā yathā kuṭiṁ.
         Yathāpi jajjaraṁ nāvaṁ paluttaṁ 3- udakagāhiniṁ
         sāmikā 4- chaḍḍayitvāna anapekkhā anatthikā.
         Evamevāhaṁ imaṁ kāyaṁ navacchiddaṁ dhuvassavaṁ
         chaḍḍayitvāna gacchissaṁ jiṇṇanāvaṁva sāmikā.
         Yathā puriso corehi gacchanto bhaṇḍamādiya
         bhaṇḍacchedabhayaṁ disvā chaḍḍayitvāna gacchati.
         Evameva ayaṁ kāyo mahācorasamo viya
         pahāyimaṁ gamissāmi kusalacchedanā bhayā.

  *  *  *  *  *  *
  Footnote:1 Ma. Yu. ime pāṭhā natthi. 2 Ma. Yu. uccāraṭṭhānamhi. 3 Ma. Yu. paluggaṁ.
 4 Ma. Yu. sāmī chaḍḍetvā gacchanti.
-------------------------------------------------
[page 419]
         Evāhaṁ cintayitvāna nekakoṭisataṁ dhanaṁ
         nāthānāthānaṁ datvāna himavantaṁ upāgamiṁ.
         Himavantassāvidūre dhammiko nāma pabbato
         assamo sukato mayhaṁ paṇṇasālā sumāpitā.
         Caṅkamaṁ tattha māpesiṁ pañcadosavivajjitaṁ
         aṭṭhaguṇasamupetaṁ abhiññābalamāhariṁ.
         Sāṭakaṁ pajahiṁ tattha navadosamupāgataṁ
         vākacīraṁ nivāsesiṁ dvādasaguṇamupāgataṁ.
         Aṭṭhadosasamākiṇṇaṁ pajahiṁ paṇṇasālakaṁ
         upāgamiṁ rukkhamūlaṁ guṇehi 1- dasahupāgataṁ.
         Vāpitaṁ ropitaṁ dhaññaṁ pajahiṁ niravasesato
         anekaguṇasampannaṁ pavattaphalamādayiṁ.
         Tatthappadhānaṁ padahiṁ nisajjaṭṭhānacaṅkame
         abbhantaramhi sattāhe abhiññābalapāpuṇiṁ.
         Evaṁ me siddhipattassa vasībhūtassa sāsane
         dīpaṅkaro nāma jino uppajji lokanāyako.
         Uppajjante ca jāyante bujjhante dhammadesane
         caturo nimitte nāddasaṁ jhānaratisamappito.
         Paccantadesavisaye nimantetvā tathāgataṁ
         tassa āgamanaṁ maggaṁ sodhenti tuṭṭhamānasā.

  *  *  *  *  *  *
  Footnote:1 Ma. Yu. guṇe.
-------------------------------------------------
[page 420]
         Ahantena samayena nikkhamitvā sakassamā
         dhunanto vākacīrāni gacchāmi ambare tadā.
         Vedajātaṁ janaṁ disvā tuṭṭhahaṭṭhaṁ pamoditaṁ
         orohitvāna gaganā manusse pucchi tāvade.
         Tuṭṭhahaṭṭho pamudito vedajāto mahājano
         kassa sodhiyatī 1- maggo añjasaṁ vaṭumāyanaṁ.
         Te me puṭṭhā viyākaṁsu buddho loke anuttaro
         dīpaṅkaro nāma jino uppajji lokanāyako
         tassa sodhiyate 2- maggo añjasaṁ vaṭumāyanaṁ.
         Buddhoti mama 3- sutvāna pīti uppajji tāvade
         buddho buddhoti kathayanto somanassaṁ pavedayiṁ.
         Tattha ṭhatvā vicintesiṁ tuṭṭho saṁviggamānaso
         idha vījāni ropissaṁ khaṇo ve mā upaccagā.
         Yadi buddhassa sodhetha ekokāsaṁ dadātha me
         ahaṁpi sodhayissāmi añjasaṁ vaṭumāyanaṁ.
         Adaṁsu te mamokāse 4- sodhetuṁ añjasaṁ tadā
         buddho buddhoti cintento maggaṁ sodhemahantadā.
         Aniṭṭhite mamokāse dīpaṅkaro mahāmuni
         catūhi satasahassehi chaḷabhiññehi tādihi
         khīṇāsavehi vimalehi paṭipajji añjasaṁ jino.

  *  *  *  *  *  *
  Footnote:1-2 Ma. Yu. sodhīyati. 3 Ma. vacanaṁ. 4 Ma. Yu. mamokāsaṁ.
-------------------------------------------------
[page 421]
         Paccuggamanā vattanti vajjanti bheriyo bahū
         āmoditā naramarū sādhukāraṁ pavattayuṁ.
         Devā manusse passanti manussā 1- passanti devatā
         ubhopi te pañjalikā anuyanti tathāgataṁ.
         Devā dibbehi turiyehi manussā mānusakehi 2- ca
         ubhopi te vajjayantā anuyanti tathāgataṁ.
         Dibbaṁ mandāravaṁ pupphaṁ padumaṁ pārichattakaṁ
         disodisaṁ okiranti 3- ākāse nabhagā 4- marū.
         Dibbaṁ candanacuṇṇañca varagandhañca kevalaṁ
         disodisaṁ okiranti 3- ākāse nabhagā 4- marū.
         Campakaṁ salaḷaṁ nīpaṁ nāgapunnāgaketakaṁ
         dīsodisaṁ okiranti 3- bhūmitalagatā narā.
         Kese muñcitvāhaṁ tattha vākacīraṁ ca cammakaṁ
         kalale pattharitvāna avakujjo nipajjahaṁ.
         Akkamitvāna maṁ buddho saha sissehi gacchatu
         mā naṁ kalalaṁ 5- akkamittha hitāya me bhavissati.
         Paṭhaviyaṁ nipannassa evaṁ me āsi cetaso
         icchamāno ahaṁ ajja kilese jhāpaye mama.
         Kiṁ me aññātavesena dhammaṁ sacchikatenidha
         sabbaññutaṁ pāpuṇitvā mutto 6- moce sadevake.

  *  *  *  *  *  *
  Footnote:1 Ma. Yu. manussāpi ca devatā. 2 Ma. mānusehi ca. 3 Ma. Yu. ukkhipanti.
 4 Ma. ākāsanabhagatā. 5 Ma. Yu. kalale. 6 Ma. Yu. buddho hessaṁ ....
-------------------------------------------------
[page 422]
         Kiṁ me ekena tiṇṇena purisena thāmadassinā
         sabbaññutaṁ pāpuṇitvā santāressaṁ sadevake 1-.
         Iminā me adhikārena katena purisuttame
         sabbaññutaṁ pāpuṇāmi 2- tāremi janataṁ bahuṁ.
         Saṁsārasotaṁ chinditvā viddhaṁsetvā tayo bhave
         dhammanāvaṁ samāruyha santāressaṁ sadevake.
         Dīpaṅkaro lokavidū āhutīnaṁ paṭiggaho
         ussīsake maṁ ṭhatvāna idaṁ vacanamabravi.
         Passatha imaṁ tāpasaṁ jaṭilaṁ uggatāpanaṁ
         aparimeyye ito kappe buddho loke bhavissati.
         Ahu 3- kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ 4-.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi 5- so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.

  *  *  *  *  *  *
  Footnote:1 Ma. sadevakaṁ. ito paraṁ īdisameva. 2 Ma. pāpuṇitvā. 3 Yu. atha.
 4 Yu. ... kāriyaṁ. 5 Ma. ada. Yu. ādā.
-------------------------------------------------
[page 423]
         Kolito upatisso ca aggā hessanti sāvakā
         anāsavā vītarāgā 1- santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu 2- vassasataṁ tassa gotamassa 3- yasassino.
         Idaṁ sutvāna vacanaṁ asamassa mahesino
         amoditā naramarū buddhavījaṅkuro 4- ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ 5- gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.

  *  *  *  *  *  *
  Footnote:1 Yu. vītamalā. ito paraṁ īdisameva. 2-3 Ma. Yu. idaṁ pādadvayaṁ natthi.
 4 Ma. buddhavījaṁ kira ayaṁ. 5 Ma. Yu. ... titthe.
-------------------------------------------------
[page 424]
         Dīpaṅkaro lokavidū āhutīnaṁ paṭiggaho
         mama kammaṁ pakittetvā dakkhiṇapādamuddhari.
         Ye tattha āsuṁ jinaputtā sabbe padakkhiṇamakaṁsu maṁ
         devā manussā asurā yakkhā 1- abhivādetvāna pakkamuṁ.
         Dassanaṁ me atikkante sasaṅghe lokanāyake
         sayanā vuṭṭhahitvāna pallaṅkaṁ ābhujiṁ tadā.
         Sukhena sukhito homi pāmojjena pamodito
         pītiyā ca abhissanno pallaṅkaṁ ābhujiṁ tadā.
         Pallaṅkena nisīditvā evaṁ cintesihaṁ tadā
         vasībhūto ahaṁ jhāne abhiññāpāramiṅgato 2-.
         Sahassiyamhi lokamhi isayo natthi me samā
         asamo iddhidhammesu alabhiṁ īdisaṁ sukhaṁ.
         Pallaṅkābhujane mayhaṁ dasasahassādhivāsino
         mahānādaṁ pavattesuṁ dhuvaṁ buddho bhavissasi.
         Yā pubbe bodhisattānaṁ pallaṅkavaramābhuje
         nimittāni padissanti tāni ajja padissare.
         Sītaṁ byāpagataṁ 3- hoti uṇhañca upasammati
         tāni ajja padissanti dhuvaṁ buddho bhavissasi.
         Dasasahassī lokadhātu nissaddā hoti nirākulā
         tāni ajja padissanti dhuvaṁ buddho bhavissasi.

  *  *  *  *  *  *
  Footnote:1 Ma. Yu. ca. 2 Ma. Yu. abhiññāsu. 3 Ma. byapagataṁ.
-------------------------------------------------
[page 425]
         Mahāvātā na vāyanti na sandanti savantiyo
         tāni ajja padissanti dhuvaṁ buddho bhavissasi.
         Thalajā jalajā 1- pupphā sabbe pupphanti tāvade
         tepajja pupphitā sabbe dhuvaṁ buddho bhavissasi.
         Latā vā yadivā rukkhā phalaṁ dhārenti tāvade
         tepajja phalitā sabbe dhuvaṁ buddho bhavissasi.
         Ākāsaṭṭhā ca bhummaṭṭhā ratanā jotanti tāvade
         tepajja ratanā jotanti dhuvaṁ buddho bhavissasi.
         Mānussikā ca dibbā ca turiyā vajjanti tāvade
         tepajjubho abhiravanti dhuvaṁ buddho bhavissasi.
         Vicittapupphā gaganā abhivassanti tāvade
         tepi ajja padissanti dhuvaṁ buddho bhavissasi.
         Mahāsamuddo ābhujati dasasahassī pakampati
         tepajjubho abhiravanti dhuvaṁ buddho bhavissasi.
         Niraye dasasahassā aggī nibbanti tāvade
         tepajja nibbutā aggī dhuvaṁ buddho bhavissasi.
         Vimalo hoti suriyo sabbā dissanti tārakā
         tepi ajja padissanti dhuvaṁ buddho bhavissasi.
         Anovuṭṭhena udakaṁ mahiyā ubbhijji tāvade
         taṁpajjubbhijjate mahiyā dhuvaṁ buddho bhavissasi.

  *  *  *  *  *  *
  Footnote:1 Ma. Yu. dakajā.
-------------------------------------------------
[page 426]
         Tārāgaṇā virocanti nakkhattā gaganamaṇḍale
         visākhā candimāyuttā dhuvaṁ buddho bhavissasi.
         Vilāsayā darīsayā nikkhamanti sakāsayā
         tepajja āsayā chuddhā dhuvaṁ buddho bhavissasi.
         Na hoti arati sattānaṁ santuṭṭhā honti tāvade
         tepajja sabbe santuṭṭhā dhuvaṁ buddho bhavissasi.
         Rogā tanūpasammanti jighacchā ca vinassati
         tānipajja padissanti dhuvaṁ buddho bhavissasi.
         Rāgo tadā tanu hoti doso moho vinassati
         tepajja vigatā sabbe dhuvaṁ buddho bhavissasi.
         Bhayaṁ tadā na bhavati ajjapetaṁ padissati
         tena liṅgena jānāma dhuvaṁ buddho bhavissasi.
         Rajonuddhaṁsati uddhaṁ ajjapetaṁ padissati
         tena liṅgena jānāma dhuvaṁ buddho bhavissasi.
         Aniṭṭhagandho pakkamati dibbagandho pavāyati
         sopajja vāyati gandho dhuvaṁ buddho bhavissasi.
         Sabbe devā padissanti ṭhapetvā ca arūpino
         tepajja sabbe dissanti dhuvaṁ buddho bhavissasi.
         Yāvatā nirayā nāma sabbe dissanti tāvade
         tepajja sabbe dissanti dhuvaṁ buddho bhavissasi.
-------------------------------------------------
[page 427]
         Kuṭā 1- kavāṭā selā ca na hontāvaraṇā tadā
         ākāsabhūtā tepajja dhuvaṁ buddho bhavissasi.
         Cuti ca upapatti ca khaṇe tasmiṁ na vijjati
         tāni ajja padissanti dhuvaṁ buddho bhavissasi.
         2- [ime nimittā dissanti sambodhatthāya pāṇinaṁ]
         daḷhaṁ paggayha viriyaṁ mā nivatta abhikkama
         mayaṁpetaṁ vijānāma dhuvaṁ buddho bhavissasi.
         Buddhassa vacanaṁ sutvā dasasahassīna cūbhayaṁ
         tuṭṭhahaṭṭho pamodito evaṁ cintesihantadā.
         Advejjhavacanā buddhā amoghavacanā jinā
         vitathaṁ natthi buddhānaṁ dhuvaṁ buddho bhavāmihaṁ.
         Yathā khittaṁ nabhe leṇḍaṁ 3- dhuvaṁ patati bhūmiyaṁ
         tatheva buddhaseṭṭhānaṁ vacanaṁ dhuvasassataṁ.
         [vitathaṁ natthi buddhānaṁ dhuvaṁ buddho bhavāmihaṁ]
         yathāpi sabbasattānaṁ maraṇaṁ dhuvasassataṁ
         tatheva buddhaseṭṭhānaṁ vacanaṁ dhuvasassataṁ.
                          [4]-
         Yathā rattikkhaye patte suriyuggamanaṁ dhuvaṁ
         tatheva buddhaseṭṭhānaṁ vacanaṁ dhuvasassataṁ.
         Yathā nikkhantasayanassa sīhassa nadanaṁ dhuvaṁ
         tatheva buddhaseṭṭhānaṁ vacanaṁ dhuvasassataṁ.

  *  *  *  *  *  *
  Footnote:1 Ma. Yu. kuḍḍā. 2 Ma. Yu. ime pāṭhā natthi. 3 Ma. Yu. leḍḍu.
 4 Ma. vitathaṁ natthi buddhānaṁ dhuvaṁ buddho bhavāmihaṁ. ito paraṁ īdisameva.
-------------------------------------------------
[page 428]
         Yathā āpannasattānaṁ bhāramoropanaṁ dhuvaṁ
         tatheva buddhaseṭṭhānaṁ vacanaṁ dhuvasassataṁ.
         Handa buddhakare dhamme vicināmi itocito
         uddhaṁ adho dasadisā yāvatā dhammadhātuyā.
         Vicinanto tadā dakkhiṁ paṭhamaṁ dānapāramiṁ
         pubbakehi mahesīhi anuciṇṇaṁ mahāpathaṁ.
         Imaṁ tvaṁ paṭhamaṁ tāva daḷhaṁ katvā samādiya
         dānapāramitaṁ gaccha yadi bodhiṁ pattumicchasi.
         Yathāpi kumbho sampuṇṇo yassa kassaci adhokato
         vamate udakaṁ nissesaṁ na tattha parirakkhati.
         Tatheva yācake disvā hīnamukkaṭṭhamajjhime
         dadāhi dānaṁ nissesaṁ kumbho viya adhokato.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ dutiyaṁ sīlapāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ dutiyaṁ tāva daḷhaṁ katvā samādiya
         sīlapāramitaṁ gaccha yadi bodhiṁ pattumicchasi.
         Yathāpi cāmarī 1- vālaṁ kismiñci paṭilaggitaṁ
         upeti maraṇaṁ tattha na vikopeti vāladhiṁ.

  *  *  *  *  *  *
  Footnote:1 Ma. Yu. camarī. ito paraṁ īdisameva.
-------------------------------------------------
[page 429]
         Tatheva catūsu bhūmīsu sīlāni paripūraya
         parirakkha sabbadā sīlaṁ cāmarī viya vāladhiṁ.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ tatiyaṁ nekkhammapāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ tatiyaṁ tāva daḷhaṁ katvā samādiya
         nekkhammapāramitaṁ gaccha yadi bodhiṁ pattumicchasi.
         Yathā aṭṭaghare 1- puriso ciraṁ vuṭṭho dukkhaddito
         na tattha rāgaṁ abhijaneti muttiṁyeva gavesati.
         Tatheva tvaṁ sabbabhave passa aṭṭaghare 2- viya
         nekkhammābhimukho hohi bhavato parimuttiyā.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ catutthaṁ paññāpāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ catutthaṁ tāva daḷhaṁ katvā samādiya
         paññāpāramitaṁ gaccha yadi bodhiṁ pattumicchasi.
         Yathāpi bhikkhu bhikkhanto hīnamukkaṭṭhamajjhime
         kulāni na vivajjanto evaṁ labhati yāpanaṁ.

  *  *  *  *  *  *
  Footnote:1-2 Ma. Yu. andghare.
-------------------------------------------------
[page 430]
         Tatheva tvaṁ sabbakālaṁ paripucchanto budhaṁ janaṁ
         paññāpāramitaṁ gantvā sambodhiṁ pāpuṇissasi.
         Nahete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ pañcamaṁ viriyapāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ pañcamaṁ tāva daḷhaṁ katvā samādiya
         viriyapāramitaṁ gaccha yadi bodhiṁ pattumicchasi.
         Yathāpi sīho migarājā nisajjaṭṭhānacaṅkame
         alīnaviriyo hoti paggahitamano sadā.
         Tatheva tvaṁ sabbabhave paggayha viriyaṁ daḷhaṁ
         viriyapāramitaṁ gantvā sambodhiṁ pāpuṇissasi.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ chaṭṭhamaṁ khantipāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ chaṭṭhamaṁ tāva daḷhaṁ katvā samādiya
         tattha advejjhamanaso sambodhiṁ pāpuṇissasi.
         Yathāpi paṭhavī nāma suciṁpi asuciṁpi ca
         sabbaṁ sahati nikkhepaṁ na karoti paṭighaddayaṁ.
-------------------------------------------------
[page 431]
         Tatheva tvaṁpi sabbesaṁ sammānāvamānakkhamo
         khantipāramitaṁ gantvā sambodhiṁ pāpuṇissasi.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ sattamaṁ saccapāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ sattamaṁ tāva daḷhaṁ katvā samādiya
         tattha advejjhavacano sambodhiṁ pāpuṇissasi.
         Yathāpi osadhi nāma tulābhūtā sadevake
         samaye utuvasse vā na vokkamati vīthito.
         Tatheva tvaṁpi saccesu mā vokkamasi vīthito
         saccapāramitaṁ gantvā sambodhiṁ pāpuṇissasi.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ aṭṭhamaṁ adhiṭṭhānapāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ aṭṭhamaṁ tāva daḷhaṁ katvā samādiya
         tattha tvaṁ niccalo hutvā sambodhiṁ pāpuṇissasi
         yathāpi pabbato selo acalo supatiṭṭhito
         na kampati bhūsavātehi sakaṭṭhāneva tiṭṭhati.
-------------------------------------------------
[page 432]
         Tatheva tvaṁ adhiṭṭhāne sabbadā acalo bhava
         adhiṭṭhānapāramitaṁ 1- gantvā sambodhiṁ pāpuṇissasi.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ navamaṁ mettāpāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ navamaṁ tāva daḷhaṁ katvā samādiya
         mettāya asamo hohi yadi bodhiṁ pattumicchasi.
         Yathāpi udakaṁ nāma kalyāṇe pāpake jane
         samaṁ pharati sītena pavāheti rajomalaṁ.
         Tatheva tvaṁ hitāhite samaṁ mettāya bhāvaya
         mettāpāramitaṁ gantvā sambodhiṁ pāpuṇissasi.
         Na hete ettakāyeva buddhadhammā bhavissare
         aññepi vicinissāmi ye dhammā bodhipācanā.
         Vicinanto tadā dakkhiṁ dasamaṁ upekkhāpāramiṁ
         pubbakehi mahesīhi āsevitaṁ nisevitaṁ.
         Imaṁ tvaṁ dasamaṁ tāva daḷhaṁ katvā samādiya
         tulābhūto daḷho hutvā sambodhiṁ pāpuṇissasi.
         Yathāpi paṭhavī nāma nikkhittaṁ asuciṁ suciṁ
         upekkhati ubhopete kodhānunaya vajjitā.

  *  *  *  *  *  *
  Footnote:1 Yu. ...pāramiṁ. ito paraṁ īdisameva.
-------------------------------------------------
[page 433]
         Tatheva tvaṁ sukhadukkhe tulābhūto sadā bhava
         upekkhāpāramitaṁ gantvā sambodhiṁ pāpuṇissasi.
         Ettakāyeva te loke ye dhammā bodhipācanā
         taduddhaṁ natthi aññatra daḷhaṁ tattha patiṭṭhahi.
         Ime dhamme sammasato sabhāvasarasalakkhaṇe
         dhammatejena vasudhā dasasahassī pakampatha.
         Calati ravati paṭhavī ucchuyantaṁva pīḷitaṁ
         telayantaṁ yathā cakkaṁ evaṁ kampati medanī.
         Yāvatā parisā āsi buddhassa parivesane
         pavedhamānā sā tattha mucchitā seti bhūmiyaṁ.
         Ghaṭānekasahassāni kumbhīnañca satā bahū
         sañcuṇṇamathitā tattha aññamaññaṁ paghaṭṭitā.
         Ubbhiggā tasitā bhītā bhantā byathitamānasā 1-
         mahājanā samāgamma dīpaṅkaramupāgamuṁ.
         Kiṁ bhavissati lokassa kalyāṇaṁ atha pāpakaṁ
         sabbo upadduto loko taṁ vinodehi cakkhumā.
         Tesaṁ tadā saññāpesi dīpaṅkaro mahāmuni
         visaṭṭhā hotha mā bhātha imasmiṁ paṭhavikampane.
         Yamahaṁ ajja byākāsiṁ buddho loke bhavissati
         eso sammasatī dhammaṁ pubbakaṁ jinasevitaṁ.

  *  *  *  *  *  *
  Footnote:1 Ma. byāthita.... Yu. byādhita....
-------------------------------------------------
[page 434]
         Tassa sammasato dhammaṁ buddhabhūmimasesato
         tenāyaṁ kampatī 1- paṭhavī dasasahassī sadevake.
         Buddhassa vacanaṁ sutvā mano nibbāti tāvade
         sabbe maṁ upasaṅkamma punapi abhivandisuṁ.
         Samādayitvā buddhaguṇaṁ daḷhaṁ katvāna mānasaṁ
         dīpaṅkaraṁ namassitvā āsanā vuṭṭhahiṁ tadā.
         Dibbaṁ mānussikaṁ pupphaṁ devā mānusakā ubho
         samokiranti pupphehi vuṭṭhahantassa āsanā.
         Vedayanti ca te sotthiṁ devā mānusakā ubho
         mahantaṁ patthitaṁ tuyhaṁ taṁ labhassu yathicchitaṁ.
         Sabbītiyo vivajjantu soko 2- rogo vivajjatu 3-
         mā te bhavatvantarāyo phussa khippaṁ bodhimuttamaṁ.
         Yathā samaye sampatte pupphanti pupphino dumā
         tatheva tvaṁ mahāvīra buddhañāṇena pupphasi.
         Yathā ye keci sambuddhā pūrayuṁ dasapāramiṁ
         tatheva tvaṁ mahāvīra pūraya dasapāramiṁ.
         Yathā ye keci sambuddhā bodhimaṇḍamhi bujjhare
         tatheva tvaṁ mahāvīra bujjhassu jinabodhiyaṁ.
         Yathā ye keci sambuddhā dhammacakkaṁ pavattayuṁ
         tatheva tvaṁ mahāvīra dhammacakkaṁ pavattaya.

  *  *  *  *  *  *
  Footnote:1 Ma. Yu. kampitā. 2 Yu. sabbarogo. 3 Ma. vinassatu.
-------------------------------------------------
[page 435]
         Puṇṇamāyaṁ yathā cando paripuṇṇo 1- virocati
         tatheva tvaṁ puṇṇamano viroca dasasahassiyaṁ.
         Rāhumutto yathā suriyo tāpena atirocati
         tatheva lokā muñcitvā viroca siriyā tuvaṁ.
         Yathā yā kāci nadiyo osaranti mahodadhiṁ
         evaṁ sadevakā lokā osaranti tavantike.
         Tehi thutippasattho so dasadhamme samādiya
         te dhamme paripūrento pavanaṁ pāvisī tadā.
                     Sumedhakathā niṭṭhitā.
         Tadā te bhojayitvāna sasaṅghaṁ lokanāyakaṁ
         upagañchuṁ saraṇaṁ tassa dīpaṅkarassa satthuno.
         Saraṇāgamane kañci nivesesi tathāgato
         kañci pañcasu sīlesu sīle dasavidhe paraṁ.
         Kassaci deti sāmaññaṁ caturo phalamuttame
         kassaci asame dhamme deti so paṭisambhidā.
         Kassaci varasamāpattiyo aṭṭha deti narāsabho
         tisso kassaci vijjāyo chaḷabhiññā pavecchati.
         Tena yogena janakāyaṁ ovadati mahāmuni
         tena vitthārikaṁ āsi lokanāthassa sāsanaṁ.

  *  *  *  *  *  *
  Footnote:1 Ma. Yu. parisuddho.
-------------------------------------------------
[page 436]
         Mahāhanūsabhakkhandho dīpaṅkarasanāmako
         bahū jane tārayati parimoceti duggatiṁ.
         Bodhaneyyajanaṁ disvā satasahassepi yojane
         khaṇena upagantvāna bodheti taṁ mahāmuni.
         Paṭhamābhisamaye buddho koṭisatamabodhayi
         dutiyābhisamaye nātho navutikoṭimabodhayi.
         Yadā ca devabhavanamhi buddho dhammamadesayi
         navuti koṭi sahassānaṁ tatiyābhisamayo ahu.
         Sannipātā tayo āsuṁ dīpaṅkarassa satthuno
         koṭi satasahassānaṁ paṭhamo āsi samāgamo.
         Puna nāradakūṭamhi pavivekagate jine
         khīṇāsavā vītamalā samiṁsu satakoṭiyo.
         Yamhi kāle mahāvīro sudassanasiluccaye
         navutikoṭisahassehi pavāresi mahāmuni.
         Ahaṁ tena samayena jaṭilo uggatāpano
         antalikkhamhi caraṇo pañcābhiññāsu pāragū.
         Dasa vīsa sahassānaṁ dhammābhisamayo ahu
         ekadvinnaṁ abhisamayo gaṇanāto asaṅkhiyo.
         Vitthārikaṁ bahujaññaṁ iddhaṁ phītaṁ ahū tadā
         dīpaṅkarassa bhagavato sāsanaṁ suvisodhitaṁ.
-------------------------------------------------
[page 437]
         Cattāri satasahassāni chaḷabhiññā mahiddhikā
         dīpaṅkaraṁ lokaviduṁ parivārenti sabbadā.
         Ye keci tena samayena jahanti mānusambhavaṁ
         appattamānasā sekkhā garahitā bhavanti te.
         Supupphitaṁ pāvacanaṁ arahantehi tādihi
         khīṇāsavehi vimalehi upasobhati sabbadā.
         Nagaraṁ rammavatī nāma sudevo 1- nāma khattiyo
         sumedhā nāma janikā dīpaṅkarassa satthuno.
         Dasavassasahassāni agāraṁ ajjhāvasī 2- jino
         haṁsā koñcā māyurākkhya 3- tayo pāsādamuttamā.
         Tīṇi satasahassāni nāriyo samalaṅkatā
         padumā nāma sā nārī usabhakkhandho nāma atrajo.
         Nimitte caturo disvā hatthiyānena nikkhami
         anūnadasamāsāni padhānaṁ padahī jino.
         Padhānacāraṁ caritvāna abujjhi mānasā muni
         brahmunā yācito santo dīpaṅkaro mahāmuni.
         Vattacakko 4- mahāvīro nandārāme 5- vasī jino
         nisinno sirisamūlamhi akāsi titthiyamaddanaṁ.
         Sumaṅgalo ca tisso ca ahesuṁ aggasāvakā
         sāgato nāmupaṭṭhāko dīpaṅkarassa satthuno.

  *  *  *  *  *  *
  Footnote:1 Yu. sumedho nāma. 2 Ma. Yu. ajjhā so vasi. 3 Ma. Yu. mayūrā ca.
 4 Ma. Yu. vatti cakkaṁ. ito paraṁ īdisameva. 5 Ma. Yu. sirīghare.
-------------------------------------------------
[page 438]
         Nandā ceva sunandā ca ahesuṁ aggasāvikā
         bodhi tassa bhagavato pipphalīti pavuccati.
         Tapussa bhallikā nāma ahesuṁ aggupaṭṭhakā
         sirimā soṇā upaṭṭhikā dīpaṅkarassa satthuno.
         Asītihatthamubbedho dīpaṅkaro mahāmuni
         sobhati dīparukkhova sālarājāva phullito.
         Pabhā niddhāvatī tassa samantā dasayojane
         satasahassavassāni āyu tassa mahesino.
         Tāvatā tiṭṭhamāno so tāresi janataṁ bahuṁ
         jotayitvāna saddhammaṁ santāretvā mahājanaṁ.
         Jalitvā aggikkhandhova nibbuto so sasāvako
         sā ca iddhi so ca yaso tāni ca pādesu cakkaratanāni.
         Sabbaṁ samantarahitaṁ nanu rittā sabbasaṅkhārāti
         dīpaṅkaro jino satthā nandārāmamhi nibbuto.
         Tattheva tassa jinathūpo chattiṁsubbedhayojano.
         Pattacīvaraṁ 1- parikkhāraṁ paribhogañca satthuno
         bodhimūle tadā thūpo tiyojanasamuggato.
                   Dīpaṅkarabuddhavaṁso paṭhamo.

  *  *  *  *  *  *
  Footnote:1 < PTS. Bu , 26 >Ma. Yu. ime pāṭhā natthi.
-------------------------------------------------
[page 439]
                    Dutiyo koṇḍaññabuddhavaṁso
     [3] Dīpaṅkarassa aparena koṇḍañño nāma nāyako
         anantatejāmitayaso appameyyo durāsado.
         Caraṇūpamo so khamanena sīlena sāgarūpamo
         samādhinā merūpamo ñāṇena gaganūpamo.
         Indriyabalabojjhaṅga- maggasaccappakāsanaṁ
         pakāsesi sadā buddho hitāya sabbapāṇinaṁ.
         Dhammacakkaṁ pavattente koṇḍaññe lokanāyake
         koṭisatasahassānaṁ paṭhamābhisamayo ahu.
         Tato paraṁpi desente naramarūnaṁ samāgame
         navutikoṭisahassānaṁ dutiyābhisamayo ahu.
         Titthiye abhimaddanto yadā dhammamadesayi
         asīti koṭisahassānaṁ tatiyābhisamayo ahu.
         Sannipātā tayo āsuṁ koṇḍaññassa mahesino
         khīṇāsavānaṁ vimalānaṁ santacittāna tādinaṁ.
         Koṭisatasahassānaṁ paṭhamo āsi samāgamo
         dutiyo koṭisahassānaṁ tatiyo navuti koṭinaṁ.
         Ahaṁ tena samayena vijitāvī nāma khattiyo
         samuddāntamantena issariyaṁ vattayāmihaṁ.
-------------------------------------------------
[page 440]
         Koṭisatasahassānaṁ vimalānaṁ mahesinaṁ
         sahalokagganāthena paramannena tappayiṁ.
         Sopi maṁ buddho byākāsi koṇḍañño lokanāyako
         aparimeyye ito kappe buddho loke bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapāla rukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyatta varamaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ 1-
         assattha rukkhamūlamhi 2- bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.

  *  *  *  *  *  *
  Footnote:1 Ma. bodhimaṇḍaṁ anuttaranti ime pāṭhā natthi. 2 Ma. Yu. assatthamūle sambuddho.
-------------------------------------------------
[page 441]
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā nara marū buddhavījaṅkuro ayaṁ.
         Ukkuṭṭhi saddā vattanti apphoṭenti hasanti ca
         katañjalī namassanti dasasahassī sadevakā 1-.
         Yadi massa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ 2- gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāhaṁ vacanaṁ sutvā bhiyyo cittaṁ pasādayiṁ
         tameva atthaṁ sādhento mahārajjaṁ jine adaṁ
         mahārajjaṁ daditvāna pabbajiṁ tassa santike.
         Suttantaṁ vinayañcāpi navaṅga satthusāsanaṁ
         sabbaṁ pariyāpuṇitvāna sobhayiṁ jinasāsanaṁ.

  *  *  *  *  *  *
  Footnote:1 Ma. sadevatā. 2 Ma. Yu. ..ṭitthe.
-------------------------------------------------
[page 442]
         Tatthappamatto viharanto nisajjaṭṭhānacaṅkame
         abhiññāpāramiṁ gantvā brahmalokamagañchihaṁ.
         Nagaraṁ rammavatī nāma sunando nāma khattiyo
         sujātā nāma janikā koṇḍaññassa mahesino.
         Dasavassasahassāni agāramajjhe ca so vasi
         ruci suruci subho ca tayo pāsādamuttamā.
         Tīṇi satasahassāni nāriyo samalaṅkatā
         rucidevī nāma sā nārī jīvitaseno 1- nāma atrajo.
         Nimitte caturo disvā ratha yānena nikkhami
         anūna dasamāsāni padhānaṁ padahī jino.
         Brahmunā yācito santo koṇḍañño dipaduttamo
         vattacakko mahāvīro devānañca 2- mahāvane.
         Bhaddo ceva subhaddo ca ahesuṁ aggasāvakā
         anuruddho nāmupaṭṭhāko koṇḍaññassa mahesino.
         Tissā ca upatissā ca ahesuṁ aggasāvikā
         sālakalyāṇiko 3- bodhi koṇḍaññassa mahesino.
         Soṇo ca upasoṇo ca ahesuṁ aggupaṭṭhakā
         nandā ceva sirimā ca ahesuṁ aggupaṭṭhikā.
         So aṭṭhāsīti hatthāni accuggato mahāmuni
         sobhati uḷurājāva suriyo majjhantike yathā.

  *  *  *  *  *  *
  Footnote:1 Ma. Yu. vijitaseno. 2 Ma. Yu. devānaṁ nagaruttame. 3 Yu. sālakalyāṇikā.
-------------------------------------------------
[page 443]
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Khīṇāsavehi vimalehi vicittā āsi medanī
         yathā gaganaṁ uḷubhi evaṁ so upasobhatha.
         Tepi nāgā appameyyā asaṅkhobbhā 1- durāsadā
         vijjupātaṁva dassetvā nibbutā te mahāyasā.
         Sā ca atuliyā jinassa iddhi ñāṇaparibhāvito samādhi
         sabbaṁ samantarahitaṁ nanu rittā sabbasaṅkhārāti.
         Koṇḍañño siridharo 2- buddho nandārāmamhi nibbuto
         tattheva cetiyo 3- tassa sattayojanamussitoti.
                    Koṇḍaññabuddhavaṁso < PTS. Bu , 29 >dutiyo.
                     Tatiyo maṅgalabuddhavaṁso
     [4] Koṇḍaññassa aparena maṅgalo nāma nāyako
         tamaṁ loke nihantvāna dhammokkamabhidhārayi.
         Atulāsi 4- pabhā tassa jinehaññehi uttari 5-
         candasuriyappabhaṁ hantvā dasasahassī virocati.
         Sopi buddho pakāsesi caturo saccavaruttame
         te te saccarasaṁ pitvā vinodenti mahātamaṁ.

  *  *  *  *  *  *
  Footnote:1 Ma. Yu. asaṅkhobhā. 2 Ma. Yu. pavaro. 3 Ma. Yu. citto. 4 Yu. atulāpi.
 5 Ma. Yu. uttariṁ.
-------------------------------------------------
[page 444]
         Patvāna bodhimatulaṁ paṭhame dhammadesane
         koṭisatasahassānaṁ paṭhamābhisamayo 1- ahu.
         Surindadevabhavane buddho 2- dhammamadesayi
         tadā koṭisatasahassānaṁ 3- dutiyābhisamayo ahu.
         Yadā sunando cakkavatti sambuddhamupasaṅkami
         tadā āhani sambuddho dhammabheriṁ varuttamaṁ.
         Sunandassānucarā ca 4- tadāsuṁ navutikoṭiyo
         sabbe 5- te niravasesā ahesuṁ ehibhikkhukā.
         Sannipātā tayo āsuṁ maṅgalassa mahesino
         koṭisatasahassānaṁ paṭhamo āsi samāgamo.
         Koṭisatasahassānaṁ 6- dutiyo āsi samāgamo
         tatiye navutikoṭīnaṁ tatiyo āsi samāgamo.
         Khīṇāsavānaṁ vimalānaṁ tadā āsi samāgamo
         ahaṁ tena samayena suruci nāma brāhmaṇo.
         Ajjhāyiko mantadharo tiṇṇaṁ vedāna pāragū
         tamahaṁ upasaṅkamiṁ saraṇaṁ gantvāna satthuno.
         Sambuddhappamukhaṁ saṅghaṁ gandhamālena pūjayiṁ
         pūjetvā gandhamālena gavapānena tappayiṁ.
         Sopi maṁ buddho byākāsi maṅgalo dipaduttamo
         aparimeyye ito kappe ayaṁ buddho bhavissati.

  *  *  *  *  *  *
  Footnote:1 Ma. dhammābhisamayo. 2 Yu. yadā buddho pakāsayi. 3 Ma. Yu. koṭisahassānaṁ.
 4 Ma. Yu. janatā. 5 Ma. Yu. sabbepi. 6 Ma. dutiyo koṭisatasahassānaṁ. Yu. dutiyo
 koṭisahassānaṁ tatiyo navutikoṭīnaṁ.
-------------------------------------------------
[page 445]
         Ahu 1- kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ 2-.
         Ajapāla rukkhamūlasmiṁ 3- nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyatta varamaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissati maṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā 4-.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.

  *  *  *  *  *  *
  Footnote:1 Ma. ahu .pe. tathāgatoti ime pāṭhā natthi. ito paraṁ īdisameva. 2 Yu. sabbattha
 dukkarakāriyaṁ. 3 Yu. ajapālarukkhamūlasmiṁ - yadi muñcāmimaṁ jinanti ime pāṭhā
 natthi. ito paraṁ īdisameva. 4 Po. hessantu hasanti ca.
-------------------------------------------------
[page 446]
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhi saddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ.
         Anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Tadā pītiṁ nubrūhanto sambodhivarapattiyā
         buddhe datvāna maṁ gehaṁ pabbajiṁ tassa santike.
         Suttantaṁ vinayañcāpi navaṅga satthusāsanaṁ
         sabbaṁ pariyāpuṇitvāna sobhayiṁ jinasāsanaṁ.
         Tatthappamatto viharanto brahmaṁ bhāvetvā bhāvanaṁ
         abhiññāsu pāramiṁ gantvā brahmalokamagañchihaṁ.
         Nagaraṁ uttaraṁ nāma uttaro nāma khattiyo
         uttarā nāma janikā maṅgalassa mahesino.
-------------------------------------------------
[page 447]
         Nava vassasahassāni agāraṁ ajjhāvasi 1- so
         yasavā sucimā sirimā tayo pāsādamuttamā.
         Samatiṁsasahassāni nāriyo samalaṅkatā
         yasavatī nāma nārī sīvalo nāma atrajo.
         Nimitte caturo disvā assayānena nikkhami
         anūnāṭṭhamāsāni 2- padhānaṁ padahī jino.
         Brahmunā yācito santo maṅgalo lokanāyako
         vattacakko mahāvīro caresi 3- dipaduttamo.
         Sudevo dhammaseno ca ahesuṁ aggasāvakā
         pālito nāmupaṭṭhāko maṅgalassa mahesino.
         Sīvalā ca asokā ca ahesuṁ aggasāvikā
         bodhi tassa bhagavato nāgarukkhoti vuccati.
         Nando ceva visākho ca ahesuṁ aggupaṭṭhakā
         anuḷā ceva sumanā 4- ca ahesuṁ aggupaṭṭhikā.
         Aṭṭhāsītiratanāni accuggato mahāmuni
         tato niddhāvatī raṁsi anekasatasahassiyo.
         Navuti vassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Yathāpi sāgare ummi na sakkā te 5- gaṇetuye
         tatheva sāvakā tassa na sakkā te gaṇetuye.

  *  *  *  *  *  *
  Footnote:1 Ma. Yu. ajjhā so vasi. ito paraṁ īdisameva. 2 Yu. anūnakaṁ aṭṭhamāsaṁ.
 3 Ma. Yu. vane sirivaruttame. 4 Ma. Yu. sutanā. 5 Ma. Yu. tā.
-------------------------------------------------
[page 448]
         Yāva aṭṭhāsi sambuddho maṅgalo lokanāyako
         na tassa sāsane atthi sakilesamaraṇaṁ 1- tadā.
         Dhammokkaṁ dhārayitvāna santāretvā mahājanaṁ
         jalitvā dhumaketūva nibbuto so mahāyaso.
         Saṅkhārānaṁ sabhāvattaṁ dassayitvā sadevake
         jalitvā aggikkhandhova suriyo atthaṅgato yathā.
         Uyyāne vessare 2- nāma buddho nibbāyi maṅgalo
         tatthevassa jinathūpo tiṁsayojanamuggatoti.
                    Maṅgalabuddhavaṁso < PTS. Bu , 32 >tatiyo.
                     Catuttho sumanabuddhavaṁso
     [5] Maṅgalassa aparena sumano nāma nāyako
         sabbadhammehi asamo sabbasattānamuttamo.
         Tadā 3- amatabheriyo āhani mekhale pure
         dhammasaṅkhasamāyuttaṁ navaṅgajinasāsanaṁ.
         Vijinitvā 4- kilese so patto sambodhimuttamaṁ
         māpesi nagaraṁ satthā saddhammapuravaruttamaṁ.
         Nirantaraṁ akuṭilaṁ ujuṁ vipulavitthataṁ
         māpesi so mahāvīthiṁ satipaṭṭhānavaruttamaṁ.

  *  *  *  *  *  *
  Footnote:1 Yu. saṁkilesamaraṇaṁ. 2 Ma. vassare. Yu. vessaro. 3 Ma. tadā amatabheriṁ
 so. Yu. sopi tadā amatabheriṁ. 4 Ma. nijjinitvā. Yu. jinitvāna.
-------------------------------------------------
[page 449]
         Phale cattāri sāmaññe catasso paṭisambhidā
         chaḷabhiññāṭṭhasamāpattī pasāresi tattha vīthiyaṁ.
         Ye appamattā akhilā hiriviriyehupāgatā
         te te ime guṇavare ādiyanti yathā sukhaṁ.
         Evametena yogena uddharanto mahājanaṁ
         bodhesi paṭhamaṁ satthā koṭisatasahassiyo.
         Yamhi kāle mahāvīro ovadi titthiye gaṇe
         koṭisatasahassāni 1- dutiye dhammadesane.
         Yadā devā manussā ca samaggā ekamānasā
         nirodhapañhaṁ pucchiṁsu saṁsayañcāpi mānasaṁ.
         Tadāpi dhammadesane nirodhaparidīpane
         navutikoṭisahassānaṁ tatiyābhisamayo ahu.
         Sannipātā tayo āsuṁ sumanassa mahesino
         khīṇāsavānaṁ vimalānaṁ santicittāna tādinaṁ.
         Vassaṁ vuṭṭhassa bhagavato abhisaṅghuṭṭhe pavāraṇe
         koṭisatasahassehi pavāresi tathāgato.
         Tato paraṁ sannipāte vimale kañcanapabbate
         navutikoṭisahassānaṁ dutiyo āsi samāgamo.
         Yadā sakko devarājā buddhadassanamupāgami
         asītikoṭisahassānaṁ tatiyo āsi samāgamo.

  *  *  *  *  *  *
  Footnote:1 Ma. Yu. koṭisahassābhismiṁsu.
-------------------------------------------------
[page 450]
         Ahaṁ tena samayena nāgarājā mahiddhiko
         atulo nāma nāmena uppannakusalasañcayo 1-.
         Tadāhaṁ nāgabhavanā nikkhamitvā sañātibhi
         nāgānaṁ dibbaturiyehi sasaṅghaṁ jinamupaṭṭhahiṁ.
         Koṭisatasahassāni 2- annapānena tappayiṁ
         paccekadussayugaṁ datvā saraṇaṁ tamupāgamiṁ.
         Sopi maṁ buddho byākāsi sumano lokanāyako
         aparimeyye ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.

  *  *  *  *  *  *
  Footnote:1 Ma. ussannakusalañcayo. Yu. ussannakusalapaccayo. 2 Ma. Yu. koṭisatasahassānaṁ.
-------------------------------------------------
[page 451]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Mekhalaṁ nāma nagaraṁ sudatto nāma khattiyo
         sirimā nāma janikā sumanassa mahesino.
-------------------------------------------------
[page 452]
         Navavassasahassāni agāraṁ ajjhāvasi so
         cando sucando vaṭaṁso [1]- tayo pāsādamuttamā.
         Tesaṭṭhisatasahassāni nāriyo samalaṅkatā
         vaṭaṁsakī 2- nāma nārī anupamo nāma atrajo.
         Nimitte caturo disvā hatthiyānena nikkhami
         anūnadasamāsāni padhānaṁ padahī jino.
         Brahmunā yācito santo sumano lokanāyako
         vattacakko mahāvīro mekhale puravaruttame.
         Saraṇo bhāvitatto ca ahesuṁ aggasāvakā
         udeno nāmupaṭṭhāko sumanassa mahesino.
         Soṇā ca upasoṇā ca ahesuṁ aggasāvikā
         sopi buddho asamasamo 3- nāgamūle abujjhatha.
         Varuṇo ceva saraṇo ca ahesuṁ aggupaṭṭhakā
         cālā ca upacālā ca ahesuṁ aggupaṭṭhikā.
         Uccattanena 4- so buddho navutihatthamuggato 5-
         kañcanagghikasaṅkāso dasasahassī virocati.
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Tāraṇīye tārayitvā bodhaneyye 6- abodhayi
         parinibbāyi sambuddho uḷurājāva atthami.

  *  *  *  *  *  *
  Footnote:1 Ma. Yu. ca. 2 Ma. Yu. vaṭaṁsikā. 3 Ma. Yu. amitayaso. 4 Yu. uccatarena.
 ito paraṁ īdisameva. 5 Yu. ...samuggato. 6 Ma. Yu. bodhanīye.
-------------------------------------------------
[page 453]
         Te ca khīṇāsavā bhikkhū so ca buddho asādiso 1-
         atulaṁ pabhaṁ dassayitvā nibbutā te mahāyasā.
         Tañca ñāṇamatuliyaṁ tāni ca atuliyāni 2- ratanāni
         sabbaṁ samantarahitaṁ nanu rittā sabbasaṅkhārāti.
         Sumano yasadharo buddho aṅgārāmamhi nibbuto
         tattheva tassa jinathūpo catuyojanamuggato.
                    Sumanabuddhavaṁso < PTS. Bu , 35 >catuttho.
                    Pañcamo revatabuddhavaṁso
     [6] Sumanassa aparena revato nāma nāyako
         anupamo asadiso atulo uttamo jino.
         Sopi dhammaṁ pakāsesi brahmunā abhiyācito
         khandhadhātuvavatthānaṁ appavattaṁ bhavābhave.
         Tassābhisamayā tīṇi ahesuṁ dhammadesane
         gaṇanāya na vattabbo paṭhamābhisamayo ahu.
         Yadā arindamaṁ rājaṁ vinesi revato muni
         tadā koṭisahassānaṁ dutiyābhisamayo ahu.
         Sattāhaṁ paṭisallānā vuṭṭhahitvā narāsabho
         koṭisataṁ naramarūnaṁ vinesi uttame phale.

  *  *  *  *  *  *
  Footnote:1 Ma. Yu. asadiso. 2 Ma. atulāni.
-------------------------------------------------
[page 454]
         Sannipātā tayo āsuṁ revatassa mahesino
         khīṇāsavānaṁ vimalānaṁ suvimuttāna tādinaṁ.
         Atikantagaṇanapathā 1- paṭhamā 2- ye samāgatā
         koṭisatasahassānaṁ dutiyo āsi samāgamo.
         Yo 3- so paññāya asamo tassa cakkānuvattako
         so tadā byādhiko 4- āsi patto jīvitasaṁsayaṁ.
         Tassa gilānapucchāya ye tadā upagatā muniṁ 5-
         koṭisatasahassānaṁ 6- tatiyo āsi samāgamo.
         Ahaṁ tena samayena atidevo nāma brāhmaṇo
         upagantvā revataṁ buddhaṁ saraṇaṁ tassa gañchahaṁ.
         Tassa sīlaṁ samādhiñca paññāguṇamanuttaraṁ 7-
         thomayitvā yathāthāmaṁ 8- uttariyaṁ adāsahaṁ.
         Sopi maṁ buddho byākāsi revato lokanāyako
         aparimeyye ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.

  *  *  *  *  *  *
  Footnote:1 Ma. atikkantā gaṇanapathaṁ. Yu. atikkantā gaṇanapathā. 2 Ma. paṭhamaṁ.
 3 Ma. yopi. 4 Ma. Yu. byādhito. 5 Ma. Yu. munī. 6 Ma. Yu. koṭisahassā
 arahanto. 7 Ma. ..ṃanuttamaṁ. Yu. ...varuttamaṁ. 8 Yu. yathāthomaṁ.
-------------------------------------------------
[page 455]
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
-------------------------------------------------
[page 456]
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Tadāpi taṁ buddhadhammaṁ saritvā anubrūhayiṁ
         āharissāmi taṁ dhammaṁ yaṁ mayhaṁ abhipatthitaṁ.
         Nagaraṁ sudhaññakaṁ 1- nāma vipulo nāma khattiyo
         vipulā nāma janikā revatassa mahesino.
         Chabbassasahassāni 2- agāraṁ ajjhāvasi so
         sudassano ca 3- ratanagghi āveḷo ca vibhūsito
         puññakammābhinibbattā tayo pāsādamuttamā.
         Tettiṁsasatasahassāni 4- nāriyo samalaṅkatā
         sudassanā nāma nārī 5- varuṇo nāma atrajo.
         Nimitte caturo disvā rathayānena nikkhami
         anūnasattamāsāni padhānaṁ padahī jino.
         Brahmunā yācito santo revato lokanāyako
         vattacakko mahāvīro varuṇārāme vasī 6- jino.

  *  *  *  *  *  *
  Footnote:1 Ma. sudhaññavatī. 2 Ma. cha ca vassasahassāni. Yu. chabbassasatasahassāni.
 3 Ma. casaddo natthi. 4 Ma. tettiṁsa ca sahassāni. Yu. tettiṁsasahassāni.
 5 Yu. devī. 6 Ma. sirighare. Yu. sirighaṇe.
-------------------------------------------------
[page 457]
         Varuṇo brahmadevo ca ahesuṁ aggasāvakā
         sambhavo nāmupaṭṭhāko revatassa mahesino.
         Bhaddā ceva subhaddā ca ahesuṁ aggasāvikā
         sopi buddho asamasamo nāgamūle abujjhatha.
         Varuṇo 1- ca sarabho ca ahesuṁ aggupaṭṭhakā
         pālā 2- ca upapālā ca ahesuṁ aggupaṭṭhikā.
         Uccattanena so buddho asītihatthamuggato
         obhāsesi 3- disā sabbā indaketuva uggato.
         Tassa sarīre nibbattā pabhāmālā anuttarā
         divā vā yadivā rattiṁ samantā pharati 4- yojanaṁ.
         Saṭṭhivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Dassayitvā buddhabalaṁ amataṁ loke pakāsayi 5-
         nibbāsi anupādāno yathaggupādānasaṅkhayā.
         So ca kāyo ratananibho so ca dhammo asādiso
         sabbaṁ samantarahitaṁ nanu rittā sabbasaṅkhārāti.
         Revato yasadharo buddho nibbuto so mahāpuñño 6-
         dhātuvitthārikaṁ āsi tesu tesu padesatoti.
                   Revatabuddhavaṁso pañcamo.

  *  *  *  *  *  *
  Footnote:1 Ma. Yu. padumo kuñjaro ceva. 2 Ma. Yu. sirimā ceva yasavatī. 3 Ma. Yu.
 obhāseti. < PTS. Bu , 38 >4 Yu. phari. 5 Ma. Yu. pakāsayaṁ. 6 Ma. mahāpure. Yu. mahāmuni.
-------------------------------------------------
[page 458]
                     Chaṭṭho sobhitabuddhavaṁso
     [7] Revatassa aparena sobhito nāma nāyako
         samāhito santacitto asamo appaṭipuggalo.
         So jino sakagehamhi mānasaṁ vinivattayi
         patvāna kevalaṁ bodhiṁ dhammacakkaṁ pavattayi.
         Yāva uddhaṁ 1- avīcito bhavaggā cāpi heṭṭhato 2-
         etthantare ekaparisā ahosi dhammadesane.
         Tāya parisāya sambuddho dhammacakkaṁ pavattayi
         gaṇanāya na vattabbo paṭhamābhisamayo ahu.
         Tato paraṁpi desente naramarūnaṁ 3- samāgame
         navutikoṭisahassānaṁ dutiyābhisamayo ahu.
         Punāparaṁ rājaputto jayaseno nāma khattiyo
         ārāmaṁ ropayitvāna buddhe niyyādayī tadā.
         Tassa yāgaṁ 4- pakittento dhammaṁ deseti cakkhumā
         tadā koṭisahassānaṁ tatiyābhisamayo ahu.
         Sannipātā tayo āsuṁ sobhitassa mahesino
         khīṇāsavānaṁ vimalānaṁ santacittāna tādinaṁ.
         Uggato nāma so rājā dānaṁ deti naruttame
         tamhi dāne samāgañchuṁ arahantā satakoṭiyo.

  *  *  *  *  *  *
  Footnote:1 Ma. heṭṭhā. 2 Ma. uddhato. 3 Ma. marūnaṁ ca .... 4 Yu. yogaṁ.
-------------------------------------------------
[page 459]
         Punāparaṁ pūgagaṇo 1- dānaṁ deti naruttame
         tadā navutikoṭīnaṁ dutiyo āsi samāgamo.
         Devaloke vasitvāna yadā orohatī jino
         tadā asītikoṭīnaṁ tatiyo āsi samāgamo.
         Ahantena samayena sujāto nāma brāhmaṇo
         tadā sasāvakaṁ buddhaṁ annapānena tappayiṁ.
         Sopi maṁ buddho byākāsi sobhito lokanāyako
         aparimeyye ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.

  *  *  *  *  *  *
  Footnote:1 Yu. pūragaṇo.
-------------------------------------------------
[page 460]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā tuṭṭho saṁviggamānaso
         tamevatthamanupattiyā uggaṁ dhitimakāsahaṁ.
         Sudhammaṁ nāma nagaraṁ sudhammo nāma khattiyo
         sudhammā nāma janikā sobhitassa mahesino.
-------------------------------------------------
[page 461]
         Navavassasahassāni agāraṁ ajjhāvasi so
         kumudo naḷinī 1- padumo tayo pāsādamuttamā.
         Ticattāri 2- sahassāni nāriyo samalaṅkatā
         makilā 3- nāma sā nārī sīho nāmāsi atrajo.
         Nimitte caturo disvā pāsādenābhinikkhami
         sattāhaṁ padhānacāraṁ caritvā purisuttamo.
         Brahmunā yācito santo sobhito lokanāyako
         vattacakko mahāvīro sudhammuyyānamuttame.
         Asamo ca sunetto ca ahesuṁ aggasāvakā
         anomo nāmupaṭṭhāko sobhitassa mahesino.
         Nakulā ca sujātā ca ahesuṁ aggasāvikā
         bujjhamāno ca so buddho nāgamūle abujjhatha.
         Rammo ceva sunetto 4- ca ahesuṁ aggupaṭṭhakā
         nakulā ceva cittā ca ahesuṁ aggupaṭṭhikā.
         Aṭṭhapaññāsaratanaṁ accuggato mahāmuni
         obhāseti disā sabbā sataraṁsīva uggato.
         Yathā suphullaṁ pavanaṁ nānāgandhehi dhūpitaṁ
         tatheva tassa pāvacanaṁ sīlagandhehi dhūpitaṁ.
         Yathāpi sāgaro nāma dassanena atappiyo
         tatheva tassa pāvacanaṁ savanena atappiyaṁ.

  *  *  *  *  *  *
  Footnote:1 Ma. nāḷino. Yu. naḷiro. 2 Ma. chattiṁsa .... Yu. asattati ....
 3 Ma. manilā. Yu. samaṅgīlā. 4 Ma. Yu. sadatto.
-------------------------------------------------
[page 462]
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Ovādaṁ anusiṭṭhiñca datvāna sesake jane
         hutāsanova tāpetvā nibbuto so sasāvako.
         So ca buddho asamasamo te 1- ca sāvakā balappattā
         sabbaṁ samantarahitaṁ nanu rittā sabbasaṅkhārāti.
         Sobhito varasambuddho sīhārāmamhi nibbuto
         dhātuvitthārikaṁ āsi tesu tesu padesatoti.
                    Sobhitabuddhavaṁso < PTS. Bu , 41 >chaṭṭho.
                   Sattamo anomadassibuddhavaṁso
     [8] Sobhitassa aparena sambuddho dipaduttamo
         anomadassī amitayaso tejasī duratikkamo.
         So chetvā bandhanaṁ sabbaṁ viddhaṁsetvā tayo bhave
         anivattigamanaṁ maggaṁ desesi devamānuse.
         Sāgarova asaṅkhobbho pabbatova durāsado
         ākāsova ananto so sālarājāva phullito.
         Dassanenapi taṁ buddhaṁ tositā honti pāṇino
         byāharantaṁ giraṁ sutvā amataṁ pāpuṇanti te.

  *  *  *  *  *  *
  Footnote:1 Ma. tepi. Yu. tepi ca.
-------------------------------------------------
[page 463]
         Dhammābhisamayo tassa iddho phīto tadā ahu
         koṭisatāni abhisamiṁsu paṭhame dhammadesane.
         Tato paraṁ abhisamaye vassante dhammavuṭṭhiyo
         asītikoṭī abhisamiṁsu dutiye dhammadesane.
         Tato paraṁ 1- hi vassante tappayanteva pāṇinaṁ
         aṭṭhasattatikoṭīnaṁ tatiyābhisamayo ahu.
         Sannipātā tayo āsuṁ tassāpi ca mahesino
         abhiññābalappattānaṁ pupphitānaṁ vimuttiyā.
         Aṭṭhasatasahassānaṁ sannipātā 2- tadā ahu
         pahīnamadamohānaṁ santacittāna tādinaṁ.
         Sattasatasahassānaṁ dutiyo āsi samāgamo
         anaṅgaṇānaṁ virajānaṁ upasantāna tādinaṁ.
         Channaṁ satasahassānaṁ tatiyo āsi samāgamo
         abhiññābalappattānaṁ nibbutānaṁ tapassinaṁ.
         Ahantena samayena yakkho āsiṁ mahiddhiko
         nekānaṁ yakkhakoṭīnaṁ vasavattimhi issaro.
         Tadāpi taṁ buddhavaraṁ upagantvā mahesinaṁ
         anna pānena tappesiṁ sasaṅghaṁ lokanāyakaṁ.
         Sopi maṁ tadā byākāsi visuddhanayano muni
         aparimeyye ito kappe ayaṁ buddho bhavissati.

  *  *  *  *  *  *
  Footnote:1 Yu. ... pi. 2 Po. Ma. sannipāto.
-------------------------------------------------
[page 464]
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyatta varamaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattha rukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassa sataṁ tassa gotamassa yasassino.
-------------------------------------------------
[page 465]
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhi saddā vattanti apphoṭenti hasanti ca
         katañjalī namassanti dasasahassī sadevakā.
         Yadi massa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ 1- gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā tuṭṭho saṁviggamānaso
         uttariṁ vattamadhiṭṭhāsiṁ dasa pāramipūriyā.
         Nagaraṁ candavatī nāma yasavā nāma khattiyo
         mātā yasodharā nāma anomadassissa satthuno.
         Dasavassasahassāni agāraṁ ajjhāvasi so
         siri upasiri vaḍḍho tayo pāsāda muttamā.
         Tevīsati sahassāni nāriyo samalaṅkatā
         sirimā nāma sā nārī upasālo nāma atrajo.
         Nimitte caturo disvā sivikāyābhinikkhami
         anūna dasamāsāni padhānaṁ padahī jino.

  *  *  *  *  *  *
  Footnote:1 Po. ... titthe.
-------------------------------------------------
[page 466]
         Brahmunā yācito santo anomadassī mahāmuni
         vattacakko mahāvīro sudassanuyyānamuttame.
         Nisabho ca anomo ca ahesuṁ aggasāvakā
         varuṇo nāmupaṭṭhāko anomadassissa satthuno.
         Sundarā 1- ca sumanā ca ahesuṁ aggasāvikā
         bodhi tassa bhagavato ajjunoti pavuccati.
         Nandivaḍḍho sirivaḍḍho ahesuṁ aggupaṭṭhakā
         uppalā ca 2- padumā ca ahesuṁ aggupaṭṭhikā.
         Aṭṭhapaṇṇāsaratanaṁ accuggato mahāmuni
         pabhā niddhāvatī tassa sataraṁsīva uggato.
         Vassa satasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Supupphitaṁ pāvacanaṁ arahantehi tādihi
         vītarāgehi vimalehi sobhati 3- jinasāsanaṁ.
         So ca satthā amitayaso yugāni tāni atuliyāni
         sabbaṁ samantarahitaṁ nanu rittā sabbasaṅkhārāti.
         Anomadassī jino satthā dhammārāmamhi nibbuto
         tattheva tassa jinathūpo ubbedho pana vīsatīti.
                  Anomadassibuddhavaṁso sattamo.

  *  *  *  *  *  *
  Footnote:1 Po. sundarā ca sunāmā ca. Ma. Yu. sundarī ca. 2 Ma. Yu. ceva.
 3 < PTS. Bu , 44 >Ma. Yu. sobhittha.
-------------------------------------------------
[page 467]
                     Aṭṭhamo padumabuddhavaṁso
     [9] Anomadassissa aparena sambuddho dipaduttamo
         padumo nāma nāmena asamo appaṭipuggalo.
         Tassāpi asamaṁ sīlaṁ samādhipi anantako 1-
         asaṅkheyyaṁ ñāṇavaraṁ vimuttipi anūpamā.
         Tassāpi atulatejassa dhammacakkappavattane
         abhisamayā tayo āsuṁ mahātama pavāhanā.
         Paṭhamābhisamaye buddho koṭisatamabodhayi
         dutiyābhisamaye dhīro navutikoṭimabodhayi.
         Yadā ca padumo buddho ovadi sakamatrajaṁ
         tadā asītikoṭīnaṁ tatiyābhisamayo ahu.
         Sannipātā tayo āsuṁ padumassa mahesino
         koṭi satasahassānaṁ paṭhamo āsi samāgamo.
         Kaṭhinatthārasamaye uppanne kaṭhinacīvare
         dhammasenāpatitthāya 2- bhikkhū sibbiṁsu cīvaraṁ.
         Tadā te vimalā bhikkhū chaḷabhiññā mahiddhikā
         tīṇi satasahassāni samiṁsu aparājitā.
         Punāparaṁ so naravusabho 3- pavane vāsaṁ upāgami
         tadā samāgamo āsi dvinnaṁ satasahassānaṁ.
         Ahantena samayena sīho āsiṁ migābhibhū

  *  *  *  *  *  *
  Footnote:1 Yu. anantakā. 2 Yu. ... patatthāya. 3 Ma. Yu. narāsabho.
-------------------------------------------------
[page 468]
         Vivekamanubrūhantaṁ pavane addasaṁ jinaṁ.
         Vanditvā sirasā pāde katvāna taṁ padakkhiṇaṁ
         tikkhattuṁ abhināditvā 1- sattāhaṁ jinamupaṭṭhahiṁ.
         Sattāhaṁ varasamāpattiyā vuṭṭhahitvā tathāgato
         manasā cintayitvāna koṭibhikkhū samānayi.
         Tadāpi so mahāvīro tesaṁ majjhe viyākari
         aparimeyye ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyatta varamaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.

  *  *  *  *  *  *
  Footnote:1 Yu. abhinanditvā.
-------------------------------------------------
[page 469]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Campakaṁ nāma nagaraṁ asamo nāma khattiyo
         asamā nāma janikā padumassa mahesino.
         Dasavassasahassāni agāraṁ ajjhāvasi so
-------------------------------------------------
[page 470]
         Nando vasu yasattaro 1- tayo pāsāda muttamā.
         Tettiṁsa [2]- sahassāni nāriyo samalaṅkatā
         uttarā nāma sā nārī rammo nāmāsi atrajo.
         Nimitte caturo disvā ratha yānena nikkhami
         anūna 3- aṭṭhamāsāni padhānaṁ padahī jino.
         Brahmunā yācito santo padumo lokanāyako
         vattacakko mahāvīro dhanañjuyyānamuttame.
         Sālo ca upasālo ca ahesuṁ aggasāvakā
         varuṇo nāmupaṭṭhāko padumassa mahesino.
         Rādhā ceva surādhā ca ahesuṁ aggasāvikā
         bodhi tassa bhagavato mahāsoṇoti vuccati.
         Sabhiyo 4- ceva asamo ca ahesuṁ aggupaṭṭhakā
         ruci ca nandimārā ca ahesuṁ aggupaṭṭhikā.
         Aṭṭhapaṇṇāsaratanaṁ accuggato mahāmuni
         pabhā niddhāvatī tassa asamā sabbato 5- disā.
         Candappabhā suriyappabhā ratanagghimaṇippabhā
         sabbāpi tā hatā honti patvā jinappabhuttamaṁ.
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.

  *  *  *  *  *  *
  Footnote:1 Po. yasuttaro. Ma. nandāvasu yasuttarā. Yu. nandā ca suyasā uttarā.
 2 Ma. ca. Yu. ... sata .... 3 Yu. anūnakaṁ aḍḍhamāsaṁ. 4 Ma. Yu. bhiyo.
 5 Ma. Yu. sabbaso.
-------------------------------------------------
[page 471]
         Paripakkamānase satte bodhayitvā asesato
         sesaññe 1- anusāsetvā nibbuto so sasāvako.
         Uragova tacaṁ jiṇṇaṁ vuḍḍha 2- pattaṁva pādapo
         jahitvā sabbasaṅkhāre nibbuto so yathā sikhīti.
         Padumo jinavaro satthā dhammārāmamhi nibbuto
         dhātuvitthārikaṁ āsi tesu tesu padesatoti.
                    Padumabuddhavaṁso < PTS. Bu , 47 >aṭṭhamo.
                     Navamo nāradabuddhavaṁso
    [10] Padumassa aparena sambuddho dipaduttamo
         nārado nāma nāmena asamo appaṭipuggalo.
         So buddho cakkavattissa jeṭṭho dayitaoraso
         āmuttamaṇyābharaṇo 3- uyyānaṁ upasaṅkami.
         Tatthāsi rukkho 4- vipulo abhirūpo brahā 5- suci
         tamajjhapatvā nisīdi mahāsoṇassa heṭṭhato.
         Tattha ñāṇavaruppajji anantaṁ vajirūpamaṁ
         tena vicini saṅkhāre ukkujjamavakujjataṁ 6-.
         Tattha sabbakilesāni asesamabhivāhayi
         pāpuṇi kevalaṁ bodhiṁ buddhañāṇe 7- ca cuddasa.

  *  *  *  *  *  *
  Footnote:1 Ma. Yu. sesake anusāsitvā. 2 Ma. vaddhapattaṁva. Yu. vuḍḍhaṁ pattaṁva.
 3 Ma. āmukkamālābharaṇo. Yu. āmuttamalayābharaṇo. 4 Ma. Yu. yasavipulo.
 5 Yu. brahmā. 6 Ma. Yu. ... kujjakaṁ. 7 Yu. buddhañāṇañca.
-------------------------------------------------
[page 472]
         Pāpuṇitvāna sambodhiṁ dhammacakkaṁ pavattayi
         koṭisatasahassānaṁ paṭhamābhisamayo ahu.
         Mahādoṇaṁ nāgarājaṁ vinayanto mahāmuni
         pāṭiheraṁ tadākāsi dassayanto sadevake.
         Tadā devamanussānaṁ tamhi dhammappakāsane
         navutikoṭisahassāni 1- tariṁsu sabbasaṁsayaṁ.
         Yamhi kāle mahāvīro ovadi sakamatrajaṁ
         asītikoṭisahassānaṁ tatiyābhisamayo ahu.
         Sannipātā tayo āsuṁ nāradassa mahesino
         koṭisatasahassānaṁ paṭhamo āsi samāgamo.
         Yadā buddho buddhaguṇaṁ sanidānaṁ pakāsayi
         navutikoṭisahassāni samiṁsu vimalā tadā.
         Yadā verocano nāgo dānaṁ dadāti satthuno
         tadā samiṁsu jinaputtā asītisatasahassino 2-.
         Ahantena samayena jaṭilo uggatāpano
         antalikkhacaro āsiṁ pañcābhiññāsu pāragū.
         Tadāpāhaṁ asamasamaṁ sasaṅghaṁ saparijanaṁ
         annapānena tappetvā candanenābhipūjayiṁ.
         Sopi maṁ tadā byākāsi nārado lokanāyako

  *  *  *  *  *  *
  Footnote:1 Yu. ... sahassānaṁ. 2 Ma. Yu. ... siyo.
-------------------------------------------------
[page 473]
         Aparimeyye ito kappe buddho 1- loke bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyatta varamaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.

  *  *  *  *  *  *
  Footnote:1 Ma. Yu. ayaṁ buddho bhavissati.
-------------------------------------------------
[page 474]
         Idaṁ sutvāna vacanaṁ assamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāhaṁ vacanaṁ sutvā bhiyyo hāsetvāna mānasaṁ
         adhiṭṭhahiṁ vattaṁ uggaṁ dasapāramipūriyā.
         Nagaraṁ dhaññavatī nāma sudevo nāma khattiyo
         anomā nāma janikā nāradassa mahesino.
         Navavassasahassāni agāraṁ ajjhāvasi so
         jito vijitābhirāmo tayo pāsādamuttamā.
         Ticattāri sahassāni nāriyo samalaṅkatā
         vijitasenā nāma sā nārī nanduttaro nāma atrajo.
         Nimitte caturo disvā padasā gamanena nikkhami
         sattāhaṁ padhānacāraṁ acari purisuttamo 1-.

  *  *  *  *  *  *
  Footnote:1 Yu. lokanāyako.
-------------------------------------------------
[page 475]
         Brahmunā yācito santo nārado lokanāyako
         vattacakko mahāvīro dhanañjuyyānamuttame.
         Bhaddasālo jitamitto ahesuṁ aggasāvakā
         vāseṭṭho nāmupaṭṭhāko nāradassa mahesino.
         Uttarā phaggunī ceva ahesuṁ aggasāvikā
         bodhi tassa bhagavato mahāsoṇoti vuccati.
         Uggarindo vasabho ca ahesuṁ aggupaṭṭhakā
         indavarī 1- ca gaṇḍī ca ahesuṁ aggupaṭṭhikā.
         Aṭṭhāsītiratanāni accuggato mahāmuni
         kañcanagghikasaṅkāso dasasahassī virocati 2-.
         Tassa byāmappabhākāyo 3- niddhāvati disodisaṁ
         nirantaraṁ divā rattiṁ yojanaṁ pharate sadā 4-.
         Na keci tena samayena samantā yojane janā
         ukkā padīpe ujjalenti buddharaṁsīhi otthatā.
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Yathā uḷubhi gaganaṁ vicittaṁ upasobhati
         tatheva sāsanaṁ tassa arahantehi sobhati.
         Saṁsārasotaṁ tāraṇāya sesake paṭipannake

  *  *  *  *  *  *
  Footnote:1 Ma. indāvarī ca vaṇḍī ca. Yu. indāvarī ca caṇḍī ca. 2 Yu. virocatha.
 3 Ma. Yu. ... kāyā. 4 Yu. disā.
-------------------------------------------------
[page 476]
         Dhammasetuṁ daḷhaṁ katvā nibbuto so narāsabho.
         Sopi buddho asamasamo tepi khīṇāsavā atulatejā
         sabbaṁ samantarahitaṁ nanu rittā sabbasaṅkhārāti.
         Nārado jinavusabho nibbuto sudassane pure
         tatheva thūpavaro 1- catuyojanamuggatoti.
                    Nāradabuddhavaṁso < PTS. Bu , 50 >navamo.
                    Dasamo padumuttarabuddhavaṁso
    [11] Nāradassa aparena sambuddho dipaduttamo
         padumuttaro nāma jino akkhobbho sāgarūpamo.
         Maṇḍakappo ca 2- so āsi yamhi buddho ajāyatha
         ussannakusalā janatā tamhi kappe ajāyatha.
         Padumuttarassa bhagavato paṭhame dhammadesane
         koṭisatasahassānaṁ dhammābhisamayo ahu.
         Tato paraṁpi vassante tappayante ca pāṇine
         sattattiṁsasahassānaṁ dutiyābhisamayo ahu.
         Yamhi kāle mahāvīro ānandaṁ upasaṅkami
         pitu santikaṁ upagantvā āhani amatadundubhiṁ.
         Āhate amatabherimhi vassante dhammavuṭṭhiyo
         paññāsasatasahassānaṁ tatiyābhisamayo ahu.

  *  *  *  *  *  *
  Footnote:1 jinathūpavaro. 2 Yu. va.
-------------------------------------------------
[page 477]
         Ovādako viññāpako tārako sabbapāṇinaṁ
         desanākusalo buddho tāresi janataṁ bahuṁ.
         Sannipātā tayo āsuṁ padumuttarassa satthuno
         koṭisatasahassānaṁ paṭhamo āsi samāgamo.
         Yadā buddho asamasamo vasi 1- vebhārapabbate
         navutikoṭisahassānaṁ dutiyo āsi samāgamo.
         Puna cārikaṁ pakkante gāmanigamaraṭṭhato
         asītikoṭisahassānaṁ tatiyo āsi samāgamo.
         Ahantena samayena jaṭilo nāma raṭṭhiko
         sambuddhappamukhaṁ saṅghaṁ sabhattaṁ dussamadāsihaṁ.
         Sopi maṁ buddho byākāsi saṅghamajjhe nisīdiya
         satasahasse ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.

  *  *  *  *  *  *
  Footnote:1 Yu. vasati.
-------------------------------------------------
[page 478]
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvāna uttaranti mahānadiṁ.
-------------------------------------------------
[page 479]
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā uttariṁ vattamadhiṭṭhahiṁ
         akāsiṁ 1- uggaṁ daḷhaṁ dhitiṁ dasapāramipūriyā.
         Byāhatā titthiyā sabbe vimanā dummanā tadā
         na tesaṁ keci paricaranti raṭṭhato nicchubhanti te.
         Sabbe tattha samāgantvā upagacchuṁ buddhasantike
         tuvaṁ nātho mahāvīra saraṇaṁ hohi cakkhumā.
         Anukampako kāruṇiko hitesī sabbapāṇinaṁ
         sampatte titthiye sabbe pañcasīle patiṭṭhahi 2-.
         Evaṁ nirākulaṁ āsi suññataṁ titthiyehi taṁ
         vicittaṁ arahantehi vasībhūtehi tādihi.
         Nagaraṁ haṁsavatī nāma ānando nāma khattiyo
         sujātā nāma janikā padumuttarasatthuno 3-.
         Navavassa 4- sahassāni agāraṁ ajjhāvasi so
         nārī 5- bāhano yasavatī tayo pāsāda muttamā.
         Ticattāri sahassāni nāriyo samalaṅkatā
         vasuladattā 6- nāma nārī uttaro 7- nāma atrajo.
         Nimitte caturo disvā pāsādenābhinikkhami
         sattāhaṁ padhānacāraṁ acari purisuttamo.

  *  *  *  *  *  *
  Footnote:1 Yu. akāsi maggaṁ. 2 Ma. patiṭṭhati. 3 Yu. padamuttaramahesino.
 4 Ma. Yu. dasa .... 5 Ma. naravāhano yasovasavattī. Yu. nāravāhano yasovasavattī.
 6 Ma. Yu. vasudattā. 7 Ma. uttamo.
-------------------------------------------------
[page 480]
         Brahmunā yācito santo padumuttaro vināyako
         vattacakko mahāvīro mithiluyyānamuttame.
         Devilo 1- ca sujāto ca ahesuṁ aggasāvakā
         sumano nāmupaṭṭhāko padumuttarassa satthuno 2-.
         Amitā asamā ceva ahesuṁ aggasāvikā
         bodhi tassa bhagavato salaḷoti pavuccati.
         Amito 3- ceva tisso ca ahesuṁ aggupaṭṭhakā
         hatthā ceva sucittā 4- ca ahesuṁ aggupaṭṭhikā.
         Aṭṭhapaññāsaratanaṁ accuggato mahāmuni
         kañcanagghikasaṅkāso dvattiṁsavaralakkhaṇo.
         Kuḍḍā kavāṭā bhitti ca rukkhā nagasiluccayo 5-
         na tassāvaraṇaṁ atthi samantā dvādasayojane.
         Vassasatasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Santāretvā bahujaññaṁ 6- chinditvā sabbasaṁsayaṁ
         jalitvā aggikkhandhova nibbuto so sasāvako.
         Padumuttaro jino buddho nandārāmamhi nibbuto
         tattheva tassa thūpavaro dvādasamubbedhayojanoti.
                   Padumuttarabuddhavaṁso dasamo.

  *  *  *  *  *  *
  Footnote:1 Ma. Yu. devalo. 2 Ma. Yu. mahesino. 3 Ma. Yu. vitiṇṇo. 4 Ma. Yu. vicittā.
 5 < PTS. Bu , 53 >Ma. Yu. nagasiluccayā. 6 Ma. Yu. bahujanaṁ.
-------------------------------------------------
[page 481]
                   Ekādasamo sumedhabuddhavaṁso
    [12] Padumuttarassa aparena sumedho nāma nāyako
         durāsado uggatejo sabbalokuttamo jino 1-.
         Pasannanetto sumukho brahā uju patāpavā
         hitesī sabbasattānaṁ bahū mocesi bandhanā.
         Yadā buddho pāpuṇitvā kevalaṁ bodhimuttamaṁ
         sudassanamhi nagare dhammacakkaṁ pavattayi.
         Tassāpi abhisamayā tīṇi ahesuṁ dhammadesane
         koṭisatasahassānaṁ paṭhamābhisamayo ahu.
         Punāparaṁ kumbhakaṇṇaṁ yakkhañca 2- damayī jino
         navutikoṭisahassānaṁ dutiyābhisamayo ahu.
         Punāparaṁ amitayaso catusaccaṁ pakāsayi
         asītikoṭisahassānaṁ tatiyābhisamayo ahu.
         Sannipātā tayo āsuṁ sumedhassa mahesino
         khīṇāsavānaṁ vimalānaṁ santacittāna tādinaṁ.
         Sudassanamhi nagare 3- upagañchi jino yadā
         tadā khīṇāsavā bhikkhū samiṁsu satakoṭiyo.
         Punāparaṁ devakūṭe bhikkhūnaṁ kaṭhinatthate
         tadā navutikoṭīnaṁ dutiyo āsi samāgamo.

  *  *  *  *  *  *
  Footnote:1 Ma. muni. Yu. sabbalokuttaro muni. 2 Ma. Yu. yakkhaṁ so. 3 Ma. sudassanaṁ nāma
 nagaraṁ. Yu. sudassanaṁ nagaraṁ varaṁ.
-------------------------------------------------
[page 482]
         Punāparaṁ dasabalo yadā carati cārikaṁ
         tadā asītikoṭīnaṁ tatiyo āsi samāgamo.
         Ahantena samayena uttaro nāma māṇavo
         asītikoṭiyo mayhaṁ ghare sanniccitaṁ dhanaṁ.
         Kevalaṁ sabbaṁ datvāna sasaṅghe lokanāyake 1-
         saraṇaṁ tassa upagañchiṁ pabbajjaṁ abhirocayiṁ.
         Sopi maṁ tadā 2- byākāsi karonto anumodanaṁ
         tiṁsakappasahassamhi ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattha rukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissati maṁ jinaṁ.

  *  *  *  *  *  *
  Footnote:1 Yu. sasaṅghaṁ lokanāyaka. 2 Ma. Yu. buddho.
-------------------------------------------------
[page 483]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ 1- vattamadhiṭṭhāsī dasapāramipūriyā.
         Suttantaṁ vinayañcāpi navaṅgasatthusāsanaṁ
         sabbaṁ pariyāpuṇitvāna sobhayiṁ jinasāsanaṁ.

  *  *  *  *  *  *
  Footnote:1 Ma. Yu. uttarivatamadhiṭṭhāsiṁ.
-------------------------------------------------
[page 484]
         Tatthappamatto viharanto nisajjaṭṭhānacaṅkame
         abhiññāpāramiṁ 1- patvā brahmalokamagañchihaṁ.
         Sudassanaṁ nāma nagaraṁ sudatto nāma khattiyo
         sudattā nāma janikā sumedhassa mahesino.
         Navavassasahassāni agāraṁ ajjhāvasi so
         sucando kañcano sirivaḍḍho tayo pāsādamuttamā.
         Tisoḷasasahassāni nāriyo samalaṅkatā
         sumanā nāma sā nārī punabbo 2- nāma atrajo.
         Nimitte caturo disvā hatthiyānena nikkhami
         anūnakaṁ aṭṭhamāsaṁ padhānaṁ padahī jino.
         Brahmunā yācito santo sumedho lokanāyako
         vattacakko mahāvīro sudassanuyyānamuttame.
         Saraṇo ca sabbakāmo ca ahesuṁ aggasāvakā
         sāgaro nāmupaṭṭhāko sumedhassa mahesino.
         Rāmā ceva surāmā ca ahesuṁ aggasāvikā
         bodhi tassa bhagavato nimbarukkhoti 3- pavuccati.
         Uruvelā 4- ceva yasavā ca ahesuṁ aggupaṭṭhakā
         yasā 5- nāma sirivā ca ahesuṁ aggupaṭṭhikā.
         Aṭṭhāsītiratanāni accuggato mahāmuni
         obhāseti disā sabbā cando tāragaṇe yathā.

  *  *  *  *  *  *
  Footnote:1 Ma. Yu. abhiññāsu pāramiṁ gantvā. 2 Ma. punabbasu nāma. Yu. sumitto nāma.
 3 Ma. mahānipoti. Yu. mahānimboti. 4 Ma. uruvelā yasavā ca. Yu. uruveḷo ca
 yasavo ca. 5 Ma. Yu. yasodharā sirimā ca.
-------------------------------------------------
[page 485]
         Cakkavattimaṇi nāma yathā tapati yojanaṁ
         tatheva tassa ratanaṁ samantā pharati yojanaṁ.
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Tevijjā chaḷabhiññāhi balappattehi tādihi
         samākulamidaṁ āsi arahantehi sāsanaṁ 1-.
         Tepi sabbe amitayasā vippamuttā nirūpadhī
         ñāṇālokaṁ dassayitvā nibbutā te mahāyasā.
         Sumedho jinavaro buddho medhārāmamhi nibbuto
         dhātu vitthārikaṁ āsi tesu tesu padesatoti.
                  Sumedhabuddhavaṁso < PTS. Bu , 56 >ekādasamo.
                   Dvādasamo sujātabuddhavaṁso
    [13] Tattheva maṇḍakappamhi sujāto nāma nāyako
         sīhahanu usabhakkhandho 2- appameyyo durāsado.
         Candova vimalo suddho sataraṁsīva patāpavā 3-
         evaṁ sobhati sambuddho jalanto siriyā sadā 4-.
         Pāpuṇitvāna sambuddho kevalaṁ bodhimuttamaṁ
         sumaṅgalamhi nagare dhammacakkaṁ pavattayi.

  *  *  *  *  *  *
  Footnote:1 Ma. sādhuhi. Yu. tādihi. 2 Ma. sabhakkhandho. 3 Yu. tāpavā. 4 Yu. pabhā.
-------------------------------------------------
[page 486]
         Desento 1- pavaraṁ dhammaṁ sujāto lokanāyako
         asītikoṭī abhisamiṁsuṁ paṭhame dhammadesane.
         Yadā sujāto amitayaso deve vassamupāgami
         sattattiṁsasatasahassānaṁ dutiyābhisamayo ahu.
         Yadā sujāto asamo 2- upagañchi pitu santikaṁ
         saṭṭhisatasahassānaṁ tatiyābhisamayo ahu.
         Sannipātā tayo āsuṁ sujātassa mahesino
         khīṇāsavānaṁ vimalānaṁ santacittāna tādinaṁ.
         Abhiññābalappattānaṁ appattānaṁ bhavābhave
         saṭṭhisatasahassāni 3- paṭhamaṁ sannipatiṁsu te.
         Punāparaṁ sannipāte tidivorohaṇe jine
         paññāsasatasahassānaṁ dutiyo āsi samāgamo.
         Upasaṅkamma 4- naravusabhaṁ 5- tassa yo aggasāvako
         catūhi satasahassehi sambuddhaṁ upasaṅkami.
         Ahantena samayena catudīpamhi issaro
         antalikkhacaro āsiṁ cakkavatti mahabbalo.
                          [6]-
         Catudīpe mahārajjaṁ ratane satta uttame
         buddhe niyyādayitvāna pabbajiṁ tassa santike.
         Ārāmikā janapade uṭṭhānaṁ paṭipiṇḍiya

  *  *  *  *  *  *
  Footnote:1 Ma. Yu. desente ... sujāte lokanāyake. 2 Po. Ma. Yu. asamasamo. 3 Yu.
 saṭṭhisatasahassānaṁ. 4 Ma. Yu. upasaṅkamanto. 5 Ma. narāsabhaṁ. Yu. naravasabhaṁ.
 6 Ma. loke acchariyaṁ disvā abbhūtaṁ lomahaṁsanaṁ upagantvāna vandiṁ so sujātaṁ
 lokanāyakaṁ. Yu. ... upagantvāna vandayiṁ ....
-------------------------------------------------
[page 487]
         Upanenti bhikkhusaṅghassa paccayaṁ sayanāsanaṁ.
         Sopi maṁ tadā 1- byākāsi dasasahassamhi issaro
         tiṁsakappasahassānaṁ 2- ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.

  *  *  *  *  *  *
  Footnote:1 Ma. Yu. buddho. 2 Po. Ma. Yu. tiṁsakappasahassamhi.
-------------------------------------------------
[page 488]
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo hāsaṁ jane ahaṁ
         adhiṭṭhahiṁ vattaṁ uggaṁ dasapāramipūriyā.
         Suttantaṁ vinayañcāpi navaṅgasatthusāsanaṁ
         sabbaṁ pariyāpuṇitvāna sobhayiṁ jinasāsanaṁ.
         Tatthappamatto viharanto brahmaṁ bhāvetvā bhāvanaṁ
         abhiññāsu pāramiṁ gantvā brahmalokamagañchihaṁ.
         Sumaṅgalaṁ nāma nagaraṁ uggato nāma khattiyo
         mātā pabhāvatī nāma sujātassa mahesino.
-------------------------------------------------
[page 489]
         Navavassasahassāni agāraṁ ajjhāvasi so
         siri upasiri cando 1- tayo pāsādamuttamā.
         Tevīsatisahassāni nāriyo samalaṅkatā
         sirinandā nāma nārī upaseno nāma atrajo.
         Nimitte caturo disvā assayānena nikkhami
         anūnanavamāsāni padhānaṁ padahī jino.
         Brahmunā yācito santo sujāto 2- lokanāyako
         vattacakko mahāvīro sumaṅgaluyyānamuttame.
         Sudassano sudevo ca ahesuṁ aggasāvakā
         nārado nāmupaṭṭhāko sujātassa mahesino.
         Nāgā 3- nāgasamānā ca ahesuṁ aggasāvikā
         bodhi tassa bhagavato mahāveḷūti vuccati.
         So ca rukkho ghanakkhandho 4- acchiddo hoti pattiko
         uju vaṁso brahā hoti dassaneyyo manoramo.
         Ekakkhandho pavaḍḍhitvā tato sākhā ca 5- bhijjati
         yathā subandho morahattho evaṁ sobhati so dumo.
         Na tassa kaṇṭhakā honti nāpi chiddaṁ mahā ahu
         vitiṇṇasākho aviraḷo sandacchāyo 6- manoramo.
         Sudatto ceva citto ca ahesuṁ aggupaṭṭhakā
         subhaddā ceva padumā ca ahesuṁ aggupaṭṭhikā.

  *  *  *  *  *  *
  Footnote:1 Ma. nando. Yu. nandā. 2 Yu. sujāte. 3 Ma. Yu. nāgā ca nāgasamālā ca.
 4 Po. Yu. ghanaruciro. 5 Ma. Yu. pabhijjati. 6 Yu. sannacchāyo.
-------------------------------------------------
[page 490]
         Paññāsaratano āsi uccattanena so jino
         sabbākāravarūpeto sabbaguṇamupāgato.
         Tassa pabhā asamasamā niddhāvati samantato
         appamāṇo atuliyo 1- upamehi 2- anūpamo.
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Yathāpi sāgare ummi gagane tārakā yathā
         evaṁ tadā pāvacanaṁ arahantehi cittakaṁ 3-.
         [tevijjā 4- chaḷabhiññāhi balappattehi tādihi
         samākulamidaṁ āsi arahantehi tādibhi].
         So ca buddho asamasamo guṇāni ca tāni atuliyāni
         sabbaṁ samantarahitaṁ nanu rittā sabbasaṅkhārāti.
         Sujāto jinavaro buddho selārāmamhi nibbuto
         tattheva 5- cetiyo satthu tīṇi gāvutamuggatoti.
                   Sujātabuddhavaṁso < PTS. Bu , 59 >dvādasamo.
                   Terasamo piyadassibuddhavaṁso
    [14] Sujātassa aparena sayambhū lokanāyako
         durāsado asamasamo piyadassī mahāyaso.

  *  *  *  *  *  *
  Footnote:1 Yu. atulayo ca. 2 Ma. opammehi. Yu. opamehi. 3 Po. vicittitaṁ.
 Ma. cittitaṁ. Yu. vicitaṁ. 4 Ma. Yu. ayaṁ gāthā natthi. 5 Ma. Yu. tattheva tassa
 cetiyo.
-------------------------------------------------
[page 491]
         Sopi buddho amitayaso ādiccova virocati
         nihantvāna tamaṁ sabbaṁ dhammacakkaṁ pavattayi.
         Tassāpi atulatejassa ahesuṁ abhisamayā tayo
         koṭisatasahassānaṁ paṭhamābhisamayo ahu.
         Sudassano devarājā micchādiṭṭhimarocayi
         tassa diṭṭhiṁ vinodento satthā dhammamadesayi.
         Janasannipāto atulo mahā sannipatī tadā
         navakoṭisahassānaṁ 1- dutiyābhisamayo ahu.
         Yadā doṇamukhaṁ hatthiṁ vineti 2- narasārathi
         asītikoṭisahassānaṁ tatiyābhisamayo ahu.
         Sannipātā tayo āsuṁ tassāpi piyadassino
         koṭisatasahassānaṁ paṭhamo āsi samāgamo.
         Tato paraṁ navutikoṭī samiṁsu ekato munī
         tatiye sannipātamhi asītikoṭiyo ahu.
         Ahantena samayena kassapo nāma māṇavo 3-
         ajjhāyiko mantadharo tiṇṇaṁ vedāna pāragū.
         Tassa dhammaṁ suṇitvāna pasādaṁ janayiṁ ahaṁ
         koṭisatasahassehi saṅghārāmaṁ amāpayiṁ 4-.
         Tassa datvāna ārāmaṁ haṭṭho saṁviggamānaso
         saraṇe 5- pañcasīle ca daḷhaṁ katvā samādayiṁ.

  *  *  *  *  *  *
  Footnote:1 Ma. Yu. navutikoṭisahassānaṁ. 2 Ma. Yu. vinesi. 3 Ma. Yu. brāhmaṇo.
 4 Po. Yu. amāpayi. 5 Yu. saraṇaṁ pañcasīlañca.
-------------------------------------------------
[page 492]
         Sopi maṁ buddho byākāsi saṅghamajjhe nisīdiya
         aṭṭhārasakappasate ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
-------------------------------------------------
[page 493]
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ 1-
         uttariṁ vattamadhiṭṭhāsiṁ dasapāramipūriyā.
         Sudhaññaṁ nāma nagaraṁ sudatto nāma khattiyo
         sucandā 2- nāma janikā piyadassissa satthuno.
         Navavassasahassāni agāraṁ ajjhāvasi so
         sunimmalavimalagirigūhā tayo pāsādamuttamā.
         Tettiṁsatisahassāni [3]- nāriyo samalaṅkatā
         vimalā 4- nāma sā nārī kañcanāveḷātrajo 5-.

  *  *  *  *  *  *
  Footnote:1 Yu. pasādayi. 2 Po. sucandanā. Ma. candā nāmāsi. 3 Ma. ca. 4 Yu.
 vimalā nāma nārī ca. 5 Ma. kañcanāveḷo nāma atrajo. Yu. kañcanaveḷo nāMa....
-------------------------------------------------
[page 494]
         Nimitte caturo disvā rathayānena nikkhami
         chamāsaṁ padhānacāraṁ acari purisuttamo.
         Brahmunā yācito santo piyadassiṁ mahāmuni
         vattacakko mahāvīro usabhuyyāne 1- manorame.
         Pālito sabbadassī ca ahesuṁ aggasāvakā
         sobhito nāmupaṭṭhāko piyadassissa satthuno.
         Sujātā dhammadinnā ca ahesuṁ aggasāvikā
         bodhi tassa bhagavato kakudhoti 2- pavuccati.
         Sandako 3- dhammiko ceva ahesuṁ aggupaṭṭhakā
         visākhā dhammadinnā ca ahesuṁ aggupaṭṭhikā.
         Sopi buddho amitayaso dvattiṁsavaralakkhaṇo
         asītihatthamubbedho sālarājāva dissati.
         Aggiyā candasuriyānaṁ natthi tādisikā pabhā
         yathā ahu pabhā tassa asamassa mahesino.
         Tassāpi devadevassa āyu tāvattakā 4- ahu
         navutivassasahassāni loke aṭṭhāsi cakkhumā.
         Sopi buddho asamasamo yugānipi tāni atuliyāni
         sabbaṁ samantarahitaṁ nanu rittā sabbasaṅkhārāti.
         [5]- Piyadassī munivaro assatthārāmamhi nibbuto
         tattheva tassa jinathūpo tīṇi yojanamuggatoti.
                  Piyadassibuddhavaṁso terasamo.

  *  *  *  *  *  *
  Footnote:1 Yu. ussāvanuyyāne. 2 Yu. kakuddhoti. 3 Ma. sandhako dhammako ceva.
 Yu. < PTS. Bu , 62 >sannako. 4 Ma. tāvatakaṁ. 5 Yu. so.
-------------------------------------------------
[page 495]
                   Cuddasamo atthadassibuddhavaṁso
    [15] Tattheva maṇḍakappamhi atthadassī mahāyaso
         mahātamaṁ nihantvāna patto sambodhimuttamaṁ.
         Brahmunā yācito santo dhammacakkaṁ pavattayi
         amatena tappayī lokaṁ dasasahassī sadevakā 1-.
         Tassāpi lokanāthassa ahesuṁ abhisamayā tayo
         koṭisatasahassānaṁ paṭhamābhisamayo ahu.
         Yadā buddho atthadassī carati devacārikaṁ
         koṭisatasahassānaṁ dutiyābhisamayo ahu.
         Punāparaṁ yadā buddho desesi pitu santike
         koṭisatasahassānaṁ tatiyābhisamayo ahu.
         Sannipātā tayo āsuṁ tassāpi ca mahesino
         khīṇāsavānaṁ vimalānaṁ santacittāna tādinaṁ.
         Aṭṭhanavutisahassānaṁ paṭhamo āsi samāgamo
         aṭṭhāsītisahassānaṁ dutiyo āsi samāgamo.
         Aṭṭhasattatisahassānaṁ 2- tatiyo āsi samāgamo
         anupādāvimuttānaṁ vimalānaṁ mahesinaṁ.
         Ahantena samayena jaṭilo uggatāpano
         susimo nāma nāmena mahiyā seṭṭhasammato.

  *  *  *  *  *  *
  Footnote:1 Po. Ma. Yu. sadevakaṁ. 2 Yu. aṭṭhatiṁsasahassānaṁ.
-------------------------------------------------
[page 496]
         Dibbaṁ mandāravaṁ pupphaṁ padumaṁ pārichattakaṁ
         devalokā āharitvā sambuddhaṁ abhipūjayiṁ.
         Sopi maṁ buddho byākāsi atthadassī mahāmuni
         aṭṭhārase kappasate ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
-------------------------------------------------
[page 497]
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhikā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā tuṭṭho 1- saṁviggamānaso
         uttariṁ vattamadhiṭṭhāsiṁ dasapāramipūriyā.
         Sobhaṇaṁ nāma nagaraṁ sāgaro nāma khattiyo
         sudassanā nāma janikā atthadassissa mahesino 2-.
         Dasavassasahassāni agāraṁ ajjhāvasi so
         amaragisuragigiribāhanā 3- tayo pāsādamuttamā.

  *  *  *  *  *  *
  Footnote:1 Ma. Yu. haṭṭho. 2 Ma. Yu. satthuno. 3 Ma. amaragirisugirivāhanā.
 Yu. amaragirisuragiri girivāhanā.
-------------------------------------------------
[page 498]
         Tettiṁsatisahassāni 1- nāriyo samalaṅkatā
         visākhā nāma sā nārī selo nāmāsi atrajo.
         Nimitte caturo disvā assayānena nikkhami
         anūnāṭṭhamāsāni padhānaṁ padahī jino.
         Brahmunā yācito santo atthadassī mahāyaso
         vattacakko mahāvīro anomuyyāne narāsabho.
         Santo ca upasanto ca ahesuṁ aggasāvakā
         abhayo nāmupaṭṭhāko atthadassissa mahesino.
         Dhammā ceva sudhammā ca ahesuṁ aggasāvikā
         bodhi tassa bhagavato campakoti pavuccati.
         Nakulo 2- ceva nisabho ca ahesuṁ aggupaṭṭhakā
         makilā ca sunandā ca ahesuṁ aggupaṭṭhikā.
         Sopi buddho asamasamo asītiratanamuggato 3-
         sobhati sālarājāva uḷurājāva pūrito.
         Tassa pākaṭikā raṁsi anekasatakoṭiyo
         uddhaṁ adho dasadisā pharanti yojanaṁ sadā 4-.
         Sopi buddho naravusabho 5- sabbasattuttamo muni
         vassasatasahassāni loke aṭṭhāsi cakkhumā.
         Atulaṁ dassetvā 6- obhāsaṁ virocetvā sadevake
         sopi aniccataṁ patto yathaggupādānasaṅkhayā.

  *  *  *  *  *  *
  Footnote:1 Ma. Yu. tettiṁsañca sahassāni. 2 Po. ālā ceva nilabho ca. 3 Ma. Yu.
 asītihatthamuggato. 4 Yu. tadā. 5 Ma. Yu. narāsabho 6 Yu. datvāna.
-------------------------------------------------
[page 499]
         Atthadassī jinavaro anomārāmamhi nibbuto
         dhātuvitthārakaṁ āsi tesu tesu padesatoti.
                  Atthadassibuddhavaṁso < PTS. Bu , 65 >cuddasamo.
                  Paṇṇarasamo dhammadassibuddhavaṁso
    [16] Tattheva maṇḍakappamhi dhammadassī mahāyaso
         tamandhakāraṁ vidhamitvā atirocati sadevake.
         Tassāpi atulatejassa dhammacakkappavattane
         koṭisatasahassānaṁ paṭhamābhisamayo ahu.
         Yadā buddho dhammadassī vinesi sañjayaṁ isī
         tadā navutikoṭīnaṁ dutiyābhisamayo ahu.
         Yadā sakko upagañchi sapariso vināyakaṁ
         tadā asītikoṭīnaṁ tatiyābhisamayo ahu.
         Tassāpi devadevassa sannipātā tayo āsuṁ 1-
         khīṇāsavānaṁ vimalānaṁ santacittāna tādinaṁ.
         Yadā buddho dhammadassī saraṇe vassaṁ upāgami
         tadā koṭisahassānaṁ 2- paṭhamo āsi samāgamo.
         Punāparaṁ yadā buddho devato eti 3- mānusaṁ
         tadāpi satakoṭīnaṁ dutiyo āsi samāgamo.

  *  *  *  *  *  *
  Footnote:1 Ma. Yu. ahuṁ. 2 Po. Ma. koṭisatasahassānaṁ. 3 Yu. .. ehi mānuse.
-------------------------------------------------
[page 500]
         Punāparaṁ yadā buddho pakāsesi dhute guṇe
         tadā asītikoṭinaṁ tatiyo āsi samāgamo.
         Ahantena samayena sakko āsiṁ purindado
         dibbagandhena mālena turiyena abhipūjayiṁ.
         Sopi maṁ tadā 1- byākāsi devamajjhe nisīdiya
         aṭṭhārasakappasate ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissati maṁ jinaṁ.

  *  *  *  *  *  *
  Footnote:1 Po. Ma. Yu. buddho.
-------------------------------------------------
[page 501]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Saraṇaṁ nāma nagaraṁ saraṇo nāma khattiyo
         sunandā nāma janikā dhammadassissa satthuno.
-------------------------------------------------
[page 502]
         Aṭṭhavassasahassāni agāraṁ ajjhāvasi so
         arajo virajo sudassano tayo pāsādamuttamā.
         Cattāḷīsahassāni 1- nāriyo samalaṅkatā
         vicikolī 2- nāma nārī atrajo puññavaḍḍhano.
         Nimitte caturo disvā pāsādenābhinikkhami
         sattāhaṁ padhānacāraṁ acari purisuttamo.
         Brahmunā yācito santo dhammadassī narāsabho
         vattacakko mahāvīro migadāye naruttamo.
         Padumo pussadevo 3- ca ahesuṁ aggasāvakā
         sudatto nāmupaṭṭhāko dhammadassissa satthuno.
         Khemā ca saccanāmā ca ahesuṁ aggasāvikā
         bodhi tassa bhagavato timbajāloti 4- vuccati.
         Subhaddo kaṭissaho ceva ahesuṁ aggupaṭṭhakā
         sāḷisā 5- ca kaḷissā ca ahesuṁ aggupaṭṭhikā.
         Sopi buddho asamasamo asītihatthamuggato
         atirocati tejena dasasahassamhi dhātuyā.
         Suphullo sālarājāva vijjuva gagane yathā
         majjhantikeva suriyo evaṁ so upasobhatha 6-.
         Tassāpi atulatejassa samakaṁ āsi jīvitaṁ
         vassasatasahassāni loke aṭṭhāsi cakkhumā.

  *  *  *  *  *  *
  Footnote:1 Ma. Yu. ticattāḷīsasahassāni. 2 Yu. vicitoḷī. 3 Ma. Yu. phussadevo.
 4 Ma. Yu. bimbajālo. 5 Ma. sāḷiyā ca kaḷiyā ca. Yu. sāḷiyā ca vaḷiyā ca.
 6 Yu. upasobhittha.
-------------------------------------------------
[page 503]
         Obhāsaṁ dassayitvāna vimalaṁ katvāna sāsanaṁ
         cavi 1- candova gagane nibbuto so sasāvakoti.
         Dhammadassī mahāvīro kesārāmamhi 2- nibbuto
         tasseva 3- so thūpavaro tīṇi yojanamuggatoti.
                  Dhammadassibuddhavaṁso < PTS. Bu , 68 >paṇṇarasamo.
                   Soḷasamo siddhatthabuddhavaṁso
    [17] Dhammadassissa aparena siddhattho lokanāyako 4-
         nihantvāna 5- tamaṁ sabbaṁ suriyo abbhuggato yathā.
         Sopi patvāna sambodhiṁ santārento sadevakaṁ
         abhivassi dhammameghena nibbāpento sadevakaṁ.
         Tassāpi atulatejassa ahesuṁ abhisamayā tayo
         koṭisatasahassānaṁ paṭhamābhisamayo ahu.
         Punāparaṁ bhīmaraṭṭhe yadā 6- āhani dundubhiṁ
         tadā navutikoṭīnaṁ dutiyābhisamayo ahu.
         Yadā buddho dhammaṁ desesi vebhāre so naruttamo 7-
         tadā navutikoṭīnaṁ tatiyābhisamayo ahu.
         Sannipātā tayo āsuṁ siddhatthassa 8- mahesino
         khīṇāsavānaṁ vimalānaṁ santacittāna tādinaṁ.

  *  *  *  *  *  *
  Footnote:1 Yu. virocayi. 2 Ma. sālārāmamhi. 3 Ma. tatthevassa thūpavaro. 4 Po.
 Ma. Yu. - nāma nāyako. 5 Ma. nīhinitvā. Yu. nīharitvā. 6 Yu. yadi āhani
 duddabhiṁ. 7 Ma. puruttame. 8 Ma. Yu. tasmimpi dvipaduttame.
-------------------------------------------------
[page 504]
         Koṭisatānaṁ navutiyā 1- asītiyāpica koṭinaṁ
         ete āsuṁ tayo ṭhānā vimalānaṁ samāgame.
         Ahantena samayena maṅgalo nāma tāpaso
         uggatejo duppasaho abhiññābalasamāhito.
         Jambuto phalamāhatvā 2- siddhatthassa adāsahaṁ
         paṭiggahetvāna sambuddho idaṁ vacanamabravi.
         Passatha imaṁ tāpasaṁ jaṭilaṁ uggatāpanaṁ
         catunavuti ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.

  *  *  *  *  *  *
  Footnote:1 Po. Ma. Yu. navutīnaṁ. 2 Po. phalasamāhantvā. Ma. phalamānetvā.
-------------------------------------------------
[page 505]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti sahanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Vebhāraṁ nāma nagaraṁ udeno nāma khattiyo
         suphassā nāma janikā siddhatthassa mahesino.
-------------------------------------------------
[page 506]
         Dasavassasahassāni agāraṁ ajjhāvasi so
         kokāsuppalakokanudā 1- tayo pāsādamuttamā.
         Tisoḷasasahassāni nāriyo samalaṅkatā
         sumanā 2- nāma sā nārī anupamo nāma atrajo.
         Nimitte caturo disvā sivikāyābhinikkhami
         anūnadasamāsāni padhānaṁ padahī jino.
         Brahmunā yācito santo siddhattho lokanāyako
         vattacakko mahāvīro migadāye naruttamo.
         Sambalo ca sumitto ca ahesuṁ aggasāvakā
         revato nāmupaṭṭhāko siddhatthassa mahesino.
         Sīvalā ca surāmā ca ahesuṁ aggasāvikā
         bodhi tassa bhagavato kaṇṇikāroti 3- vuccati.
         Suppiyo ca sambuddho ca ahesuṁ aggupaṭṭhakā
         rammā ceva surammā ca ahesuṁ aggupaṭṭhikā.
         So buddho saṭṭhiratanaṁ ahosi nabhamuggato
         kañcanagghikasaṅkāso dasasahassī virocati.
         Sopi buddho asamasamo atulo appaṭipuggalo
         vassasatasahassāni loke aṭṭhāsi cakkhumā.
         Vipulappabhaṁ 4- dassayitvā pupphāpetvāna sāvake
         vilāsetvā varasamāpattiyā 5- nibbuto so sasāvako.

  *  *  *  *  *  *
  Footnote:1 Ma. -- kokanadā. 2 Ma. somanassā. 3 Ma. Yu. kaṇikāroti.
 4 Yu. vimalaṁ pupphaṁ. 5 Ma. samāpatyā. Yu. -- ca samāpattiyā.
-------------------------------------------------
[page 507]
         Siddhattho munivaro buddho anomārāmamhi nibbuto
         tattheva tassa thūpavaro catuyojanamuggatoti.
                   Siddhatthabuddhavaṁso < PTS. Bu , 71 >soḷasamo.
                    Sattarasamo tissabuddhavaṁso
    [18] Siddhatthassa aparena asamo appaṭipuggalo
         anantasīlo 1- amitayaso tisso lokagganāyako.
         Tamandhakāraṁ vidhamitvā obhāsetvā sadevakaṁ
         anukampako mahāvīro loke uppajji cakkhumā.
         Tassāpi atulā iddhi atulā 2- sīlasamādhiyo
         sabbattha pāramiṁ gantvā dhammacakkaṁ pavattayi.
         So buddho dasasahassamhi viññāpesi giraṁ suciṁ
         koṭisatāni 3- abhisamiṁsu paṭhame dhammadesane.
         Dutiyo navutikoṭīnaṁ tatiye 4- saṭṭhikoṭiyo
         bandhanāto 5- pamocesi sampatte 6- naramarū tadā.
         Sannipātā tayo āsuṁ tissassa 7- ca mahesino
         khīṇāsavānaṁ vimalānaṁ santacittāna tādinaṁ.
         Khīṇāsavasatasahassānaṁ paṭhamo āsi samāgamo
         navutisatasahassānaṁ dutiyo āsi samāgamo.

  *  *  *  *  *  *
  Footnote:1 Ma. anantatejo. 2 Ma. atulaṁ sīlaṁ samādhi ca. Yu. atulasīlasamādhī ca.
 3 Yu. koṭisatasahassāni samiṁs. 4 Ma. tatiyo. 5 Yu. bandhanā so.
 6 Ma. satte --. 7 Ma. Yu. tisse lokagganāyake.
-------------------------------------------------
[page 508]
         Asītisatasahassānaṁ tatiyo āsi samāgamo
         khīṇāsavānaṁ vimalānaṁ pupphitānaṁ vimuttiyā.
         Ahantena samayena sujāto nāma khattiyo
         mahābhogaṁ chaḍḍayitvā pabbajiṁ isipabbajjaṁ.
         Mayi pabbajite sante uppajji lokanāyako
         buddhoti saddaṁ sutvāna pīti me upapajjatha.
         Dibbaṁ mandāravaṁ pupphaṁ padumaṁ pārichattakaṁ
         ubho hatthehi paggayha dhunamāno upāgamiṁ.
         Pātuvaṇṇaparivutaṁ tissaṁ lokagganāyakaṁ
         tamahaṁ pupphaṁ gahetvāna matthake dhāraye 1- jinaṁ.
         Sopi maṁ tadā 2- byākāsi janamajjhe nisīdiya
         dvānavute ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.

  *  *  *  *  *  *
  Footnote:1 Ma. Yu. dhārayiṁ. 2 Ma. Yu. buddho. ito paraṁ īdisameva.
-------------------------------------------------
[page 509]
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
-------------------------------------------------
[page 510]
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Khemakaṁ nāma nagaraṁ janasando 1- nāma khattiyo
         padumā nāma janikā tissassa ca mahesino.
         Sattavassasahassāni agāraṁ ajjhāvasi so
         guṇaselānādiyanisabho 2- tayo pāsādamuttamā.
         Samatiṁsasahassāni nāriyo samalaṅkatā
         subhaddā nāma 3- sā nārī ānando nāma atrajo.
         Nimitte caturo disvā assayānena nikkhami
         anūnakaṁ 4- aḍḍhamāsaṁ padhānaṁ padahī jino.
         Brahmunā yācito santo tisso lokagganāyako
         vattacakko mahāvīro yasavatīdāyamuttame 5-.
         Brahmadevo ca udayo ca ahesuṁ aggasāvakā
         samago 6- nāmupaṭṭhāko tissassa ca mahesino.
         Phussā ceva sudattā ca ahesuṁ aggasāvikā
         bodhi tassa bhagavato asanoti pavuccati.
         Sambalo ca siri ceva ahesuṁ aggupaṭṭhakā
         kīsāgotamī upasenā ahesuṁ aggupaṭṭhikā.

  *  *  *  *  *  *
  Footnote:1 Ma. Yu. janasandho. 2 Ma. guhaselanārisayanisabhā. Yu. ghaselanārīnisabhā.
 3 Ma. nāmikā. 4 Ma. anūnāṭṭhamāsāni. Yu. anūnakaṁ aṭṭhamāsaṁ. 5 Ma.
 Yu. yasavatīyamuttame. 6 Ma. Yu. samaṅgo.
-------------------------------------------------
[page 511]
         Sopi buddho saṭṭhiratano ahu uccattane jino
         anūpamo asadiso himavā viya dissati.
         Tassāpi atulatejassa āyu āsi anuttaro
         vassasatasahassāni loke aṭṭhāsi cakkhumā.
         Uttamaṁ pavaraṁ seṭṭhaṁ anubhotvā mahāyasaṁ
         jalitvā aggikkhandhova nibbuto so sasāvako.
         Valāhakova anilena suriyena viya ussavo
         andhakārova dīpena 1- nibbuto so sasāvako.
         Tisso jinavaro buddho nandārāmamhi nibbuto
         tattheva tassa jinathūpo tīṇi yojanasamussitoti.
                   Tissabuddhavaṁso < PTS. Bu , 74 >sattarasamo.
                  Aṭṭhārasamo pussabuddhavaṁso 2-
    [19] Tattheva maṇḍakappamhi ahu satthā anuttaro
         anūpamo asamasamo pusso 3- lokagganāyako.
         Sopi sabbaṁ tamaṁ hantvā vijaṭetvā mahājaṭaṁ
         sadevakaṁ tappayanto abhivassi amatambunā 4-.
         Dhammacakkaṁ pavattente phusse nakkhattamaṅgale
         asītisatasahassānaṁ 5- paṭhamābhisamayo ahu.

  *  *  *  *  *  *
  Footnote:1 Ma. padīpena. 2 Ma. Yu. phussabuddhavaṁso. 3 Ma. Yu. sabbattha phusso.
 4 Yu. amatambuyā. 5 Ma. Yu. koṭisatasahassānaṁ.
-------------------------------------------------
[page 512]
         Navutisatasahassānaṁ dutiyābhisamayo ahu
         asītisatasahassānaṁ tatiyābhisamayo ahu.
         Sannipātā tayo āsuṁ pussassa ca 1- mahesino
         khīṇāsavānaṁ vimalānaṁ santacittāna tādinaṁ.
         Saṭṭhisatasahassānaṁ paṭhamo āsi samāgamo
         paññāsasatasahassānaṁ dutiyo āsi samāgamo.
         Cattāḷīsasatasahassānaṁ tatiyo āsi samāgamo
         anupādā vimuttānaṁ vocchinnapaṭisandhinaṁ.
         Ahantena samayena vijito 2- nāma khattiyo
         chaḍḍayitvā mahārajjaṁ pabbajiṁ tassa santike.
         Sopi maṁ buddho byākāsi pusso lokagganāyako
         dvenavute ito kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.

  *  *  *  *  *  *
  Footnote:1 Ma. Yu. pi. 2 Ma. Yu. vijitāvī.
-------------------------------------------------
[page 513]
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvakā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
-------------------------------------------------
[page 514]
         Suttantaṁ vinayañcāpi navaṅgasatthusāsanaṁ
         sabbaṁ pariyāpuṇitvāna sobhayiṁ jinasāsanaṁ.
         Tatthappamatto viharanto brahmaṁ bhāvetvā bhāvanaṁ
         abhiññāsu pāramiṁ gantvā brahmalokamagañchihaṁ.
         Kāsikaṁ nāma nagaraṁ jayaseno nāma khattiyo
         sirimā < PTS. Bu , 75 >nāma janikā pussassa ca 1- mahesino.
         Navavassasahassāni agāraṁ ajjhāvasi so
         garuḷahaṁsasuvaṇṇatārā 2- tayo pāsādamuttamā.
         Tevīsatisahassāni 3- nāriyo samalaṅkatā
         kīsāgotamī nāma [4]- ānando 5- nāma atrajo.
         Nimitte caturo disvā hatthiyānena nikkhami
         sattāhaṁ padhānacāraṁ acari purisuttamo.
         Brahmunā yācito santo pusso lokagganāyako
         vattacakko mahāvīro migadāye naruttamo.
         Surakkhito dhammaseno 6- ahesuṁ aggasāvakā
         sabhiyyo nāmupaṭṭhāko pussassa ca mahesino.
         Cālā ca upacālā ca ahesuṁ aggasāvikā
         bodhi tassa bhagavato āmalakoti 7- vuccati.
         Dhanañjayo visākho ca ahesuṁ aggupaṭṭhakā
         padumā sirināgā ca 8- ahesuṁ aggupaṭṭhikā.

  *  *  *  *  *  *
  Footnote:1 Ma. Yu. pi. 2 Ma. Yu. garuḷahaṁsasuvaṇṇabhārā. 3 Ma. tiṁsaitthisahassāni.
 4 Ma. Yu. nārī. 5 Ma. anūpamo. 6 Yu. sukhito dhammaseno ca. 7 Ma. Yu.
 āmaṇḍoti. 8 Ma. Yu. padumā ceva nāgā ca.
-------------------------------------------------
[page 515]
         Aṭṭhapaṇṇāsaratanaṁ sopi accuggato muni
         sobhati sataraṁsīva uḷurājāva pūrito.
         Navutivassasahassāni āyu vijjati tāvade
         tāvatā tiṭṭhamāno so tāresi janataṁ bahuṁ.
         Ovaditvā bahū satte santāretvā bahū jane
         sopi satthā atulayaso nibbuto so sasāvako.
         Pusso jinavaro satthā senārāmamhi nibbuto
         dhātuvitthārikaṁ āsi tesu tesu padesatoti.
                  Pussabuddhavaṁso < PTS. Bu , 77 >aṭṭhārasamo.
                  Ekūnavīsatimo vipassibuddhavaṁso
    [20] Pussassa aparena sambuddho dipaduttamo
         vipassī nāma nāmena loke uppajji cakkhumā.
         Avijjaṇḍaṁ 1- padāletvā patto sambodhimuttamaṁ
         dhammacakkaṁ pavattetuṁ pakkāmi bandhumatīpuraṁ.
         Dhammacakkaṁ pavattetvā ubho bodhesi nāyako
         gaṇanāya na vattabbo paṭhamābhisamayo ahu.
         Punāparaṁ amitayaso tattha saccaṁ pakāsayi
         caturāsītisahassānaṁ dutiyābhisamayo ahu.

  *  *  *  *  *  *
  Footnote:1 Ma. Yu. avijjaṁ sabbaṁ.
-------------------------------------------------
[page 516]
         Caturāsītisahassāni sambuddhamanupabbajuṁ
         tesamārāmapattānaṁ dhammaṁ desesi cakkhumā.
         Sabbākārena bhāsato ṭhatvā 1- upanissā jino 2-
         tepi dhammavaraṁ gantvā tatiyābhisamayo ahu.
         Sannipātā tayo āsuṁ vippassissa mahesino
         khīṇāsavānaṁ vimalānaṁ santacittāna tādinaṁ.
         Aṭṭhasaṭṭhisatasahassānaṁ paṭhamo āsi samāgamo
         bhikkhusatasahassānaṁ dutiyo āsi samāgamo.
         Asītibhikkhusahassānaṁ tatiyo āsi samāgamo
         tattha bhikkhugaṇamajjhe sambuddho atirocati.
         Ahantena samayena nāgarājā mahiddhiko
         atulo nāma nāmena puññavanto jutindharo.
         Nekānaṁ nāgakoṭīnaṁ parivāretvānahaṁ tadā
         vajjanto dibbaturiyehi lokajeṭṭhaṁ upāgamiṁ.
         Upasaṅkamitvāna sambuddhaṁ vipassiṁ lokanāyakaṁ
         maṇimuttāratanakhacitaṁ sabbābharaṇavibhūsitaṁ
         nimantetvā dhammarājassa suvaṇṇapīṭhamadāsahaṁ.
         Sopi maṁ buddho byākāsi saṅghamajjhe nisīdiya
         ekanavuti ito kappe ayaṁ buddho bhavissati.

  *  *  *  *  *  *
  Footnote:1 Ma. Yu. sutvā. 2 Ma. upanisādino.
-------------------------------------------------
[page 517]
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assatthamūle sambodhiṁ bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
-------------------------------------------------
[page 518]
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhā titthaṁ gahetvā uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi 1- vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Nagaraṁ bandhumatī nāma bandhumo nāma khattiyo
         mātā bandhumatī nāma vipassissa mahesino.
         Aṭṭhavassasahassāni agāraṁ ajjhāvasi so
         nando sunando sirimā tayo pāsādamuttamā.
         Ticattārisahassāni nāriyo samalaṅkatā
         sudassanā 2- nāma nārī samavattakkhandho 3- nāma atrajo.
         Nimitte caturo disvā rathayānena nikkhami
         anūnāṭṭhamāsāni padhānaṁ padahī jino.

  *  *  *  *  *  *
  Footnote:1 Ma. Yu. tassāhaṁ. ito paraṁ īdisameva. 2 Yu. sutanā. 3 Yu. saṁvaṭṭakakhandho.
-------------------------------------------------
[page 519]
         Brahmunā yācito santo vipassī lokanāyako
         vattacakko mahāvīro migadāye naruttamo.
         Khandho ca tissanāmo ca ahesuṁ aggasāvakā
         asoko nāmupaṭṭhāko vipassissa mahesino.
         Candā ca candamittā ca ahesuṁ aggasāvikā
         bodhi tassa bhagavato pāṭalīti pavuccati.
         Punabbasumitto nāgo ca ahesuṁ aggupaṭṭhakā
         sirimā uttarā ceva ahesuṁ aggupaṭṭhikā.
         Asītihatthamubbedho vipassī lokanāyako
         pabhā niddhāvatī tassa samantā sattayojane.
         Asītivassasahassāni āyu buddhassa tāvade
         tāvatā tiṭṭhamāno so tāresi janataṁ bahuṁ.
         Bahudevamanussānaṁ bandhanaṁ parimocayi
         maggāmaggañca ācikkhi avasesaputhujjane.
         Ālokaṁ dassayitvāna dassetvā amataṁ padaṁ
         jalitvā aggikkhandhova nibbuto so sasāvako.
         Iddhivaraṁ puññavaraṁ lakkhaṇacakkasumitaṁ 1-
         sabbaṁ samantarahitaṁ nanu rittā sabbasaṅkhārāti.
         Vipassī naravaro vīro sumittārāmamhi nibbuto
         tattheva tassa thūpavaro sattayojanamussitoti.
                  Vipassibuddhavaṁso ekūnavīsatimo.

  *  *  *  *  *  *
  Footnote:1 < PTS. Bu , 80 >Ma. lakkhaṇañca kusumitaṁ. Yu. lakkhaṇañcatubhūmikaṁ.
-------------------------------------------------
[page 520]
                     Vīsatimo sikhibuddhavaṁso
    [21] Vipassissa aparena sambuddho dipaduttamo
         sikhivhayo 1- nāma jino asamo appaṭipuggalo.
         Mārasenaṁ pamadditvā patto sambodhimuttamaṁ
         dhammacakkaṁ pavattesi anukampāya pāṇinaṁ.
         Dhammacakkaṁ pavattente sikhimhi jinapuṅgave
         koṭisatasahassānaṁ paṭhamābhisamayo ahu.
         Aparaṁpi dhammaṁ desente gaṇaseṭṭhe naruttame
         navutikoṭisahassānaṁ dutiyābhisamayo ahu.
         Yamakapāṭihāriyaṁ 2- dassayante sadevake
         asītikoṭisahassānaṁ tatiyābhisamayo ahu.
         Sannipātā tayo āsuṁ sikhissāpi mahesino
         khīṇāsavānaṁ vimalānaṁ santacittāna tādinaṁ.
         Bhikkhusatasahassānaṁ paṭhamo āsi samāgamo
         asītibhikkhusahassānaṁ dutiyo āsi samāgamo.
         Sattatibhikkhusahassānaṁ tatiyo āsi samāgamo
         anupalitto padumaṁva toyamhi sampavaḍḍhitaṁ.
         Ahantena samayena arindamo nāma khattiyo
         sambuddhappamukhaṁ saṅghaṁ annapānena tappayiṁ.

  *  *  *  *  *  *
  Footnote:1 Yu. sikhisvahayo. Ma. sikhivhayo āsi jino. 2 Ma. yamakapāṭihāriyañca. Yu. yamakaṁ
 pāṭihāriyañca.
-------------------------------------------------
[page 521]
         Bahudussavaraṁ datvā dussakoṭiṁ anappakaṁ
         alaṅkataṁ hatthiyānaṁ sambuddhassa adāsahaṁ.
         Hatthiyānaṁ nimminitvā kappiyaṁ upanāmayiṁ
         pūrayiṁ mānasaṁ mayhaṁ niccaṁ daḷhamupaṭṭhitaṁ.
         Sopi maṁ buddho byākāsi sikhī lokagganāyako
         ekattiṁse ito kappe ayaṁ buddho bhavissati.
         Ahu kapilavhayā rammā 1- nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.

  *  *  *  *  *  *
  Footnote:1 Yu. ahu kapilavhaye ramme. ito paraṁ īdisameva.
-------------------------------------------------
[page 522]
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Nagaraṁ aruṇavatī nāma aruṇo nāma khattiyo
         pabhāvatī nāma janikā sikhissa ca mahesino.
-------------------------------------------------
[page 523]
         Sattavassasahassāni agāraṁ ajjhāvasi so
         suvaḍḍhako giri nārīvāhano 1- tayo pasādamuttamā.
         Catuvīsatisahassāni nāriyo samalaṅkatā
         sabbakāmā nāma sā nārī atulo nāma atrajo.
         Nimitte caturo disvā hatthiyānena nikkhami
         aṭṭhamāsaṁ padhānacāraṁ acari purisuttamo.
         Brahmunā yācito santo sikhī lokagganāyako
         vattacakko mahāvīro migadāye naruttamo.
         Abhibhū sambhavo nāma 2- ahesuṁ aggasāvakā
         khemaṅkaro nāmupaṭṭhāko sikhissa ca mahesino.
         Makhilā 3- ca padumā ca ahesuṁ aggasāvikā
         bodhi tassa bhagavato puṇḍarīkoti vuccati.
         Sirivaḍḍho ca nando 4- ca ahesuṁ aggupaṭṭhakā
         cittā ceva sucittā ca ahesuṁ aggupaṭṭhikā.
         Uccattanena so buddho sattatihatthamuggato
         kañcanagghikasaṅkāso dvattiṁsavaralakkhaṇo.
         Tassāpi byāmappabhā kāyā niccharanti 5- nirantaraṁ
         disodisaṁ niccharanti tīṇi yojanāni so pabhā.
         Sattativassasahassāni āyu tassa mahesino
         tāvatā tiṭṭhamāno so tāresi janataṁ bahuṁ.

  *  *  *  *  *  *
  Footnote:1 Ma. sucandako giri vasabho. Yu. sucando giri vahano. 2 Ma. ceva. 3 Ma.
 sakhilā. Yu. akhilā ceva. 4 Yu. cando. 5 Ma. Yu. divārattiṁ.
-------------------------------------------------
[page 524]
         Dhammameghaṁ vassitvāna 1- temayitvā sadevake
         khemataṁ pāpayitvāna nibbuto so sasāvako.
         Anubyañjanasampannaṁ dvattiṁsavaralakkhaṇaṁ
         sabbaṁ samantarahitaṁ nanu rittā sabbasaṅkhārāti.
         Sikhī munivaro buddho assārāmamhi 2- nibbuto
         tattheva tassa thūpavaro tīṇi yojanamuggatoti.
                    Sikhibuddhavaṁso < PTS. Bu , 83 >vīsatimo.
                  Ekavīsatimo vessabhūbuddhavaṁso
    [22] Tattheva maṇḍakappamhi asamo appaṭipuggalo
         vessabhū nāma nāmena loke uppajji so 3- jino.
         Ādittaṁ ida 4- rāgaggi taṇhānaṁ vijitaṁ jānaṁ 5-
         nāgova bandhanaṁ chetvā patto sambodhimuttamaṁ.
         Dhammacakkaṁ pavattesi vessabhū lokanāyako
         asītikoṭisahassānaṁ paṭhamābhisamayo ahu.
         Pakkante cārikaṁ raṭṭhe lokajeṭṭhe narāsabhe
         sattatikoṭisahassānaṁ dutiyābhisamayo ahu.
         Mahādiṭṭhiṁ vinodento pāṭiheraṁ 6- karoti so
         samāgatā naramarū dasasahassīsadevake.

  *  *  *  *  *  *
  Footnote:1 Ma. pavassetvā. Yu. dhammamegho pavassetvā. 2 Yu. dussārānamhi. 3 Ma.
 nāyako. 4 Ma. vata. Yu. ādittaṁ ti ca. 5 Ma. tadā. Yu. sadā. 6 Yu. pāṭihīraṁ.
-------------------------------------------------
[page 525]
         Mahāacchariyaṁ disvā abbhūtaṁ lomahaṁsanaṁ
         devā ceva manussā ca bujjhare saṭṭhikoṭiyo.
         Sannipātā tayo āsuṁ vessabhussa mahesino
         khīṇāsavānaṁ vimalānaṁ santacittāna tādinaṁ.
         Asītikoṭisahassānaṁ paṭhamo āsi samāgamo
         sattatibhikkhusahassānaṁ dutiyo āsi samāgamo.
         Saṭṭhibhikkhusahassānaṁ tatiyo āsi samāgamo
         jarādibhayabhītānaṁ orasānaṁ mahesino 1-.
         Tassa buddhassa asamassa cakkaṁ vattitamuttamaṁ
         sutvāna paṇītaṁ dhammaṁ pabbajjamabhirocayi.
         Ahantena samayena sudassano nāma khattiyo
         annapānena vatthena sasaṅghaṁ jinamapūjayiṁ.
         Mahādānaṁ pavattetvā rattindivamatandito
         pabbajjaṁ guṇasampannaṁ pabbajiṁ jinasantike.
         Ācāraguṇasampanno vattasīlasamāhito
         sabbaññutaṁ gavesanto ramāmi jinasāsane.
         Saddhāpītiṁ uppādetvā buddhaṁ vandāmi sattharaṁ
         pīti uppajjati mayhaṁ bodhiyāyeva kāraṇā.
         Anivattamānasaṁ ñatvā sambuddho etadabravi
         ekattiṁse ito kappe ayaṁ buddho bhavissati.

  *  *  *  *  *  *
  Footnote:1 Yu. mahesinaṁ.
-------------------------------------------------
[page 526]
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
-------------------------------------------------
[page 527]
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāhaṁ vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Anomaṁ nāma nagaraṁ suppatito nāma khattiyo
         mātā yasavatī nāma vessabhussa mahesino.
         Chabbassasahassāni 1- agāraṁ ajjhāvasi so
         ruci surati vaḍḍhakā 2- tayo pāsādamuttamā.
         Anūnatiṁsasahassāni nāriyo samalaṅkatā
         sucittā nāma sā nārī suppabuddho nāma atrajo.
         Nimitte caturo disvā sivikāyābhinikkhami
         chamāsaṁ padhānacāraṁ acari purisuttamo.

  *  *  *  *  *  *
  Footnote:1 Ma. cha ca vassasahassāni agāraṁ ajjha so vasi. evamuparipi. 2 Ma. ruci suruci
-------------------------------------------------
[page 528]
         Brahmunā yācito santo vessabhū lokanāyako
         vattacakko 1- mahāvīro aruṇepi 2- naruttamo.
         Soṇo ca uttaro ceva ahesuṁ aggasāvakā
         upasanto nāmupaṭṭhāko vessabhussa mahesino.
         Rāmā ceva samālā nāma 3- ahesuṁ aggasāvikā
         bodhi tassa bhagavato mahāsāloti vuccati.
         Sotthiko ceva rammo ca ahesuṁ aggupaṭṭhakā
         gotamī ca sirimā ca ahesuṁ aggupaṭṭhikā.
          Saṭṭhiratanamubbedho hemayūpasamūpamo
         kāyā niccharati raṁsi rattiṁva pabbate sikhī.
         Saṭṭhivassasahassāni āyu tassa mahesino
         tāvatā tiṭṭhamāno so tāresi janataṁ bahuṁ.
         Dhammaṁ vitthārikaṁ katvā vibhajjitvā mahājanaṁ
         dhammanāvaṁ ṭhapetvāna nibbuto so sasāvako.
         Dassaneyyaṁ sabbajanaṁ vihāraṁ iriyāpathaṁ
         sabbaṁ samantarahitaṁ nanu rittā sabbasaṅkhārāti.
         Vessabhū jinavaro satthā khemārāmamhi nibbuto
         dhātuvitthārakaṁ āsi tesu tesu padesatoti.
                 Vessabhūbuddhavaṁso ekavīsatimo.

  *  *  *  *  *  *
  Footnote:1 < PTS. Bu , 86 >Ma. vatti cakkaṁ. 2 Ma. aruṇārāme. 3 Ma. ca. Yu. dāmā ceva samālā ca.
-------------------------------------------------
[page 529]
                Dvāvīsatimo kukkusandhabuddhavaṁso 1-
    [23] Vessabhussa aparena sambuddho dipaduttamo
         kukkusandho nāma nāmena appameyyo durāsado.
         Ugghāṭetvā sabbabhavaṁ cariyāya pāramiṅgato
         sīhova pañjaraṁ bhetvā patto sambodhimuttamaṁ.
         Dhammacakkaṁ pavattente kukkusandhe lokanāyake
         cattāḷīsakoṭisahassānaṁ paṭhamābhisamayo ahu.
         Antalikkhamhi ākāse yamakaṁ katvā vikubbanaṁ
         tiṁsakoṭisahassānaṁ bodhesi devamānuse.
         Naradevassa yakkhassa catusaccappakāsane
         dhammābhisamayo tassa gaṇanāto asaṅkhiyo.
         Kukkusandhassa bhagavato eko āsi samāgamo
         khīṇāsavānaṁ vimalānaṁ santacittāna tādinaṁ.
         Cattāḷīsasahassānaṁ tadā āsi samāgamo
         dantabhūmimanuppattānaṁ āsavādigaṇakkhayā.
         Ahantena samayena khemo nāmāsi khattiyo
         tathāgate jinaputte dānaṁ datvā anappakaṁ.
         Pattañca cīvaraṁ datvā añjanaṁ madhulaṭṭhikaṁ
         imetaṁ patthitaṁ sabbaṁ paṭiyādemi varaṁ varaṁ.

  *  *  *  *  *  *
  Footnote:1 Ma. Yu. kakusandha .... sabbattha īdisameva.
-------------------------------------------------
[page 530]
         Sopi maṁ muni 1- byākāsi kukkusandho vināyako
         imamhi bhaddake kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimūlamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.

  *  *  *  *  *  *
  Footnote:1 Ma. buddho.
-------------------------------------------------
[page 531]
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Nagaraṁ khemavatī nāma khemo nāmāsahaṁ tadā
         sabbaññutaṁ gavesanto pabbajiṁ tassa santike.
         Brāhmaṇo aggidatto ca āsi buddhassa so pitā
         visākhā nāma janikā kukkusandhassa mahesino 1-.
         Vasati tattha khemapure sambuddhassa mahākulaṁ
         narānaṁ pavaraṁ seṭṭhaṁ jātimantaṁ mahāyasaṁ.
         Catuvassasahassāni agāraṁ ajjhāvasi so

  *  *  *  *  *  *
  Footnote:1 Ma. satthuno.
-------------------------------------------------
[page 532]
         Kāmavaḍḍhakāmasuddhirativaḍḍhano 1- tayo pāsādamuttamā.
         Samatiṁsasahassāni nāriyo samalaṅkatā
         ropinī 2- nāma sā nārī uttaro nāma atrajo.
         Nimitte caturo disvā rathayānena nikkhami
         anūnakaṁ aṭṭhamāsaṁ 3- padhānaṁ padahī jino.
         Brahmunā yācito santo kukkusandho lokanāyako 4-
         vattacakko mahāvīro migadāye naruttamo.
         Vidhuro sañjīvanāmo 5- ca ahesuṁ aggasāvakā
         buddhijo nāmupaṭṭhāko kukkusandhassa mahesino 6-.
         Sāmā ca campanāmā 7- ca ahesuṁ aggasāvikā
         bodhi tassa bhagavato sirisoti pavuccati.
         Accuggato ca sumano ahesuṁ aggupaṭṭhakā
         nandā ceva sunnadā ca ahesuṁ aggupaṭṭhikā.
         Cattāḷīsaratanāni accuggato mahāmuni
         kanakappabhā niccharati 8- samantā dasayojanaṁ 9-.
         Cattāḷīsavassasahassāni āyu tassa mahesino
         tāvatā tiṭṭhamāno so tāresi janataṁ bahuṁ.
         Dhammāpaṇaṁ pasāretvā naranārīnaṁ sadevake

  *  *  *  *  *  *
  Footnote:1 Sī. ruci suruci rativaddhananāmakā. Ma. kāmakāmavaṇṇakāmasuddhināmā. Yu. ruci suruci
 vaḍḍhanā. 2 Ma. rocīnī. Yu. virocamānā. 3 Ma. anūnāṭṭhamāsāni. 4 Ma. vināyako.
 5 Ma. vidhuro ca sañjīvo ca. 6 Ma. Yu. satthuno. 7 Ma. sāmā ca campā nāmā ca.
 8 Yu. niccharanti. 9 Yu. dvādasayojanaṁ.
-------------------------------------------------
[page 533]
         Naditvā sīhanādaṁva 1- nibbuto so sasāvako.
         Aṭṭhaṅgavacanasampanno acchiddāni nirantaraṁ
         sabbaṁ samantarahitaṁ nanu rittā sabbasaṅkhārāti.
         Kukkusandho jinavaro khemārāmamhi nibbuto
         tattheva tassa thūpavaro gāvutanabhamuggatoti.
                 Kukkusandhabuddhavaṁso < PTS. Bu , 89 >dvāvīsatimo.
                  Tevīsatimo konāgamanabuddhavaṁso
    [24] Kukkusandhassa aparena sambuddho dipaduttamo
         konāgamano nāma jino lokajeṭṭho narāsabho.
         Dasadhamme pūrayitvāna kantāraṁ samatikkami
         pavāhāya 2- malaṁ sabbaṁ patto sambodhimuttamaṁ.
         Dhammacakkaṁ pavattente konāgamane 3- vināyake
         tiṁsakoṭisahassānaṁ paṭhamābhisamayo ahu.
         Pāṭihīraṁ karonte ca paravādappamaddane
         vīsatikoṭisahassānaṁ dutiyābhisamayo ahu.
         Tato vikubbanaṁ katvā jino devapuraṁ gato
         vasati tattha sambuddho silāya paṇḍukambale.
         Pakaraṇe satta desento vassaṁ vasati so muni
         dasakoṭisahassānaṁ tatiyābhisamayo ahu.

  *  *  *  *  *  *
  Footnote:1 Yu. sīhanādañca. 2 Ma. Yu. pavāhiya. 3 Ma. konāgamananāyake. Yu. konāgamane
 nāyake.
-------------------------------------------------
[page 534]
         Tassāpi devadevassa eko āsi samāgamo
         khīṇāsavānaṁ vimalānaṁ santacittāna tādinaṁ.
         Tiṁsabhikkhusahassānaṁ tadā āsi samāgamo
         oghānamatikkantānaṁ 1- bhijjitānañca maccuyā.
         Ahantena samayena pabbato nāma khattiyo
         mittāmaccehi sampanno balabāhanamappakaṁ 2-.
         Sambuddhadassanaṁ gantvā sutvā dhammamanuttaraṁ
         nimantetvā sajinaṁ saṅghaṁ dānaṁ datvā yadicchakaṁ.
         Pattuṇṇaṁ cīnapaṭañca koseyyaṁ kambalaṁpica
         sovaṇṇapādukañceva adāsi 3- satthu sāvake.
         Sopi maṁ muni byākāsi saṅghamajjhe nisīdiya
         imasmiṁ bhaddake kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlasmiṁ nisīditvā tathāgato
         tattha pāyāsaṁ paggayha nerañjaramupehiti.
         Nerañjarāya tīramhi pāyāsaṁ adi so jino
         paṭiyattavaramaggena bodhimaṇḍamhi ehiti.
         Tato padakkhiṇaṁ katvā bodhimaṇḍaṁ anuttaraṁ
         assattharukkhamūlamhi bujjhissati mahāyaso.

  *  *  *  *  *  *
  Footnote:1 Yu. atikkantacaturoghānaṁ. 2 Ma. Yu. anantabalavāhanaṁ. 3 Ma. Yu. adāsiṁ.
-------------------------------------------------
[page 535]
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Anāsavā vītarāgā santacittā samāhitā
         kolito upatisso ca aggā hessanti sāvakā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ.
         Ukkuṭṭhisaddā vattanti apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.
         Evameva mayaṁ sabbe yadi muñcāmimaṁ jinaṁ
-------------------------------------------------
[page 536]
         Anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Sabbaññutaṁ gavesanto dānaṁ datvā naruttamo 1-
         ohāyāhaṁ mahārajjaṁ pabbajiṁ jinasantike.
         Nagaraṁ sobhavatī nāma sobho nāmāsi khattiyo
         vasati tattha nagare sambuddhassa mahākulaṁ.
         Brāhmaṇo yaññadatto ca āsi buddhassa so pitā
         uttarā nāma janikā konāgamanassa satthuno.
         Tīṇi vassasahassāni agāraṁ ajjhāvasi so
         tusitasantusitasantuṭṭhā tayo pāsādamuttamā.
         Anūnasoḷasasahassāni nāriyo samalaṅkatā
         rucigattā nāma nārī satthavāho nāma atrajo.
         Nimitte caturo disvā hatthiyānena nikkhami
         chamāsaṁ padhānacāraṁ acari purisuttamo.
         Brahmunā yācito santo konāgamano 2- lokanāyako
         vattacakko mahāvīro migadāye naruttamo.
         Bhiyyoso 3- uttaro nāma ahesuṁ aggasāvakā
         sotthijo nāmupaṭṭhāko konāgamanassa yasassino 4-.

  *  *  *  *  *  *
  Footnote:1 Ma. Yu. naruttame. 2 Ma. konāgamananāyako. 3 Ma. bhiyyaso. 4 Ma. Yu.
 satthuno.
-------------------------------------------------
[page 537]
         Samuddā uttarā ceva ahesuṁ aggasāvikā
         bodhi tassa bhagavato udumbaroti vuccati.
         Uggo ca somadevo ca ahesuṁ aggupaṭṭhakā
         sīvalā ceva sāmā ca ahesuṁ aggupaṭṭhikā.
         Uccattanena so buddho tiṁsahatthasamuggato
         ukkāmukhe yathā tambaṁ 1- evaṁ raṁsīhi maṇḍito.
         Tiṁsavassasahassāni āyu buddhassa tāvade
         tāvatā tiṭṭhamāno so tāresi janataṁ bahuṁ.
         Dhammacetiyaṁ 2- samussitvā dhammadussavibhūsitaṁ
         dhammapupphaguḷaṁ katvā nibbuto so sasāvako.
         Mahāvilāso tassa jano siridhammappakāsano
         sabbaṁ samantarahitaṁ nanu rittā sabbasaṅkhārāti.
         Konāgamano sambuddho pabbatārāmamhi nibbuto
         dhātuvitthārikaṁ āsi tesu tesu padesatoti.
                 Konāgamanabuddhavaṁso < PTS. Bu , 92 >tevīsatimo.
                   Catuvīsatimo kassapabuddhavaṁso
    [25] Konāgamanassa aparena sambuddho dipaduttamo
         kassapo nāma nāmena 3- dhammarājā pabhaṅkaro.

  *  *  *  *  *  *
  Footnote:1 Ma. Yu. kambu. 2 Ma. dhammacetiṁ samussetvā. 3 Ma. gottena.
-------------------------------------------------
[page 538]
         Sa 1- chaḍḍitaṁ kulamūlaṁ bahūnaṁ 2- pāṇapūjitaṁ
         datvāna dāyake dānaṁ pūrayitvāna mānasaṁ
         usabhovāḷakaṁ 3- bhetvā patto sambodhimuttamaṁ.
         Dhammacakkaṁ pavattente kassape lokanāyake
         vīsatikoṭisahassānaṁ paṭhamābhisamayo ahu.
         Catumāsaṁ yadā buddho loke carati cārikaṁ
         dasakoṭisahassānaṁ dutiyābhisamayo ahu.
         Yamakaṁ vikubbanaṁ katvā ñāṇadhātuṁ pakittayi
         pañcakoṭisahassānaṁ tatiyābhisamayo ahu.
         Sudhammadevapure 4- ramme tattha dhammaṁ pakittayi 5-
         tīṇi koṭisahassāni devānaṁ bodhayī jino.
         Naradevassa yakkhassa apare ca dhammadesane
         etesānaṁ abhisamayo 6- gaṇanāto asaṅkhiyo 7-.
         Tassāpi devadevassa eko āsi samāgamo
         khīṇāsavānaṁ vimalānaṁ santacittāna tādinaṁ.
         Vīsatibhikkhusahassānaṁ tadā āsi samāgamo
         abhikkantabhavantānaṁ 8- hirisīlena tādinaṁ.
         Ahaṁ tadā māṇavako jotipāloti vissuto
         ajjhāyiko mantadharo tiṇṇaṁ vedāna pāragū.

  *  *  *  *  *  *
  Footnote:1 Ma. Yu. sañchaḍḍitaṁ. 2 Ma. bahvannapānabhojanaṁ. 3 Ma. Yu. usabhova āḷakaṁ.
 4 Ma. sudhammā.... 5 Yu. pakāsayi. 6-7 Ma. Yu. abhisamayā ... asaṅkhiyā. 8 Ma.
 atikkantabhavantānaṁ.
-------------------------------------------------
[page 539]
         Lakkhaṇe itihāse ca saddhamme pāramiṁ gato
         bhummantalikkhe 1- kusalo katavijjo anāmayo.
         Kassapassa bhagavato ghaṭikāro nāmupaṭṭhako
         sagāravo sappatisso nibbuto tatiye phale.
         Ādāya maṁ ghaṭikāro upagañchi kassapaṁ jinaṁ
         tassa dhammaṁ suṇitvāna pabbajiṁ tassa santike.
         Āraddhaviriyo hutvā vattāvattesu kovido
         na kvaci parihāyāmi pūremi 2- jinasāsanaṁ.
         Yāvatā buddhabhaṇitaṁ navaṅgasatthusāsanaṁ
         sabbaṁ pariyāpuṇitvāna sobhayiṁ jinasāsanaṁ.
         Mama acchariyaṁ disvā sopi buddho viyākari
         imamhi bhaddake kappe ayaṁ buddho bhavissati.
         Ahu kapilavhayā rammā nikkhamitvā tathāgato
         padhānaṁ padahitvāna katvā dukkarakārikaṁ.
         Ajapālarukkhamūlamhi nisīditvā tathāgato
         tattha pāyāsaṁ samādāya 3- nerañjaramupehiti.
         Nerañjarāya tīramhi pāyāsaṁ paribhuñjiya
         paṭiyattavaramaggena bodhimūlamhi 4- ehiti.
         Tato padakkhiṇaṁ katvā bodhimaṇḍaṁ anuttaraṁ 5-
         assatthamūle sambodhiṁ bujjhissati mahāyaso.

  *  *  *  *  *  *
  Footnote:1 Ma. Yu. bhūmanta.... 2 Ma. pūresiṁ. 3 Ma. Yu. paggayha. 4 Ma. Yu.
 bodhimūlamupehiti. 5 Ma. Yu. anuttaro.
-------------------------------------------------
[page 540]
         Imassa janikā mātā māyā nāma bhavissati
         pitā suddhodano nāma ayaṁ hessati gotamo.
         Kolito upatisso ca aggā hessanti sāvakā
         anāsavā vītarāgā santacittā samāhitā
         ānando nāmupaṭṭhāko upaṭṭhissatimaṁ jinaṁ.
         Khemā uppalavaṇṇā ca aggā hessanti sāvikā
         anāsavā vītarāgā santacittā samāhitā.
         Bodhi tassa bhagavato assatthoti pavuccati
         citto ca hatthāḷavako aggā hessantupaṭṭhakā.
         Nandamātā ca uttarā aggā hessantupaṭṭhikā
         āyu vassasataṁ tassa gotamassa yasassino.
         Idaṁ sutvāna vacanaṁ asamassa mahesino
         āmoditā naramarū buddhavījaṅkuro ayaṁ 1-.
         Ukkuṭṭhisaddā vattanti 2- apphoṭenti hasanti ca
         katañjalī namassanti dasasahassī sadevakā.
         Yadimassa lokanāthassa virajjhissāma sāsanaṁ
         anāgatamhi addhāne hessāma sammukhā imaṁ.
         Yathā manussā nadiṁ tarantā paṭititthaṁ virajjhiya
         heṭṭhātitthaṁ gahetvāna uttaranti mahānadiṁ.

  *  *  *  *  *  *
  Footnote:1 Ma. Yu. buddhavījaṁ kira ayaṁ. 2 Ma. Yu. pavattanti.
-------------------------------------------------
[page 541]
         Evameva mayaṁ sabbe yadi muñcāmimaṁ jinaṁ
         anāgatamhi addhāne hessāma sammukhā imaṁ.
         Tassāpi vacanaṁ sutvā bhiyyo cittaṁ pasādayiṁ
         uttariṁ vattamadhiṭṭhāsiṁ dasapāramipūriyā.
         Evamahaṁ saṁsaritvā parivajjento anācaraṁ
         dukkaraṁ pakataṁ 1- mayhaṁ bodhiyāyeva kāraṇā.
         Nagaraṁ bārāṇasī nāma kikī nāmāsi khattiyo
         vasati tattha nagare sambuddhassa mahākulaṁ.
         Brāhmaṇo brahmadatto ca āsi buddhassa so pitā
         mātā 2- dhanavatī nāma kassapassa mahesino.
         Duve vassasahassāni agāraṁ ajjhāvasi so
         haṁso yaso siricando 3- tayo pāsādamuttamā.
         Tisoḷasasahassāni nāriyo samalaṅkatā
         sunandā nāma sā nārī vijitaseno nāma atrajo.
         Nimitte caturo disvā pāsādenābhinikkhami
         sattāhaṁ padhānacāraṁ acari purisuttamo.
         Brahmunā yācito santo kassapo lokanāyako
         vattacakko mahāvīro migadāye naruttamo.
         Tisso ca bhāradvājo ca ahesuṁ aggasāvakā
         sabbamitto nāmupaṭṭhāko kassapassa mahesino.

  *  *  *  *  *  *
  Footnote:1 Ma. Yu. ca kataṁ. 2 Ma. Yu. janikā. 3 Ma. Yu. sirinando.
-------------------------------------------------
[page 542]
         Anulā ca uruvelā ca ahesuṁ aggasāvikā
         bodhi tassa bhagavato nigrodhoti pavuccati.
         Sumaṅgalo ghaṭikāro ca ahesuṁ aggupaṭṭhakā
         vijitasenā ca bhaddā ca ahesuṁ aggupaṭṭhikā.
         Uccattanena so buddho vīsatiratanamuggato 1-
         vijjulaṭṭhiva ākāse candova gahapūrito.
         Vīsativassasahassāni āyu tassa mahesino
         tāvatā tiṭṭhamāno so tāresi janataṁ bahuṁ.
         Dhammataḷākaṁ māpayitvā 2- sīlaṁ datvā vilepanaṁ
         dhammadussaṁ nivāsetvā dhammamālaṁ vibhajjiya 3-.
         Dhammavimalamādāsaṁ ṭhapayitvā mahājane
         keci nibbānaṁ patthentā passantu me alaṅkaraṁ.
         Sīlakañcukaṁ datvāna jhānakavacacammikaṁ 4-
         dhammacammaṁ pārupitvā datvā sannāhamuttamaṁ.
         Satiphalakaṁ datvāna tikhiṇañāṇakuntimaṁ
         dhammakhaggavaraṁ datvā sīlasattuppamaddanaṁ 5-.
         Tevijjābhūsaṁ 6- datvāna āveḷaṁ caturo phale
         chaḷabhiññābharaṇaṁ datvā dhammapupphapilandhanaṁ.
         Saddhammapaṇḍaracchattaṁ datvā pāpanivāraṇaṁ
         māpayitvā abhayaṁ pupphaṁ nibbuto so sasāvako.

  *  *  *  *  *  *
  Footnote:1 Ma. vīsatiratanuggato. 2 Yu. māpetvā. 3 Yu. virājiya. 4 Ma. ...vammitaṁ.
 Yu. ... vammikaṁ. 5 Ma. Yu. sīlasaṁsaggamaddanaṁ. 6 Ma. tevijjābhūsanaṁ datvāna.
-------------------------------------------------
[page 543]
         Eso hi sammāsambuddho appameyyo durāsado
         eso hi dhammaratano svākkhāto ehipassiko.
         Eso hi saṅgharatano supaṭipanno anuttaro
         sabbaṁ samantarahitaṁ nanu rittā sabbasaṅkhārāti.
         Mahākassapo jino satthā setabyārāmamhi nibbuto
         tattheva tassa jinathūpo yojanubbedhamuggatoti.
                   Kassapabuddhavaṁso < PTS. Bu , 97 >catuvīsatimo.
                   Pañcavīsatimo gotamabuddhavaṁso
    [26] Ahametarahi sambuddho gotamo sakyavaḍḍhano
         padhānaṁ padahitvāna patto sambodhimuttamaṁ.
         Brahmunā yācito santo dhammacakkaṁ pavattayiṁ
         aṭṭhārasannaṁ koṭīnaṁ paṭhamābhisamayo ahu.
         Tato parañca desento naradevasamāgame 1-
         gaṇanāya na vattabbo dutiyābhisamayo ahu.
         Idhevāhaṁ etarahi ovadiṁ mama atrajaṁ
         gaṇanāya na vattabbo tatiyābhisamayo ahu.
         Ekosi 2- sannipāto me sāvakānaṁ mahesinaṁ
         aḍḍhateḷasasatānaṁ bhikkhūnāsi samāgamo.
         Virocamāno vimalo bhikkhusaṅghassa majjhato 3-
         dadāmi patthitaṁ sabbaṁ maṇīva sabbakāmado.

  *  *  *  *  *  *
  Footnote:1 Yu. ... samāgamo. 2 Yu. ekova. 3 Ma. majjhago.
-------------------------------------------------
[page 544]
         Phalamākaṅkhamānānaṁ bhavacchandaṁ jahesinaṁ
         catusaccaṁ pakāsesi 1- anukampāya pāṇinaṁ.
         Dasavīsasahassānaṁ dhammābhisamayo ahu
         ekadvinnaṁ abhisamayo gaṇanāto asaṅkhiyo.
         Vitthārikaṁ bahujaññaṁ iddhaṁ phītaṁ suphullitaṁ
         idha mayhaṁ sakyamunino sāsanaṁ suvisodhitaṁ.
         Anāsavā vītarāgā santacittā samāhitā
         bhikkhū nekasatā sabbe parivārenti maṁ sadā.
         Idāni ye etarahi jahanti mānusaṁ bhavaṁ
         appattamānasā sekkhā te bhikkhū viññūgarahitā.
         Ariyañjasaṁ thomayantā sadā dhammaratā janā
         bujjhissanti jutimanto 2- saṁsārasaritā 3- narā.
         Nagaraṁ kapilavatthu me rājā suddhodano pitā
         mayhaṁ janettikā mātā māyādevīti vuccati.
         Ekūnatiṁsavassāni agāraṁ ajjhāvasihaṁ 4-
         sucando 5- kokanudo koñco tayo pāsādamuttamā.
         Cattāḷīsasahassāni nāriyo samalaṅkatā
         yasodharā 6- nāma nārī rāhulo nāma atrajo.
         Nimitte caturo disvā assayānena nikkhamiṁ

  *  *  *  *  *  *
  Footnote:1 Ma. pakāsemi. 2 Ma. Yu. satimanto. 3 Ma. saṁsārasaritaṁ gatā.
 4 Ma. Yu. ajjhahaṁ vasiṁ. 5 Ma. rammo surammo subhako. Yu. rāmo surāmo subhato.
 6 Ma. bhaddakañcanā. Yu. bhaddakaccā.
-------------------------------------------------
[page 545]
         Chavassaṁ padhānacāraṁ acariṁ dukkaraṁ ahaṁ.
         Bārāṇasīisipatane jino 1- cakkaṁ pavattayiṁ
         ahaṁ gotamasambuddho saraṇaṁ sabbapāṇinaṁ.
         Kolito upatisso ca dve bhikkhū aggasāvakā
         ānando nāmupaṭṭhāko santikāvacaro mama.
         Khemā uppalavaṇṇā ca bhikkhunī aggasāvikā
         citto ca hatthāḷavako aggupaṭṭhākupāsakā.
         Nandamātā ca uttarā aggupaṭṭhākupāsikā
         ahaṁ assatthamūlamhi patto sambodhimuttamaṁ.
         Byāmappabhā sadā mayhaṁ soḷasahatthamuggato 2-
         appaṁ vassasataṁ āyu mametarahi 3- vijjati.
         Tāvatā tiṭṭhamānohaṁ tāresiṁ 4- janataṁ bahuṁ
         ṭhapayitvāna dhammokkaṁ 5- pacchimajanabodhanaṁ.
         Ahaṁpi na cirasseva saddhiṁ sāvakasaṅghato
         idheva parinibbissaṁ aggivāhārasaṅkhayā.
         Tāni [6]- atulatejāni imāni ca yasabalāni 7- iddhiyo
         ahaṁ 8- guṇadhāraṇo deho dvattiṁsavaralakkhaṇavicitto.
         Dasadisā 9- pabhāsetvā sataraṁsīva chappabhā
         sabbā samantarahessanti nanu rittā sabbasaṅkhārāti.
                   Gotamabuddhavaṁso pañcavīsatimo.

  *  *  *  *  *  *
  Footnote:1 Ma. Yu. cakkaṁ pavattitaṁ mayā. 2 Ma. ..ṃuggatā. 3 Ma. Yu. idānetarahi.
 4 Ma. Yu. tāremi. 5 Ma. dhammakkaṁ. 6 Ma. Yu. ca. 7 Ma. Yu. dasabalāni.
 8 Ma. Yu. ayañca guṇavaradeho dvattiṁsalakkhaṇācito. 9 Yu. asadisā.
-------------------------------------------------
[page 546]
                      Buddhappakiṇṇakakaṇḍo< PTS. Bu , 100 >
    [27] Aparimeyye ito kappe caturo āsuṁ vināyakā
         taṇhaṅkaro medhaṅkaro athopi saraṇaṅkaro
         dīpaṅkaro ca sambuddho ekakappamhi te jinā.
         Dīpaṅkarassa aparena koṇḍañño 1- nāma nāyako
         ekova ekakappamhi tāresi janataṁ bahuṁ.
         Dīpaṅkarassa bhagavato koṇḍaññassa ca satthuno
         etesaṁ antarā kappā gaṇanāto asaṅkheyyā.
         Koṇḍaññassa aparena maṅgalo nāma nāyako
         tesaṁpi antarā kappā gaṇanāto asaṅkheyyā 2-.
         Maṅgalo ca sumano ca revato sobhito muni
         tepi buddhā ekakappe cakkhumanto pabhaṅkarā.
         Sobhitassa aparena anomadassī mahāmuni 3-
         tesaṁpi antarā kappā gaṇanāto asaṅkheyyā.
         Anomadassī padumo nārado cāpi nāyako
         tepi buddhā ekakappe tamantakaraṇā 4- munī.
         Nāradassa aparena padumuttaro nāma nāyako
         ekakappamhi uppanno tāresi janataṁ bahuṁ.
         Nāradassa bhagavato padumuttarassa satthuno
         tesaṁpi antarā kappā gaṇanāto asaṅkheyyā.

  *  *  *  *  *  *
  Footnote:1 Yu. koṇḍaññassa nāma. 2 Ma. asaṅkhiyā. ito paraṁ īdisameva.
 3 Ma. Yu. mahāyaso. 4 Ma. Yu. ...kārakā.
-------------------------------------------------
[page 547]
         Kappasatasahassamhi eko āsi mahāmuni
         padumuttaro lokavidū āhutīnaṁ paṭiggaho.
         Tiṁsakappasahassamhi duve āsiṁsu 1- nāyakā
         sumedho ca sujāto ca orato padumuttaro.
         Aṭṭhārasakappasate tayo āsiṁsu nāyakā
         piyadassī atthadassī dhammadassī ca nāyakā.
         Orato 2- ca sujātassa sambuddhā dipaduttamā
         ekakappamhi sambuddhā 3- loke appaṭipuggalā.
         Catunavute ito kappe eko āsi mahāmuni
         siddhattho so lokavidū sallakkhato 4- anuttaro.
         Dvenavute ito kappe duve āsiṁsu nāyakā
         tisso pusso ca sambuddho 5- asamo appaṭipuggalo.
         Ekanavute ito kappe vipassī lokanāyako
         sopi buddho kāruṇiko satte mocesi bandhanā.
         Ekattiṁse ito kappe duve āsiṁsu nāyakā
         sikhī ca vessabhū ceva asamā appaṭipuggalā.
         Imamhi bhaddake kappe tayo āsiṁsu nāyakā
         kukkusandho konāgamano kassapo cāpi nāyako.
         Ahametarahi sambuddho metteyyo cāpi hessati

  *  *  *  *  *  *
  Footnote:1 Ma. āsuṁ vināyakā. ito paraṁ īdisameva. 2 Yu. oraso. 3 Ma. ... te buddhā.
 4 Ma. sallakatto. Yu. sallagatto. 5 Ma. Yu. ... sambuddhā asamā appaṭipuggalā.
-------------------------------------------------
[page 548]
         Etepime pañca buddhā dhīrā lokānukampakā.
         Etesaṁ dhammarājūnaṁ aññesaṁ nekakoṭinaṁ
         ācikkhitvāna taṁ maggaṁ nibbuto 1- so sasāvakoti.
                   Buddhappakiṇṇakakaṇḍo niṭṭhito.
                       Dhātubhājanīyakathā
    [28] Mahāgotamo jinavaro kusināramhi nibbuto
         dhātuvitthārikaṁ āsi tesu tesu padesato.
         Eko ajātasattussa eko vesāliyā pure
         eko kapilavatthusmiṁ eko ca allakappake.
         Eko ca rāmagāmamhi eko ca veṭṭhadīpake
         eko pāveyyake malle eko ca kosinārake.
         Tumbassa 2- thūpaṁ kāresi brāhmaṇo doṇasavhayo
         aṅgārathūpaṁ kāresuṁ moriyā tuṭṭhamānasā.
         Aṭṭha sārīrikā thūpā navamo tumbacetiyo 3-
         aṅgārathūpo dasamo tadāyeva patiṭṭhito.
                          [4]-
         Ekā dāṭhā tidasapure ekā nāgapure ahu
         ekā gandhāravisaye ekā kāliṅgarājino.

  *  *  *  *  *  *
  Footnote:1 Ma. Yu. nibbutā te sasāvakāti. 2 Ma. Yu. kumbhassa. 3 Ma. Yu. kumbhacetiyo.
 4 Ma. uṇhīsaṁ catasso dāṭhā .pe. sabbāpetā patiṭṭhitā.
-------------------------------------------------
[page 549]
         Cattāḷīsasamā dantā kesā lomā ca sabbaso
         devā hariṁsu ekekaṁ cakkavāḷaparamparā.
         Vajirāyaṁ bhagavato patto daṇḍo ca cīvaraṁ
         nivāsanaṁ kulaghare 1- paccattharaṇaṁ silavhaye 2-.
         Pāṭalīputtanagare karakaṁ kāyabandhanaṁ
         campāyaṁ udakasāṭakā 3- uṇṇalomañca kosale.
         Kāsāvakaṁ 4- brahmaloke veṭhanaṁ tidase pure
         [pāsāṇake 5- padaṁ seṭṭhaṁ yathāpi kacchataṁ puraṁ]
         nisīdanaṁ avantīsu 6- devaraṭṭhe 7- attharaṇaṁ tadā.
         Araṇi ca mithilāyaṁ videhe 8- parisāvanaṁ
         vāsī sūcigharañcāpi indapatthapure 9- tadā.
         Parikkhārā 10- avasesā janapadantake 11- tadā
         paribhuttāni muninā mahessanti manujā tadā.
         Dhātuvitthārikaṁ āsi gotamassa mahesino
         pāṇīnaṁ anukampāya ahu porāṇikaṁ tadāti.
                    Dhātubhājanīyakathā niṭṭhitā.
                     Buddhavaṁso niṭṭhito.
                     --------------

  *  *  *  *  *  *
  Footnote:1 Yu. kusaghare. 2 Ma. Yu. kapilhaye. 3 Ma. campāyudakasāṭiyaṁ. Yu. campāyaṁ
 udakasāṭikā. 4 Ma. Yu. kāsāvañca brahmaloke. 5 Yu. pāsāṇake padaṁ seṭṭhaṁ
 yañcāpi accuti padaṁ. 6 Yu. avantipure. 7 Ma. Yu. raṭṭhe ....
 8 Yu. vedehi .... 9 Yu. indaraṭṭhe. 10 Yu. parikkhāraṁ avasesaṁ.
 11 Ma. Yu. janapade aparantake.
-------------------------------------------------
[page 550]
                   Suttantapiṭake khuddakanikāyassa
                         cariyāpiṭakaṁ
-------------------------------------------------
[page 551]
                   Suttantapiṭake khuddakanikāyassa
                         cariyāpiṭakaṁ
                        --------
             namo tassa bhagavato arahato sammāsambuddhassa.
                      1. Dānapāramitā
                     paṭhamaṁ < PTS. Cp , 1 >akitticariyaṁ 1-
     [1] Kappe ca satasahasse caturo ca asaṅkheyye
         etthantare yaṁ caritaṁ sabbantaṁ bodhipācanaṁ.
         Atītakappe caritaṁ ṭhapayitvā bhavābhave
         imamhi kappe caritaṁ pavakkhissaṁ suṇohi me.
         Yadā ahaṁ brahāraññe suññe vivanakānane 2-
         ajjhogahetvā viharāmi akitti 3- nāma tāpaso.
         Tadā maṁ tapatejena santatto tidivābhibhū
         dhārento brāhmaṇavaṇṇaṁ bhikkhāya maṁ upāgami.
         Pavanā ābhaṭaṁ paṇṇaṁ atelañca aloṇikaṁ
         mama dvāre ṭhitaṁ disvā sakaṭāhena ākiriṁ.
         Tassa datvānahaṁ paṇṇaṁ nikujjitvāna bhājanaṁ
         punesanaṁ jahitvāna pāvisiṁ paṇṇasālakaṁ.

  *  *  *  *  *  *
  Footnote:1 Yu. akatticariyaṁ. 2 Ma. vipinakānane. Yu. vivinakānane. 3 Yu. akatti nāma.
-------------------------------------------------
[page 552]
         Dutiyaṁ divasaṁ tatiyaṁpi upagacchi mamantike
         akampito anolaggo evamevamadāsahaṁ.
         Na me tappaccayā atthi sarīrasmiṁ vivaṇṇiyaṁ
         pītisukhena ratiyā vītināmemi taṁ divaṁ.
         Yadi māsaṁpi dvimāsaṁ dakkhiṇeyyaṁ varaṁ labhe
         akampito anolīno dadeyyaṁ dānamuttamaṁ.
         Na tassa dānaṁ dadamāno yasaṁ lābhañca patthayiṁ
         sabbaññutaṁ patthayāno tāni kammāni ācarinti.
                      Akitticariyaṁ paṭhamaṁ.
                    Dutiyaṁ < PTS. Cp , 2 >saṅkhabrāhmaṇacariyaṁ
     [2] Punāparaṁ yadā homi brāhmaṇo saṅkhasavhayo
         mahāsamuddaṁ taritukāmo upagacchāmi paṭṭanaṁ.
         Tatthaddasāmi 1- paṭipathe sayambhuṁ aparājitaṁ
         kantāramaddhānaṁ paṭipannaṁ tattāya kaṭhinabhūmiyā.
         Tamahaṁ paṭipathe disvā imamatthaṁ vicintayiṁ
         imaṁ 2- khettaṁ anuppattaṁ puññakāmassa jantuno.
         Yathāpi kassako puriso khettaṁ disvā mahārāmaṁ 3-
         na tattha bījaṁ ropeti na so dhaññena atthiko.

  *  *  *  *  *  *
  Footnote:1 Ma. tatthaddasaṁ. Yu. tattha adassiṁ. 2 Ma. Yu. idaṁ. 3 Ma. Yu. mahāgamaṁ.
-------------------------------------------------
[page 553]
         Evamevāhaṁ puññakāmo disvā khettaṁ varuttamaṁ
         yadi [1]- kāraṁ na karomi nāhaṁ puññena atthiko.
         Yathā amacco muddakāmo 2- rañño antepure jane
         na deti tesaṁ dhanadhaññaṁ muddato 3- parihāyati.
         Evamevāhaṁ puññakāmo vipulaṁ disvāna dakkhiṇaṁ
         yadi tattha 4- dānaṁ na dāmi parihāyissāmi puññato.
         Evāhaṁ cintayitvāna orohitvā upāhanā
         tassa pādāni vanditvā adāsiṁ chattupāhanaṁ.
         Tenāhaṁ 5- sataguṇato sukhumālo sukhedhito
         apica dānaṁ paripūrento evaṁ tassa adāsahanti.
                    Saṅkhabrāhmaṇacariyaṁ dutiyaṁ.
                     Tatiyaṁ kurudhammacariyaṁ 6-
     [3] Punāparaṁ yadā homi indapatthe puruttame
         rājā dhanañjayo nāma kusalehi dasahupāgato.
         Kāliṅgaraṭṭhavisayā brāhmaṇā upagacchu maṁ
         ayācuṁ maṁ hatthināgaṁ dhaññaṁ maṅgalasammataṁ.
         Avuṭṭhiko janapado dubbhikkho chātako mahā
         dadāhi pavaraṁ nāgaṁ nīlaṁ añjanasavhayaṁ.

  *  *  *  *  *  *
  Footnote:1 Ma. Yu. tattha. 2 Ma. Yu. muddikāmo. 3 Ma. Yu. muddito. 4 Ma. Yu. ... tassa
 dānaṁ na dadāmi. 5 Ma. Yu. tenevāhaṁ. 6 Ma. kururājacariyaṁ.
-------------------------------------------------
[page 554]
         Na me yācakamanuppatte paṭikkhepo anucchavo
         mā me bhijji samādānaṁ dassāmi vipulaṁ gajaṁ.
         Nāgaṁ gahetvā soṇḍāya bhiṅgāre ratanāmaye
         jalaṁ hatthe ākiritvā brāhmaṇānaṁ adaṁ gajaṁ.
         Tassa 1- nāge padinnamhi amaccā etadabravuṁ
         kiṁ nu tuyhaṁ varaṁ nāgaṁ yācakānaṁ ca dassasi.
         Dhaññaṁ maṅgalasampannaṁ saṅgāmavijayuttamaṁ
         tassa 2- nāge padinnamhi kinte rajjaṁ karissati.
         Rajjampi me dade sabbaṁ sarīraṁ dajjamattano
         sabbaññutaṁ piyaṁ mayhaṁ tasmā nāgaṁ adāsahanti.
                     Kurudhammacariyaṁ tatiyaṁ.
                    Catutthaṁ mahāsudassanacariyaṁ
     [4] Kusāvatimhi nagare yadā āsiṁ mahīpati
         mahāsudassano nāma cakkavatti mahabbalo.
         Tatthāhaṁ divase tikkhattuṁ ghosāpemi tahiṁ tahiṁ
         ko kiṁ icchati pattheti kassa kiṁ diyyatū dhanaṁ.
         Ko chātako ko tasito ko mālaṁ ko vilepanaṁ
         nānārattāni vatthāni ko naggo paridahissati
         ko pathe chattamādeti kopāhanā mudū subhā.

  *  *  *  *  *  *
  Footnote:1-2 Yu. tasmiṁ.
-------------------------------------------------
[page 555]
         Iti sāyañca pāto ca ghosāpemi tahiṁ tahiṁ
         na taṁ dasasu ṭhānesu na hi 1- ṭhānasatesu vā.
         Anekasataṭhānesu paṭiyattaṁ yācake dhanaṁ
         divā vā yadivā rattiṁ yadi eti vaṇibbako.
         Laddhā yadicchakaṁ bhogaṁ pūrahatthova gacchati
         evarūpaṁ mahādānaṁ adāsiṁ yāvajīvikaṁ.
         Napāhaṁ dessaṁ dhanaṁ dammi napi natthi nicayo mayi
         yathāpi āturo nāma rogato parimuttiyā.
         Dhanena vejjaṁ tappetvā rogato parimuccati
         tathevāhaṁ jānamāno paripūretuṁ asesato.
         Ūnamanaṁ pūrayituṁ demi dānaṁ vaṇibbake
         nirālayo apaccāso sambodhimanupattiyāti.
                   Mahāsudassanacariyaṁ catutthaṁ.
                    Pañcamaṁ mahāgovindacariyaṁ
     [5] Punāparaṁ yadā homi sattarājapurohito
         pūjito naradevehi mahāgovindabrāhmaṇo.
         Tadāhaṁ sattarajjesu yaṁ me āsi upāyanaṁ
         tena demi mahādānaṁ akkhobhaṁ 2- sāgarūpamaṁ.

  *  *  *  *  *  *
  Footnote:1 Ma. Yu. napi. 2 Ma. akkhobbhaṁ.
-------------------------------------------------
[page 556]
         Na me dessaṁ dhanadhaññaṁ napi natthi nicayo mayi
         sabbaññutaṁ piyaṁ mayhaṁ tasmā demi varaṁ dhananti.
                   Mahāgovindacariyaṁ pañcamaṁ.
                      Chaṭṭhaṁ nemirājacariyaṁ
     [6] Punāparaṁ yadā homi mithilāyaṁ puruttame
         nemi nāma mahārājā paṇḍito kusalatthiko.
         Tadāhaṁ māpayitvāna catusālaṁ catummukhaṁ
         tattha dānaṁ pavattesiṁ migapakkhinarādinaṁ 1-.
         Acchādanaṁ sayanañca annaṁ pānañca bhojanaṁ
         abbocchinnaṁ karitvāna mahādānaṁ pavattayiṁ.
         Yathāpi sevako sāmiṁ dhanahetumupāgato
         kāyena vācāmanasā ārādhanīyamesati.
         Tathevāhaṁ sabbabhave pariyesissāmi bodhijaṁ
         dānena satte tappetvā icchāmi bodhimuttamanti.
                     Nemirājacariyaṁ chaṭṭhaṁ.
                     Sattamaṁ candakumāracariyaṁ
     [7] Punāparaṁ yadā homi ekarājassa atrajo
         nagare pupphavatiyā kumāro candasavhayo.

  *  *  *  *  *  *
  Footnote:1 Yu. ... naranārinaṁ.
-------------------------------------------------
[page 557]
         Tadāhaṁ yajanā mutto nikkhanto yaññavā 1- tato
         saṁvegaṁ janayitvāna mahādānaṁ pavattayiṁ.
         Nāhaṁ pivāmi khādāmi napi bhuñjāmi bhojanaṁ
         dakkhiṇeyye 2- adatvāna api chappañca rattiyo.
         Yathāpi vāṇijo nāma katvāna bhaṇḍasañcayaṁ
         yattha lābho mahā hoti tattha 3- taṁ harati bhaṇḍakaṁ.
         Tatheva sakabhuttaṁpi 3- pare dinnaṁ mahapphalaṁ
         tasmā parassa dātabbaṁ satabhāgo bhavissati.
         Etamatthavasaṁ ñatvā demi dānaṁ bhavābhave
         na paṭikkamāmi dānato sambodhimanupattiyāti.
                    Candakumāracariyaṁ sattamaṁ.
                      Aṭṭhamaṁ sivirājacariyaṁ
     [8] Ariṭṭhasavhaye nagare sivi nāmāsi khattiyo
         nisajja pāsādavare evaṁ cintesahaṁ tadā.
         Yaṅkiñci mānusaṁ dānaṁ adinnaṁ me na vijjati
         yopi yāceyya maṁ cakkhuṁ dadeyyaṁ avikampito.
         Mama saṅkappamaññāya sakko devānamissaro
         nisinno devaparisāya idaṁ vacanamabravi.

  *  *  *  *  *  *
  Footnote:1 Ma. yaññavāṭato. Yu. yaññavāṭako. 2 Yu. dakkhiṇeyyaṁ. 3 Yu. yatthāharati
 bhaṇḍakaṁ. 3 Ma. Yu. sakabhuttāpi.
-------------------------------------------------
[page 558]
         Nisajja pāsādavare sivi rājā mahiddhiko
         cintento vividhaṁ dānaṁ adeyyaṁ so na passati.
         Tathannu vitathannetaṁ handa vīmaṁsayāmi taṁ
         muhuttaṁ āgameyyātha yāva jānāmi taṁ manaṁ.
         Pavedhamāno palitasiro valigatto jarāturo
         andhavaṇṇo ca hutvāna rājānaṁ upasaṅkami.
         So tadā paggahetvāna vāmaṁ dakkhiṇabāhuñca
         sirasmiṁ añjaliṁ katvā idaṁ vacanamabravi
         yācāmi taṁ mahārāja dhammika raṭṭhavaḍḍhana 1-
         tava dānaratā kitti uggatā devamānuse.
         Ubhopi nettā nayanā andhaupahatā 2- mama
         ekaṁ me nayanaṁ dehi tvaṁpi ekena yāpaya.
         Tassāhaṁ vacanaṁ sutvā haṭṭho saṁviggamānaso
         katañjalī vedajāto idaṁ vacanamabraviṁ.
         Idānāhaṁ cintayitvāna pāsādato idhāgato
         tvaṁ mama cittamaññāya nettaṁ yācitumāgato.
         Ahome mānasaṁ siddhaṁ saṅkappo me 3- paripūrito
         adinnapubbaṁ dānavaraṁ ajja dassāmi yācake.
         Ehi sivaka uṭṭhehi mā dandhayi mā pavedhayi
         ubhopi nayanaṁ dehi uppāṭetvā vaṇibbake 4-.

  *  *  *  *  *  *
  Footnote:1 Yu. raṭṭhavaḍḍhanaṁ. 2 Ma. Yu. andhā upahatā mama. 3 Ma. Yu. mesaddonatthi.
 3 Yu. nayane. 4 Yu. tibbaka.
-------------------------------------------------
[page 559]
         Tato so codito mayhaṁ sivako vacanaṅkaro
         uddharitvāna pādāsi tālamiñjaṁva yācake.
         Dadamānassa dentassa dinnadānassa me sato
         cittassa aññathā natthi bodhiyāyeva kāraṇā.
         Na me dessā ubho cakkhu attāpi 1- me na dessiyo
         sabbaññutaṁ piyaṁ mayhaṁ tasmā cakkhuṁ adāsahanti.
                     Sivirājacariyaṁ aṭṭhamaṁ.
                     Navamaṁ < PTS. Cp , 7 >vessantaracariyaṁ
     [9] Yā me ahosi janikā phussatī nāma khattiyā
         sā atītāsu jātīsu sakkassa mahesī siyā 2-.
         Tassā āyukkhayaṁ disvā 3- devindo etadabravi
         dadāmi te dasavare varabhadde yadicchasi.
         Evaṁ vuttāva 4- sā devī sakkaṁ punidamabravi
         kiṁ nu me aparādhatthi kiṁ nu dessā ahantava
         rammā cāvesi maṁ ṭhānā vātova dharaṇīruhaṁ 5-.
         Evaṁ vutatova 6- so sakko puna tassidamabravi
         na ceva te kataṁ pāpaṁ na ca me tvamasi appiyā.
         Ettakaṁyeva te āyu cavanakālo bhavissati.
         Paṭiggaṇha mayā dinne vare dasa varuttame.

  *  *  *  *  *  *
  Footnote:1 Ma. Yu. attā na mena dessiyo. 2 Ma. piyā. Yu. ca mahesiyā. 3 Ma. Yu.
 ñatvā. 4 Ma. Yu. vuttā ca sā devī. 5 Yu. dharaṇiṁ ruhaṁ. 6 Yu. evaṁ vutte ca
 so sakko.
-------------------------------------------------
[page 560]
         Sakkena sā dinnavarā tuṭṭhahaṭṭhā pamoditā
         mamaṁ abbhantaraṁ katvā phussatī dasa vare vari.
         Tato cutā sā phussatī khattiye upapajjatha
         jetuttaramhi nagare sañjayena samāgami.
         Yadāhaṁ phussatiyā kucchiṁ okkanto piyamātuyā
         mama tejena me mātā sadā dānaratā ahu.
         Adhane āture jiṇṇe yācake addhike 1- jane
         samaṇe brāhmaṇe khīṇe deti dānaṁ akiñcane.
         Dasa māse dhārayitvā karonte puraṁ padakkhiṇaṁ
         vessānaṁ vīthiyā majjhe janesi phussatī mamaṁ.
         Na mayhaṁ mattikaṁ nāmaṁ napi pettikasambhavaṁ 2-
         jātettha 3- vessavīthiyaṁ tasmā vessantaro ahu.
         Yadāhaṁ dārako homi jātiyā aṭṭhavassiko
         tadā nisajja pāsāde dānaṁ dātuṁ vicintayiṁ.
         Hadayaṁ dadeyyaṁ cakkhuṁ maṁsaṁpi rudhiraṁpi ca 4-
         dadeyyaṁ kāyaṁ sāvetvā yadi ko 5- yācaye mamaṁ.
         Sabhāvaṁ cintayantassa akappitamasaṇṭhitaṁ 6-
         akampi tattha paṭhavī sineruvanavaṭaṁsakā.
         Anvaḍḍhamāse pannarase puṇṇamāse uposathe
         paccayaṁ nāgamāruyha dānaṁ dātuṁ upāgamiṁ.

  *  *  *  *  *  *
  Footnote:1 Yu. paṭṭhike. 2 Yu. mettikasambhavaṁ. 3 Yu. jātomhi. 4 Yu. ruhiraṁpica.
 5 Ma. Yu. koci. 6 Ma. Yu. akampitaMa....
-------------------------------------------------
[page 561]
         Kāliṅgaraṭṭhavisayā brāhmaṇā upagacchu maṁ
         ayācuṁ maṁ hatthināgaṁ dhaññaṁ maṅgalasammataṁ.
         Avuṭṭhiko janapado dubbhikkho chātako mahā
         dadāhi pavaraṁ nāgaṁ sabbasetaṁ gajuttamaṁ.
         Dadāmi na vikampāmi yaṁ maṁ yācanti brāhmaṇā
         santaṁ nappaṭiguyhāmi dāne me ramatī mano.
         Na me yācakamanuppatte paṭikkhepo anucchavo
         mā me bhijji samādānaṁ dassāmi vipulaṁ gajaṁ.
         Nāgaṁ gahetvā soṇḍāya bhiṅgāre ratanāmaye
         jalaṁ hatthe ākiritvā brāhmaṇānaṁ adaṁ gajaṁ.
         Punāparaṁ dadantassa sabbasetaṁ gajuttamaṁ
         tadāpi paṭhavī kampi sineruvanavaṭaṁsakā.
         Tassa nāgassa dānena sivayo kuddhā samāgatā
         pabbājesuṁ sakā raṭṭhā vaṅkaṁ gacchatu pabbataṁ.
         Tesaṁ nicchubhamānānaṁ akampitamasaṇṭhitaṁ
         mahādānaṁ pavattetuṁ ekavaramayācihaṁ 1-.
         Yācitā sivayo sabbe ekaṁ varamadaṁsu me
         sāvayitvā kaṇṇabheriṁ mahādānaṁ dadāmahaṁ.
         Athettha vattatī saddo timulo 2- bheravo mahā
         dānenimaṁ 3- nīharanti puna dānaṁ dadātayaṁ 4-.

  *  *  *  *  *  *
  Footnote:1 Ma. ekaṁ varamayācisaṁ. Yu. ...cissaṁ. 2 Ma. Yu. tumulo. 3 Yu. dānenamaṁ.
 4 Yu. dadāmahaṁ.
-------------------------------------------------
[page 562]
         Hatthī 1- asse rathe datvā dāsiṁ dāsaṁ gavaṁ dhanaṁ
         mahādānaṁ daditvāna nagarā nikkhamiṁ tadā.
         Nikkhamitvāna nagarā nivattetvā vilokite
         tadāpi paṭhavī kampi suneruvanavaṭaṁsakā.
         Catuvāhirathaṁ 2- datvā ṭhatvā catumahāpathe
         ekākiko 3- adutiyo maddiṁ 4- devīdamabraviṁ.
         Tvaṁ maddi kaṇhaṁ gaṇhāhi lahukā esā kaniṭṭhakā 5-
         ahaṁ jāliṁ gahissāmi garuko bhātiko hi so.
         Padumaṁ puṇḍarīkaṁva maddī kaṇhājinaṁ 6- gahi
         ahaṁ suvaṇṇabimbaṁ va jāliṁ khattiyamaggahiṁ.
                          [7]-
         Abhijātā sukhumālā khattiyā caturo janā
         visamasamaṁ akkamantā vaṅkaṁ gacchāma pabbataṁ.
         Ye keci manujā enti anumagge paṭipathe
         maggante paṭipucchāma kuhiṁ vaṅkatapabbato 8-.
         Te tattha amhe passitvā karuṇaṁ giramudīrayuṁ
         dukkhante paṭivedenti dūre vaṅkatapabbato.
         Yadi passanti pavane dārakā phalite dume
         tesaṁ phalānaṁ hetumhi uparodanti dārakā.
         Rodante dārake disvā ubbhiggā 9- vipulā dumā
         sayamevonamitvāna upagacchanti dārake.

  *  *  *  *  *  *
  Footnote:1 Ma. hatthiṁ. 2 Ma. Yu. catuvāhiṁ rathaṁ. 3 Ma. Yu. ekākiyo. 4 Ma. Yu.
 maddideviṁ idamabraviṁ. 5 Ma. kaniṭṭhikā. 6 Ma. kaṇhājinaggahī. yu ...jinamagahī.
 7 Yu. jalaṁ hatthe ākiritvā brāhmaṇānaṁ adaṁ gajaṁ. 8 Ma. vaṅkanta.... ito paraṁ
 īdisameva. 9 Ma. Yu. ubbidhā.
-------------------------------------------------
[page 563]
         Idaṁ acchariyaṁ disvā abbhūtaṁ lomahaṁsanaṁ
         sādhukāraṁ pavattesi maddī sabbaṅgasobhaṇā.
         Accheraṁ vata lokasmiṁ abbhūtaṁ lomahaṁsanaṁ
         vessantarassa tejena sayamevonatā 1- dumā.
         Saṅkhipiṁsu pathaṁ yakkhā anukampāya dārake
         nikkhantadivaseneva cetaraṭṭhamupāgamuṁ.
         Saṭṭhi rājasahassāni tadā vasanti mātulā 2-
         sabbe pañjalikā hutvā rodamānā upāgamuṁ.
         Tattha vattetvā sallāpaṁ cetehi cetaputtehi
         te tato nikkhamitvāna vaṅkaṁ agamu 3- pabbataṁ.
         Āmantayitvā devindo vissukammaṁ mahiddhikaṁ
         assamaṁ sukataṁ rammaṁ paṇṇasālaṁ sumāpaya.
         Sakkassa vacanaṁ sutvā vissukammo mahiddhiko
         assamaṁ sukataṁ rammaṁ paṇṇasālaṁ sumāpayi.
         Ajjhogahetvā pavanaṁ appasaddaṁ nirākulaṁ
         caturo janā mayaṁ tattha vasāma pabbatantare.
         Ahañca maddī devī ca jālī kaṇhājinā cubho
         aññamaññaṁ sokanudā vasāma assame tadā.
         Dārake anurakkhanto asuññe homi assame
         maddī phalaṁ āharati 4- poseti sā tayo jane.

  *  *  *  *  *  *
  Footnote:1 Ma. Yu. sayamevoṇatā. 2 Ma. mātule. 3 Yu. agammuṁ. 4 Ma. āharitvā.
-------------------------------------------------
[page 564]
         Pavane vasamānassa atthiko maṁ upāgami
         ayāci puttake mayhaṁ jāliṁ kaṇhājinaṁ 1- cubho.
         Yācakaṁ upagataṁ disvā hāso me upapajjatha
         ubho putte gahetvāna adāsiṁ brāhmaṇe tadā.
         Sake putte cajantassa jūjake 2- brāhmaṇe yadā
         tadāpi paṭhavī kampi sineruvanavaṭaṁsakā.
         Punadeva sakko oruyha hutvā brāhmaṇasannibho
         ayāci maṁ maddiṁ deviṁ sīlavatiṁ 3- patibbataṁ.
         Maddiṁ hatthe gahetvāna udakañjali pūraya 4-
         pasannamanasaṅkappo tassa maddiṁ adāsahaṁ.
         Maddiyā dīyamānāya gagane devā pamoditā
         tadāpi paṭhavī kampi sineruvanavaṭaṁsakā.
         Jāliṁ kaṇhājinaṁ dhītuṁ 5- maddiṁ deviṁ patibbataṁ
         cajamāno na cintesiṁ bodhiyāyeva kāraṇā.
         Na me dessā ubho puttā madda devī na dessiyā
         sabbaññutaṁ piyaṁ mayhaṁ tasmā piye adāsahaṁ.
         Punāparaṁ brahāraññe mātāpitusamāgame
         karuṇaṁ paridevante sallapante sukhaṁ dukkhaṁ.
         Hirottappena garūnaṁ 6- ubhinnaṁ upasaṅkami
         tadāpi paṭhavī kampi sineruvanavaṭaṁsakā.

  *  *  *  *  *  *
  Footnote:1 Yu. jālikaṇhājine. 2 Yu. yācake. 3 Ma. sīlavantiṁ. 4 Ma. pūriya.
 5 Ma. Yu. dhītaṁ. 6 Ma. Yu. garunā.
-------------------------------------------------
[page 565]
         Punāparaṁ brahāraññā nikkhamitvā sañātibhi
         pavisāmi puraṁ rammaṁ jetuttarapuruttamaṁ.
         Ratanāni satta vassiṁsu mahāmegho pavassatha
         tadāpi paṭhavī kampi sineruvanavaṭaṁsakā.
         Acetanāyaṁ paṭhavī aviññāya sukhaṁ dukkhaṁ
         sāpi dānabalā mayhaṁ sattakkhattumakampathāti.
                    Vessantaracariyaṁ navamaṁ.
                      Dasamaṁ < PTS. Cp , 12 >sasapaṇḍitacariyaṁ
    [10] Punāparaṁ yadā homi sasako pavanacāriko 1-
         tiṇapaṇṇasākaphalabhakkho paraheṭhanavivajjito.
         Makkaṭo ca siṅgālo ca suttapoto 2- cahaṁ tadā
         vasāma ekasamaggā 3- sāyaṁ pāto ca dissare 4-.
         Ahante anusāsāmi kiriye kalyāṇapāpake
         pāpāni parivajjetha kalyāṇe abhinivissatha.
         Uposathamhi divase candaṁ disvāna pūritaṁ
         etesaṁ tattha ācikkhiṁ 5- divaso ajjuposatho.
         Dānāni paṭiyādetha dakkhiṇeyyassa dātave
         datvā dānaṁ dakkhiṇeyye 6- upavassathuposathaṁ.

  *  *  *  *  *  *
  Footnote:1 Ma. pavanacārako. 2 Ma. uddapoto. 3 Ma. Yu. ekasamantā. 4 Yu.
 padissare. 5 Yu. ācikkhi. 6 Yu. dakkhiṇeyyaṁ.
-------------------------------------------------
[page 566]
         Te me sādhūti vatvāna yathāsatti yathābalaṁ
         dānāni paṭiyādetvā dakkhiṇeyyaṁ gavesisuṁ.
         Ahaṁ nipajja 1- cintesiṁ dānaṁ dakkhiṇanucchavaṁ
         yadihaṁ labhe dakkhiṇeyyaṁ kiṁ me dānaṁ bhavissati.
         Na me atthi tilamuggā na māsā taṇḍulā ghataṁ
         ahaṁ tiṇena yāpemi na sakkā tiṇadātave.
         Yadi koci eti dakkhiṇeyyo bhikkhāya mama santike
         dajjāhaṁ sakamattānaṁ na so tuccho gamissati.
         Mama saṅkappamaññāya sakko brāhmaṇavaṇṇinā
         āsayaṁ me upagacchi dānaṁ vīmaṁsanāya me.
         Tamahaṁ disvāna santuṭṭho idaṁ vacanamabraviṁ
         sādhu khosi anuppatto ghāsahetu mamantike.
         Adinnapubbaṁ dānavaraṁ ajja dassāmi te ahaṁ
         tuvaṁ sīlaguṇūpeto ayuttante parahedhanaṁ.
         Ehi aggiṁ padīpehi nānākaṭṭhe samānaya
         ahaṁ pacissamattānaṁ pakkaṁ tvaṁ bhakkhayissasi.
         Sādhūti so haṭṭhamano nānākaṭṭhe samānayi
         mahantaṁ akāsi cittakaṁ katvānaṅgāragabbhakaṁ.
         Aggiṁ tattha padīpesi 2- yathā so khippaṁ mahābhave
         phoṭetvā rajagate gatte ekamantaṁ upāvisiṁ 3-.

  *  *  *  *  *  *
  Footnote:1 Ma. Yu. nisajja. 2 Yu. padīpeti. 3 Yu. upāvisi.
-------------------------------------------------
[page 567]
         Yadā mahākaṭṭhapuñjo āditto dhamadhamāyati 1-
         taduppatitvā papati 2- majjhe jālasikhantare.
         Yathā sītodakaṁ nāma paviṭṭhaṁ yassa kassaci
         sameti darathapariḷāhaṁ assādaṁ deti pīti ca.
         Tatheva jalitaṁ aggiṁ paviṭṭhassa mamaṁ tadā
         sabbaṁ sameti darathaṁ yathā sītodakaṁ viya.
         Chavi cammañca maṁsañca nhāru aṭṭhi hadayabandhanaṁ
         kevalaṁ sakalaṁ kāyaṁ brāhmaṇassa adāsahanti.
                     Sasapaṇḍitacariyaṁ dasamaṁ.
                         Tassuddānaṁ
         akitti brāhmaṇo saṅkho kururājā dhanañjayo
         mahāsudassano rājā mahāgovindabrāhmaṇo.
         Nemi 3- candakumāro ca sivi vessantaro saso
         ahameva tadā āsiṁ yo te dānavare adā.
         Ete dānaparikkhārā ete dānassa pāramī
         jīvitaṁ yācake datvā imaṁ 4- pārami pūrayiṁ.
         Bhikkhāya upagataṁ disvā sakattānaṁ paraccajiṁ
         dānena me samo natthi esā me dānapāramīti.
                    Dānapāramitā niṭṭhitā.

  *  *  *  *  *  *
  Footnote:1 Yu. dhūmamāyati. 2 Ma. papatiṁ. 3 Ma. Yu. nimi. 4 Yu. idaṁ.
-------------------------------------------------
[page 568]
                       2. Sīlapāramitā
                      paṭhamaṁ < PTS. Cp , 14 >sīlavanāgacariyaṁ
    [11] Yadā ahosiṁ pavane kuñjaro mātuposako
         na tadā atthi mahiyā guṇena mama sādiso.
         Pavane disvā vanacaro rañño maṁ paṭivedayi
         tavānucchavo mahārāja gajo asati 1- kānane.
         Na tassa parikkhāyattho napi āḷhakakāsuyā 2-
         samāgahite soṇḍāya sayameva idhehiti.
         Tassa taṁ vacanaṁ sutvā rājāpi tuṭṭhamānaso
         pesesi hatthidamakaṁ chekācariyaṁ susikkhitaṁ.
         Gantvā so hatthidamako addasa padumassare
         bhisamūḷālaṁ 3- uddharantaṁ yāpanatthāya mātuyā.
         Viññāya me sīlaguṇaṁ lakkhaṇaṁ upadhārayi
         ehi puttāti vatvāna soṇḍāya mama aggahi.
         Yaṁ me tadā pākatikaṁ sarīrānugataṁ balaṁ
         ajja nāgasahassānaṁ balena samasādisaṁ.
         Yadihantesaṁ pakuppeyyaṁ upetaṁ 4- gahaṇāya maṁ
         paṭibalo bhave tesaṁ yāva rajjampi mānusaṁ.

  *  *  *  *  *  *
  Footnote:1 Ma. Yu. vasati. 2 Ma. Yu. āḷaka.... 3 Yu. bhisamūlaṁ. 4 Ma. upetānaṁ.
-------------------------------------------------
[page 569]
         Apicāhaṁ sīlarakkhāya sīlapāramipūriyā
         na karomi citte aññathattaṁ pakkhipantaṁ mamāḷhake 1-.
         Yadi te maṁ tattha koṭeyyuṁ pharasūhi tomarehi ca
         neva tesaṁ pakuppeyyaṁ sīlakhaṇḍabhayā mamāti.
                   Sīlavanāgacariyaṁ 2- paṭhamaṁ.
                      Dutiyaṁ < PTS. Cp , 15 >bhūridattacariyaṁ
    [12] Punāparaṁ yadā homi bhūridatto mahiddhiko
         virūpakkhena mahāraññā devalokamagacchahaṁ.
         Tattha passitvāhaṁ deve ekantaṁ sukhasamappite
         taṁ saggaṁ gamanatthāya sīlabbataṁ samādayiṁ.
         Sarīrakiccaṁ katvāna bhutvā yāpanamattakaṁ
         caturo aṅge adhiṭṭhāya semi vammikamuddhani.
         Chaviyā cammena maṁsena nhārūhi aṭṭhikehi vā
         yassa etena karaṇīyaṁ dinnaṁyeva harātu so.
         Saṁsito akataññunā ālambāno mamaggahi
         peḷāya pakkhipitvāna kīḷeti maṁ tahiṁ tahiṁ.
         Peḷāya pakkhipantepi maṁ maddantepi 3- pāṇinā
         ālambāne na kuppāmi sīlakhaṇḍabhayā mama.

  *  *  *  *  *  *
  Footnote:1 Ma. Yu. mamāḷake. 2 Ma. mātuposakacariyaṁ. 3 Ma. Yu. sammaddantepi pāṇinā.
-------------------------------------------------
[page 570]
         Sakajīvitapariccāgo tiṇatopi 1- lahuko mayi
         sīlavītikkamo mayhaṁ paṭhavī ubbattanā 2- viya.
         Nirantaraṁ jātisataṁ cajeyyaṁ mama jīvitaṁ
         neva sīlaṁ pabhindeyyaṁ catunnaṁ dīpāna hetupi.
         Apicāhaṁ sīlarakkhāya sīlapāramipūriyā
         na karomi citte aññathattaṁ pakkhipantaṁpi peḷaketi.
                     Bhūridattacariyaṁ dutiyaṁ.
                    Tatiyaṁ < PTS. Cp , 16 >campeyyacariyaṁ 3-
    [13] Punāparaṁ yadā homi campeyyako mahiddhiko
         tadāpi dhammiko āsiṁ sīlabbatasamappito.
         Tadāpi maṁ dhammacāriṁ upavuṭṭhaṁ uposathaṁ
         ahituṇḍiko gahetvāna rājadvāramhi kīḷati.
         Yaṁ 4- so vaṇṇaṁ cintayati nīlaṁ va pītalohitaṁ
         tassa cittānuvattento homi cintitasannibho.
         Thalaṁ kareyyaṁ udakaṁ udakampi thalaṁ kare
         yadihantassa kuppeyyaṁ 5- khaṇena chārikaṁ kare.
         Yadi cittavasī hessaṁ parihāyissāmi sīlato
         sīlena parihīnassa uttamattho na sijjhati.

  *  *  *  *  *  *
  Footnote:1 Ma. Yu. tiṇako lahuko mama. 2 Ma. uppatanaṁ. Yu. uppattanā. 3 Ma.
 campeyyanāgacariyaṁ. 4 Ma. yaṁ yaṁ so vaṇṇaṁ cintayi. 5 Ma. Yu. pakuppeyyaṁ.
-------------------------------------------------
[page 571]
         Kāmaṁ bhijjatu yaṁ kāyo idheva vikirīyatu
         neva sīlaṁpi 1- bhindeyyaṁ vikirante bhusaṁ viyāti.
                     Campeyyacariyaṁ tatiyaṁ.
                      Catutthaṁ cūḷabodhicariyaṁ
    [14] Punāparaṁ yadā homi cūḷabodhi susīlavā
         bhavaṁ disvāna bhayato nekkhammaṁ abhinikkhamiṁ.
         Yā me dutiyikā āsi brāhmaṇī kanakasannibhā
         sāpi 2- vaṭṭe anapekkhā nekkhammaṁ abhinikkhami.
         Nirālayā chinnabandhu anapekkhā kule gaṇe
         carantā gāmanigamaṁ bārāṇasiṁ upāgamuṁ.
         Tattha vasāma nipakā asaṁsaṭṭhā kule gaṇe
         nirākule appasadde rājuyyāne vasāmubho.
         Uyyānadassanaṁ gantvā rājā addasa brāhmaṇiṁ
         upasaṅgamma 3- maṁ pucchi tuyhesā kā kassa bhariyā.
         Evaṁ vutte ahantassa idaṁ vacanamabraviṁ
         na mayhaṁ bhariyā esā sahadhammā ekasāsanī.
         Tassā 4- sāratta 5- gadhito gāhāpetvāna ceṭake
         nippīḷayanto balasā antepuraṁ pavesayi.
         Odapattikiyā 6- mayhaṁ sahajātā 7- ekasāsanī
         ākaḍḍhitvā nayantiyā kopo me uppajjatha.

  *  *  *  *  *  *
  Footnote:1 Ma. Yu. neva sīlaṁ pabhindeyyaṁ. 2 Yu. sā vivaṭṭe. 3 Ma. Yu. upagamma.
 4 Ma. tissā. 5 Yu. sārattādhigato. 6 Ma. odapattakiyā. 2 Ma. Yu. sahajā.
-------------------------------------------------
[page 572]
         Saha kope samuppanne sīlabbatamanussariṁ
         tattheva kopaṁ niggaṇhiṁ nādāsiṁ vaḍḍhitūpari 1-.
         Yadi taṁ brāhmaṇiṁ koci koṭṭeyya tiṇhasattiyā
         neva sīlaṁ pabhindeyyaṁ bodhiyā yeva kāraṇā.
         Na me sā brāhmaṇī dessā napi me balaṁ na vijjati
         sabbaññutaṁ piyaṁ mayhaṁ tasmā sīlānurakkhissanti.
                     Cūḷabodhicariyaṁ catutthaṁ.
                     Pañcamaṁ mahisarājacariyaṁ
    [15] Punāparaṁ yadā homi mahiso 2- pavanacāraṇo
         pavaḍḍhakāyo balavā mahanto bhīmadassano.
         Pabbhāre giridugge ca rukkhamūle dakāsaye
         hotettha ṭhānaṁ mahisānaṁ koci koci tahiṁ tahiṁ.
         Vicaranto brahāraññe ṭhānamaddasa bhaddakaṁ
         taṁ ṭhānaṁ upagantvāna tiṭṭhāmi ca sayāmi ca.
         Athettha kapimāgantvā pāpo anariyo lahu
         khandhe nalāte bhamuke mutteti ohaneti taṁ.
         Sakiṁpi divasaṁ dutiyaṁ tatiyaṁ catutthaṁpica
         dūseti maṁ sabbakālaṁ tena homi upadduto.

  *  *  *  *  *  *
  Footnote:1 Yu. vuḍḍhituṁ pari. 2 Ma. Yu. mahīso. ito paraṁ īdisameva.
-------------------------------------------------
[page 573]
         Mamaṁ upaddutaṁ disvā yakkho maṁ idamabravi
         nāsehetaṁ chavaṁ pāpaṁ saṅgehi ca khurehi ca.
         Evaṁ vutte tadā yakkhe ahaṁ taṁ idamabraviṁ
         kiṁ tvaṁ makkhesi kuṇapena pāpena anariyena maṁ.
         Yadihantassa pakuppeyyaṁ tato hīnataro bhave
         sīlañca me pabhijjeyya viññū ca garaheyyu maṁ.
         Hiḷitā jīvitā vāpi parisuddhena mataṁ varaṁ
         kyāhaṁ jīvitahetūpi kāhāmi parahedhanaṁ.
                          [1]-
         Hīnamajjhimaukkaṭṭhe sahanto avamānitaṁ
         evaṁ labhati sappañño manasā yathā patthitanti.
                    Mahisarājacariyaṁ pañcamaṁ.
                       Chaṭṭhaṁ rurumigacariyaṁ
    [16] Punāparaṁ yadā homi sutattakanakasannibho
         migarājā ruru nāma paramasīlasamāhito.
         Ramme padese rammaṇīye vivitte amanussake
         tattha vāsaṁ upagañchiṁ gaṅgākūle manorame.
         Atha upari gaṅgāya dhanikehi paripīḷito
         puriso gaṅgāya patati jīvāmi vā marāmi vā.

  *  *  *  *  *  *
  Footnote:1 Ma. Yu. na mevāyaṁ maññamāno aññepevaṁ karissati
  teva tassa vadhissanti sā me mutti bhavissati.
-------------------------------------------------
[page 574]
         Rattindivaṁ so gaṅgāya vuyhamāno mahodake
         ravanto karuṇaṁ ravaṁ majjhe gaṅgāya gacchati.
         Tassāhaṁ saddaṁ sutvāna karuṇaṁ paridevato
         gaṅgāya tīre ṭhatvā 1- apucchiṁ kosi tvaṁ naro.
         So me puṭṭho [2]- viyākāsi attano kāraṇaṁ tadā
         dhanikehi bhīto tasito pakkhannomaṁ 3- mahānadiṁ.
         Tassa katvāna kāruññaṁ cajitvā mama jīvitaṁ
         pavisitvā nīharintassa andhakāramhi rattiyā.
         Assatthakālamaññāya tassāhaṁ idamabraviṁ
         ekantaṁ varaṁ yācāmi mā maṁ kassaci pāvada.
         Nagaraṁ gantvāna ācikkhi pucchito dhanahetuko
         rājānaṁ so gahetvāna upagañchi mamantikaṁ.
         Yāvatā kāraṇaṁ sabbaṁ rañño ārocitaṁ mayā
         rājā sutvāna vacanaṁ usuṁ tassa pakappayi.
         Idheva ghāṭayissāmi mittadubbhiṁ anariyaṁ
         tamahaṁ anurakkhanto nimminiṁ mama attanā.
         Tiṭṭha te so mahārāja kāmakāro bhavāmi te
         anurakkhiṁ mama sīlaṁ nārakkhiṁ mama jīvitaṁ
         sīlavā hi tadā āsiṁ bodhiyāyeva kāraṇāti.
                      Rurumigacariyaṁ chaṭṭhaṁ.

  *  *  *  *  *  *
  Footnote:1 Ma. Yu. ṭhatvāna. 2 Ma. Yu. ca. 3 Ma. pakkhandohaṁ. Yu. pakkhantohaṁ.
-------------------------------------------------
[page 575]
                      Sattamaṁ mātaṅgacariyaṁ
    [17] Punāparaṁ yadā homi jaṭilo uggatāpano
         mātaṅgo nāma nāmena sīlavā susamāhito.
         Ahañca brāhmaṇo eko gaṅgākūle vasāmubho
         ahaṁ vasāmi upari heṭṭhā vasati brāhmaṇo.
         Vicaranto anukūlamhi uddhamme assamaddasa
         tattha maṁ paribhāsitvā abhisapi muddhaphālanaṁ.
         Yadihantassa pakuppeyyaṁ yadi sīlaṁ na gopaye
         oloketvānahantassa kareyyaṁ chārikaṁ viya.
         Yaṁ so tadā maṁ abhisapi kupito duṭṭhamānaso
         tasseva matthake nipati yogena taṁ pamocayiṁ.
         Anurakkhiṁ mama sīlaṁ nārakkhiṁ mama jīvitaṁ
         sīlavā hi tadā āsiṁ bodhiyāyeva kāraṇāti.
                     Mātaṅgacariyaṁ sattamaṁ.
                    Aṭṭhamaṁ dhammadevaputtacariyaṁ
    [18] Punāparaṁ yadā homi mahesakkho 1- mahiddhiko
         dhammo nāma mahāyakkho sabbalokānukampako.

  *  *  *  *  *  *
  Footnote:1 Ma. mahāpakkho. Yu. mahāyakkho.
-------------------------------------------------
[page 576]
         Dasa kusalakammapathe samādapento mahājanaṁ
         carāmi gāmanigamaṁ samitto saparijano.
         Pāpo kadariyo yakkho dīpento dasa pāpake
         sopettha mahiyā carati samitto saparijano.
         Dhammavādī adhammo ca ubho paccanikā mayaṁ
         dhure dhuraṁ ghaṭayantā samimhā paṭipathe ubho.
         Kalaho vattatī bhesmā 1- kalyāṇapāpakassa ca
         maggā ukkamanatthāya 2- mahāyuddho upaṭṭhito.
         Yadihantassa pakuppeyyaṁ yadi bhinde tapoguṇaṁ
         saha parijanantassa rajabhūtaṁ kareyyahaṁ.
         Apicāhaṁ sīlarakkhāya nibbāpetvāna mānasaṁ
         saha janenukkamitvā 3- pathaṁ pāpassadāsahaṁ.
         Saha pathato ukkante 4- katvā cittassa nibbutiṁ
         vivaraṁ adāsi paṭhavī pāpayakkhassa tāvadeti.
                    Dhammadevaputtacariyaṁ aṭṭhamaṁ.
                       Navamaṁ < PTS. Cp , 21 >jayadisacariyaṁ
    [19] Pañcālaraṭṭhe nagaravare 5- kappilāyaṁ puruttame
         rājā jayadiso nāma sīlaguṇamupāgato.

  *  *  *  *  *  *
  Footnote:1 Yu. asmā. 2 Ma. Yu. okkamanatthāya. 3 Ma. Yu. janenokkamitvā.
 4 Ma. okkante. Yu. okkanto. 5 Yu. nagare.
-------------------------------------------------
[page 577]
         Tassa rañño ahaṁ putto sutadhammo susīlavā
         alīnasatto guṇavā anurakkhāparijano 1- sadā.
         Pitā me migavaṁ gantvā porisādaṁ upāgami
         so me pitumaggahesi bhakkhosi mama mā cali.
         Tassa taṁ vacanaṁ sutvā bhīto tasitavedhito
         urukkhambho 2- ahu tassa disvāna porisādakaṁ.
         Migavaṁ gahetvā muñcassu katvā āgamanaṁ puna
         brāhmaṇassa dhanaṁ datvā pitā āmantayī mamaṁ.
         Rajjaṁ putta paṭipajja mā pamajja 3- puraṁ idaṁ
         kataṁ me porisādena mama āgamanaṁ puna.
         Mātupituñca vanditvā nimminitvāna attānaṁ 4-
         nikkhamitvā dhanuṁ khaggaṁ porisādamupāgamiṁ.
         Sasatthahatthūpagataṁ kadāci so tasissati
         tena bhijjissatī sīlaṁ parittāsaṁ kate mayi.
         Sīlakhaṇḍabhayā mayhaṁ tassa dessaṁ na byāhariṁ
         mettacitto hitavādī idaṁ vacanamabraviṁ.
         Ujjalehi mahāaggiṁ papatissāmi rukkhato
         supakkakālamaññāya 5- bhakkhaya 6- tvaṁ pitāmahā.
         Iti sīlavataṁ hetu nārakkhiṁ mama jīvitaṁ
         pabbājesimahantassa sadā pāṇātipātikanti.
                       Jayadisacariyaṁ navamaṁ

  *  *  *  *  *  *
  Footnote:1 Yu. anuttaraparijano. 2 Yu. uruthambho. 3 Ma. Yu. pamajji. 4 Ma. attanā.
 5 Yu. sapattakāmaññalāya. 6 Ma. akkhaya maṁ pitāmaha.
-------------------------------------------------
[page 578]
                      Dasamaṁ < PTS. Cp , 22 >saṅkhapālacariyaṁ
    [20] Punāparaṁ yadā homi saṅkhapālo mahiddhiko
         dāḍhāvudho ghoraviso dvijivho uragābhibhū.
         Catuppathe mahāpathe 1- nānājanasamākule
         caturo aṅge adhiṭṭhāya tattha vāsamakappayiṁ.
         Chaviyā cammena maṁsena nhārūhi aṭṭhikehi vā
         yassa etena karaṇīyaṁ dinnaṁyeva harātu so.
         Addasaṁsu bhojaputtā kharā luddhā akāruṇā
         upagacchuṁ mamaṁ tattha daṇḍamuggarapāṇino.
         Nāsāya vinivijjhitvā naṅguṭṭhe piṭṭhikaṇṭhake
         kāje āropayitvāna bhojaputtā hariṁsu maṁ.
         Sasāgarantaṁ paṭhaviṁ sakānanaṁ sapabbataṁ
         icchamāno cahantattha nāsavātena jhāpaye.
         Sūlehi vijjhayantepi koṭṭayantepi sattibhi
         bhojaputte na kuppāmi esā me sīlapāramīti.
                      Saṅkhapālacariyaṁ dasamaṁ.
                         Tassuddānaṁ
         hatthināgo bhūridatto campeyyo bodhi māhiso
         ruru mātaṅgadhammo ca atrajo ca jayaddiso.

  *  *  *  *  *  *
  Footnote:1 Ma. Yu. mahāmagge.
-------------------------------------------------
[page 579]
         Ete 1- sabbe sīlabalā parikkhārā padesikā
         jīvitaṁ parirakkhitvā sīlāni anurakkhissaṁ.
         Saṅkhapālassa me sato sabbakālaṁpi jīvitaṁ
         yassa kassaci niyyantaṁ 2- tasmā sā sīlapāramīti.
                   Sīlapāraminiddeso niṭṭhito.
                    3. Nekkhammādipāramitā
                      paṭhamaṁ < PTS. Cp , 24 >yudhañjayacariyaṁ
    [21] Yadāhaṁ amitayaso rājaputto yudhañjayo
         ussāvabinduṁ suriyātape patitaṁ disvāna saṁvijiṁ.
         Tamevādhipatiṁ 3- katvā saṁvegamānubrūhayiṁ
         mātupituñca vanditvā pabbajjamanuyācihaṁ.
         Yācanti maṁ pañjalikā sanegamā saraṭṭhakā
         ajjeva putta paṭipajja iddhaṁ phītaṁ mahāmahiṁ.
         Sarājake saorodhe sanegame saraṭṭhake
         karuṇaṁ paridevante anapekkho 4- pariccajiṁ.
         Kevalaṁ paṭhavīrajjaṁ ñātiparijanaṁ yasaṁ
         cajamāno na cintesiṁ bodhiyāyeva kāraṇā.
         Mātā pitā na me dessā napi me dessā 5- mahāyasā
         sabbaññutaṁ piyaṁ mayhaṁ tasmā rajjaṁ pariccajinti.
                     Yudhañjayacariyaṁ paṭhamaṁ.

  *  *  *  *  *  *
  Footnote:1 Ma. ete nava sīlabalā. 2 Ma. niyyattaṁ. 3 Ma. Yu. tanyevādhipatiṁ.
 4 Ma. anapekkhova. Yu. ... hi. 5 Ma. Yu. dessaṁ mahāyasaṁ.
-------------------------------------------------
[page 580]
                      Dutiyaṁ somanassacariyaṁ
    [22] Punāparaṁ yadā homi indapatthe puruttame
         kāmito dayito putto somanassoti vissuto.
         Sīlavā guṇasampanno kalyāṇapaṭibhānavā
         vuḍḍhāpacāyī hirimā saṅgahesu ca kovido.
         Tassa rañño paṭikaro ahosi kuhakatāpaso
         ārāmaṁ mālāgacchañca ropayitvāna [1]- jīvati.
         Tamahaṁ disvāna kuhakaṁ thusarāsiṁva ataṇḍulaṁ
         dumaṁva antosusiraṁ kadaliṁva asārakaṁ.
         Natthimassa sataṁ dhammo sāmaññā apagato ayaṁ
         hirisukkadhammajahito jīvitavuttikāraṇā.
         Kupito āsi 2- paccanto aṭavīhi carantihi 3-
         taṁ nisedhetuṁ gacchanto anusāsi pitā mama.
         Mā pamajja tuvaṁ tāta jaṭile 4- uggatāpane
         yadicchakaṁ pavattehi sabbakāmadado hi so.
         Tamahaṁ gantvānupaṭṭhānaṁ idaṁ vacanamabraviṁ
         kacci te gahapati kusalaṁ kiṁ vā te āharīyatu.
         Tena so kupito āsi kuhako mānanissito
         ghāṭāpemi tuvaṁ ajja raṭṭhā pabbājayāmi vā.

  *  *  *  *  *  *
  Footnote:1 Yu. so. 2 Ma. ahu. Yu. ahosi. 3 Yu. aparantihi. 4 Ma. Yu. jaṭilaṁ
 uggatāpanaṁ.
-------------------------------------------------
[page 581]
         Nisedhayitvā paccantaṁ rājā kuhakamabravi
         kacci 1- khamanīyaṁ tava sammāno te pavattito.
         Tassa ācikkhatī pāpo kumāro yathā nāsiyo 2-
         tassa taṁ vacanaṁ sutvā āṇāpesi mahīpati.
         Sīsaṁ tattheva chinditvā katvāna catukhaṇḍikaṁ
         rathiyā rathiyaṁ dassetha sā gati jaṭilahīḷitā.
         Tattha 3- te karaṇī gantvā caṇḍā luddhā 4- akāruṇā
         mātu aṅke nisinnassa ākaḍḍhitvā nayanti maṁ.
         Tesāhaṁ evamavacaṁ bandhataṁ gāḷhabandhanaṁ
         rañño dassetha maṁ khippaṁ rājakiriyāni atthi me.
         Te maṁ rañño dassayiṁsu pāpassa pāpasevino
         disvāna taṁ saññāpesiṁ mama ca vasamānayiṁ.
         So maṁ tattha khamāpesi mahārajjaṁ adāsi me
         sohaṁ tamaṁ dālayitvā pabbajiṁ anagāriyaṁ.
         Na me dessaṁ mahārajjaṁ kāmabhogo na dessiyo
         sabbaññutaṁ piyaṁ mayhaṁ tasmā rajjaṁ pariccajinti.
                     Somanassacariyaṁ dutiyaṁ.

  *  *  *  *  *  *
  Footnote:1 Ma. Yu. kicci te bhante khamanīyaṁ. 2 Yu. nāsito. 3 Ma. tattha kāraṇikā gantvā.
 Yu. ... kāruṇikā .... 4 Ma. Yu. luddā.
-------------------------------------------------
[page 582]
                      Tatiyaṁ < PTS. Cp , 26 >ayogharacariyaṁ
    [23] Punāparaṁ yadā homi kāsirājassa atrajo
         ayogharamhi saṁvaḍḍho nāmenāsiṁ ayogharo.
         Dukkhena jīvito laddho sampīḷe patiposito
         ajjeva putta paṭipajja kevalaṁ vasundharaṁ 1- imaṁ.
         Saraṭṭhakaṁ sanigamaṁ sajanaṁ vanditvā khattiyaṁ
         añjaliṁ paggahetvāna idaṁ vacanamabraviṁ.
         Ye keci mahiyā sattā hīnaukkaṭṭhamajjhimā
         nirārakkhā sake gehe vaḍḍhanti sakañātihi 2-.
         Idaṁ loke uttariyaṁ sampīḷe mama posanaṁ
         ayogharamhi saṁvaḍḍho appabhe candasuriye.
         Pūtikuṇapasampuṇṇā muñcitvā mātu kucchito
         tato ghoratare dukkhe puna pakkhittayoghare.
         Yadihaṁ tādisaṁ patvā dukkhaṁ paramadāruṇaṁ
         rajjesu yadi rañjāmi 3- pāpānaṁ uttamo siyaṁ.
         Ukkaṇṭhitomhi kāyena rajjenamhi anatthiko
         nibbutiṁ pariyesissaṁ yattha maṁ maccu na maddiye.
         Evāhaṁ cintayitvāna vivarante 4- mahājane
         nāgova bandhanaṁ chetvā pāvisiṁ 5- kānanaṁ vanaṁ.

  *  *  *  *  *  *
  Footnote:1 Ma. Yu. vasudhaṁ. 2 Yu. saha ñātibhi. 3 Ma. Yu. rajjāyi. 4 Yu. vivarantaṁ
 mahājanaṁ. 5 Yu. pāvisi.
-------------------------------------------------
[page 583]
         Mātā pitā na me dessā napi me dessā 1- mahāyasā
         sabbaññutaṁ piyaṁ mayhaṁ tasmā rajjaṁ pariccajinti.
                      Ayogharacariyaṁ tatiyaṁ.
                       Catutthaṁ < PTS. Cp , 27 >bhiṁsacariyaṁ
    [24] Punāparaṁ yadā homi kāsīnaṁ puravaruttame
         bhaginī ca bhātaro satta nibbattā sotthiye kule.
         Etesaṁ pubbajo āsiṁ hirisukkamupāgato
         bhavaṁ disvāna bhayato nekkhammābhirato ahaṁ.
         Mātāpitūhi pahitā sahāyā ekamānasā
         kāmehi maṁ nimantenti kulavaṁsaṁ dhārehīti.
         Yantesaṁ vacanaṁ vuttaṁ gihidhamme sukhāvahaṁ
         tamme ahosi kaṭhinaṁ tattaphālasamaṁ viya.
         Te maṁ tadā ukkhipantaṁ pucchiṁsu patthitaṁ mama
         kiṁ tvaṁ patthayasi 2- samma yadi kāme na bhuñjasi.
         Tesāhaṁ evamavacaṁ attakāmo hitesinaṁ
         nāhaṁ patthemi gihibhāvaṁ nekkhammābhirato ahaṁ.
         Te mayhaṁ vacanaṁ sutvā pituṁ mātuñca sāvayuṁ
         mātā pitā evamāhu sabbepi pabbajāma bho.

  *  *  *  *  *  *
  Footnote:1 Ma. Yu. dessaṁ mahāyasaṁ. 2 Ma. patthayase.
-------------------------------------------------
[page 584]
         Ubho mātā pitā mayhaṁ bhaginī [1]- satta bhātaro
         amitaṁ dhanaṁ chaḍḍayitvā pāvisimhā mahāvananti.
                      Bhiṁsacariyaṁ catutthaṁ.
                   Pañcamaṁ < PTS. Cp , 28 >soṇanandapaṇḍitacariyaṁ
    [25] Punāparaṁ yadā homi nagare brahmavaddhane
         tattha kulavare seṭṭhe mahāsāle ajāyihaṁ.
         Tadāsiṁ 2- lokaṁ disvāna andhabhūtaṁ 3- tamotthataṁ
         cittaṁ bhavato paṭikuṭati tuttavegahataṁ viya.
         Disvāna vividhaṁ pāpaṁ evaṁ cintesahaṁ tadā
         kadāhaṁ gehā nikkhamma pavisissāmi kānanaṁ.
         Tadāpi maṁ nimantiṁsu kāmabhogehi ñātayo
         tesaṁpi chandamācikkhiṁ mā nimantetha tehi maṁ.
         Yo me kaniṭṭhako bhātā nando nāmāsi paṇḍito
         sopi maṁ anusikkhanto pabbajjaṁ samarocasi 4-.
         Ahaṁ soṇo ca nando ca ubho mātā pitā mama
         tadāpi bhoge chaḍḍetvā pāvisimhā mahāvananti.
                  Soṇanandapaṇḍitacariyaṁ pañcamaṁ.

  *  *  *  *  *  *
  Footnote:1 Ma. Yu. ca. 2 Ma. Yu. tadāpi. 3 Ma. andhībhūtaṁ. 4 Ma. Yu. samarocayi.
-------------------------------------------------
[page 585]
                      Chaṭṭhaṁ mūgaphakkhacariyaṁ
    [26] Punāparaṁ yadā homi kāsirājassa atrajo
         mūgaphakkhoti 1- nāmena temiyoti vadanti maṁ.
         Soḷasitthīsahassānaṁ na vijjati pumo tadā
         ahorattānamaccayena nibbatto ahamekako.
         Kicchā laddhaṁ piyaṁ puttaṁ abhijātaṁ jutindharaṁ
         setacchattaṁ dhārayitvāna sayane posesi maṁ pitā.
         Niddāyamāno sayanavare pabujjhitvānahaṁ tadā
         addasaṁ paṇḍaraṁ chattaṁ yenāhaṁ nirayaṁ gato.
         Saha diṭṭhissa 2- me chattaṁ tāso uppajji bheravo
         vinicchayaṁ samāpanno kadāhaṁ imaṁ muñcissaṁ.
         Pubbasālohitā mayhaṁ devatā atthakāminī
         sā maṁ disvāna dukkhitaṁ tiṁsu ṭhānesu yojayi.
         Mā paṇḍiccayaṁ vibhāvaya bālamato bhava sabbapāṇinaṁ
         sabbo tañjano ocināyatu evaṁ tava attho bhavissati.
         Evaṁ vuttāyahaṁ tassā idaṁ vacanamabraviṁ
         karomi te taṁ vacanaṁ yaṁ maṁ bhaṇasi devate.
         Atthakāmāsi me amma hitakāmāsi devate
         tassāhaṁ vacanaṁ sutvā sāgareva thalaṁ labhiṁ.

  *  *  *  *  *  *
  Footnote:1 Ma. Yu. mūgapakkhoti. 2 Ma. diṭṭhassa.
-------------------------------------------------
[page 586]
         Haṭṭho saṁviggamānaso tayo aṅge adhiṭṭhahiṁ
         mūgo ahosiṁ badhiro phakkho 1- gativivajjito.
         Ete aṅge adhiṭṭhāya vassāni soḷasaṁ vasiṁ
         tato me hatthe pāde ca jivhaṁ sotañca maddiya
         anūnataṁ me passitvā kāḷakaṇṇīti nindisuṁ.
         Tato jānapadā sabbe senāpatipurohitā
         sabbe ekamanā hutvā chaḍḍanaṁ anumodisuṁ.
         Sohaṁ tesaṁ matiṁ sutvā haṭṭho saṁviggamānaso
         yassatthāya tapo ciṇṇo so me attho samijjhatha.
         Nhāpetvā anulimpetvā veṭhetvā rājaveṭhanaṁ
         abhisiñcitvā chattena kāresuṁ puraṁ padakkhiṇaṁ.
         Sattāhaṁ dhārayitvāna uggate ravimaṇḍale
         rathena maṁ nīharitvā sārathi vanamupāgami.
         Ekokāse rathaṁ katvā sajjassaṁ hatthamuñcito 2-
         sārathi khaṇatī kāsuṁ nikkhātuṁ paṭhaviyā mamaṁ.
         Adhiṭṭhitamadhiṭṭhānaṁ tajjento vividhakāraṇā
         na bhindiṁva tamadhiṭṭhānaṁ bodhiyāyeva kāraṇā.
         Mātā pitā na me dessā attā me na ca dessiyo
         sabbaññutaṁ piyaṁ mayhaṁ tasmā va tamadhiṭṭhahiṁ.

  *  *  *  *  *  *
  Footnote:1 Ma. Yu. pakkho. 2 Yu. hatthamuñcitaṁ.
-------------------------------------------------
[page 587]
         Ete aṅge adhiṭṭhāya vassāni soḷasaṁ vasiṁ
         adhiṭṭhānena [1]- samo natthi esā me adhiṭṭhānapāramīti
                     mūgaphakkhacariyaṁ chaṭṭhaṁ.
                     Sattamaṁ < PTS. Cp , 30 >kapilarājacariyaṁ
    [27] Yadā ahaṁ kapi āsiṁ nadīkūle darīsaye
         pīḷito suṁsumārena 2- gamanaṁ na labhāmahaṁ.
         Yamhokāse ahaṁ ṭhatvā orā paraṁ patāmahaṁ
         tatthacchi sattuvadhako kumbhilo luddhadassano.
         So maṁ asaṁsi ehīti ahampemīti taṁ vadiṁ 3-
         tassa matthakamakkamma parakūle patiṭṭhahiṁ.
         Na tassālikaṁ bhaṇitaṁ yathā vācaṁ akāsahaṁ
         saccena me samo natthi esā me saccapāramīti.
                    Kapilarājacariyaṁ sattamaṁ.
                   Aṭṭhamaṁ saccasavhayapaṇḍitacariyaṁ
    [28] Punāparaṁ yadā homi tāpaso saccasavhayo
         saccena lokaṁ pālesiṁ samaggaṁ janamakāsahanti.
                  Saccasavhayapaṇḍitacariyaṁ aṭṭhamaṁ.

  *  *  *  *  *  *
  Footnote:1 Ma. me. 2 Ma. susumārena. Yu. saṁsumārena. 3 Ma. vatiṁ. Yu. vadi.
-------------------------------------------------
[page 588]
                     Navamaṁ < PTS. Cp , 31 >vaṭṭakapotakacariyaṁ
    [29] Punāparaṁ yadā homi magadhe vaṭṭapotako
         ajātapakkho taruṇo maṁsapesi kulāvake.
         Mukhatuṇḍakena āharitvā mātā posayatī mamaṁ
         tassā phassena jīvāmi natthi me kāyikaṁ balaṁ.
         Saṁvacchare gimhasamaye davadāho padippati
         upagacchati amhākaṁ pāvako kaṇhavattani.
         Dhamadhamaṁ 1- iti evaṁ saddāyanto mahā sikhī
         anupubbena jhāpento aggi mamamupāgami.
         Aggivegabhayā bhītā tasitā mātā pitā mama
         kulāvake maṁ chaḍḍetvā attānaṁ parimocayuṁ.
         Pāde pakkhe pajahāmi natthi me kāyikaṁ balaṁ
         sohaṁ agatiko tattha evaṁ cintesahaṁ tadā.
         Yesāhaṁ upadhāveyyaṁ bhīto tasitavedhito
         te maṁ ohāya pakkantā kathaṁ me ajja kātave.
         Atthi loke sīlaguṇo saccaṁ soceyyanuddayā
         tena saccena kāhāmi saccakiriyamuttamaṁ 2-.
         Āvajjitvā dhammabalaṁ saritvā pubbake jine
         saccabalamavassāya saccakiriyamakāsahaṁ.

  *  *  *  *  *  *
  Footnote:1 Ma. dhamadhamā. Yu. dhūmadhūmañjanītvevaṁ. 2 saccakiriyamanuttaraṁ itipi pāṭho.
-------------------------------------------------
[page 589]
         Santi pakkhā apatanā santi pādā avañcanā
         mātā pitā ca nikkhantā jātaveda paṭikkama.
         Saha sacce kate mayhaṁ mahāpajjalito sikhī
         vajjesi soḷasa karīsāni udakaṁ patvā yathā sikhī
         saccena me samo natthi esā me saccapāramīti.
                     Vaṭṭakapotakacariyaṁ navamaṁ.
                      Dasamaṁ < PTS. Cp , 32 >maccharājacariyaṁ
    [30] Punāparaṁ yadā homi maccharājā mahāsare
         uṇhe suriyasantāpe sare udakaṁ khīyatha.
         Tato kākā ca gijjhā ca kaṅkā 1- kulalasenakā
         bhakkhayanti divā rattiṁ macche upanisīdiya.
         Evaṁ cintesahaṁ tattha saha ñātīhi pīḷito
         kena nu kho upāyena ñātī dukkhā pamocaye.
         Cintayitvāna dhammatthaṁ saccaṁ addasaṁ passayaṁ
         sacce ṭhatvā pamocesiṁ ñātīnaṁ taṁ atikkhayaṁ.
         Anussaritvā sataṁ dhammaṁ paramatthaṁ vicintayaṁ
         akāsiṁ saccakiriyaṁ yaṁ loke dhuvasassataṁ.
         Yato sarāmi attānaṁ yato pattosmi viññutaṁ
         nābhijānāmi sañcicca ekapāṇaṁpi hiṁsitaṁ 2-.

  *  *  *  *  *  *
  Footnote:1 Yu. bakā. 2 vihiṁsitaṁ itipi.
-------------------------------------------------
[page 590]
         Etena saccavajjena pajjunno abhivassatu
         abhitthanaya pajjunna nidhiṁ kākassa nāsaya.
         Kākaṁ sokāya randhehi macche sokā pamocaya
         saha kate saccavare pajjunno abhigajjiya.
         Thalaṁ ninnañca pūrento khaṇena abhivassatha
         evarūpaṁ saccavaraṁ katvā viriyamuttamaṁ.
         Vassāpesiṁ mahāmeghaṁ saccatejabalassito
         saccena me samo natthi esā me saccapāramīti.
                     Maccharājacariyaṁ dasamaṁ.
                   Ekādasamaṁ kaṇhadīpāyanacariyaṁ
    [31] Punāparaṁ yadā homi kaṇhadīpāyano isi
         paropaññāsavassāni anabhirato cariṁ ahaṁ.
         Na koci etaṁ jānāti anabhiratimanaṁ mama
         ahaṁpi kassaci nācikkhiṁ arati 1- me ca ratimānase.
         Sabrahmacārī maṇḍabyo sahāyo me mahāisi
         pubbakammasamāyutto sūlamāropanaṁ labhi.
         Tamahaṁ upaṭṭhahitvāna ārogyamanupāpayiṁ
         āpucchitvāna āgañchiṁ yaṁ mayhaṁ sakamassamaṁ.

  *  *  *  *  *  *
  Footnote:1 Yu. aratiṁ.
-------------------------------------------------
[page 591]
         Sahāyo brāhmaṇo mayhaṁ bhariyaṁ ādāya puttakaṁ
         tayo janā samāgantvā āgacchuṁ pāhunāgataṁ.
         Sammodamāno tehi saha nisinno sakāssame
         dārako vaṭṭamanukkhipaṁ āsīvisamakopayi.
         Tato so vaṭṭagataṁ maggaṁ anvesanto kumārako
         āsīvisassa hatthena uttamaṅgaṁ parāmasi.
         Tassa āmasane kuddho sappo visabalassito
         kupito paramakopena aḍaṁsi dārakaṁ khaṇe.
         Saha daṭṭho ativisena dārako papati bhūmiyaṁ
         tenāhaṁ dukkhito āsiṁ mama vā hasitaṁ dukkhaṁ.
         Tyāhaṁ assāsayitvāna dukkhite sokasalline 1-
         paṭhamaṁ akāsiṁ kiriyaṁ aggaṁ saccavaruttamaṁ.
                  Sattāhamevāhaṁ pasannacitto
                  puññatthiko acariṁ brahmacariyaṁ
                  athāparaṁ yaṁ caritaṁ mamaṁ idaṁ
                  vassāni paññāsasamādhikāni.
                  Ākāmakovāhi ahañcarāmi
                  etena saccena suvatthi hotu
                  hataṁ visaṁ jīvatu yaññadatto.

  *  *  *  *  *  *
  Footnote:1 Ma. Yu. sokasallite.
-------------------------------------------------
[page 592]
         Saha sacce kate mayhaṁ visavegena vedhito
         abujjhitvāna vuṭṭhāsi arogo vāsi 1- māṇavo
         saccena me samo natthi esā me saccapāramīti.
                   Kaṇhadīpāyanacariyaṁ ekādasamaṁ.
                     Dvādasamaṁ < PTS. Cp , 34 >sutasomacariyaṁ
    [32] Punāparaṁ yadā homi sutasomo mahīpati
         gahito porisādena brāhmaṇe saṅgaraṁ sariṁ.
         Khattiyānaṁ ekasataṁ āvuṇitvā karatale
         ete sammamilāpetvā yaññatthe upanayī mamaṁ.
         Āpucchi maṁ porisādo kiṁ tvaṁ icchasi nissajaṁ
         yathāmatiṁ te kāhāmi yadi me tvaṁ punehisi.
         Tassa paṭisuṇitvāna pañhe āgamanaṁ mama
         upagantvā puraṁ rammaṁ rajjaṁ niyyādayiṁ tadā.
         Anussaritvā sataṁ dhammaṁ pubbakaṁ jinasevitaṁ
         brāhmaṇassa dhanaṁ datvā porisādaṁ upāgamiṁ.
         Natthi me saṁsayo tattha ghāṭayissati vā na vā
         saccavācānurakkhanto jīvitaṁ cajitumupāgamiṁ
         saccena me samo natthi esā me saccapāramīti.
                    Sutasomacariyaṁ dvādasamaṁ.

  *  *  *  *  *  *
  Footnote:1 Ma. Yu. cāsi.
-------------------------------------------------
[page 593]
                    Terasamaṁ suvaṇṇasāmacariyaṁ
    [33] Sāmo yadā vane āsiṁ sakkena abhinimmito
         pavane sīhabyagghehi mettāyamupanāmayiṁ.
         Sīhabyagghehi dīpīhi acchehi mahisehi ca
         pasadamigavarāhehi parivāretvā vane vasiṁ.
         Na maṁ koci uttasati napihaṁ bhāyāmi kassaci
         mettā balenupatthaddho ramāmi pavane tadāti.
                   Suvaṇṇasāmacariyaṁ terasamaṁ.
                   ------------------
                    Cuddasamaṁ < PTS. Cp , 35 >ekarājacariyaṁ
    [34] Punāparaṁ yadā homi ekarājāti vissuto
         paramaṁ sīlaṁ adhiṭṭhāya pasāsāmi mahāmahiṁ.
         Dasa kusalakammapathe vattāmi anavasesato
         catūhi saṅgahavatthūhi saṅgaṇhāmi mahājanaṁ.
         Evaṁ me appamattassa idha loke parattha ca
         dabbaseno upāgantvā acchindanto puraṁ mama.
         Rājūpajīve nigame sabalaṭṭhe saraṭṭhake
         sabbaṁ hatthagataṁ katvā kāsuyā nikkhaṇī mamaṁ.
         Amaccamaṇḍalaṁ rajjaṁ phītaṁ antepuraṁ mama
         acchinditvāna gahitaṁ piyaputtaṁva passahaṁ
         mettāya me samo natthi esā me mettāpāramīti.
                    Ekarājacariyaṁ cuddasamaṁ.
-------------------------------------------------
[page 594]
                   Paṇṇarasamaṁ mahālomahaṁsacariyaṁ
    [35] Susāne seyyaṁ kappemi chavaṭṭhikaṁ upanidhāya 1-
         gāmamaṇḍalā upāgantvā rūpaṁ dassenti nappakaṁ.
         Apare gandhañca mālañca bhojanaṁ vividhaṁ bahuṁ
         upāyanāni upanenti haṭṭhā saṁviggamānasā.
         Ye me dukkhaṁ upaharanti ye ca denti sukhaṁ mama
         sabbesaṁ samako homi dayā kopo na vijjati.
         Sukhadukkhe tulābhūto yasesu ayasesu ca
         sabbattha samako homi esā me upekkhāpāramīti.
                    Mahālomahaṁsacariyaṁ paṇṇarasamaṁ.
                         Tassuddānaṁ
         yudhañjayo somanasso ayogharabhisena ca
         soṇanando mūgaphakkho kapirājā saccasavhayo.
         Vaṭṭako maccharājā ca kaṇhadīpāyano isi
         sutasomo pure 2- āsi sāmo ca ekarājā 3- ca
         upekkhāpāramī āsi iti vuttaṁ mahesinā.
         Evaṁ bahuvidhaṁ dukkhaṁ sampattiñca bahūvidhaṁ
         bhavābhave anubhavitvā patto sambodhimuttamaṁ.
         Datvā dātabbakaṁ dānaṁ sīlaṁ pūretvā asesato
         nikkhammapāramiṁ gantvā patto sambodhimuttamaṁ.

  *  *  *  *  *  *
  Footnote:1 Ma. upanidhāyahaṁ. Yu. nidhāyahaṁ. 2 Ma. Yu. puna āsiṁ. 3 Ma. Yu. ekarājahu.
-------------------------------------------------
[page 595]
         Paṇḍite paripucchitvā viriyaṁ katvāna uttamaṁ
         khantiyā pāramiṁ gantvā patto sambodhimuttamaṁ.
         Katvā daḷhamadhiṭṭhānaṁ saccavācānurakkhiya
         mettāya pāramiṁ gantvā patto sambodhimuttamaṁ.
         Lābhālābhe yasāyase sammānanāvamānane
         sabbattha samako hutvā patto sambodhimuttamaṁ.
         Kosajjaṁ bhayato disvā viriyārambhañca khemato
         āraddhaviriyā hotha esā buddhānusāsanī.
         Vivādaṁ bhayato disvā avivādañca khemato
         samaggā sakhilā hotha esā buddhānusāsanī.
         Pamādaṁ bhayato disvā appamādañca khemato
         bhāvethaṭṭhaṅgikaṁ maggaṁ esā buddhānusāsanī.
           Itthaṁ sudaṁ bhagavā attano pubbacariyaṁ sambhāvayamāno
            buddhāpadāniyaṁ nāma dhammapariyāyaṁ abhāsitthāti.
                     Cariyāpiṭakaṁ niṭṭhitaṁ.
                          [1]-

  *  *  *  *  *  *
  Footnote:1 Yu. yasmā pana ayaṁ pāli paramparāya likkhitā
  vipallatthakkharā tasmā sāyaṁ suṭṭhu visodhitā
  paññāsī hoti nāmena anutherena dhīmatā
  sāsanṭaṭhitikāmena bahugandhesu āgataṁ
  atthaṁ saṁsanditvā mayā tassa tejena pāṇino
  samiddhasaṅkappā hontu devā rakkhantu sāsanaṁ.
  cariyāpiṭakapāli samattā.
-------------------------------------------------
[page 596]
                      Samodhānakathā 1-
    [36] Dasete pāramī honti dasete upapāramī
         paramatthā dasa honti bodhiyā paripācanā.
         Sivirājassa seṭṭhassa dānapāramitā bhave
         vessantaro ca velāmo bhavanti upapāramī.
         Akittivisayhadānena honti tā upapāramī
         kukkuṭasīlasaso bhūto paramatthā dānapāramī.
         Mahākapi ca chaddanto nāgo ca mātuposako
         sīlapāramitā yanti iti vuttaṁ mahesinā.
         Campeyyako bhūridatto sīlena upapāramī
         saṅkhapālo ca yo dhīro paramatthā sīlapāramī.
         Yudhañjayo ca govindo hatthipālo ca yo gharo
         bhallāti yo susāmo ca ..................
         Maghadevo nimi ceva hontetā upapāramī.
         Mahosatho dhanaraṭṭho kuṇḍalo cāpi taṇḍilo
         tittiro ca sakuṇo ca hontetā upapāramī.
         Vidhuraṁ sambhavaṁ paññāya ubhotā honti pāramī
         yo sisso ācariyaṁ porā suriyabrāhmaṇo mātaṅgo.

  *  *  *  *  *  *
  Footnote:1 Ma. Yu. samodhānakathā natthi.
-------------------------------------------------
[page 597]
         Sattubhastañca paramatthā etā ve paññāpāramī
         sīlavā viriyo rājā jātakaṁ jānakā vibhū.
         Daḷhaparakkamo āsi paramatthā viriyapāramī
         mahākapi pañca garukā viriyā honti pāramī.
         Dhammapālo kumāro ca khantiyā honti pāramī
         upapāramīti vuccanti dhammādhammikadaddavā.
         Khantivādena paramatthā khantipāramipūriyā
         buddhabhūmiṁ gavesanto akāsi dukkaraṁ bahuṁ.
         Tathūparisaccaguṇaṁ sasavaṭṭakajātakaṁ
         saccenagginibbāpito esā pāramitā bhave.
         Udake maccho bhavitvāna akāsi saccamuttamaṁ
         mahāmeghaṁ pavassesi esā me saccapāramī.
         Saccena nāvaṁ tāresi dhīro supārapaṇḍito
         visaṁ saccena ghāṭesi kaṇhadīpāyano isi.
         Saccena vānaro hutvā gaṅgā sotaṁ tarī tadā
         esā pāramitā satthu honti tā upapāramī.
         Sutasomo nāma rājā rakkhanto saccamuttamaṁ
         moceti ekasataṁ khatye paramatthā saccapāramī.
         Adhiṭṭhānena kiṁ chando pāramī bhavatī tadā
         duko mātaṅgayo ceva adhiṭṭhānaupapāramī.
-------------------------------------------------
[page 598]
         Mugaphakkhena paramatthā adhiṭṭhānaṁ āsi pāramī
         mahākaṇho ca mettāya tattha ca rājasodhanā.
         Esā duvidhā akkhātā mettāpāramitā bhave
         sīlena brahmadatto ca yo vāyaṁ gaṇḍitiṇḍako.
         Akāsi nando piyassa honti tā upapāramī
         ekarājena paramatthā natthi mettāya īdiso.
         Dve suvā upapāramī paramatthā lomahaṁsanaṁ
         etā dasa pāramī mayhaṁ paṭiveso aggabodhiyā.
         Dasato paramā natthi dasato natthi ūnakā
         anūnānadhikā sabbā pūritā dasapāramīti.
                     Samodhānakathā niṭṭhitā
                     cariyāpiṭakaṁ samattaṁ.
-------------------------------------------------
