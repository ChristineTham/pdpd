[page 001]
                    Vinayapiṭake bhikkhunīvibhaṅgo
                         ------
            namo tassa bhagavato arahato sammāsambuddhassa.
                      Paṭhamapārājikaṁ 1-
      [1] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sāḷho migāranattā
 bhikkhunīsaṅghassa vihāraṁ kattukāmo hoti. Athakho sāḷho
 migāranattā bhikkhuniyo upasaṅkamitvā etadavoca icchāmahaṁ
 ayye bhikkhunīsaṅghassa vihāraṁ kātuṁ detha me navakammikaṁ bhikkhuninti.
 Tena kho pana samayena catasso bhaginiyo bhikkhunīsu pabbajitā
 honti nandā nandavatī sundarīnandā thullanandāti. Tāsu sundarīnandā 2-
 bhikkhunī taruṇapabbajitā abhirūpā hoti dassanīyā pāsādikā
 paṇḍitā byattā medhāvinī dakkhā analasā tatrupāyāya vīmaṁsāya
 samannāgatā alaṁ kātuṁ alaṁ saṁvidhātuṁ. Athakho bhikkhunīsaṅgho sundarīnandaṁ
 bhikkhuniṁ sammannitvā sāḷhassa migāranattuno navakammikaṁ adāsi.
 Tena kho pana samayena sundarīnandā bhikkhunī sāḷhassa migāranattuno
 nivesanaṁ abhikkhaṇaṁ gacchati vāsiṁ detha pharasuṁ 3- detha kuṭhāriṁ 4- detha
 kuddālaṁ detha nikhādanaṁ dethāti. Sāḷhopi migāranattā bhikkhunūpassayaṁ

  *  *  *  *  *  *
  Footnote:1 ayaṁ sikkhāpadagaṇanā bhikkhūhi asādhāraṇāpattivasena veditabbā. 2 Ma. sabbattha
 sundarinandanāti dissati. 3 Ma. kudhāriṁ. 4 Ma. pharasuṁ.
-------------------------------------------------
[page 002]
 Abhikkhaṇaṁ gacchati katākataṁ jānituṁ. Te abhiṇhaṁ dassanena 1-
 paṭibaddhacittā ahesuṁ. Athakho sāḷho migāranattā sundarīnandaṁ
 bhikkhuniṁ dūsetuṁ okāsaṁ alabhamāno etadeva atthāya bhikkhunīsaṅghassa
 bhattaṁ akāsi. Athakho sāḷho migāranattā bhattagge āsanaṁ
 paññāpento ettakā bhikkhuniyo ayyāya sundarīnandāya
 vuḍḍhatarāti ekamantaṁ āsanaṁ paññāpesi ettakā navakatarāti ekamantaṁ
 āsanaṁ paññāpesi paṭicchanne okāse nikuḍḍe sundarīnandāya
 bhikkhuniyā āsanaṁ paññāpesi yathā therā bhikkhuniyo jāneyyuṁ
 navakānaṁ bhikkhunīnaṁ santike nisinnāti navakāpi bhikkhuniyo jāneyyuṁ
 therānaṁ bhikkhunīnaṁ santike nisinnāti. Athakho sāḷho migāranattā
 bhikkhunīsaṅghassa kālaṁ ārocāpesi kālo ayye niṭṭhitaṁ
 bhattanti. Sundarīnandā bhikkhunī sallakkhetvā na bahukato sāḷho
 migāranattā bhikkhunīsaṅghassa bhattaṁ akāsi maṁ so dūsetukāmo
 sacāhaṁ gamissāmi vissaro me bhavissatīti antevāsiniṁ bhikkhuniṁ 2-
 āṇāpesi gaccha me piṇḍapātaṁ nīhara yo ca maṁ pucchati
 gilānāti paṭivedehīti. Evaṁ ayyeti kho sā bhikkhunī sundarīnandāya
 bhikkhuniyā paccassosi. Tena kho pana samayena sāḷho migāranattā
 bahidvārakoṭṭhake ṭhito hoti sundarīnandaṁ bhikkhuniṁ paripucchanto 3-
 kahaṁ ayye ayyā sundarīnandā kahaṁ ayye ayyā sundarīnandāti.

  *  *  *  *  *  *
  Footnote:1 Ma. abhiṇhadassanena. 2 Yu. antevāsibhikkhuniṁ. Ma. antevāsiṁ bhikkhuniṁ.
 3 Ma. Yu. paṭipucchanto.
-------------------------------------------------
[page 003]
 Evaṁ vutte sundarīnandāya bhikkhuniyā antevāsinī bhikkhunī sāḷhaṁ
 migāranattāraṁ etadavoca gilānāvuso piṇḍapātaṁ nīharissāmīti.
 Athakho sāḷho migāranattā yaṁpāhaṁ 1- bhikkhunīsaṅghassa bhattaṁ
 akāsiṁ ayyāya sundarīnandāya kāraṇāti manusse āṇāpetvā
 bhikkhunīsaṅghaṁ bhattena parivisathāti vatvā yena bhikkhunūpassayo
 tenupasaṅkami. Tena kho pana samayena sundarīnandā bhikkhunī
 bahārāmakoṭṭhake ṭhitā hoti sāḷhaṁ migāranattāraṁ paṭimānentī.
 Addasā 2- kho sundarīnandā bhikkhunī sāḷhaṁ migāranattāraṁ dūrato va
 āgacchantaṁ disvāna upassayaṁ pavisitvā sasīsaṁ pārupitvā mañcake
 nipajji. Athakho sāḷho migāranattā yena sundarīnandā
 bhikkhunī tenupasaṅkami upasaṅkamitvā sundarīnandaṁ bhikkhuniṁ etadavoca
 kinte ayye aphāsu kissa nipannāsīti. Evaṁ hetaṁ āvuso
 hoti yā anicchantaṁ icchatīti. Kyāhantaṁ ayye na
 icchissāmi apicāhaṁ okāsaṁ na labhāmi taṁ dūsetunti avassuto
 avassutāya sundarīnandāya bhikkhuniyā kāyasaṁsaggaṁ samāpajji. Tena
 kho pana samayena aññatarā bhikkhunī jarādubbalā caraṇagilānā
 sundarīnandāya bhikkhuniyā avidūre nipannā hoti. Addasā kho sā
 bhikkhunī sāḷhaṁ migāranattāraṁ [3]- avassutāya sundarīnandāya bhikkhuniyā

  *  *  *  *  *  *
  Footnote:1 ito paraṁ atthāyāti tesu potthakesu dissati. 2 Ma. Yu. addasa. 3 Ma. Yu. ito
 paraṁ avassutanti tesu potthakesu dissati.
-------------------------------------------------
[page 004]
 Kāyasaṁsaggaṁ samāpajjantaṁ disvāna ujjhāyati khīyati vipāceti kathaṁ
 hi nāma ayyā sundarīnandā avassutā avassutassa purisapuggalassa
 kāyasaṁsaggaṁ sādiyissatīti. < PTS. Vin IV , 213 >Athakho sā bhikkhunī bhikkhunīnaṁ etamatthaṁ
 ārocesi. Yā tā bhikkhuniyo appicchā santuṭṭhā lajjiniyo
 kukkuccikā sikkhākāmā tā ujjhāyanti khīyanti vipācenti kathaṁ
 hi nāma ayyā sundarīnandā avassutā avassutassa purisapuggalassa
 kāyasaṁsaggaṁ sādiyissatīti. Athakho tā bhikkhuniyo bhikkhūnaṁ etamatthaṁ
 ārocesuṁ. Te bhikkhū ujjhāyanti khīyanti vipācenti kathaṁ hi
 nāma sundarīnandā bhikkhunī avassutā avassutassa purisapuggalassa
 kāyasaṁsaggaṁ sādiyissatīti. Athakho te bhikkhū bhagavato etamatthaṁ
 ārocesuṁ. Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
 sundarīnandā bhikkhunī avassutā avassutassa purisapuggalassa kāyasaṁsaggaṁ
 sādiyatīti 1-. Saccaṁ bhagavāti. Vigarahi buddho bhagavā ananucchavikaṁ 2-
 bhikkhave sundarīnandāya bhikkhuniyā ananulomikaṁ appaṭirūpaṁ assāmaṇakaṁ
 akappiyaṁ akaraṇīyaṁ kathaṁ hi nāma bhikkhave sundarīnandā bhikkhunī avassutā
 avassutassa purisapuggalassa kāyasaṁsaggaṁ sādiyissati netaṁ bhikkhave
 appasannānaṁ vā pasādāya pasannānaṁ vā bhiyyobhāvāya athakhvetaṁ 3-

  *  *  *  *  *  *
  Footnote:1 Ma. Yu. sādiyīti. 2 Ma. Yu. ananucchaviyaṁ. 3 Ma. Yu. athakho taṁ.
-------------------------------------------------
[page 005]
 Bhikkhave appasannānañceva appasādāya pasannānañca ekaccānaṁ
 aññathattāyāti. Athakho bhagavā sundarīnandaṁ bhikkhuniṁ anekapariyāyena
 vigarahitvā dubbharatāya dupposatāya mahicchatāya asantuṭṭhatāya 1-
 saṅgaṇikāya kosajjassa avaṇṇaṁ bhāsitvā anekapariyāyena subharatāya
 suposatāya appicchassa 2- santuṭṭhassa sallekhassa dhūtassa pāsādikassa
 apacayassa viriyārambhassa vaṇṇaṁ bhāsitvā bhikkhūnaṁ tadanucchavikaṁ
 tadanulomikaṁ dhammiṁ kathaṁ katvā bhikkhū āmantesi tenahi bhikkhave
 bhikkhunīnaṁ sikkhāpadaṁ paññāpessāmi dasa atthavase paṭicca saṅghasuṭṭhutāya
 saṅghaphāsutāya dummaṅkūnaṁ bhikkhunīnaṁ niggahāya pesalānaṁ
 bhikkhunīnaṁ phāsuvihārāya diṭṭhadhammikānaṁ āsavānaṁ saṁvarāya samparāyikānaṁ
 āsavānaṁ paṭighātāya appasannānaṁ pasādāya pasannānaṁ
 bhiyyobhāvāya saddhammaṭṭhitiyā vinayānuggahāya evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 avassutā avassutassa purisapuggalassa adhakkhakaṁ ubbhajānumaṇḍalaṁ
 āmasanaṁ vā parāmasanaṁ vā gahaṇaṁ vā chupanaṁ vā paṭipīḷanaṁ vā
 sādiyeyya ayampi pārājikā hoti asaṁvāsā ubbhajānumaṇḍalikāti.
      [2] < PTS. Vin IV , 214 >Yā panāti yā yādisā yathāyuttā yathājaccā yathānāmā
 yathāgottā yathāsīlā yathāvihārinī yathāgocarā therā vā navā vā
 majjhimā vā esā vuccati yā panāti. Bhikkhunīti bhikkhakāti

  *  *  *  *  *  *
  Footnote:1 Ma. Yu. asantuṭṭhiyā. 2 Ma. Yu. appicchatāya santuṭṭhiyā.
-------------------------------------------------
[page 006]
 Bhikkhunī bhikkhācariyaṁ ajjhupagatāti bhikkhunī bhinnapaṭadharāti bhikkhunī
 samaññāya bhikkhunī paṭiññāya bhikkhunī ehi bhikkhunīti bhikkhunī
 tīhi saraṇagamanehi upasampannāti bhikkhunī bhadrāti bhikkhunī 1- sārāti
 bhikkhunī 2- sekkhāti bhikkhunī 3- asekkhāti bhikkhunī 4- samaggena
 ubhatosaṅghena ñatticatutthena kammena akuppena ṭhānārahena upasampannāti
 bhikkhunī tatra 5- yāyaṁ bhikkhunī samaggena ubhatosaṅghena
 ñatticatutthena kammena akuppena ṭhānārahena upasampannā ayaṁ
 imasmiṁ atthe adhippetā bhikkhunīti. Avassutā nāma sārattā
 apekkhavatī 6- paṭibaddhacittā. Avassuto nāma sāratto apekkhavā
 paṭibaddhacitto. Purisapuggalo nāma manussapuriso na yakkho na peto
 na tiracchānagato viññū paṭibalo kāyasaṁsaggaṁ samāpajjituṁ.
 Adhakkhakanti heṭṭhakkhakaṁ. Ubbhajānumaṇḍalanti uparijānumaṇḍalaṁ.
 Āmasanaṁ nāma āmaṭṭhamattaṁ. Parāmasanaṁ nāma ito cito ca
 sañcopanaṁ. Gahaṇaṁ nāma gahitamattaṁ. Chupanaṁ nāma phuṭṭhamattaṁ.
 Paṭipīḷanaṁ vā sādiyeyyāti aṅgaṁ gahetvā nipīḷanaṁ sādiyati.
 Ayampīti purimāyo upādāya vuccati. Pārājikā hotīti seyyathāpi
 nāma puriso sīsacchinno abhabbo tena sarīrabandhanena jīvituṁ evameva
 bhikkhunī avassutā avassutassa purisapuggalassa adhakkhakaṁ ubbhajānumaṇḍalaṁ

  *  *  *  *  *  *
  Footnote:1 Ma. Yu. bhadrā bhikkhunī. 2 Ma. Yu. sārā bhikkhunī. 3 sekhā bhikkhunī.
 4 asekhā bhikkhunī. 5 Ma. tatrāyaṁ. 6 Ma. Yu. apekkhavā.
-------------------------------------------------
[page 007]
 Āmasanaṁ vā parāmasanaṁ vā gahaṇaṁ vā chupanaṁ vā paṭipīḷanaṁ vā
 sādiyantī assamaṇī hoti asakyadhītā tena vuccati pārājikā
 hotīti. Asaṁvāsāti saṁvāso nāma ekakammaṁ ekuddeso samasikkhātā 1-
 eso saṁvāso nāma so tāya saddhiṁ natthi tena vuccati
 asaṁvāsāti.
      [3] Ubhato avassute adhakkhakaṁ ubbhajānumaṇḍalaṁ kāyena kāyaṁ
 āmasati āpatti pārājikassa. Kāyena kāyapaṭibaddhaṁ āmasati
 āpatti thullaccayassa. Kāyapaṭibaddhena kāyaṁ āmasati āpatti
 thullaccayassa. Kāyapaṭibaddhena kāyapaṭibaddhaṁ āmasati āpatti
 dukkaṭassa. Nissaggiyena kāyaṁ < PTS. Vin IV , 215 >āmasati āpatti dukkaṭassa.
 Nissaggiyena kāyapaṭibaddhaṁ āmasati āpatti dukkaṭassa. Nissaggiyena
 nissaggiyaṁ āmasati āpatti dukkaṭassa.
      [4] Ubbhakkhakaṁ adhojānumaṇḍalaṁ kāyena kāyaṁ āmasati āpatti
 thullaccayassa. Kāyena kāyapaṭibaddhaṁ āmasati āpatti
 dukkaṭassa. Kāyapaṭibaddhena kāyaṁ āmasati āpatti dukkaṭassa.
 Kāyapaṭibaddhena kāyapaṭibaddhaṁ āmasati āpatti dukkaṭassa.
 Nissaggiyena kāyaṁ āmasati āpatti dukkaṭassa. Nissaggiyena
 kāyapaṭibaddhaṁ āmasati āpatti dukkaṭassa. Nissaggiyena nissaggiyaṁ
 āmasati āpatti dukkaṭassa.
      [5] Ekato avassute adhakkhakaṁ ubbhajānumaṇḍalaṁ kāyena kāyaṁ

  *  *  *  *  *  *
  Footnote:1 Ma. samasikkhatā.
-------------------------------------------------
[page 008]
 Āmasati āpatti thullaccayassa. Kāyena kāyapaṭibaddhaṁ āmasati
 āpatti dukkaṭassa. Kāyapaṭibaddhena kāyaṁ āmasati āpatti
 dukkaṭassa. Kāyapaṭibaddhena kāyapaṭibaddhaṁ āmasati āpatti
 dukkaṭassa. Nissaggiyena kāyaṁ āmasati āpatti dukkaṭassa.
 Nissaggiyena kāyapaṭibaddhaṁ āmasati āpatti dukkaṭassa.
 Nissaggiyena nissaggiyaṁ āmasati āpatti dukkaṭassa.
      [6] Ubbhakkhakaṁ adhojānumaṇḍalaṁ kāyena kāyaṁ āmasati
 āpatti dukkaṭassa. Kāyena kāyapaṭibaddhaṁ āmasati āpatti
 dukkaṭassa. Kāyapaṭibaddhena kāyaṁ āmasati āpatti dukkaṭassa.
 Kāyapaṭibaddhena kāyapaṭibaddhaṁ āmasati āpatti dukkaṭassa.
 Nissaggiyena kāyaṁ āmasati āpatti dukkaṭassa. Nissaggiyena
 kāyapaṭibaddhaṁ āmasati āpatti dukkaṭassa. Nissaggiyena
 nissaggiyaṁ āmasati āpatti dukkaṭassa.
      [7] Ubhato avassute yakkhassa vā petassa vā paṇḍakassa vā
 tiracchānagatamanussaviggahassa vā adhakkhakaṁ ubbhajānumaṇḍalaṁ kāyena
 kāyaṁ āmasati āpatti thullaccayassa. Kāyena kāyapaṭibaddhaṁ
 āmasati āpatti dukkaṭassa. Kāyapaṭibaddhena kāyaṁ āmasati
 āpatti dukkaṭassa. Kāyapaṭibaddhena kāyapaṭibaddhaṁ āmasati
 āpatti dukkaṭassa. Nissaggiyena kāyaṁ āmasati āpatti
 dukkaṭassa. Nissaggiyena kāyapaṭibaddhaṁ āmasati āpatti dukkaṭassa.
-------------------------------------------------
[page 009]
 Nissaggiyena nissaggiyaṁ āmasati āpatti dukkaṭassa.
      [8] Ubbhakkhakaṁ adhojānumaṇḍalaṁ kāyena kāyaṁ āmasati āpatti
 dukkaṭassa. Kāyena kāyapaṭibaddhaṁ āmasati āpatti dukkaṭassa.
 Kāyapaṭibaddhena kāyaṁ āmasati āpatti dukkaṭassa. Kāyapaṭibaddhena
 kāyapaṭibaddhaṁ āmasati āpatti dukkaṭassa. Nissaggiyena kāyaṁ
 āmasati āpatti dukkaṭassa. Nissaggiyena kāyapaṭibaddhaṁ āmasati
 āpatti dukkaṭassa. Nissaggiyena nissaggiyaṁ āmasati āpatti
 dukkaṭassa.
      [9] Ekato avassute adhakkhakaṁ ubbhajānumaṇḍalaṁ kāyena kāyaṁ
 āmasati āpatti dukkaṭassa. Kāyena kāyapaṭibaddhaṁ āmasati
 āpatti dukkaṭassa. Kāyapaṭibaddhena kāyaṁ āmasati āpatti
 dukkaṭassa. Kāyapaṭibaddhena kāyapaṭibaddhaṁ āmasati āpatti
 dukkaṭassa. Nissaggiyena kāyaṁ āmasati āpatti dukkaṭassa.
 Nissaggiyena kāyapaṭibaddhaṁ āmasati āpatti dukkaṭassa.
 Nissaggiyena nissaggiyaṁ āmasati āpatti dukkaṭassa.
      [10] Ubbhakkhakaṁ adhojānumaṇḍalaṁ kāyena kāyaṁ āmasati
 āpatti dukkaṭassa. Kāyena kāyapaṭibaddhaṁ āmasati āpatti
 dukkaṭassa. Kāyapaṭibaddhena kāyaṁ āmasati āpatti dukkaṭassa.
 Kāyapaṭibaddhena kāyapaṭibaddhaṁ āmasati āpatti dukkaṭassa.
 Nissaggiyena kāyaṁ āmasati āpatti dukkaṭassa. Nissaggiyena
-------------------------------------------------
[page 010]
 Kāyapaṭibaddhaṁ āmasati āpatti dukkaṭassa. Nissaggiyena nissaggiyaṁ
 āmasati āpatti dukkaṭassa.
      [11] Anāpatti asañcicca asatiyā ajānantiyā asādiyantiyā
 ummattikāya khittacittāya vedanaṭṭāya ādikammikāyāti.
                    Paṭhamapārājikaṁ niṭṭhitaṁ.
                       ----------
-------------------------------------------------
[page 011]
                        Dutiyapārājikaṁ
      [12] < PTS. Vin IV , 216 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sundarīnandā
 bhikkhunī sāḷhena migāranattunā gabbhinī hoti. Yāva gabbho taruṇo
 ahosi tāva chādesi. Paripakke gabbhe vibbhamitvā vijāyi. Bhikkhuniyo
 thullanandaṁ bhikkhuniṁ etadavocuṁ sundarīnandā kho ayye aciravibbhantā
 vijātā kacci no sā bhikkhunīyeva samānā gabbhinīti.
 Evaṁ ayyeti. Kissa pana tvaṁ ayye jānaṁ pārājikaṁ dhammaṁ
 ajjhāpannaṁ bhikkhuniṁ neva attanā paṭicodesi na gaṇassa ārocesīti.
 Yo etissā avaṇṇo mayheso avaṇṇo yā etissā
 akitti mayhesā akitti yo etissā ayaso mayheso
 ayaso yo etissā alābho mayheso alābho kyāhaṁ ayye
 attano avaṇṇaṁ attano akittiṁ attano ayasaṁ attano alābhaṁ
 paresaṁ ārocessāmīti. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma ayyā thullanandā
 jānaṁ pārājikaṁ dhammaṁ ajjhāpannaṁ bhikkhuniṁ neva attanā
 paṭicodessati na gaṇassa ārocessatīti. Athakho tā bhikkhuniyo
 bhikkhūnaṁ etamatthaṁ ārocesuṁ. Bhikkhū bhagavato etamatthaṁ ārocesuṁ.
 Athakho bhagavā etasmiṁ nidāne etasmiṁ pakaraṇe bhikkhusaṅghaṁ
-------------------------------------------------
[page 012]
 Sannipātāpetvā dhammiṁ kathaṁ katvā bhikkhū paṭipucchi saccaṁ kira bhikkhave
 thullanandā bhikkhunī jānaṁ pārājikaṁ dhammaṁ ajjhāpannaṁ bhikkhuniṁ neva
 attanā paṭicodeti 1- na gaṇassa ārocetīti 2-. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 jānaṁ pārājikaṁ dhammaṁ ajjhāpannaṁ bhikkhuniṁ neva attanā
 paṭicodessati na gaṇassa ārocessati netaṁ bhikkhave appasannānaṁ vā
 pasādāya pasannānaṁ vā bhiyyobhāvāya athakhvetaṁ 3- bhikkhave
 appasannānañceva appasādāya pasannānañca ekaccānaṁ aññathattāyāti
 .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī jānaṁ pārājikaṁ dhammaṁ ajjhāpannaṁ
 bhikkhuniṁ neva attanā paṭicodeyya na gaṇassa āroceyya yadā
 ca sā ṭhitā vā assa cutā vā nāsitā vā avasaṭā 4- vā sā
 pacchā evaṁ vadeyya pubbe vāhaṁ ayye saññāsiṁ etaṁ bhikkhuniṁ
 evarūpā ca evarūpā ca sā bhaginīti < PTS. Vin IV , 217 >no ca kho attanā
 paṭicodessaṁ na gaṇassa ārocessanti ayampi pārājikā
 hoti asaṁvāsā vajjapaṭicchādikāti 5-.
      [13] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Jānāti nāma sāmaṁ vā jānāti

  *  *  *  *  *  *
  Footnote:1 Ma. Yu. paṭicodesi. 2 Ma. Yu. ārocesīti. 3 Ma. athakho taṁ. 4 Ma.
 avassaṭā. 5 vajjappaṭicchādikāti amhākaṁ mati.
-------------------------------------------------
[page 013]
 Aññe vā tassā ārocenti sā vā āroceti. Pārājikaṁ dhammaṁ
 ajjhāpannanti aṭṭhannaṁ pārājikānaṁ aññataraṁ pārājikaṁ ajjhāpannaṁ.
 Neva attanā paṭicodeyyāti na sayaṁ codeyya. Na gaṇassa
 āroceyyāti na aññāsaṁ bhikkhunīnaṁ āroceyya.
      [14] Yadā 1- ca sā ṭhitā vā assāti ṭhitā nāma saliṅge
 ṭhitā vuccati. Cutā nāma kālakatā 2- vuccati. Nāsitā nāma
 sayaṁ vā vibbhantā hoti aññehi 3- vā nāsitā. Avasaṭā nāma
 titthāyatanaṁ saṅkantā vuccati.
      [15] Sā pacchā evaṁ vadeyya pubbe vāhaṁ ayye aññāsiṁ
 etaṁ bhikkhuniṁ evarūpā ca evarūpā ca sā bhaginīti. No ca kho
 attanā paṭicodessanti 4- na sayaṁ codessaṁ. Na gaṇassa ārocessanti 5-
 na aññāsaṁ bhikkhunīnaṁ ārocessaṁ 6-.
      [16] Ayampīti purimāyo upādāya vuccati. Pārājikā hotīti
 seyyathāpi nāma paṇḍupalāso bandhanā pamutto abhabbo
 haritattāya evameva bhikkhunī jānaṁ pārājikaṁ dhammaṁ ajjhāpannaṁ
 bhikkhuniṁ neva attanā paṭicodessāmi na gaṇassa ārocessāmīti
 dhuraṁ nikkhittamatte assamaṇī hoti asakyadhītā tena vuccati

  *  *  *  *  *  *
  Footnote:1 Ma. Yu. yadā ca sā ṭhitā vā assa cutā vāti ṭhitā nāma. 2 Ma. Yu. kālaṁkatā.
 3 aññāhīti amhākaṁ khanti. 4 Ma. Yu. paṭicodeyyanti sayaṁ vā na codeyyaṁ.
 5 Ma. Yu. āroceyyanti. 6 Ma. Yu. āroceyyaṁ.
-------------------------------------------------
[page 014]
 Pārājikā hotīti. Asaṁvāsāti saṁvāso nāma ekakammaṁ ekuddeso
 samasikkhātā eso saṁvāso nāma so tāya saddhiṁ natthi tena
 vuccati asaṁvāsāti.
      [17] Anāpatti saṅghassa bhaṇḍanaṁ vā kalaho vā viggaho vā
 vivādo vā bhavissatīti nāroceti saṅghabhedo vā saṅgharāji vā
 bhavissatīti nāroceti ayaṁ kakkhalā pharusā jīvitantarāyaṁ vā
 brahmacariyantarāyaṁ vā karissatīti nāroceti aññā paṭirūpā
 bhikkhuniyo apassantī nāroceti na chādetukāmā nāroceti
 paññāyissati sakena kammenāti nāroceti ummattikāya
 ādikammikāyāti.
                    Dutiyapārājikaṁ niṭṭhitaṁ.
                        --------
-------------------------------------------------
[page 015]
                        Tatiyapārājikaṁ
      [18] < PTS. Vin IV , 218 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā bhikkhunī
 samaggena saṅghena ukkhittaṁ ariṭṭhaṁ bhikkhuṁ gandhabādhipubbaṁ 1- anuvattati.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma ayyā thullanandā samaggena saṅghena
 ukkhittaṁ ariṭṭhaṁ bhikkhuṁ gandhabādhipubbaṁ anuvattissatīti .pe.
 Saccaṁ kira bhikkhave thullanandā bhikkhunī samaggena saṅghena ukkhittaṁ
 ariṭṭhaṁ gandhabādhipubbaṁ anuvattatīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave thullanandā bhikkhunī samaggena
 saṅghena ukkhittaṁ ariṭṭhaṁ gandhabādhipubbaṁ anuvattissati netaṁ bhikkhave
 appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī samaggena
 saṅghena ukkhittaṁ bhikkhuṁ dhammena vinayena satthusāsanena anādaraṁ
 appaṭikāraṁ akatasahāyaṁ tamanuvatteyya sā bhikkhunī bhikkhunīhi
 evamassa vacanīyā eso kho ayye bhikkhu samaggena saṅghena
 ukkhitto dhammena vinayena satthusāsanena anādaro appaṭikāro
 akatasahāyo māyye etaṁ bhikkhuṁ anuvattīti evañca sā bhikkhunī
 bhikkhunīhi vuccamānā tatheva paggaṇheyya sā bhikkhunī bhikkhunīhi

  *  *  *  *  *  *
  Footnote:1 Ma. Yu. gaddhabādhipubbaṁ. sabbattha evaṁ ñātabbaṁ.
-------------------------------------------------
[page 016]
 Yāvatatiyaṁ samanubhāsitabbā tassa paṭinissaggāya yāvatatiyañce
 samanubhāsiyamānā taṁ paṭinissajjeyya iccetaṁ kusalaṁ no ce
 paṭinissajjeyya ayampi pārājikā hoti asaṁvāsā ukkhittānuvattikāti.
      [19] Yā panāti yā yādisā .pe. Ayaṁ imasmiṁ atthe
 adhippetā bhikkhunīti. Samaggo nāma saṅgho samānasaṁvāsako samānasīmāyaṁ
 ṭhito. Ukkhitto nāma āpattiyā adassane 1- vā appaṭikamme 2-
 vā appaṭinissagge 3- vā ukkhitto. Dhammena vinayenāti
 yena dhammena yena vinayena. Satthusāsanenāti jinasāsanena buddhasāsanena.
 Anādaro nāma saṅghaṁ vā [4]- puggalaṁ vā kammaṁ vā nādiyati.
 Appaṭikāro nāma ukkhitto anosārito. < PTS. Vin IV , 219 >Akatasahāyo nāma
 samānasaṁvāsakā bhikkhū vuccanti sahāyā so tehi saddhiṁ natthi
 tena vuccati akatasahāyoti. Tamanuvatteyyāti yaṁdiṭṭhiko so 5-
 hoti yaṁkhantiko yaṁruciko sāpi taṁdiṭṭhikā hoti taṁkhantikā taṁrucikā.
      [20] Sā bhikkhunīti yā sā ukkhittānuvattikā bhikkhunī. Bhikkhunīhīti
 aññāhi bhikkhunīhi. Yā passanti yā suṇanti tāhi vattabbā
 eso kho ayye bhikkhu samaggena saṅghena ukkhitto dhammena vinayena
 satthusāsanena anādaro appaṭikāro akatasahāyo māyye etaṁ

  *  *  *  *  *  *
  Footnote:1-2-3 marammayuropiyapotthakesu ime pāṭhā tatiyāvibhattivasena katā.
 4 Ma. Yu. gaṇaṁ vā. 5 so yaṁdiṭṭhikoti evaṁ kammena bhavitabbaṁ.
-------------------------------------------------
[page 017]
 Bhikkhuṁ anuvattīti. Dutiyampi vattabbā tatiyampi vattabbā. Sace
 paṭinissajjati iccetaṁ kusalaṁ no ce paṭinissajjati āpatti
 dukkaṭassa. Sutvā na vadanti āpatti dukkaṭassa. Sā bhikkhunī
 saṅghamajjhaṁpi ākaḍḍhitvā vattabbā eso kho ayye bhikkhu
 samaggena saṅghena ukkhitto dhammena vinayena satthusāsanena anādaro
 appaṭikāro akatasahāyo māyye etaṁ bhikkhuṁ anuvattīti. Dutiyampi
 vattabbā tatiyampi vattabbā. Sace paṭinissajjati iccetaṁ kusalaṁ
 no ce paṭinissajjati āpatti dukkaṭassa.
      [21] Sā bhikkhunī samanubhāsitabbā. Evañca pana bhikkhave
 samanubhāsitabbā. Byattāya bhikkhuniyā paṭibalāya saṅgho ñāpetabbo
 suṇātu me ayye saṅgho ayaṁ itthannāmā bhikkhunī samaggena saṅghena
 ukkhittaṁ bhikkhuṁ dhammena vinayena satthusāsanena anādaraṁ appaṭikāraṁ
 akatasahāyaṁ tamanuvattati sā taṁ vatthuṁ nappaṭinissajjati. Yadi saṅghassa
 pattakaslaṁ saṅgho itthannāmaṁ bhikkhuniṁ samanubhāseyya tassa vatthussa
 paṭinissaggāya. Esā ñatti. Suṇātu me ayye saṅgho ayaṁ
 itthannāmā bhikkhunī samaggena saṅghena ukkhittaṁ bhikkhuṁ dhammena vinayena
 satthusāsanena anādaraṁ appaṭikāraṁ akatasahāyaṁ tamanuvattati sā taṁ
 vatthuṁ nappaṭinissajjati. Saṅgho itthannāmaṁ bhikkhuniṁ samanubhāsati tassa
 vatthussa paṭinissaggāya. Yassā ayyāya khamati itthannāmāya
 bhikkhuniyā samanubhāsanā tassa vatthussa paṭinissaggāya sā tuṇhassa
-------------------------------------------------
[page 018]
 Yassā nakkhamati sā bhāseyya. Dutiyampi etamatthaṁ vadāmi
 .pe. Tatiyampi etamatthaṁ vadāmi .pe. Samanubhaṭṭhā saṅghena
 itthannāmā bhikkhunī tassa vatthussa paṭinissaggāya. Khamati saṅghassa
 tasmā tuṇhī. Evametaṁ dhārayāmīti.
      [22] Ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti pārājikassa.
      [23] Ayampīti purimāyo upādāya vuccati. Pārājikā hotīti
 seyyathāpi nāma puthusilā dvedhā bhinnā appaṭisandhikā hoti
 evameva bhikkhunī yāvatatiyaṁ < PTS. Vin IV , 220 >samanubhāsiyamānā appaṭinissajjantī
 assamaṇī hoti asakyadhītā tena vuccati pārājikā hotīti.
 Asaṁvāsāti saṁvāso nāma ekakammaṁ ekuddeso samasikkhātā eso
 saṁvāso nāma so tāya saddhiṁ natthi tena vuccati asaṁvāsāti.
      [24] Dhammakamme dhammakammasaññā nappaṭinissajjati āpatti
 pārājikassa. Dhammakamme vematikā nappaṭinissajjati āpatti
 pārājikassa. Dhammakamme adhammakammasaññā nappaṭinissajjati
 āpatti pārājikassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa. Adhammakamme
 adhammakammasaññā āpatti dukkaṭassa.
      [25] Anāpatti asamanubhāsantiyā paṭinissajjantiyā ummattikāya
 ādikammikāyāti.
                    Tatiyapārājikaṁ niṭṭhitaṁ.
-------------------------------------------------
[page 019]
                       Catutthapārājikaṁ
      [26] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo [1]- avassutassa purisapuggalassa hatthagahaṇaṁpi sādiyanti
 saṅghāṭikaṇṇagahaṇaṁpi sādiyanti santiṭṭhantipi sallapantipi saṅketaṁpi
 gacchanti purisassapi abbhāgamanaṁ sādiyanti channaṁpi anupavisanti kāyaṁpi
 tadatthāya upasaṁharanti etassa asaddhammassa paṭisevanatthāya.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma chabbaggiyā bhikkhuniyo avassutā avassutassa
 purisapuggalassa hatthagahaṇaṁpi sādiyissanti saṅghāṭikaṇṇagahaṇaṁpi
 sādiyissanti santiṭṭhissantipi 2- sallapissantipi saṅketaṁpi gacchissanti
 purisassapi abbhāgamanaṁ sādiyissanti channaṁpi anupavisissanti kāyaṁpi
 tadatthāya upasaṁharissanti etassa asaddhammassa paṭisevanatthāyāti
 .pe. Saccaṁ kira bhikkhave chabbaggiyā bhikkhuniyo avassutā
 avassutassa purisapuggalassa hatthagahaṇaṁpi sādiyanti saṅghāṭikaṇṇagahaṇaṁpi
 sādiyanti santiṭṭhantipi sallapantipi saṅketaṁpi gacchanti purisassapi
 abbhāgamanaṁ sādiyanti channaṁpi anupavisanti kāyaṁpi tadatthāya
 upasaṁharanti etassa asaddhammassa paṭisevanatthāyāti. Saccaṁ bhagavāti.

  *  *  *  *  *  *
  Footnote:1 Ma. avassutā. 2 saṇṭhassantipīti amhākaṁ mati.
-------------------------------------------------
[page 020]
 Vigarahi buddho bhagavā kathaṁ hi nāma bhikkhave chabbaggiyā bhikkhuniyo
 avassutā avassutassa purisapuggalassa hatthagahaṇaṁpi sādiyissanti
 saṅghāṭikaṇṇagahaṇaṁpi sādiyissanti santiṭṭhissantipi sallapissantipi
 saṅketaṁpi gacchanti purisassapi abbhāgamanaṁ sādiyissanti channaṁpi
 anupavisissanti kāyaṁpi tadatthāya upasaṁharissanti etassa asaddhammassa
 paṭisevanatthāya netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī avassutā avassutassa purisapuggalassa hatthagahaṇaṁ vā
 sādiyeyya saṅghāṭikaṇṇagahaṇaṁ vā sādiyeyya santiṭṭheyya vā
 sallapeyya vā saṅketaṁ < PTS. Vin IV , 221 >vā gaccheyya purisassa vā abbhāgamanaṁ
 sādiyeyya channaṁ vā anupaviseyya kāyaṁ vā tadatthāya upasaṁhareyya
 etassa asaddhammassa paṭisevanatthāya ayampi pārājikā hoti
 asaṁvāsā aṭṭhavatthukāti.
      [27] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Avassutā nāma sārattā
 apekkhavatī 1- paṭibaddhacittā. Avassuto nāma sāratto apekkhavā
 paṭibaddhacitto. Purisapuggalo nāma manussapuriso na yakkho na
 peto na tiracchānagato viññū paṭibalo kāyasaṁsaggaṁ samāpajjituṁ.

  *  *  *  *  *  *
  Footnote:1 Ma. Yu. apekkhavā.
-------------------------------------------------
[page 021]
 Hatthagahaṇaṁ vā sādiyeyyāti hattho nāma kappuraṁ upādāya yāva
 agganakhā. Etassa asaddhammassa paṭisevanatthāya ubbhakkhakaṁ
 adhojānumaṇḍalaṁ gahaṇaṁ sādiyati āpatti thullaccayassa. Saṅghāṭikaṇṇagahaṇaṁ
 vā sādiyeyyāti etassa asaddhammassa paṭisevanatthāya
 nivatthaṁ vā pārutaṁ vā gahaṇaṁ sādiyati āpatti thullaccayassa.
 Santiṭṭheyya vāti etassa asaddhammassa paṭisevanatthāya
 purisassa hatthapāse tiṭṭhati āpatti thullaccayassa. Sallapeyya
 vāti etassa asaddhammassa paṭisevanatthāya purisassa hatthapāse
 ṭhitā sallapati āpatti thullaccayassa. Saṅketaṁ vā gaccheyyāti
 etassa asaddhammassa paṭisevanatthāya purisena itthannāmaṁ okāsaṁ
 āgacchāti vuttā gacchati pade pade āpatti dukkaṭassa
 purisassa hatthapāsaṁ okkantamatte āpatti thullaccayassa. Purisassa
 vā abbhāgamanaṁ sādiyeyyāti etassa asaddhammassa paṭisevanatthāya
 purisassa abbhāgamanaṁ sādiyati āpatti dukkaṭassa hatthapāsaṁ
 okkantamatte āpatti thullaccayassa. Channaṁ vā anupaviseyyāti
 etassa asaddhammassa paṭisevanatthāya yena kenaci paṭicchannaṁ
 okāsaṁ paviṭṭhamatte āpatti thullaccayassa. Kāyaṁ vā tadatthāya
 upasaṁhareyyāti etassa asaddhammassa paṭisevanatthāya purisassa hatthapāse
 ṭhitā kāyaṁ upasaṁharati āpatti thullaccayassa.
      [28] Ayampīti purimāyo upādāya vuccati. Pārājikā hotīti
-------------------------------------------------
[page 022]
 Seyyathāpi nāma tālo matthakacchinno abhabbo punaviruḷhiyā evameva
 bhikkhunī aṭṭhamaṁ < PTS. Vin IV , 222 >vatthuṁ paripūrentī assamaṇī hoti asakyadhītā tena
 vuccati pārājikā hotīti. Asaṁvāsāti saṁvāso nāma ekakammaṁ
 ekuddeso samasikkhātā eso saṁvāso nāma so tāya saddhiṁ
 natthi tena vuccati asaṁvāsāti.
      [29] Anāpatti asañcicca asatiyā ajānantiyā asādiyantiyā
 ummattikāya khittacittāya vedanaṭṭāya ādikammikāyāti.
                    Catutthapārājikaṁ niṭṭhitaṁ.
                        ---------
      [30] Uddiṭṭhā kho ayyāyo aṭṭha pārājikā dhammā yesaṁ
 bhikkhunī aññataraṁ vā aññataraṁ vā āpajjitvā na labhati bhikkhunīhi
 saddhiṁ saṁvāsaṁ yathā pure tathā pacchā pārājikā hoti
 asaṁvāsā. Tatthayyāyo pucchāmi kaccittha parisuddhā. Dutiyampi
 pucchāmi kaccittha parisuddhā. Tatiyampi pucchāmi kaccittha
 parisuddhā. Parisuddhetthayyāyo tasmā tuṇhī. Evametaṁ
 dhārayāmīti.
                    Pārājikakaṇḍaṁ niṭṭhitaṁ.
-------------------------------------------------
[page 023]
                        Sattarasakaṇḍaṁ
 ime kho panayyāyo sattarasa saṅghādisesā dhammā uddesaṁ āgacchanti.
                       Paṭhamasaṅghādisesaṁ
      [31] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññataro
 upāsako bhikkhunīsaṅghassa uddositaṁ datvā kālakato hoti. Tassa
 dve puttā honti eko assaddho appasanno eko saddho
 pasanno. Te pettikaṁ sāpateyyaṁ vibhajiṁsu. Athakho so assaddho
 appasanno taṁ saddhaṁ pasannaṁ etadavoca amhākaṁ uddosito taṁ
 bhājemāti 1-. Evaṁ vutte so saddho pasanno taṁ assaddhaṁ appasannaṁ
 etadavoca māyyo evaṁ avaca amhākaṁ pitunā bhikkhunīsaṅghassa
 dinnoti. Dutiyampi kho assaddho appasanno taṁ saddhaṁ pasannaṁ
 etadavoca amhākaṁ uddosito taṁ bhājemāti. Athakho so
 saddho pasanno taṁ assaddhaṁ appasannaṁ etadavoca māyyo evaṁ
 avaca amhākaṁ pitunā bhikkhunīsaṅghassa dinnoti. Tatiyampi kho
 so assaddho appasanno taṁ saddhaṁ pasannaṁ etadavoca amhākaṁ
 uddosito taṁ bhājemāti. Athakho so saddho pasanno sace

  *  *  *  *  *  *
  Footnote:1 Ma. Yu. bhājāmāti.
-------------------------------------------------
[page 024]
 Mayhaṁ bhavissati ahaṁpi bhikkhunīsaṅghassa dassāmīti taṁ assaddhaṁ
 appasannaṁ etadavoca bhājemāti. Athakho so uddosito tehi
 bhājiyamāno tassa assaddhassa appasannassa pāpuṇi 1-. Athakho so
 assaddho appasanno bhikkhuniyo upasaṅkamitvā etadavoca nikkhamathayye
 amhākaṁ uddositoti. Evaṁ vutte thullanandā bhikkhunī
 taṁ purisaṁ etadavoca māyyo evaṁ avaca tumhākaṁ pitunā bhikkhunīsaṅghassa
 dinnoti. Dinno na dinnoti vohārike mahāmatte
 pucchiṁsu. Mahāmattā evamāhaṁsu ko ayye jānāti bhikkhunīsaṅghassa
 dinnoti. Evaṁ vutte thullanandā bhikkhunī te mahāmatte
 etadavoca < PTS. Vin IV , 224 >apinvayyā 2- tumhehi diṭṭhaṁ vā sutaṁ vā sakkhiṁ ṭhapayitvā
 dānaṁ dīyamānanti. Athakho te mahāmattā saccaṁ kho ayyā
 āhāti taṁ uddositaṁ bhikkhunīsaṅghassa akaṁsu. Athakho so puriso
 parājito ujjhāyati khīyati vipāceti assamaṇiyo imā muṇḍā
 bandhakiniyo kathaṁ hi nāma amhākaṁ uddositaṁ acchinnāpessantīti.
 Thullanandā bhikkhunī mahāmattānaṁ etamatthaṁ ārocesi. Mahāmattā
 taṁ purisaṁ daṇḍāpesuṁ. Athakho so puriso daṇḍito 3-
 bhikkhunūpassayassa avidūre ājīvakaseyyaṁ kārāpetvā ājīvake uyyojesi
 etā bhikkhuniyo accāvadathāti. Thullanandā bhikkhunī mahāmattānaṁ
 etamatthaṁ ārocesi. Mahāmattā taṁ purisaṁ bandhāpesuṁ. Manussā

  *  *  *  *  *  *
  Footnote:1 Ma. Yu. pāpuṇāti. 2 Ma. Yu. apinayyo. 3 Ma. Yu. daṇḍiko.
-------------------------------------------------
[page 025]
 Ujjhāyanti khīyanti vipācenti paṭhamaṁ 1- hi nāma bhikkhuniyo uddositaṁ
 acchindāpesuṁ dutiyampi daṇḍāpesuṁ tatiyampi bandhāpesuṁ idāni
 ghātāpessantīti. Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma ayyā
 thullanandā usuyyavādikā viharissatīti. Athakho tā bhikkhuniyo
 bhikkhūnaṁ etamatthaṁ ārocesuṁ .pe. Saccaṁ kira bhikkhave thullanandā
 bhikkhunī usuyyavādikā viharatīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave thullanandā bhikkhunī usuyyavādikā
 viharissati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī usuyyavādikā vihareyya gahapatinā vā gahapatiputtena vā
 dāsena vā kammakarena 2- vā antamaso samaṇaparibbājakenāpi
 ayaṁ bhikkhunī paṭhamāpattikaṁ dhammaṁ āpannā nissāraṇīyaṁ
 saṅghādisesanti.
      [32] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Usuyyavādikā nāma aṭṭakārikā
 vuccati. Gahapati nāma yo koci agāraṁ ajjhāvasati. Gahapatiputto
 nāma ye keci 3- puttabhātaro. Dāso nāma antojāto dhanakkīto

  *  *  *  *  *  *
  Footnote:1 Yu. kathaṁ. Ma. paṭhmaṁ bhikkhuniyo ... dutiyaṁ ... tatiyaṁ ....
 2 Ma. Yu. kammakārena. 3 Ma. Yu. yo koci.
-------------------------------------------------
[page 026]
 Karamarānīto. Kammakaro 1- nāma bhaṭako āhaṭako. Samaṇaparibbājako
 nāma bhikkhuñca bhikkhuniñca sikkhamānañca sāmaṇerañca sāmaṇeriñca
 ṭhapetvā yo koci paribbājakasamāpanno. < PTS. Vin IV , 225 >Aṭṭaṁ karissāmīti dutiyaṁ
 vā pariyesati gacchati vā āpatti dukkaṭassa ekassa āroceti
 āpatti dukkaṭassa dutiyassa āroceti āpatti thullaccayassa
 aṭṭapariyosāne āpatti saṅghādisesassa.
      [33] Paṭhamāpattikanti saha vatthujjhācārā āpajjati
 asamanubhāsanāya. Nissāraṇīyanti saṅghamhā nissāriyati. Saṅghādisesoti 2-
 saṅgho va tassā āpattiyā mānattaṁ deti mūlāya paṭikassati abbheti
 na sambahulā bhikkhuniyo 3- na ekā bhikkhunī tena vuccati
 saṅghādisesoti. Tasseva āpattinikāyassa nāma kammaṁ adhivacanaṁ
 tenapi vuccati saṅghādisesoti.
      [34] Anāpatti manussehi ākaḍḍhiyamānā gacchati ārakkhaṁ
 yācati anodissa ācikkhati ummattikāya ādikammikāyāti.
                       Dutiyasaṅghādisesaṁ
      [35] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena vesāliyaṁ
 aññatarassa licchavissa pajāpatī aticārinī hoti. Athakho so

  *  *  *  *  *  *
  Footnote:1 Ma. Yu. kammakāro. 2 Ma. Yu. saṅghādisesanti. 3 Ma. Yu. bhikkhuniyoti na
 dissati.
-------------------------------------------------
[page 027]
 Licchavī taṁ itthiṁ etadavoca sādhu viramāhi anatthaṁ kho te
 karissāmīti 1-. Evaṁpi 2- sā vuccamānā na ādiyi. Tena kho pana
 samayena vesāliyaṁ 3- licchavigaṇo sannipatito hoti kenacideva karaṇīyena.
 Athakho so licchavī te licchavino etadavoca ekaṁ me ayyā 4-
 itthiṁ anujānāthāti. Kā nāma sāti. Mayhaṁ pajāpatī aticarati
 taṁ ghātessāmīti. Jānāhīti. Assosi kho sā itthī sāmiko
 kira maṁ ghātetukāmoti varabhaṇḍaṁ ādāya sāvatthiṁ gantvā titthiye
 upasaṅkamitvā pabbajjaṁ yāci. Titthiyā na icchiṁsu pabbājetuṁ.
 Bhikkhuniyo upasaṅkamitvā pabbajjaṁ yāci. Bhikkhuniyopi na icchiṁsu
 pabbājetuṁ. Thullanandaṁ bhikkhuniṁ upasaṅkamitvā bhaṇḍakaṁ dassetvā
 pabbajjaṁ yāci. Thullanandā bhikkhunī bhaṇḍakaṁ gahetvā pabbājesi.
 Athakho so licchavī taṁ itthiṁ gavesanto sāvatthiṁ gantvā bhikkhunīsu
 pabbajitaṁ disvā 5- yena rājā pasenadi kosalo tenupasaṅkami
 upasaṅkamitvā rājānaṁ pasenadiṁ kosalaṁ etadavoca pajāpatī me
 deva varabhaṇḍaṁ ādāya sāvatthiṁ anuppattā taṁ devo anujānātūti.
 Tenahi bhaṇe vicinitvā ācikkhāti. Diṭṭhā deva bhikkhunīsu
 pabbajitāti. Sace bhaṇe bhikkhunīsu pabbajitā na sā labbhā
 kiñci kātuṁ svākkhāto [6]- dhammo caratu brahmacariyaṁ sammā
 dukkhassa antakiriyāyāti. Athakho so licchavī ujjhāyati khīyati

  *  *  *  *  *  *
  Footnote:1 Ma. Yu. karissāmāti. 2 Ma. Yu. evaṁ-pi vuccamānā nādiyi. 3 Ma. Yu. vesāliyā.
 4 Ma. Yu. ayyo. 5 Ma. Yu. disvāna. 6 Ma. Yu. bhagavatā.
-------------------------------------------------
[page 028]
 Vipāceti kathaṁ hi nāma bhikkhuniyo coriṁ pabbājessantīti. Assosuṁ
 kho bhikkhuniyo tassa licchavissa ujjhāyantassa khīyantassa
 vipācentassa. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā coriṁ
 pabbājessatīti. Athakho tā bhikkhuniyo bhikkhūnaṁ etamatthaṁ ārocesuṁ
 .pe. Saccaṁ kira bhikkhave thullanandā bhikkhunī coriṁ pabbājetīti 1-.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 thullanandā bhikkhunī coriṁ pabbājessati netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī jānaṁ coriṁ vajjhaviditaṁ 2- anapaloketvā
 rājānaṁ vā saṅghaṁ vā gaṇaṁ vā pūgaṁ vā seṇiṁ vā aññatra kappā
 vuṭṭhāpeyya ayampi bhikkhunī paṭhamāpattikaṁ dhammaṁ āpannā
 nissāraṇīyaṁ saṅghādisesanti.
      [36] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Jānāti nāma sāmaṁ vā
 jānāti aññe vā tassā ārocenti sā vā āroceti.
 Coro 3- nāma yā pañcamāsakaṁ vā atirekapañcamāsakaṁ vā agghanakaṁ
 adinnaṁ theyyasaṅkhātaṁ ādiyati esā corī nāma. Vajjhā nāma yaṁ
 katvā vajjhappattā hoti. Viditā nāma aññehi manussehi ñātā

  *  *  *  *  *  *
  Footnote:1 Yu. pabbājesīti. 2 Ma. Yu. vajjhaṁ viditaṁ. 3 Ma. Yu. corī.
-------------------------------------------------
[page 029]
 Hoti vajjhā esāti. Anapaloketvāti anāpucchā. Rājā
 nāma yattha rājā anusāsati rājā apaloketabbo. Saṅgho
 nāma bhikkhunīsaṅgho vuccati bhikkhunīsaṅgho apaloketabbo. Gaṇo
 nāma yattha gaṇo anusāsati gaṇo apaloketabbo. Pūgo
 nāma yattha pūgo anusāsati pūgo apaloketabbo. Seṇi
 nāma yattha seṇi anusāsati seṇi apaloketabbo. < PTS. Vin IV , 227 >Aññatra
 kappāti ṭhapetvā kappaṁ. Kappaṁ nāma dve kappāni titthiyesu
 vā pabbajitā hoti aññāsu vā bhikkhunīsu pabbajitā. Aññatra
 kappā vuṭṭhāpessāmīti gaṇaṁ vā ācariniṁ vā pattaṁ vā cīvaraṁ
 vā pariyesati sīmaṁ vā sammannati āpatti dukkaṭassa ñattiyā
 dukkaṭaṁ dvīhi kammavācāhi thullaccayā kammavācāpariyosāne
 upajjhāyāya āpatti saṅghādisesassa gaṇassa ca ācariniyā ca
 āpatti dukkaṭassa.
      [37] Ayampīti purimaṁ upādāya vuccati. Paṭhamāpattikanti
 saha vatthujjhācārā āpajjati asamanubhāsanāya. Nissāraṇīyanti
 saṅghamhā nissāriyati. Saṅghādisesoti .pe. Tenapi vuccati
 saṅghādisesoti 1-.
      [38] Coriyā corīsaññā aññatra kappā vuṭṭhāpeti
 āpatti saṅghādisesassa. Coriyā vematikā aññatra kappā
 vuṭṭhāpeti āpatti dukkaṭassa. Coriyā acorīsaññā aññatra

  *  *  *  *  *  *
  Footnote:1 Ma. Yu. saṅghādisesanti.
-------------------------------------------------
[page 030]
 Kappā vuṭṭhāpeti anāpatti. Acoriyā corīsaññā āpatti
 dukkaṭassa. Acoriyā vematikā āpatti dukkaṭassa. Acoriyā
 acorīsaññā anāpatti.
      [39] Anāpatti ajānantī vuṭṭhāpeti apaloketvā vuṭṭhāpeti
 kappakataṁ vuṭṭhāpeti ummattikāya ādikammikāyāti.
                         -------
                       Tatiyasaṅghādisesaṁ
      [40] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddāya
 kāpilāniyā antevāsinī 1- bhikkhunīhi saddhiṁ bhaṇḍitvā gāmake 2-
 ñātikulaṁ agamāsi. Bhaddā kāpilānī taṁ bhikkhuniṁ apassantī
 bhikkhuniyo pucchi kahaṁ itthannāmā na dissatīti. Bhikkhunīhi saddhiṁ
 ayye bhaṇḍitvā na dissatīti. Ammā amukasmiṁ gāmake etissā
 ñātikulaṁ tattha gantvā vicinathāti. Bhikkhuniyo tattha gantvā
 taṁ bhikkhuniṁ passitvā etadavocuṁ kissa tvaṁ ayye ekikā āgatā
 kaccisi appadhaṁsitāti. Appadhaṁsitamhi ayyeti. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma bhikkhunī ekā gāmantaraṁ gacchissatīti .pe. Saccaṁ kira
 bhikkhave bhikkhunī ekā gāmantaraṁ gacchatīti. Saccaṁ bhagavāti.

  *  *  *  *  *  *
  Footnote:1 Ma. Yu. antevāsikā. 2 Ma. Yu. gāmakaṁ.
-------------------------------------------------
[page 031]
 Vigarahi buddho bhagavā kathaṁ hi nāma bhikkhave < PTS. Vin IV , 228 >bhikkhunī ekā
 gāmantaraṁ gacchissati netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī ekā gāmantaraṁ gaccheyya ayampi bhikkhunī paṭhamāpattikaṁ
 dhammaṁ āpannā nissāraṇīyaṁ saṅghādisesanti. Evañcidaṁ bhagavatā
 bhikkhunīnaṁ sikkhāpadaṁ paññattaṁ hoti.
      [41] Tena kho pana samayena dve bhikkhuniyo sāketā sāvatthiṁ
 addhānamaggapaṭipannā honti. Antarāmagge nadī taritabbā hoti.
 Athakho tā bhikkhuniyo nāvike upasaṅkamitvā etadavocuṁ sādhu no
 āvuso tārethāti. Nāyye sakkā ubho sakiṁ tāretunti. Eko
 ekaṁ uttāresi. Uttiṇṇo uttiṇṇaṁ dūsesi. Anuttiṇṇo
 anuttiṇṇaṁ dūsesi. Tā pacchā samāgantvā pucchiṁsu kaccisi
 ayye appadhaṁsitāti. Padhaṁsitamhi ayye tvaṁ panayye appadhaṁsitāti.
 Padhaṁsitamhi ayyeti. Athakho tā bhikkhuniyo sāvatthiṁ gantvā bhikkhunīnaṁ
 etamatthaṁ ārocesuṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhunī ekā nadīpāraṁ
 gacchissatīti. Athakho tā bhikkhuniyo bhikkhūnaṁ etamatthaṁ ārocesuṁ.
 Bhikkhū bhagavato etamatthaṁ ārocesuṁ .pe. Saccaṁ kira bhikkhave
 bhikkhunī ekā nadīpāraṁ gacchantīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave bhikkhunī ekā nadīpāraṁ gacchissati
-------------------------------------------------
[page 032]
 Netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 ekā vā gāmantaraṁ gaccheyya ekā vā nadīpāraṁ gaccheyya ayampi
 bhikkhunī paṭhamāpattikaṁ dhammaṁ āpannā nissāraṇīyaṁ saṅghādisesanti.
 Evañcidaṁ bhagavatā bhikkhunīnaṁ sikkhāpadaṁ paññattaṁ hoti.
      [42] Tena kho pana samayena sambahulā bhikkhuniyo kosalesu
 janapadesu sāvatthiṁ gacchantā 1- sāyaṁ aññataraṁ gāmaṁ upagacchiṁsu. Tattha
 aññatarā bhikkhunī abhirūpā hoti dassanīyā pāsādikā. Aññataro
 puriso tassā bhikkhuniyā saha dassanena paṭibaddhacitto hoti. Athakho
 so puriso tāsaṁ bhikkhunīnaṁ seyyaṁ paññāpento tassā bhikkhuniyā
 seyyaṁ ekamantaṁ paññāpesi. Athakho sā bhikkhunī sallakkhetvā
 pariyuṭṭhito ayaṁ puriso sace rattiṁ āgacchissati vissaro me
 bhavissatīti bhikkhuniyo anāpucchā aññataraṁ kulaṁ gantvā seyyaṁ
 kappesi. Athakho so puriso rattiṁ āgantvā taṁ bhikkhuniṁ gavesanto
 bhikkhuniyo ghaṭṭesi. Bhikkhuniyo taṁ bhikkhuniṁ apassantiyo evamāhaṁsu
 nissaṁsayaṁ kho sā bhikkhunī purisena saddhiṁ nikkhantāti. Athakho sā
 bhikkhunī tassā rattiyā accayena yena tā bhikkhuniyo tenupasaṅkami.
 Bhikkhuniyo taṁ bhikkhuniṁ etadavocuṁ kissa tvaṁ ayye purisena saddhiṁ
 nikkhantāti. Nāhaṁ ayye purisena saddhiṁ nikkhantāti bhikkhunīnaṁ

  *  *  *  *  *  *
  Footnote:1 Ma. Yu. gantvā.
-------------------------------------------------
[page 033]
 Etamatthaṁ ārocesi. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhunī ekā rattiṁ
 vippavasissatīti .pe. Saccaṁ kira bhikkhave bhikkhunī ekā rattiṁ
 vippavasatīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave bhikkhunī ekā rattiṁ vippavasissati netaṁ bhikkhave
 appasannānaṁ vā pasādāya pasannānaṁ vā bhiyyobhāvāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī ekā vā gāmantaraṁ gaccheyya ekā vā nadīpāraṁ
 gaccheyya ekā vā rattiṁ vippavaseyya ayampi bhikkhunī paṭhamāpattikaṁ
 dhammaṁ āpannā nissāraṇīyaṁ saṅghādisesanti. Evañcidaṁ
 bhagavatā bhikkhunīnaṁ sikkhāpadaṁ paññattaṁ hoti.
      [43] Tena kho pana samayena sambahulā bhikkhuniyo kosalesu
 janapadesu sāvatthiṁ addhānamaggapaṭipannā honti. Tattha aññatarā
 bhikkhunī vaccena pīḷitā ekikā ohīyitvā pacchā agamāsi. Manussā
 taṁ bhikkhuniṁ passitvā dūsesuṁ. Athakho sā bhikkhunī yena tā
 bhikkhuniyo tenupasaṅkami. Bhikkhuniyo taṁ bhikkhuniṁ etadavocuṁ kissa
 tvaṁ ayye ekikā ohīnā kaccisi appadhaṁsitāti. Padhaṁsitamhi
 ayyeti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhunī ekā gaṇamhā ohīyissatīti
 .pe. Saccaṁ kira bhikkhave bhikkhunī ekā gaṇamhā ohīyatīti 1-. Saccaṁ

  *  *  *  *  *  *
  Footnote:1 Ma. Yu. ohīyīti.
-------------------------------------------------
[page 034]
 Bhagavāti. Vigarahi buddho bhagavā kathaṁ hi nāma bhikkhave bhikkhunī
 ekā gaṇamhā ohīyissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī ekā vā gāmantaraṁ gaccheyya ekā
 vā nadīpāraṁ gaccheyya ekā vā rattiṁ vippavaseyya ekā vā
 gaṇamhā ohīyeyya ayampi bhikkhunī paṭhamāpattikaṁ < PTS. Vin IV , 230 >dhammaṁ āpannā
 nissāraṇīyaṁ saṅghādisesanti.
      [44] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Ekā vā gāmantaraṁ gaccheyyāti
 parikkhittassa gāmassa parikkhepaṁ paṭhamaṁ pādaṁ atikkāmentiyā āpatti
 thullaccayassa dutiyaṁ pādaṁ atikkāmentiyā āpatti saṅghādisesassa.
 Aparikkhittassa gāmassa upacāraṁ paṭhamaṁ pādaṁ atikkāmentiyā āpatti
 thullaccayassa dutiyaṁ pādaṁ atikkāmentiyā āpatti saṅghādisesassa.
 Ekā vā nadīpāraṁ gaccheyyāti nadī nāma timaṇḍalaṁ paṭicchādetvā
 yattha katthaci uttarantiyā bhikkhuniyā antaravāsako temiyati. Paṭhamaṁ
 pādaṁ uttārentiyā 1- āpatti thullaccayassa dutiyaṁ pādaṁ uttārentiyā 2-
 āpatti saṅghādisesassa. Ekā vā rattiṁ vippavaseyyāti
 saha aruṇuggamanā dutiyikāya bhikkhuniyā hatthapāsaṁ vijahantiyā āpatti
 thullaccayassa vijahite āpatti saṅghādisesassa. Ekā vā gaṇamhā
 ohīyeyyāti agāmake araññe dutiyikāya bhikkhuniyā dassanūpacāraṁ

  *  *  *  *  *  *
  Footnote:1-2 Ma. Yu. uttarantiyā.
-------------------------------------------------
[page 035]
 Vā savanūpacāraṁ vā vijahantiyā āpatti thullaccayassa vijahite āpatti
 saṅghādisesassa.
      [45] Ayampīti purimāyo upādāya vuccati. Paṭhamāpattikanti
 saha vatthujjhācārā āpajjati asamanubhāsanāya. Nissāraṇīyanti
 saṅghamhā nissāriyati. Saṅghādiseso .pe. Tenapi vuccati
 saṅghādisesoti.
      [46] Anāpatti dutiyikā bhikkhunī pakkantā vā hoti vibbhantā
 vā kālakatā vā pakkhasaṅkantā vā āpadāsu ummattikāya
 ādikammikāyāti.
                        ---------
                      Catutthasaṅghādisesaṁ
      [47] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī bhikkhunī
 bhaṇḍanakārikā hoti kalahakārikā vivādakārikā bhassakārikā saṅghe
 adhikaraṇakārikā. Thullanandā bhikkhunī tassā kamme kayiramāne
 paṭikkosati. Tena kho pana samayena thullanandā bhikkhunī gāmakaṁ agamāsi
 kenacideva karaṇīyena. Athakho bhikkhunīsaṅgho thullanandā bhikkhunī
 pakkantāti < PTS. Vin IV , 231 >caṇḍakāliṁ bhikkhuniṁ āpattiyā adassane 1- ukkhipi. Thullanandā
 bhikkhunī gāmake taṁ karaṇīyaṁ tīretvā punadeva sāvatthiṁ pacchāgacchi.

  *  *  *  *  *  *
  Footnote:1 Ma. Yu. adassanena.
-------------------------------------------------
[page 036]
 Caṇḍakālī bhikkhunī thullanandāya bhikkhuniyā āgacchantiyā neva āsanaṁ
 paññāpesi na pādodakaṁ pādapīṭhaṁ pādakathalikaṁ upanikkhipi na
 paccuggantvā pattacīvaraṁ paṭiggahesi na pānīyena āpucchi. Thullanandā
 bhikkhunī caṇḍakāliṁ bhikkhuniṁ etadavoca kissa tvaṁ ayye mayi
 āgacchantiyā neva āsanaṁ paññāpesi na pādodakaṁ pādapīṭhaṁ
 pādakathalikaṁ upanikkhipi na paccuggantvā pattacīvaraṁ paṭiggahesi na
 pānīyena āpucchīti. Evañhetaṁ 1- ayye hoti yathātaṁ anāthāyāti.
 Kissa pana tvaṁ ayye anāthāti. Imā maṁ ayye bhikkhuniyo
 ayaṁ anāthā appaññātā natthi imissā kāci pativattāti
 āpattiyā adassane 2- ukkhipiṁsūti. Thullanandā bhikkhunī bālā etā
 abyattā etā netā jānanti kammaṁ vā kammadosaṁ vā kammavipattiṁ
 vā kammasampattiṁ vā mayaṁ kho jānāma kammaṁpi kammadosaṁpi
 kammavipattiṁpi kammasampattiṁpi mayaṁ kho akataṁ vā kammaṁ
 kareyyāma kataṁ vā kammaṁ kopeyyāmāti lahuṁ lahuṁ bhikkhunīsaṅghaṁ
 sannipātetvā caṇḍakāliṁ bhikkhuniṁ osāresi. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma ayyā thullanandā samaggena saṅghena ukkhittaṁ bhikkhuniṁ dhammena
 vinayena satthusāsanena anapaloketvā kārakasaṅghaṁ anaññāya gaṇassa
 chandaṁ osāressatīti .pe. Saccaṁ kira bhikkhave thullanandā bhikkhunī
 samaggena saṅghena ukkhittaṁ bhikkhuniṁ dhammena vinayena satthusāsanena

  *  *  *  *  *  *
  Footnote:1 Ma. Yu. evaṁhetaṁ. 2 Ma. Yu. adassanena.
-------------------------------------------------
[page 037]
 Anapaloketvā kārakasaṅghaṁ anaññāya gaṇassa chandaṁ osāretīti 1-.
 Saccaṁ bhagavāti. Vigarahi buddho bhagavā kathaṁ hi nāma bhikkhave thullanandā
 bhikkhunī samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa chandaṁ
 osāressati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī samaggena saṅghena ukkhittaṁ bhikkhuniṁ dhammena vinayena
 satthusāsanena anapaloketvā kārakasaṅghaṁ anaññāya gaṇassa chandaṁ
 osāreyya ayampi bhikkhunī paṭhamāpattikaṁ dhammaṁ āpannā
 nissāraṇīyaṁ saṅghādisesanti.
      [48] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Samaggo nāma saṅgho
 samānasaṁvāsako samānasīmāyaṁ ṭhito. < PTS. Vin IV , 232 >Ukkhittā nāma āpattiyā
 adassane 2- vā appaṭikamme 3- vā appaṭinissagge 4- vā ukkhittā.
 Dhammena vinayenāti yena dhammena yena vinayena. Satthusāsanenāti
 jinasāsanena buddhasāsanena. Anapaloketvā kārakasaṅghanti kammakārakasaṅghaṁ
 anāpucchā. Anaññāya gaṇassa chandanti gaṇassa
 chandaṁ ajānitvā. Osāressāmīti gaṇaṁ vā pariyesati sīmaṁ vā

  *  *  *  *  *  *
  Footnote:1 Ma. Yu. osāresīti. 2-3-4 Ma. Yu. ime pāṭhā tatiyāvibhattivasena katā.
-------------------------------------------------
[page 038]
 Sammannati āpatti dukkaṭassa ñattiyā dukkaṭaṁ dvīhi kammavācāhi
 thullaccayā kammavācāpariyosāne āpatti saṅghādisesassa.
      [49] Ayampīti purimāyo upādāya vuccati. Paṭhamāpattikanti
 saha vatthujjhācārā āpajjati asamanubhāsanāya. Nissāraṇīyanti
 saṅghamhā nissāriyati. Saṅghādisesoti .pe. Tenapi vuccati
 saṅghādisesoti.
      [50] Dhammakamme dhammakammasaññā osāreti āpatti
 saṅghādisesassa. Dhammakamme vematikā osāreti āpatti saṅghādisesassa.
 Dhammakamme adhammakammasaññā osāreti āpatti
 saṅghādisesassa. Adhammakamme dhammakammasaññā āpatti dukkaṭassa.
 Adhammakamme vematikā āpatti dukkaṭassa. Adhammakamme adhammakammasaññā
 āpatti dukkaṭassa.
      [51] Anāpatti kammakārakasaṅghaṁ apaloketvā osāreti gaṇassa
 chandaṁ jānitvā osāreti vatte vattantiṁ osāreti asante
 kammakārakasaṅghe osāreti ummattikāya ādikammikāyāti.
                         ------
                      Pañcamasaṅghādisesaṁ
      [52] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sundarīnandā
 bhikkhunī abhirūpā hoti dassanīyā pāsādikā. Manussā bhattagge
-------------------------------------------------
[page 039]
 Sundarīnandaṁ bhikkhuniṁ passitvā avassutā avassutāya sundarīnandāya
 bhikkhuniyā aggamaggāni bhojanāni denti. Sundarīnandā bhikkhunī yāvadatthaṁ
 bhuñjati. Aññā bhikkhuniyo na cittarūpaṁ labhanti. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma ayyā sundarīnandā avassutā avassutassa purisapuggalassa
 hatthato khādanīyaṁ 1- < PTS. Vin IV , 233 >bhojanīyaṁ sahatthā paṭiggahetvā khādissati
 bhuñjissatīti .pe. Saccaṁ kira bhikkhave sundarīnandā bhikkhunī avassutā
 avassutassa purisapuggalassa hatthato khādanīyaṁ 2- bhojanīyaṁ sahatthā
 paṭiggahetvā khādati bhuñjatīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave sundarīnandā bhikkhunī avassutā
 avassutassa parisapuggalassa hatthato khādanīyaṁ 3- bhojanīyaṁ sahatthā
 paṭiggahetvā khādissati bhuñjissati netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī avassutā avassutassa purisapuggalassa
 hatthato khādanīyaṁ vā bhojanīyaṁ vā sahatthā paṭiggahetvā
 khādeyya vā bhuñjeyya vā ayampi bhikkhunī paṭhamāpattikaṁ dhammaṁ
 āpannā nissāraṇīyaṁ saṅghādisesanti.
      [53] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Avassutā nāma sārattā apekkhavatī 4-
 paṭibaddhacittā. Avassuto nāma sāratto apekkhavā paṭibaddhacitto.

  *  *  *  *  *  *
  Footnote:1-2 Ma. khādanīyaṁ vā bhojanīyaṁ vā. 3 Ma. Yu. khādanīyaṁ vā bhojanīyaṁ vā.
 4 Ma. Yu. apekkhavā.
-------------------------------------------------
[page 040]
 Purisapuggalo nāma manussapuriso na yakkho na peto na tiracchānagato
 viññū paṭibalo sārajjituṁ. Khādanīyaṁ nāma pañca bhojanāni
 udakadantapoṇaṁ ṭhapetvā avasesaṁ khādanīyaṁ nāma. Bhojanīyaṁ nāma
 pañca bhojanāni odano kummāso sattu maccho maṁsaṁ. Khādissāmi
 bhuñjissāmīti paṭiggaṇhāti āpatti thullaccayassa ajjhohāre
 ajjhohāre āpatti saṅghādisesassa.
      [54] Ayampīti purimāyo upādāya vuccati. Paṭhamāpattikanti
 saha vatthujjhācārā āpajjati asamanubhāsanāya. Nissāraṇīyanti
 saṅghamhā nissāriyati. Saṅghādisesoti .pe. Tenapi vuccati
 saṅghādisesoti. Udakadantapoṇaṁ paṭiggaṇhāti āpatti dukkaṭassa.
      [55] Ekato avassute khādissāmi bhuñjissāmīti paṭiggaṇhāti
 āpatti dukkaṭassa ajjhohāre ajjhohāre āpatti thullaccayassa.
 Udakadantapoṇaṁ paṭiggaṇhāti āpatti dukkaṭassa. Ubhato avassute
 yakkhassa vā petassa vā paṇḍakassa vā tiracchānagatamanussaviggahassa
 vā hatthato khādissāmi bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti thullaccayassa.
 Udakadantapoṇaṁ paṭiggaṇhāti āpatti dukkaṭassa. Ekato
 avassute khādissāmi bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti dukkaṭassa.
 Udakadantapoṇaṁ paṭiggaṇhāti āpatti dukkaṭassa.
-------------------------------------------------
[page 041]
      [56] < PTS. Vin IV , 234 >Anāpatti ubhato anavassutā honti anavassutoti
 jānantī paṭiggaṇhāti ummattikāya ādikammikāyāti.
                         ------
                       Chaṭṭhasaṅghādisesaṁ
      [57] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sundarīnandā
 bhikkhunī abhirūpā hoti dassanīyā pāsādikā. Manussā bhattagge
 sundarīnandaṁ bhikkhuniṁ passitvā avassutā sundarīnandāya bhikkhuniyā
 aggamaggāni bhojanāni denti. Sundarīnandā bhikkhunī kukkuccāyantī
 nappaṭiggaṇhāti. Anantarikā bhikkhunī sundarīnandaṁ bhikkhuniṁ etadavoca
 kissa tvaṁ ayye nappaṭiggaṇhāsīti. Avassuto ayyeti. Tvaṁ
 pana ayye avassutāti. Nāhaṁ ayye 1- avassutāti. Kinte
 ayye eso purisapuggalo karissati avassuto vā anavassuto vā
 yato tvaṁ anavassutā iṅghayye yante eso purisapuggalo deti
 khādanīyaṁ vā bhojanīyaṁ vā taṁ tvaṁ sahatthā paṭiggahetvā khāda vā
 bhuñja vāti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhunī evaṁ vakkhati kinte ayye
 eso purisapuggalo karissati avassuto vā anavassuto vā yato
 tvaṁ anavassutā iṅghayye yante eso purisapuggalo deti khādanīyaṁ

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 042]
 Vā bhojanīyaṁ vā taṁ tvaṁ sahatthā paṭiggahetvā khāda vā bhuñja
 vāti .pe. Saccaṁ kira bhikkhave bhikkhunī evaṁ vadeti kinte
 ayye eso purisapuggalo karissati avassuto vā anavassuto vā
 yato tvaṁ anavassutā iṅghayye yante eso purisapuggalo deti
 khādanīyaṁ vā bhojanīyaṁ vā taṁ tvaṁ sahatthā paṭiggahetvā khāda
 vā bhuñja vāti. Saccaṁ bhagavāti. Vigarahi buddho bhagavā kathaṁ
 hi nāma bhikkhave bhikkhunī evaṁ vakkhati kinte ayye eso
 purisapuggalo karissati avassuto vā anavassuto vā yato tvaṁ
 anavassutā iṅghayye yante eso purisapuggalo deti khādanīyaṁ vā
 bhojanīyaṁ vā taṁ tvaṁ sahatthā paṭiggahetvā khāda vā bhuñja vāti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 evaṁ vadeyya kinte ayye eso purisapuggalo karissati avassuto
 vā anavassuto vā yato tvaṁ anavassutā iṅghayye yante
 eso purisapuggalo deti khādanīyaṁ vā bhojanīyaṁ vā taṁ tvaṁ
 sahatthā paṭiggahetvā khāda vā bhuñja vāti ayampi bhikkhunī
 paṭhamāpattikaṁ dhammaṁ āpannā nissāraṇīyaṁ saṅghādisesanti.
      [58] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Evaṁ vadeyyāti kinte ayye
 eso purisapuggalo karissati avassuto vā anavassuto vā yato
-------------------------------------------------
[page 043]
 Tvaṁ anavassutā iṅghayye yante eso purisapuggalo deti khādanīyaṁ
 vā bhojanīyaṁ vā taṁ tvaṁ sahatthā paṭiggahetvā khāda vā bhuñja
 vāti uyyojeti āpatti dukkaṭassa tassā vacanena khādissāmi
 bhuñjissāmīti paṭiggaṇhāti āpatti dukkaṭassa ajjhohāre
 ajjhohāre āpatti thullaccayassa bhojanapariyosāne āpatti
 saṅghādisesassa. Ayampīti purimāyo upādāya vuccati.
 Paṭhamāpattikanti saha vatthujjhācārā āpajjati asamanubhāsanāya.
 Nissāraṇīyanti saṅghamhā nissāriyati. Saṅghādisesoti .pe.
 Tena vuccati saṅghādisesoti. Udakadantapoṇaṁ paṭiggaṇhāti
 uyyojeti āpatti dukkaṭassa. Tassā vacanena khādissāmi
 bhuñjissāmīti paṭiggaṇhāti āpatti dukkaṭassa.
      [59] Ekato avassute yakkhassa vā petassa vā paṇḍakassa
 vā tiracchānagatamanussaviggahassa vā hatthato khādanīyaṁ vā bhojanīyaṁ vā
 khāda vā bhuñja vāti uyyojeti āpatti dukkaṭassa tassā
 vacanena khādissāmi bhuñjissāmīti paṭiggaṇhāti āpatti
 dukkaṭassa ajjhohāre ajjhohāre āpatti dukkaṭassa bhojanapariyosāne
 āpatti thullaccayassa. Udakadantapoṇaṁ paṭiggaṇhāti
 uyyojeti āpatti dukkaṭassa tassā vacanena khādissāmi
 bhuñjissāmīti paṭiggaṇhāti āpatti dukkaṭassa.
      [60] Anāpatti anavassutoti jānantī uyyojeti kupitā
-------------------------------------------------
[page 044]
 Nappaṭiggaṇhātīti uyyojeti kulānuddayatāya nappaṭiggaṇhātīti
 uyyojeti ummattikāya ādikammikāyāti.
                        --------
                      Sattamasaṅghādisesaṁ
      [61] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī
 bhikkhunī bhikkhunīhi saddhiṁ bhaṇḍitvā kupitā anattamanā evaṁ vadeti buddhaṁ
 paccācikkhāmi dhammaṁ paccācikkhāmi saṅghaṁ paccācikkhāmi sikkhaṁ
 paccācikkhāmi kinnumā va samaṇiyo yā samaṇiyo sakyadhītaro
 santaññāpi samaṇiyo lajjiniyo kukkuccikā sikkhākāmā tāsāhaṁ
 santike brahmacariyaṁ carissāmīti. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma ayyā
 caṇḍakālī kupitā anattamanā evaṁ vakkhati buddhaṁ paccācikkhāmi
 .pe. Sikkhaṁ paccācikkhāmi kinnumā va samaṇiyo yā samaṇiyo
 sakyadhītaro santaññāpi samaṇiyo lajjiniyo kukkuccikā
 sikkhākāmā tāsāhaṁ santike brahmacariyaṁ carissāmīti. .pe.
 Saccaṁ kira bhikkhave caṇḍakālī bhikkhunī kupitā anattamanā < PTS. Vin IV , 236 >evaṁ
 vadeti buddhaṁ paccācikkhāmi .pe. Sikkhaṁ paccācikkhāmi
 kinnumā va samaṇiyo yā samaṇiyo sakyadhītaro santaññāpi
 samaṇiyo lajjiniyo kukkuccikā sikkhākāmā tāsāhaṁ santike brahmacariyaṁ
-------------------------------------------------
[page 045]
 Carissāmīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave caṇḍakālī bhikkhunī kupitā anattamanā evaṁ
 vakkhati buddhaṁ paccācikkhāmi .pe. Sikkhaṁ paccācikkhāmi
 kinnumā va samaṇiyo yā samaṇiyo sakyadhītaro santaññāpi
 samaṇiyo lajjiniyo kukkuccikā sikkhākāmā tāsāhaṁ santike brahmacariyaṁ
 carissāmīti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī kupitā anattamanā evaṁ vadeyya buddhaṁ paccācikkhāmi
 .pe. Sikkhaṁ paccācikkhāmi kinnumā va samaṇiyo yā
 samaṇiyo sakyadhītaro santaññāpi samaṇiyo lajjiniyo kukkuccikā
 sikkhākāmā tāsāhaṁ santike brahmacariyaṁ carissāmīti.
 Sā bhikkhunī bhikkhunīhi evamassa vacanīyā māyye kupitā anattamanā
 evaṁ avaca buddhaṁ paccācikkhāmi .pe. Sikkhaṁ paccācikkhāmi
 kinnumā va samaṇiyo yā samaṇiyo sakyadhītaro santaññāpi
 samaṇiyo lajjiniyo kukkuccikā sikkhākāmā tāsāhaṁ santike
 brahmacariyaṁ carissāmīti. Abhiramayye svākkhāto dhammo cara
 brahmacariyaṁ sammā dukkhassa antakiriyāyāti. Evañca sā bhikkhunī
 bhikkhunīhi vuccamānā tatheva paggaṇheyya sā bhikkhunī bhikkhunīhi
 yāvatatiyaṁ samanubhāsitabbā tassa paṭinissaggāya. Yāvatatiyañce
 samanubhāsiyamānā taṁ paṭinissajjeyya iccetaṁ kusalaṁ no ce
-------------------------------------------------
[page 046]
 Paṭinissajjeyya ayampi bhikkhunī yāvatatiyakaṁ dhammaṁ āpannā
 nissāraṇīyaṁ saṅghādisesanti.
      [62] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Kupitā anattamanāti
 anabhiraddhā āhatacittā khilajātā. Evaṁ vadeyyāti buddhaṁ paccācikkhāmi
 .pe. Sikkhaṁ paccācikkhāmi kinnumā va samaṇiyo yā
 samaṇiyo sakyadhītaro santaññāpi samaṇiyo lajjiniyo kukkuccikā
 sikkhākāmā tāsāhaṁ santike brahmacariyaṁ carissāmīti.
      [63] Sā bhikkhunīti yā sā evaṁvādinī bhikkhunī. Bhikkhunīhīti
 aññāhi bhikkhunīhi. Yā passanti yā suṇanti tāhi
 vattabbā māyye kupitā anattamanā evaṁ avaca buddhaṁ paccācikkhāmi
 .pe. Sikkhaṁ paccācikkhāmi kinnumā va samaṇiyo yā
 samaṇiyo sakyadhītaro santaññāpi samaṇiyo lajjiniyo kukkuccikā
 sikkhākāmā tāsāhaṁ santike brahmacariyaṁ carissāmīti. Abhiramayye
 svākkhāto dhammo cara brahmacariyaṁ sammā dukkhassa
 antakiriyāyāti. Dutiyampi vattabbā tatiyampi vattabbā. Sace
 paṭinissajjati iccetaṁ kusalaṁ no ce paṭinissajjati āpatti
 dukkaṭassa. Sutvā na vadanti āpatti dukkaṭassa. Sā
 bhikkhunī saṅghamajjhaṁpi ākaḍḍhitvā vattabbā māyye kupitā
 anattamanā evaṁ avaca buddhaṁ paccācikkhāmi .pe. Sikkhaṁ
-------------------------------------------------
[page 047]
 Paccācikkhāmi kinnumā va samaṇiyo yā samaṇiyo sakyadhītaro
 santaññāpi samaṇiyo lajjiniyo kukkuccikā sikkhākāmā tāsāhaṁ
 santike brahmacariyaṁ carissāmīti. Abhiramayye svākkhāto
 dhammo cara brahmacariyaṁ sammā dukkhassa antakiriyāyāti.
 Dutiyampi vattabbā tatiyampi vattabbā. Sace paṭinissajjati
 iccetaṁ kusalaṁ no ce paṭinissajjati āpatti dukkaṭassa.
      [64] Sā bhikkhunī samanubhāsitabbā. Evañca pana bhikkhave
 samanubhāsitabbā. Byattāya bhikkhuniyā paṭibalāya saṅgho
 ñāpetabbo suṇātu me ayye saṅgho ayaṁ itthannāmā bhikkhunī
 kupitā anattamanā evaṁ vadeti buddhaṁ paccācikkhāmi dhammaṁ
 paccācikkhāmi saṅghaṁ paccācikkhāmi sikkhaṁ paccācikkhāmi
 kinnumā va samaṇiyo yā samaṇiyo sakyadhītaro santaññāpi
 samaṇiyo lajjiniyo kukkuccikā sikkhākāmā tāsāhaṁ santike
 brahmacariyaṁ carissāmīti. Sā taṁ vatthuṁ nappaṭinissajjati. Yadi
 saṅghassa pattakallaṁ saṅgho itthannāmaṁ bhikkhuniṁ < PTS. Vin IV , 237 >samanubhāseyya tassa
 vatthussa paṭinissaggāya. Esā ñatti. Suṇātu me ayye
 saṅgho ayaṁ itthannāmā bhikkhunī kupitā anattamanā evaṁ vadeti
 buddhaṁ paccācikkhāmi dhammaṁ paccācikkhāmi saṅghaṁ paccācikkhāmi
 sikkhaṁ paccācikkhāmi kinnumā va samaṇiyo yā samaṇiyo
 sakyadhītaro santaññāpi samaṇiyo lajjiniyo kukkuccikā sikkhākāmā
-------------------------------------------------
[page 048]
 Tāsāhaṁ santike brahmacariyaṁ carissāmīti. Sā taṁ vatthuṁ
 nappaṭinissajjati. Saṅgho itthannāmaṁ bhikkhuniṁ samanubhāsati tassa
 vatthussa paṭinissaggāya. Yassā ayyāya khamati itthannāmāya
 bhikkhuniyā samanubhāsanā tassa vatthussa paṭinissaggāya sā tuṇhassa
 yassā nakkhamati sā bhāseyya. Dutiyampi etamatthaṁ vadāmi
 .pe. Tatiyampi etamatthaṁ vadāmi .pe. Samanubhaṭṭhā saṅghena
 itthannāmā bhikkhunī tassa vatthussa paṭinissaggāya. Khamati
 saṅghassa tasmā tuṇhī. Evametaṁ dhārayāmīti.
      [65] Ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa. Saṅghādisesaṁ
 ajjhāpajjantiyā ñattiyā dukkaṭaṁ dvīhi kammavācāhi thullaccayā
 paṭippassambhanti.
      [66] Ayampīti purimāyo upādāya vuccati. Yāvatatiyakanti
 yāvatatiyaṁ samanubhāsanāya āpajjati na saha vatthujjhācārā.
 Nissāraṇīyanti saṅghamhā nissāriyati. Saṅghādisesoti .pe. Tenapi
 vuccati saṅghādisesoti.
      [67] Dhammakamme dhammakammasaññā nappaṭinissajjati āpatti
 saṅghādisesassa. Dhammakamme vematikā nappaṭinissajjati āpatti
 saṅghādisesassa dhammakamme adhammakammasaññā nappaṭinissajjati
 āpatti saṅghādisesassa. Adhammakamme dhammakammasaññā āpatti
-------------------------------------------------
[page 049]
 Dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [68] Anāpatti asamanubhāsantiyā paṭinissajjantiyā ummattikāya
 ādikammikāyāti.
                         -------
                      Aṭṭhamasaṅghādisesaṁ
      [69] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī
 bhikkhunī kismiñcideva adhikaraṇe pacchā 1- katā kupitā anattamanā
 evaṁ vadeti chandagāminiyo < PTS. Vin IV , 238 >ca bhikkhuniyo dosagāminiyo ca
 bhikkhuniyo mohagāminiyo ca bhikkhuniyo bhayagāminiyo ca bhikkhuniyoti.
 Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā caṇḍakālī [2]- kismiñcideva
 adhikaraṇe pacchā katā kupitā anattamanā evaṁ vakkhati chandagāminiyo
 ca bhikkhuniyo .pe. Bhayagāminiyo ca bhikkhuniyoti.
 Saccaṁ kira bhikkhave caṇḍakālī bhikkhunī kismiñcideva adhikaraṇe
 pacchā katā kupitā anattamanā evaṁ vadeti chandagāminiyo ca
 bhikkhuniyo .pe. Bhayagāminiyo ca bhikkhuniyoti. Saccaṁ bhagavāti.
 Vigarahi buddho bhagavā kathaṁ hi nāma bhikkhave caṇḍakālī bhikkhunī

  *  *  *  *  *  *
  Footnote:1 Ma. Yu. paccākatā. evaṁ sabbattha ñātabbaṁ. 2 Ma. Yu. bhikkhunī.
-------------------------------------------------
[page 050]
 Kismiñcideva adhikaraṇe pacchā katā kupitā anattamanā evaṁ
 vakkhati chandagāminiyo ca bhikkhuniyo .pe. Bhayagāminiyo ca
 bhikkhuniyoti netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī kismiñcideva adhikaraṇe pacchā katā kupitā anattamanā
 evaṁ vadeyya chandagāminiyo ca bhikkhuniyo .pe. Bhayagāminiyo ca
 bhikkhuniyoti. Sā bhikkhunī bhikkhunīhi evamassa vacanīyā māyye
 kismiñcideva adhikaraṇe pacchā katā kupitā anattamanā evaṁ
 avaca chandagāminiyo ca bhikkhuniyo .pe. Bhayagāminiyo ca
 bhikkhuniyoti ayyā kho chandāpi gaccheyya dosāpi gaccheyya mohāpi
 gaccheyya bhayāpi gaccheyyāti. Evañca sā bhikkhunī bhikkhunīhi
 vuccamānā tatheva paggaṇheyya sā bhikkhunī bhikkhunīhi yāvatatiyaṁ
 samanubhāsitabbā tassa paṭinissaggāya yāvatatiyañce samanubhāsiyamānā
 taṁ paṭinissajjeyya iccetaṁ kusalaṁ no ce paṭinissajjeyya
 ayampi bhikkhunī yāvatatiyakaṁ dhammaṁ āpannā nissāraṇīyaṁ
 saṅghādisesanti.
      [70] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Kismiñcideva adhikaraṇeti adhikaraṇaṁ nāma
 cattāri adhikaraṇāni vivādādhikaraṇaṁ anuvādādhikaraṇaṁ āpattādhikaraṇaṁ
 kiccādhikaraṇaṁ. Pacchā katā nāma parājitā vuccati. Kupitā
-------------------------------------------------
[page 051]
 Anattamanāti anabhiraddhā 1- āhatacittā khilajātā. Evaṁ vadeyyāti
 chandagāminiyo ca bhikkhuniyo .pe. Bhayagāminiyo ca bhikkhuniyoti.
      [71] Sā bhikkhunīti yā sā evaṁvādinī bhikkhunī. Bhikkhunīhīti
 aññāhi bhikkhunīhi. Yā passanti yā suṇanti tāhi vattabbā
 māyye kismiñcideva adhikaraṇe pacchā katā kupitā anattamanā
 evaṁ avaca chandagāminiyo ca bhikkhuniyo .pe. Bhayagāminiyo ca
 bhikkhuniyoti ayyā kho chandāpi gaccheyya .pe. Bhayāpi
 gaccheyyāti. Dutiyampi vattabbā tatiyampi vattabbā. Sace
 paṭinissajjati iccetaṁ kusalaṁ no ce paṭinissajjati āpatti
 dukkaṭassa. Sutvā na vadanti āpatti dukkaṭassa. Sā bhikkhunī
 saṅghamajjhaṁpi ākaḍḍhitvā vattabbā māyye < PTS. Vin IV , 239 >kismiñcideva adhikaraṇe
 pacchā katā kupitā anattamanā evaṁ avaca chandagāminiyo ca
 bhikkhuniyo .pe. Bhayagāminiyo ca bhikkhuniyoti ayyā kho chandāpi
 gaccheyya .pe. Bhayāpi gaccheyyāti. Dutiyampi vattabbā
 tatiyampi vattabbā. Sace paṭinissajjati iccetaṁ kusalaṁ no
 ce paṭinissajjati āpatti dukkaṭassa.
      [72] Sā bhikkhunī samanubhāsitabbā. Evañca pana bhikkhave
 samanubhāsitabbā byattāya bhikkhuniyā paṭibalāya saṅgho ñāpetabbo
 suṇātu me ayye saṅgho ayaṁ itthannāmā bhikkhunī kismiñcideva
 adhikaraṇe pacchā katā kupitā anattamanā evaṁ vadeti

  *  *  *  *  *  *
  Footnote:1. Ma. anābhiraddhā.
-------------------------------------------------
[page 052]
 Chandagāminiyo ca bhikkhuniyo .pe. Bhayagāminiyo ca bhikkhuniyoti.
 Sā taṁ vatthuṁ nappaṭinissajjati. Yadi saṅghassa pattakallaṁ saṅgho
 itthannāmaṁ bhikkhuniṁ samanubhāseyya tassa vatthussa paṭinissaggāya.
 Esā ñatti. Suṇātu me ayye saṅgho ayaṁ itthannāmā
 bhikkhunī kismiñcideva adhikaraṇe pacchā katā kupitā anattamanā
 evaṁ vadeti chandagāminiyo ca bhikkhuniyo .pe. Bhayagāminiyo ca
 bhikkhuniyoti. Sā taṁ vatthuṁ nappaṭinissajjati. Saṅgho itthannāmaṁ
 bhikkhuniṁ samanubhāsati tassa vatthussa paṭinissaggāya. Yassā ayyāya
 khamati itthannāmāya bhikkhuniyā samanubhāsanā tassa vatthussa
 paṭinissaggāya sā tuṇhassa yassā nakkhamati sā bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi .pe.
 Samanubhaṭṭhā saṅghena itthannāmā bhikkhunī tassa vatthussa paṭinissaggāya.
 Khamati saṅghassa tasmā tuṇhī. Evametaṁ dhārayāmīti.
      [73] Ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa. Saṅghādisesaṁ
 ajjhāpajjantiyā ñattiyā dukkaṭaṁ dvīhi kammavācāhi thullaccayā
 paṭippassambhanti.
      [74] Ayampīti purimāyo upādāya vuccati. Yāvatatiyakanti
 yāvatatiyaṁ samanubhāsanāya āpajjati na saha vatthujjhācārā.
 Nissāraṇīyanti saṅghamhā nissāriyati. Saṅghādisesoti .pe. Tenapi
-------------------------------------------------
[page 053]
 Vuccati saṅghādisesoti.
      [75] Dhammakamme dhammakammasaññā nappaṭinissajjati āpatti
 saṅghādisesassa. Dhammakamme vematikā nappaṭinissajjati āpatti
 saṅghādisesassa. Dhammakamme adhammakammasaññā nappaṭinissajjati
 āpatti saṅghādisesassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [76] Anāpatti asamanubhāsantiyā paṭinissajjantiyā
 ummattikāya ādikammikāyāti.
                       ----------
                       Navamasaṅghādisesaṁ
      [77] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandāya
 bhikkhuniyā antevāsiniyo bhikkhuniyo 1- saṁsaṭṭhā viharanti pāpācārā
 pāpasaddā pāpasilokā bhikkhunīsaṅghassa vihesikā aññamaññissā
 vajjapaṭicchādikā 2-. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhuniyo saṁsaṭṭhā
 viharissanti pāpācārā pāpasaddā pāpasilokā bhikkhunīsaṅghassa

  *  *  *  *  *  *
  Footnote:1 Ma. Yu. anutevāsibhikkhuniyo. 2 vajjappaṭicchādikāti amhākaṁ mati.
-------------------------------------------------
[page 054]
 Vihesikā aññamaññissā vajjapaṭicchādikāti .pe. Saccaṁ kira bhikkhave
 bhikkhuniyo saṁsaṭṭhā viharanti pāpācārā pāpasaddā pāpasilokā
 bhikkhunīsaṅghassa vihesikā aññamaññissā vajjapaṭicchādikāti. Saccaṁ
 bhagavāti. Vigarahi buddho bhagavā kathaṁ hi nāma bhikkhave bhikkhuniyo
 saṁsaṭṭhā viharissanti pāpācārā pāpasaddā pāpasilokā bhikkhunīsaṅghassa
 vihesikā aññamaññissā vajjapaṭicchādikā 1- netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu bhikkhuniyo paneva saṁsaṭṭhā viharanti
 pāpācārā pāpasaddā pāpasilokā bhikkhunīsaṅghassa vihesikā
 aññamaññissā vajjapaṭicchādikā. Tā bhikkhuniyo bhikkhunīhi evamassu
 vacanīyā bhaginiyo kho saṁsaṭṭhā viharanti pāpācārā pāpasaddā
 pāpasilokā bhikkhunīsaṅghassa vihesikā aññamaññissā vajjapaṭicchādikā
 viviccathayye vivekaññeva bhaginīnaṁ saṅgho vaṇṇetīti.
 Evañca tā bhikkhuniyo bhikkhunīhi vuccamānā tatheva paggaṇheyyuṁ tā
 bhikkhuniyo bhikkhunīhi yāvatatiyaṁ samanubhāsitabbā tassa paṭinissaggāya.
 Yāvatatiyañce samanubhāsiyamānā taṁ paṭinissajjeyyuṁ iccetaṁ kusalaṁ
 no ce paṭinissajjeyyuṁ imāpi bhikkhuniyo yāvatatiyakaṁ dhammaṁ āpannā
 nissāraṇīyaṁ saṅghādisesanti.
      [78] Bhikkhuniyo panevāti upasampannāyo vuccati. Saṁsaṭṭhā
 viharanti [2]- ananulomikena kāyikavācasikena 3- saṁsaṭṭhā viharanti.

  *  *  *  *  *  *
  Footnote:1 Ma. Yu. vajjapaṭicchādikāti. 2 Ma. Yu. etthantare viharantīti saṁsaṭṭhā nāma.
 3 kāyikavācasikena saṁsaggenāti bhavitabbaṁ.
-------------------------------------------------
[page 055]
 Pāpācārāti pāpakena ācārena samannāgatā. Pāpasaddāti pāpakena
 kittisaddena abbhuggatā. Pāpasilokāti pāpakena micchājīvena
 jīvitaṁ kappenti. Bhikkhunīsaṅghassa vihesikāti aññamaññissā < PTS. Vin IV , 240 >kamme
 kayiramāne 1- paṭikkosanti. Aññamaññissā vajjapaṭicchādikāti
 aññamaññaṁ vajjaṁ paṭicchādenti.
      [79] Tā bhikkhuniyoti yā tā saṁsaṭṭhā bhikkhuniyo. Bhikkhunīhīti
 aññāhi bhikkhunīhi. Yā passanti yā suṇanti tāhi vattabbā
 bhaginiyo kho saṁsaṭṭhā viharanti pāpācārā pāpasaddā pāpasilokā
 bhikkhunīsaṅghassa vihesikā aññamaññissā vajjapaṭicchādikā
 viviccathayye vivekaññeva bhaginīnaṁ saṅgho vaṇṇetīti. Dutiyampi
 vattabbā tatiyampi vattabbā. Sace paṭinissajjanti iccetaṁ kusalaṁ
 no ce paṭinissajjanti āpatti dukkaṭassa. Sutvā na vadanti
 āpatti dukkaṭassa. Tā bhikkhuniyo saṅghamajjhaṁpi ākaḍḍhitvā
 vattabbā bhaginiyo kho saṁsaṭṭhā viharanti pāpācārā pāpasaddā
 pāpasilokā bhikkhunīsaṅghassa vihesikā aññamaññissā vajja
 paṭicchādikā viviccathayye vivekaññeva bhaginīnaṁ saṅgho vaṇṇetīti.
 Dutiyampi vattabbā tatiyampi vattabbā. Sace paṭinissajjanti
 iccetaṁ kusalaṁ no ce paṭinissajjanti āpatti dukkaṭassa.
      [80] Tā bhikkhuniyo samanubhāsitabbā. Evañca pana bhikkhave
 samanubhāsitabbā byattāya bhikkhuniyā paṭibalāya saṅgho ñāpetabbo

  *  *  *  *  *  *
  Footnote:1 Ma. Yu. kariyamāne.
-------------------------------------------------
[page 056]
 Suṇātu me ayye saṅgho itthannāmā ca itthannāmā ca bhikkhuniyo
 saṁsaṭṭhā viharanti pāpācārā pāpasaddā pāpasilokā bhikkhunīsaṅghassa
 vihesikā aññamaññissā vajjapaṭicchādikā. Tā taṁ vatthuṁ
 nappaṭinissajjanti. Yadi saṅghassa pattakallaṁ saṅgho itthannāmañca
 itthannāmañca bhikkhuniyo samanubhāseyya tassa vatthussa paṭinissaggāya.
 Esā ñatti. Suṇātu me ayye saṅgho itthannāmā ca itthannāmā
 ca bhikkhuniyo saṁsaṭṭhā viharanti pāpācārā pāpasaddā pāpasilokā
 bhikkhunīsaṅghassa vihesikā aññamaññissā vajjapaṭicchādikā. Tā taṁ
 vatthuṁ nappaṭinissajjanti. Saṅgho itthannāmañca itthannāmañca
 bhikkhuniyo samanubhāsati tassa vatthussa paṭinissaggāya. Yassā ayyāya
 khamati itthannāmāya ca itthannāmāya ca bhikkhunīnaṁ samanubhāsanā tassa
 vatthussa paṭinissaggāya sā tuṇhassa yassā nakkhamati sā
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi .pe. Samanubhaṭṭhā saṅghena itthannāmā ca itthannāmā
 ca bhikkhuniyo tassa vatthussa paṭinissaggāya. Khamati saṅghassa
 tasmā tuṇhī. Evametaṁ dhārayāmīti.
      [81] Ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa. Saṅghādisesaṁ
 ajjhāpajjantīnaṁ ñattiyā dukkaṭaṁ dvīhi kammavācāhi thullaccayā
 paṭippassambhanti. Dve tisso ekato samanubhāsitabbā taduttari 1-

  *  *  *  *  *  *
  Footnote:1 Ma. yu tatuttari.
-------------------------------------------------
[page 057]
 Na samanubhāsitabbā.
      [82] Imāpi bhikkhuniyoti purimāyo upādāya vuccanti.
 Yāvatatiyakanti yāvatatiyaṁ samanubhāsanāya āpajjanti na saha
 vatthujjhācārā. Nissāraṇīyanti saṅghamhā nissāriyati.
 Saṅghādisesoti .pe. Tenapi vuccati saṅghādisesoti.
      [83] Dhammakamme dhammakammasaññā nappaṭinissajjanti āpatti
 saṅghādisesassa. Dhammakamme vematikā nappaṭinissajjanti āpatti
 saṅghādisesassa. Dhammakamme adhammakammasaññā nappaṭinissajjanti
 āpatti saṅghādisesassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [84] Anāpatti asamanubhāsantīnaṁ paṭinissajjantīnaṁ ummattikānaṁ
 khittacittānaṁ vedanaṭṭānaṁ 1- ādikammikānanti.
                         ------
                       Dasamasaṅghādisesaṁ
      [85] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī saṅghena samanubhaṭṭhā bhikkhuniyo evaṁ vadeti saṁsaṭṭhā va
 ayye tumhe viharatha mā tumhe nānā viharittha santi saṅghe
 aññāpi bhikkhuniyo evācārā evaṁsaddā evaṁsilokā bhikkhunīsaṅghassa

  *  *  *  *  *  *
  Footnote:1 Ma. Yu. khittacittānaṁ vedanaṭṭānanti pāṭhadvayaṁ na dissati.
-------------------------------------------------
[page 058]
 Vihesikā aññamaññissā vajjapaṭicchādikā tā saṅgho
 na kiñci āha tumheyeva saṅgho uññāya paribhavena akkhantiyā
 vebhassā 1- dubbalyā evamāha bhaginiyo kho saṁsaṭṭhā viharanti
 pāpācārā pāpasaddā pāpasilokā bhikkhunīsaṅghassa vihesikā
 aññamaññissā vajjapaṭicchādikā viviccathayye vivekaññeva bhaginīnaṁ
 saṅgho vaṇṇetīti. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā [2]-
 saṅghena samanubhaṭṭhā bhikkhuniyo evaṁ vakkhati saṁsaṭṭhā va ayye
 tumhe viharatha mā tumhe nānā viharittha .pe. Viviccathayye
 vivekaññeva bhaginīnaṁ saṅgho vaṇṇetīti .pe. Saccaṁ kira bhikkhave
 thullanandā bhikkhunī saṅghena samanubhaṭṭhā bhikkhuniyo evaṁ vadeti
 saṁsaṭṭhā va ayye tumhe viharatha mā tumhe nānā viharittha
 .pe. Viviccathayye vivekaññeva bhaginīnaṁ saṅgho vaṇṇetīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 thullanandā bhikkhunī saṅghena samanubhaṭṭhā bhikkhuniyo evaṁ vakkhati
 saṁsaṭṭhā va ayye tumhe viharatha mā tumhe nānā viharittha
 .pe. Viviccathayye vivekaññeva bhaginīnaṁ saṅgho vaṇṇetīti netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī evaṁ

  *  *  *  *  *  *
  Footnote:1 Ma. Yu. vebhassiyā. evaṁ sabbattha ñātabbaṁ. 2 Ma. bhikkhunī.
-------------------------------------------------
[page 059]
 Vadeyya saṁsaṭṭhā va ayye tumhe viharatha mā tumhe nānā
 viharittha santi saṅghe aññāpi bhikkhuniyo evācārā evaṁsaddā
 evaṁsilokā bhikkhunīsaṅghassa vihesikā aññamaññissā vajjapaṭicchādikā
 tā saṅgho na kiñci āha tumheyeva saṅgho uññāya paribhavena
 akkhantiyā vebhassā 1- dubbalyā evamāha bhaginiyo kho saṁsaṭṭhā
 viharanti pāpācārā pāpasaddā pāpasilokā bhikkhunīsaṅghassa vihesikā
 aññamaññissā vajjapaṭicchādikā viviccathayye vivekaññeva
 bhaginīnaṁ saṅgho vaṇṇetīti. Sā bhikkhunī bhikkhunīhi evamassa vacanīyā
 māyye evaṁ avaca saṁsaṭṭhā va ayye tumhe viharatha mā tumhe
 nānā viharittha santi saṅghe aññāpi bhikkhuniyo evācārā evaṁsaddā
 evaṁsilokā bhikkhunīsaṅghassa vihesikā aññamaññissā vajjapaṭicchādikā
 tā saṅgho na kiñci āha tumheyeva saṅgho uññāya
 paribhavena akkhantiyā vebhassā dubbalyā evamāha bhaginiyo kho
 saṁsaṭṭhā viharanti pāpācārā pāpasaddā pāpasilokā bhikkhunīsaṅghassa
 vihesikā aññamaññissā vajjapaṭicchādikā viviccathayye vivekaññeva
 bhaginīnaṁ saṅgho vaṇṇetīti. Evañca sā bhikkhunī bhikkhunīhi
 vuccamānā tatheva paggaṇheyya sā bhikkhunī bhikkhunīhi yāvatatiyaṁ
 samanubhāsitabbā tassa paṭinissaggāya. Yāvatatiyañce samanubhāsiyamānā
 taṁ paṭinissajjeyya iccetaṁ kusalaṁ no ce paṭinissajjeyya ayampi
 bhikkhunī yāvatatiyakaṁ dhammaṁ āpannā nissāraṇīyaṁ saṅghādisesanti.

  *  *  *  *  *  *
  Footnote:1 Ma. Yu. vebhassiyā. evaṁ sabbattha ñātabbaṁ.
-------------------------------------------------
[page 060]
      [86] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Evaṁ vadeyyāti saṁsaṭṭhā va
 ayye tumhe viharatha mā tumhe nānā viharittha santi saṅghe
 aññāpi bhikkhuniyo evācārā evaṁsaddā evaṁsilokā bhikkhunīsaṅghassa
 vihesikā aññamaññissā vajjapaṭicchādikā tā saṅgho na kiñci
 āha tumheyeva saṅgho uññāyāti avaññāya. Paribhavenāti
 paribhabyatā 1-. Akkhantiyāti kopena. Vebhassāti vibhassīkatā.
 Dubbalyāti < PTS. Vin IV , 242 >apakkhatā. Evamāha bhaginiyo kho saṁsaṭṭhā viharanti
 pāpācārā pāpasaddā pāpasilokā bhikkhunīsaṅghassa vihesikā
 aññamaññissā vajjapaṭicchādikā viviccathayye vivekaññeva bhaginīnaṁ
 saṅgho vaṇṇetīti. Sā bhikkhunīti yā sā evaṁvādinī bhikkhunī.
 Bhikkhunīhīti aññāhi bhikkhunīhi. Yā passanti yā suṇanti tāhi
 vattabbā māyye evaṁ avaca saṁsaṭṭhā va ayye tumhe viharatha
 mā tumhe nānā viharittha .pe. Viviccathayye vivekaññeva
 bhaginīnaṁ saṅgho vaṇṇetīti. Dutiyampi vattabbā tatiyampi vattabbā.
 Sace paṭinissajjati iccetaṁ kusalaṁ no ce paṭinissajjati āpatti
 dukkaṭassa. Sutvā na vadanti āpatti dukkaṭassa. Sā
 bhikkhunī saṅghamajjhaṁpi ākaḍḍhitvā vattabbā māyye evaṁ avaca
 saṁsaṭṭhā va ayye tumhe viharatha mā tumhe nānā viharittha
 .pe. Viviccathayye vivekaññeva bhaginīnaṁ saṅgho vaṇṇetīti.

  *  *  *  *  *  *
  Footnote:1 Ma. Yu. pāribhabyatā.
-------------------------------------------------
[page 061]
 Dutiyampi vattabbā tatiyampi vattabbā. Sace paṭinissajjati
 iccetaṁ kusalaṁ no ce paṭinissajjati āpatti dukkaṭassa.
      [87] Sā bhikkhunī samanubhāsitabbā. Evañca pana bhikkhave
 samanubhāsitabbā byattāya bhikkhuniyā paṭibalāya saṅgho ñāpetabbo
 suṇātu me ayye saṅgho ayaṁ itthannāmā bhikkhunī saṅghena samanubhaṭṭhā
 bhikkhuniyo evaṁ vadeti saṁsaṭṭhā va ayye tumhe viharatha mā
 tumhe nānā viharittha santi saṅghe aññāpi bhikkhuniyo evācārā
 evaṁsaddā evaṁsilokā bhikkhunīsaṅghassa vihesikā aññamaññissā
 vajjapaṭicchādikā tā saṅgho na kiñci āha tumheyeva saṅgho
 uññāya paribhavena akkhantiyā vebhassā dubbalyā evamāha bhaginiyo
 kho saṁsaṭṭhā viharanti .pe. Viviccathayye vivekaññeva bhaginīnaṁ
 saṅgho vaṇṇetīti. Sā taṁ vatthuṁ nappaṭinissajjati. Yadi saṅghassa
 pattakallaṁ saṅgho itthannāmaṁ bhikkhuniṁ samanubhāseyya tassa vatthussa
 paṭinissaggāya. Esā ñatti. Suṇātu me ayye saṅgho ayaṁ
 itthannāmā bhikkhunī saṅghena samanubhaṭṭhā bhikkhuniyo evaṁ vadeti
 saṁsaṭṭhā va ayye tumhe viharatha mā tumhe nānā viharittha
 santi saṅghe aññāpi bhikkhuniyo evācārā evaṁsaddā evaṁsilokā
 bhikkhunīsaṅghassa vihesikā aññamaññissā vajjapaṭicchādikā tā
 saṅgho na kiñci āha tumheyeva saṅgho uññāya paribhavena
 akkhantiyā vebhassā dubbalyā evamāha bhaginiyo kho saṁsaṭṭhā viharanti
-------------------------------------------------
[page 062]
 Pāpācārā pāpasaddā pāpasilokā bhikkhunīsaṅghassa vihesikā
 aññamaññissā vajjapaṭicchādikā viviccathayye vivekaññeva bhaginīnaṁ
 saṅgho vaṇṇetīti. Sā taṁ vatthuṁ nappaṭinissajjati. Saṅgho
 itthannāmaṁ bhikkhuniṁ samanubhāsati tassa vatthussa paṭinissaggāya. Yassā
 ayyāya khamati itthannāmāya bhikkhuniyā samanubhāsanā tassa vatthussa
 paṭinissaggāya sā tuṇhassa yassā nakkhamati sā bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi .pe.
 Samanubhaṭṭhā saṅghena itthannāmā bhikkhunī tassa vatthussa paṭinissaggāya.
 Khamati saṅghassa tasmā tuṇhī. Evametaṁ dhārayāmīti.
      [88] Ñattiyā dukkaṭaṁ dvīhi kammavācāhi thullaccayā
 kammavācāpariyosāne āpatti saṅghādisesassa. Saṅghādisesaṁ
 ajjhāpajjantiyā ñattiyā dukkaṭaṁ dvīhi kammavācāhi thullaccayā
 paṭippassambhanti.
      [89] Ayampīti purimāyo upādāya vuccati. Yāvatatiyakanti
 yāvatatiyaṁ samanubhāsanāya āpajjati na saha vatthujjhācārā.
 Nissāraṇīyanti saṅghamhā nissāriyati. Saṅghādisesoti saṅgho va tassā
 āpattiyā mānattaṁ deti mūlāya paṭikassati abbheti na sambahulā
 na ekā bhikkhunī tena vuccati saṅghādisesoti. Tasseva āpattinikāyassa
 nāma kammaṁ adhivacanaṁ tenapi vuccati saṅghādisesoti.
      [90] Dhammakamme dhammakammasaññā nappaṭinissajjati āpatti
-------------------------------------------------
[page 063]
 Saṅghādisesassa. Dhammakamme vematikā nappaṭinissajjati āpatti
 saṅghādisesassa. Dhammakamme adhammakammasaññā nappaṭinissajjati
 āpatti saṅghādisesassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [91] Anāpatti asamanubhāsantiyā paṭinissajjantiyā ummattikāya
 ādikammikāyāti.
      [92] Uddiṭṭhā kho ayyāyo sattarasa saṅghādisesā dhammā
 nava paṭhamāpattikā aṭṭha yāvatatiyakā yesaṁ bhikkhunī aññataraṁ
 vā aññataraṁ vā āpajjati tāya bhikkhuniyā ubhatosaṅghe pakkhamānattaṁ
 caritabbaṁ ciṇṇamānattāya bhikkhuniyā yattha siyā vīsatigaṇo
 bhikkhunīsaṅgho tattha sā bhikkhunī abbhetabbā ekāyapi ce ūno 2-
 vīsatigaṇo bhikkhunīsaṅgho taṁ bhikkhuniṁ abbheyya sā ca bhikkhunī
 anabbhitā tā ca bhikkhuniyo gārayhā. Ayaṁ tattha sāmīci.
 Tatthayyāyo pucchāmi kaccittha parisuddhā. Dutiyampi pucchāmi
 kaccittha parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                     Sattarasakaṇḍaṁ niṭṭhitaṁ.
                        ---------

  *  *  *  *  *  *
  Footnote:1 Yu. ciṇṇamānattā bhikkhunī. taṁ susodhitaṁ ciṇṇamānatto bhikkhūti pāliyā
 2 Yu. ūnavīsatigaṇo.
-------------------------------------------------
[page 064]
                        Nissaggiyakaṇḍaṁ
      ime kho panayyāyo tiṁsa nissaggiyā pācittiyā dhammā uddesaṁ
 āgacchanti.
                   Pattavaggassa paṭhamasikkhāpadaṁ
      [93] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo bahupatte 1- sannicayaṁ karonti. Manussā vihāracārikaṁ
 āhiṇḍantā passitvā ujjhāyanti khīyanti vipācenti kathaṁ hi
 nāma bhikkhuniyo bahupatte sannicayaṁ karissanti pattavaṇijjaṁ 2- vā
 bhikkhuniyo karissanti āmattikāpaṇaṁ vā pasāressantīti. Assosuṁ
 kho bhikkhuniyo tesaṁ manussānaṁ ujjhāyantānaṁ khīyantānaṁ vipācentānaṁ.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma chabbaggiyā bhikkhuniyo pattasannicayaṁ
 karissantīti .pe. Saccaṁ kira bhikkhave chabbaggiyā bhikkhuniyo pattasannicayaṁ
 karontīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave chabbaggiyā bhikkhuniyo pattasannicayaṁ karissanti netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī pattasannicayaṁ

  *  *  *  *  *  *
  Footnote:1 Ma. bahūpatte 2 Ma. pattavāṇijjaṁ.
-------------------------------------------------
[page 065]
 Kareyya nissaggiyaṁ pācittiyanti.
      [94] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Patto nāma dve pattā
 ayopatto mattikāpatto. Tayo pattassa vaṇṇā ukkaṭṭho
 patto majjhimo patto omako patto. Ukkaṭṭho nāma patto
 aḍḍhāḷhakodanaṁ gaṇhāti catubhāgaṁ khādanīyaṁ 1- tadūpiyaṁ byañjanaṁ.
 Majjhimo nāma patto nāḷikodanaṁ gaṇhāti catubhāgaṁ khādanīyaṁ
 tadūpiyaṁ byañjanaṁ. < PTS. Vin IV , 244 >Omako nāma patto patthodanaṁ gaṇhāti
 catubhāgaṁ khādanīyaṁ tadūpiyaṁ byañjanaṁ. Tato ukkaṭṭho apatto
 omako apatto. Sannicayaṁ kareyyāti anadhiṭṭhito avikappito.
 Nissaggiyo hoti 2- saha aruṇuggamanā nissaggiyo hoti nissajjitabbo
 saṅghassa vā gaṇassa vā ekabhikkhuniyā vā. Evañca pana bhikkhave
 nissajjitabbo.
      [95] Tāya bhikkhuniyā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhunīnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ayaṁ me ayye patto
 rattātikkanto nissaggiyo imāhaṁ saṅghassa nissajjāmīti.

  *  *  *  *  *  *
  Footnote:1 Ma. Yu. khādanaṁ. 2 ito paraṁ sabbattha itisaddo dissati so atirekoti veditabbo
 īdisānaṁ pāṭhānaṁ mātikāyaṁ anāgatattā.
-------------------------------------------------
[page 066]
 Nissajjitvā āpatti desetabbā. Byattāya bhikkhuniyā paṭibalāya
 āpatti paṭiggahetabbā. Nissaṭṭhapatto dātabbo suṇātu me ayye
 saṅgho ayaṁ patto itthannāmāya bhikkhuniyā nissaggiyo saṅghassa
 nissaṭṭho. Yadi saṅghassa pattakallaṁ saṅgho imaṁ pattaṁ
 itthannāmāya bhikkhuniyā dadeyyāti.
      [96] Tāya bhikkhuniyā sambahulā bhikkhuniyo upasaṅkamitvā
 ekaṁsaṁ uttarāsaṅgaṁ karitvā vuḍḍhānaṁ bhikkhunīnaṁ pāde vanditvā
 ukkuṭikaṁ nisīditvā añjaliṁ paggahetvā evamassu vacanīyā ayaṁ
 me ayyāyo patto rattātikkanto nissaggiyo imāhaṁ ayyānaṁ
 nissajjāmīti. Nissajjitvā āpatti desetabbā. Byattāya
 bhikkhuniyā paṭibalāya āpatti paṭiggahetabbā. Nissaṭṭhapatto
 dātabbo suṇantu me ayyāyo ayaṁ patto itthannāmāya
 bhikkhuniyā nissaggiyo ayyānaṁ nissaṭṭho. Yadi ayyānaṁ pattakallaṁ
 ayyāyo imaṁ pattaṁ itthannāmāya bhikkhuniyā dadeyyunti.
      [97] Tāya bhikkhuniyā ekaṁ bhikkhuniṁ upasaṅkamitvā ekaṁsaṁ
 uttarāsaṅgaṁ karitvā ukkuṭikaṁ nisīditvā añjaliṁ paggahetvā
 evamassa vacanīyā ayaṁ me ayye patto rattātikkanto nissaggiyo
 imāhaṁ ayyāya nissajjāmīti. Nissajjitvā āpatti desetabbā.
 Tāya bhikkhuniyā āpatti paṭiggahetabbā. Nissaṭṭhapatto dātabbo
 imaṁ pattaṁ ayyāya dammīti.
-------------------------------------------------
[page 067]
      [98] Rattātikkante atikkantasaññā nissaggiyaṁ pācittiyaṁ.
 Rattātikkante vematikā nissaggiyaṁ pācittiyaṁ. Rattātikkante
 anatikkantasaññā nissaggiyaṁ pācittiyaṁ. Anadhiṭṭhite adhiṭṭhitasaññā
 nissaggiyaṁ pācittiyaṁ. Avikappite vikappitasaññā
 nissaggiyaṁ pācittiyaṁ. Avissajjite < PTS. Vin IV , 245 >vissajjitasaññā nissaggiyaṁ
 pācittiyaṁ. Anaṭṭhe naṭṭhasaññā ... Avinaṭṭhe vinaṭṭhasaññā ...
 Abhinne bhinnasaññā ... Avilutte viluttasaññā nissaggiyaṁ
 pācittiyaṁ.
      [99] Nissaggiyaṁ 1- pattaṁ anissajjitvā paribhuñjati āpatti
 dukkaṭassa. Rattānatikkante 2- atikkantasaññā āpatti
 dukkaṭassa. Rattānatikkante vematikā āpatti dukkaṭassa.
 Rattānatikkante anatikkantasaññā anāpatti.
      [100] Anāpatti antoaruṇaṁ 3- adhiṭṭheti vikappeti vissajjeti
 nassati vinassati bhijjati acchinditvā gaṇhanti vissāsaṁ
 gaṇhanti ummattikāya ādikammikāyāti.
      [101] Tena kho pana samayena chabbaggiyā bhikkhuniyo nissaṭṭhapattaṁ
 na denti. Bhagavato etamatthaṁ ārocesuṁ. Na bhikkhave
 bhikkhuniyā 4- nissaṭṭhapatto na dātabbo yā na dadeyya āpatti
 dukkaṭassāti.
                         -------

  *  *  *  *  *  *
  Footnote:1 Ma. nissaggiya. 2 Ma. rattātikkante. 3 Ma. antoaruṇe.
 4 Po. Ma. Yu. ayaṁ pāṭho natthi.
-------------------------------------------------
[page 068]
                   Pattavaggassa dutiyasikkhāpadaṁ
      [102] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sambahulā
 bhikkhuniyo gāmakāvāse vassaṁ vutthā sāvatthiṁ agamaṁsu vattasampannā
 iriyāpathasampannā duccolā 1- lūkhacīvarā. Upāsakā tā bhikkhuniyo
 passitvā imā bhikkhuniyo vattasampannā iriyāpathasampannā
 duccolā lūkhacīvarā imā bhikkhuniyo acchinnā bhavissantīti bhikkhunīsaṅghassa
 akālacīvaraṁ adaṁsu. Thullanandā bhikkhunī amhākaṁ kaṭhinaṁ
 atthataṁ kālacīvaranti adhiṭṭhahitvā bhājāpesi. Upāsakā tā
 bhikkhuniyo passitvā etadavocuṁ apayyāhi cīvaraṁ laddhanti. Na mayaṁ
 āvuso cīvaraṁ labhāma ayyā thullanandā amhākaṁ kaṭhinaṁ atthataṁ
 kālacīvaranti adhiṭṭhahitvā bhājāpesīti. Upāsakā ujjhāyanti
 khīyanti vipācenti kathaṁ hi nāma ayyā thullanandā akālacīvaraṁ
 kālacīvaranti adhiṭṭhahitvā bhājāpessatīti. Assosuṁ kho bhikkhuniyo
 tesaṁ upāsakānaṁ ujjhāyantānaṁ khīyantānaṁ vipācentānaṁ. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā thullanandā akālacīvaraṁ kālacīvaranti adhiṭṭhahitvā
 bhājāpessatīti. Athakho tā bhikkhuniyo bhikkhūnaṁ etamatthaṁ
 ārocesuṁ. Bhikkhū bhagavato < PTS. Vin IV , 246 >etamatthaṁ ārocesuṁ .pe. Saccaṁ kira

  *  *  *  *  *  *
  Footnote:1 Ma. duccoḷā evaṁ. sabbattha ñātabbaṁ.
-------------------------------------------------
[page 069]
 Bhikkhave thullanandā bhikkhunī akālacīvaraṁ kālacīvaranti adhiṭṭhahitvā
 bhājāpetīti 1-. Saccaṁ bhagavāti. Vigarahi buddho bhagavā kathaṁ hi nāma
 bhikkhave thullanandā bhikkhunī akālacīvaraṁ kālacīvaranti adhiṭṭhahitvā
 bhājāpessati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī akālacīvaraṁ kālacīvaranti adhiṭṭhahitvā bhājāpeyya
 nissaggiyaṁ pācittiyanti.
      [103] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Akālacīvaraṁ nāma anatthate
 kaṭhine ekādasamāse uppannaṁ atthate kaṭhine sattamāse
 uppannaṁ kālepi ādissa dinnaṁ etaṁ akālacīvaraṁ nāma. Kālacīvaranti 2-
 adhiṭṭhahitvā bhājāpeti payoge dukkaṭaṁ paṭilābhena
 nissaggiyaṁ hoti nissajjitabbaṁ saṅghassa vā gaṇassa vā ekabhikkhuniyā
 vā. Evañca pana bhikkhave nissajjitabbaṁ .pe. Idaṁ
 me ayye akālacīvaraṁ kālacīvaranti adhiṭṭhahitvā bhājāpitaṁ
 nissaggiyaṁ imāhaṁ saṅghassa nissajjāmīti .pe. Dadeyyāti .pe.
 Dadeyyunti .pe. Ayyāya dammīti.
      [104] Akālacīvare akālacīvarasaññā kālacīvaranti
 adhiṭṭhahitvā bhājāpeti nissaggiyaṁ pācittiyaṁ. Akālacīvare vematikā

  *  *  *  *  *  *
  Footnote:1 Ma. Yu. bhājāpesīti. 2 Po. Ma. akālacīvaraṁ kālacīvarantīti ime pāṭhā dissanti.
-------------------------------------------------
[page 070]
 Kālacīvaranti adhiṭṭhahitvā bhājāpeti nissaggiyaṁ pācittiyaṁ. [1]-
 Akālacīvare kālacīvarasaññā kālacīvaranti adhiṭṭhahitvā bhājāpeti
 nissaggiyaṁ pācittiyaṁ. [2]- Kālacīvare akālacīvarasaññā āpatti
 dukkaṭassa. Kālacīvare vematikā āpatti dukkaṭassa.
 Kālacīvare kālacīvarasaññā anāpatti.
      [105] Anāpatti akālacīvaraṁ akālacīvarasaññā bhājāpeti
 kālacīvaraṁ kālacīvarasaññā bhājāpeti ummattikāya ādikammikāyāti.
                        --------
                   Pattavaggassa tatiyasikkhāpadaṁ
      [106] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī aññatarāya 3- bhikkhuniyā saddhiṁ cīvaraṁ parivaṭṭetvā 4- paribhuñjati.
 Athakho sā bhikkhunī taṁ cīvaraṁ saṅgharitvā 5- nikkhipi.
 Thullanandā bhikkhunī taṁ bhikkhuniṁ etadavoca yante ayye < PTS. Vin IV , 247 >mayā
 saddhiṁ cīvaraṁ parivaṭṭitaṁ kahaṁ taṁ cīvaranti. Athakho sā bhikkhunī
 taṁ cīvaraṁ nīharitvā thullanandāya bhikkhuniyā dassesi. Thullanandā

  *  *  *  *  *  *
  Footnote:1 Ma. Yu. akālacīvare vematikā ... bhājāpeti, āpatti dukkaṭassa.
 2 akālacīvare kālacīvarasaññā ... bhājāpeti, āpatti dukkaṭassāti dissati.
 3 Ma. Yu. aññatarissā. 4 sabbattha parivattetvāti dissati.
 5 Ma. Yu. saṁharitvā.
-------------------------------------------------
[page 071]
 Bhikkhunī taṁ bhikkhuniṁ etadavoca handayye tuyhaṁ cīvaraṁ āhara
 metaṁ cīvaraṁ yaṁ tuyhaṁ tuyhamevetaṁ yaṁ mayhaṁ mayhamevetaṁ āhara
 metaṁ sakaṁ paccāharāti acchindi. Athakho sā bhikkhunī bhikkhunīnaṁ
 etamatthaṁ ārocesi. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma ayyā thullanandā
 bhikkhuniyā 1- saddhiṁ cīvaraṁ parivaṭṭetvā acchindissatīti.
 Athakho tā bhikkhuniyo bhikkhūnaṁ etamatthaṁ ārocesuṁ. Bhikkhū bhagavato
 etamatthaṁ ārocesuṁ .pe. Saccaṁ kira bhikkhave thullanandā
 bhikkhunī bhikkhuniyā saddhiṁ cīvaraṁ parivaṭṭetvā acchindatīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave thullanandā
 bhikkhunī bhikkhuniyā saddhiṁ cīvaraṁ parivaṭṭetvā acchindissati
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 bhikkhuniyā saddhiṁ cīvaraṁ parivaṭṭetvā sā pacchā evaṁ vadeyya
 handayye tuyhaṁ cīvaraṁ āhara metaṁ cīvaraṁ yaṁ tuyhaṁ tuyhamevetaṁ
 yaṁ mayhaṁ mayhamevetaṁ āhara metaṁ sakaṁ paccāharāti
 acchindeyya vā acchindāpeyya vā nissaggiyaṁ pācittiyanti.
      [107] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhuniyā saddhinti aññāya
 bhikkhuniyā saddhiṁ. Cīvaraṁ nāma channaṁ cīvarānaṁ aññataraṁ cīvaraṁ

  *  *  *  *  *  *
  Footnote:1 Ma. thullanandā bhikkhunīti ime pāṭhā dissanti.
-------------------------------------------------
[page 072]
 Vikappanupagaṁ pacchimaṁ. Parivaṭṭetvāti parittena vā vipulaṁ vipulena
 vā parittaṁ parivaṭṭetvā 1-. Acchindeyyāti sayaṁ acchindati
 nissaggiyaṁ hoti 2-. Acchindāpeyyāti aññaṁ āṇāpeti āpatti
 dukkaṭassa sakiṁ āṇattā bahukaṁpi acchindati nissaggiyaṁ hoti
 nissajjitabbaṁ saṅghassa vā gaṇassa vā ekabhikkhuniyā vā.
 Evañca pana bhikkhave nissajjitabbaṁ .pe. Idaṁ me ayye cīvaraṁ
 bhikkhuniyā saddhiṁ parivaṭṭetvā acchinnaṁ nissaggiyaṁ imāhaṁ
 saṅghassa nissajjāmīti .pe. Dadeyyāti .pe. Dadeyyanti .pe.
 Ayyāya dammīti.
      [108] Upasampannāya upasampannasaññā cīvaraṁ parivaṭṭetvā
 acchindati vā acchindāpeti vā nissaggiyaṁ pācittiyaṁ. < PTS. Vin IV , 248 >Upasampannāya
 vematikā cīvaraṁ parivaṭṭetvā acchindati vā acchindāpeti
 vā nissaggiyaṁ pācittiyaṁ. Upasampannāya anupasampannasaññā
 cīvaraṁ parivaṭṭetvā acchindati vā acchindāpeti vā
 nissaggiyaṁ pācittiyaṁ. Aññaṁ parikkhāraṁ parivaṭṭetvā acchindati
 vā acchindāpeti vā āpatti dukkaṭassa. Anupasampannāya
 saddhiṁ cīvaraṁ vā aññaṁ vā parikkhāraṁ parivaṭṭetvā acchindati vā
 acchindāpeti vā āpatti dukkaṭassa. Anupasampannāya upasampannasaññā
 āpatti dukkaṭassa. Anupasampannāya vematikā

  *  *  *  *  *  *
  Footnote:1 Ma. Yu. ayaṁ pāṭho na dissati. 2 sabbattha nissaggiyaṁ pācittiyanti dissati.
-------------------------------------------------
[page 073]
 Āpatti dukkaṭassa. Anupasampannāya anupasampannasaññā
 āpatti dukkaṭassa.
      [109] Anāpatti sā vā deti tassā vā vissāsentī gaṇhāti
 ummattikāya ādikammikāyāti.
                         -------
                   Pattavaggassa catutthasikkhāpadaṁ
      [110] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī gilānā hoti. Athakho aññataro upāsako yena thullanandā
 bhikkhunī tenupasaṅkami upasaṅkamitvā thullanandaṁ bhikkhuniṁ
 etadavoca kinte ayye aphāsu kiṁ āhariyatūti. Sappinā
 me āvuso atthoti. Athakho so upāsako aññatarassa āpaṇikassa
 gharā kahāpaṇassa sappiṁ āharitvā thullanandāya bhikkhuniyā
 adāsi. Thullanandā bhikkhunī evamāha 1- na me āvuso
 sappinā attho telena me atthoti. Athakho so upāsako
 yena so āpaṇiko tenupasaṅkami upasaṅkamitvā taṁ āpaṇikaṁ
 etadavoca na kirayya 2- ayyāya sappinā attho telena attho
 handa te sappiṁ telaṁ me dehīti. Sace mayaṁ ayya 3- vikkītaṁ

  *  *  *  *  *  *
  Footnote:1 Ma. Yu. idaṁ pādadvayaṁ na dissati. 2 Ma. Yu. kirayyo. 3 Ma. Yu. ayyo.
-------------------------------------------------
[page 074]
 Bhaṇḍaṁ puna ādiyissāma 1- kadā amhākaṁ bhaṇḍaṁ vikkāyissati
 sappissa kayena sappi haṭaṁ telassa kayaṁ āhara telaṁ harissasīti.
 Athakho so upāsako ujjhāyati khīyati vipāceti kathaṁ hi
 nāma ayyā thullanandā aññaṁ viññāpetvā aññaṁ viññāpessatīti.
 Assosuṁ kho bhikkhuniyo tassa upāsakassa ujjhāyantassa
 khīyantassa vipācentassa. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma ayyā
 thullanandā aññaṁ viññāpetvā aññaṁ viññāpessatīti. Athakho
 tā bhikkhuniyo bhikkhūnaṁ etamatthaṁ ārocesuṁ. Bhikkhū bhagavato
 etamatthaṁ ārocesuṁ .pe. Saccaṁ kira bhikkhave thullanandā
 bhikkhunī aññaṁ viññāpetvā aññaṁ viññāpetīti 2-. Saccaṁ bhagavāti.
 Vigarahi buddho < PTS. Vin IV , 249 >bhagavā kathaṁ hi nāma bhikkhave thullanandā
 bhikkhunī aññaṁ viññāpetvā aññaṁ viññāpessati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī aññaṁ viññāpetvā
 aññaṁ viññāpeyya nissaggiyaṁ pācittiyanti.
      [111] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññaṁ viññāpetvāti yaṅkiñci
 viññāpetvā. Aññaṁ viññāpeyyāti taṁ ṭhapetvā aññaṁ
 viññāpeti payoge dukkaṭaṁ paṭilābhena nissaggiyaṁ hoti nissajjitabbaṁ

  *  *  *  *  *  *
  Footnote:1 Ma. Yu. āharissāmāti pāṭho dissati. 2 Ma. Yu. viññāpesīti pāṭho dissati.
-------------------------------------------------
[page 075]
 Saṅghassa vā gaṇassa vā ekabhikkhuniyā vā. Evañca pana bhikkhave
 nissajjitabbaṁ .pe. Idaṁ me ayye aññaṁ viññāpetvā aññaṁ
 viññāpitaṁ nissaggiyaṁ imāhaṁ saṅghassa nissajjāmīti .pe. Dadeyyāti
 .pe. Dadeyyunti .pe. Ayyāya dammīti.
      [112] Aññe aññasaññā aññaṁ viññāpeti nissaggiyaṁ
 pācittiyaṁ. Aññe vematikā aññaṁ viññāpeti nissaggiyaṁ
 pācittiyaṁ. Aññe anaññasaññā aññaṁ viññāpeti nissaggiyaṁ
 pācittiyaṁ. Anaññe aññasaññā [1]- āpatti dukkaṭassa. Anaññe
 vematikā [2]- āpatti dukkaṭassa. Anaññe anaññasaññā
 anāpatti.
      [113] Anāpatti tañceva viññāpeti aññañca viññāpeti
 ānisaṁsaṁ dassetvā viññāpeti ummattikāya ādikammikāyāti.
                       ----------
                   Pattavaggassa pañcamasikkhāpadaṁ
      [114] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī gilānā hoti. Athakho aññataro upāsako yena thullanandā
 bhikkhunī tenupasaṅkami upasaṅkamitvā thullanandaṁ bhikkhuniṁ
 etadavoca kacci ayye khamanīyaṁ kacci yāpanīyanti. Na me āvuso
 khamanīyaṁ na yāpanīyanti. Amukassa ayye āpaṇikassa ghare

  *  *  *  *  *  *
  Footnote:1-2 Ma. Yu. etthantare anaññaṁ viññāpetīti pāṭhadvayaṁ dissati.
-------------------------------------------------
[page 076]
 Kahāpaṇaṁ nikkhipissāmi tato yaṁ iccheyyāsi taṁ āharāpeyyāsīti.
 Thullanandā bhikkhunī aññataraṁ sikkhamānaṁ āṇāpesi gaccha
 sikkhamāne amukassa āpaṇikassa gharā kahāpaṇassa telaṁ āharāti.
 Athakho sā sikkhamānā < PTS. Vin IV , 250 >tassa āpaṇikassa gharā kahāpaṇassa telaṁ
 āharitvā thullanandāya bhikkhuniyā adāsi. Thullanandā bhikkhunī
 evamāha 1- na me sikkhamāne telena attho sappinā me atthoti.
 Athakho sā sikkhamānā yena so āpaṇiko tenupasaṅkami upasaṅkamitvā
 taṁ āpaṇikaṁ etadavoca na kira āvuso ayyāya telena
 attho sappinā attho handa te telaṁ sappiṁ me dehīti. Sace
 mayaṁ ayye vikkītaṁ bhaṇḍaṁ puna ādiyissāma kadā amhākaṁ bhaṇḍaṁ
 vikkāyissati telassa kayena telaṁ haṭaṁ sappissa kayaṁ āhara
 sappiṁ harissasīti. Athakho sā sikkhamānā rodantī aṭṭhāsi.
 Bhikkhuniyo taṁ sikkhamānaṁ etadavocuṁ kissa tvaṁ sikkhamāne rodasīti.
 Athakho sā sikkhamānā bhikkhunīnaṁ etamatthaṁ ārocesi. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā thullanandā [2]- aññaṁ cetāpetvā aññaṁ
 cetāpessatīti .pe. Saccaṁ kira bhikkhave thullanandā bhikkhunī aññaṁ
 cetāpetvā aññaṁ cetāpetīti 3-. Saccaṁ bhagavāti. Vigarahi buddho
 bhagavā kathaṁ hi nāma bhikkhave thullanandā bhikkhunī aññaṁ

  *  *  *  *  *  *
  Footnote:1 Ma. Yu. idaṁ pāṭhadvayaṁ na dissati. 2 Ma. etthantare bhikkhunīti dissati. 3 Ma.
 cetāpesīti saccaṁ.
-------------------------------------------------
[page 077]
 Cetāpetvā aññaṁ cetāpessati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī aññaṁ cetāpetvā aññaṁ cetāpeyya nissaggiyaṁ
 pācittiyanti.
      [115] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññaṁ cetāpetvāti yaṅkiñci
 cetāpetvā. Aññaṁ cetāpeyyāti taṁ ṭhapetvā aññaṁ cetāpeti
 payoge dukkaṭaṁ paṭilābhena nissaggiyaṁ hoti nissajjitabbaṁ saṅghassa
 vā gaṇassa vā ekabhikkhuniyā vā. Evañca pana bhikkhave
 nissajjitabbaṁ .pe. Idaṁ me ayye aññaṁ cetāpetvā aññaṁ cetāpitaṁ
 nissaggiyaṁ imāhaṁ saṅghassa nissajjāmīti .pe. Dadeyyāti .pe.
 Dadeyyunti .pe. Ayyāya dammīti.
      [116] Aññe aññasaññā aññaṁ cetāpeti nissaggiyaṁ
 pācittiyaṁ. Aññe vematikā aññaṁ cetāpeti nissaggiyaṁ
 pācittiyaṁ. Aññe anaññasaññā aññaṁ cetāpeti nissaggiyaṁ
 pācittiyaṁ. Anaññe aññasaññā 1- āpatti dukkaṭassa. Anaññe
 vematikā 2- āpatti dukkaṭassa. Anaññe anaññasaññā anāpatti.
      [117] Anāpatti tañceva cetāpeti aññañca cetāpeti
 ānisaṁsaṁ dassetvā cetāpeti ummattikāya ādikammikāyāti.
                       ----------

  *  *  *  *  *  *
  Footnote:1-2 Ma. anaññaṁ cetāpetīti padadvayaṁ dissati.
-------------------------------------------------
[page 078]
                   Pattavaggassa chaṭṭhasikkhāpadaṁ
      [118] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena upāsakā bhikkhunīsaṅghassa
 cīvaratthāya chandakaṁ saṅgharitvā 1- aññatarassa pāvārikassa
 ghare parikkhāraṁ nikkhipitvā bhikkhuniyo upasaṅkamitvā etadavocuṁ
 amukassa ayye pāvārikassa ghare cīvaratthāya parikkhāro nikkhitto
 tato cīvaraṁ āharāpetvā bhājethāti. Bhikkhuniyo tena parikkhārena
 sayaṁ 2- bhesajjaṁ cetāpetvā paribhuñjiṁsu. Upāsakā jānitvā
 ujjhāyanti khīyanti vipācenti kathaṁ hi nāma bhikkhuniyo aññadatthikena
 parikkhārena aññuddisikena saṅghikena aññaṁ cetāpessantīti.
 Assosuṁ kho bhikkhuniyo tesaṁ upāsakānaṁ ujjhāyantānaṁ khīyantānaṁ
 vipācentānaṁ. Yā tā bhikkhuniyo < PTS. Vin IV , 251 >appicchā .pe. Tā ujjhāyanti khīyanti
 vipācenti kathaṁ hi nāma bhikkhuniyo aññadatthikena parikkhārena aññuddisikena
 saṅghikena aññaṁ cetāpessantīti .pe. Saccaṁ kira bhikkhave
 bhikkhuniyo aññadatthikena parikkhārena aññuddisikena saṅghikena aññaṁ
 cetāpentīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave bhikkhuniyo aññadatthikena parikkhārena aññuddisikena
 saṅghikena aññaṁ cetāpessanti netaṁ bhikkhave appasannānaṁ vā

  *  *  *  *  *  *
  Footnote:1 Yu. saṁharitvā. 2 Ma. Yu. ayaṁ pāṭho natthi.
-------------------------------------------------
[page 079]
 Pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī aññadatthikena parikkhārena aññuddisikena
 saṅghikena aññaṁ cetāpeyya nissaggiyaṁ pācittiyanti.
      [119] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññadatthikena parikkhārena
 aññuddisikenāti aññassatthāya dinnena. Saṅghikenāti saṅghassatthāya 1-
 na gaṇassa na ekabhikkhuniyā. Aññaṁ cetāpeyyāti yaṁ atthāya
 dinnaṁ taṁ ṭhapetvā aññaṁ cetāpeti payoge dukkaṭaṁ
 paṭilābhena nissaggiyaṁ hoti nissajjitabbaṁ saṅghassa vā gaṇassa vā
 ekabhikkhuniyā vā. Evañca pana bhikkhave nissajjitabbaṁ .pe.
 Idaṁ me ayye aññadatthikena parikkhārena aññuddisikena saṅghikena
 aññaṁ cetāpitaṁ nissaggiyaṁ imāhaṁ saṅghassa nissajjāmīti .pe.
 Dadeyyāti .pe. Dadeyyunti .pe. Ayyāya dammīti.
      [120] Aññadatthike aññadatthikasaññā aññaṁ cetāpeti
 nissaggiyaṁ pācittiyaṁ. Aññadatthike vematikā aññaṁ cetāpeti
 nissaggiyaṁ pācittiyaṁ. Aññadatthike anaññadatthikasaññā aññaṁ
 cetāpeti nissaggiyaṁ pācittiyaṁ. Nissaṭṭhaṁ paṭilabhitvā yathādāne
 upanetabbaṁ. Anaññadatthike aññadatthikasaññā āpatti
 dukkaṭassa. Anaññadatthike vematikā āpatti dukkaṭassa. Anaññadatthike
 anaññadatthikasaññā anāpatti.

  *  *  *  *  *  *
  Footnote:1 Ma. Yu. saṅghassāti dissati.
-------------------------------------------------
[page 080]
      [121] Anāpatti sesakaṁ upaneti sāmike apaloketvā upaneti
 āpadāsu ummattikāya ādikammikāyāti.
                        --------
                   Pattavaggassa sattamasikkhāpadaṁ
      [122] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena upāsakā
 bhikkhunīsaṅghassa cīvaratthāya chandakaṁ saṅgharitvā aññatarassa pāvārikassa
 ghare parikkhāraṁ < PTS. Vin IV , 252 >nikkhipitvā bhikkhuniyo upasaṅkamitvā etadavocuṁ
 amukassa ayye pāvārikassa ghare cīvaratthāya parikkhāro
 nikkhitto tato cīvaraṁ āharāpetvā bhājethāti. Bhikkhuniyo tena
 ca parikkhārena sayaṁpi yācitvā bhesajjaṁ cetāpetvā paribhuñjiṁsu.
 Upāsakā jānitvā ujjhāyanti khīyanti vipācenti kathaṁ hi nāma
 bhikkhuniyo aññadatthikena parikkhārena aññuddisikena saṅghikena
 saññācikena aññaṁ cetāpessantīti. Assosuṁ kho bhikkhuniyo
 tesaṁ upāsakānaṁ ujjhāyantānaṁ khīyantānaṁ vipācentānaṁ. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo aññadatthikena parikkhārena aññuddisikena
 saṅghikena saññācikena aññaṁ cetāpessantīti .pe. Saccaṁ kira
 bhikkhave bhikkhuniyo aññadatthikena parikkhārena aññuddisikena
 saṅghikena saññācikena aññaṁ cetāpentīti. Saccaṁ bhagavāti.
-------------------------------------------------
[page 081]
 Vigarahi buddho bhagavā kathaṁ hi nāma bhikkhave bhikkhuniyo aññadatthikena
 parikkhārena aññuddisikena saṅghikena saññācikena aññaṁ
 cetāpessanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī aññadatthikena parikkhārena aññuddisikena saṅghikena
 saññācikena aññaṁ cetāpeyya nissaggiyaṁ pācittiyanti.
      [123] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññadatthikena parikkhārena
 aññuddisikenāti aññassatthāya dinnena. Saṅghikenāti
 saṅghassatthāya na gaṇassa na ekabhikkhuniyā. Saññācikenāti sayaṁ
 yācitvā. Aññaṁ cetāpeyyāti yaṁ atthāya dinnaṁ taṁ ṭhapetvā
 aññaṁ cetāpeti payoge dukkaṭaṁ paṭilābhena nissaggiyaṁ hoti
 nissajjitabbaṁ saṅghassa vā gaṇassa vā ekabhikkhuniyā vā. Evañca
 pana bhikkhave nissajjitabbaṁ .pe. Idaṁ me ayye aññadatthikena
 parikkhārena aññuddisikena saṅghikena saññācikena aññaṁ cetāpitaṁ
 nissaggiyaṁ imāhaṁ saṅghassa nissajjāmīti .pe. Dadeyyāti .pe.
 Dadeyyunti .pe. Ayyāya dammīti.
      [124] Aññadatthike aññadatthikasaññā aññaṁ cetāpeti
 nissaggiyaṁ pācittiyaṁ. Aññadatthike vematikā aññaṁ cetāpeti
 nissaggiyaṁ pācittiyaṁ. Aññadatthike anaññadatthikasaññā aññaṁ
-------------------------------------------------
[page 082]
 Cetāpeti nissaggiyaṁ pācittiyaṁ. Nissaṭṭhaṁ paṭilabhitvā yathādāne
 upanetabbaṁ. Anaññadatthike aññadatthikasaññā āpatti
 dukkaṭassa. Anaññasadatthike vematikā āpatti dukkaṭassa.
 Anaññadatthike anaññadatthikasaññā anāpatti.
      [125] Anāpatti sesakaṁ upaneti sāmike apaloketvā
 upaneti āpadāsu ummattikāya ādikammikāyāti.
                       ----------
                   Pattavaggassa aṭṭhamasikkhāpadaṁ
      [126] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarassa
 pūgassa pariveṇavāsikā bhikkhuniyo yāguyā kilamanti. Athakho so
 pūgo bhikkhunīnaṁ yāguatthāya chandakaṁ saṅgharitvā aññatarassa
 āpaṇikassa ghare parikkhāraṁ nikkhipitvā bhikkhuniyo upasaṅkamitvā
 etadavoca amukassa ayye āpaṇikassa ghare yāguatthāya parikkhāro
 nikkhitto tato taṇḍule 1- āharāpetvā yāguṁ pacāpetvā
 paribhuñjathāti. Bhikkhuniyo tena parikkhārena bhesajjaṁ cetāpetvā
 paribhuñjiṁsu. [2]- So pūgo jānitvā ujjhāyati khīyati vipāceti
 kathaṁ hi nāma bhikkhuniyo aññadatthikena parikkhārena aññuddisikena
 mahājanikena aññaṁ cetāpessantīti. Assosuṁ kho bhikkhuniyo tassa
 upāsakassa ujjhāyantassa khīyantassa vipācentassa. Yā tā bhikkhuniyo

  *  *  *  *  *  *
  Footnote:1 Ma. Yu. taṇḍulaṁ. 2 Ma. Yu. etthantare atha khoti dissati.
-------------------------------------------------
[page 083]
 Appicchā .pe. Tā ujjhāyanti khīyanti vipācenti kathaṁ hi
 nāma bhikkhuniyo aññadatthikena parikkhārena aññuddisikena mahājanikena
 aññaṁ cetāpessantīti .pe. Saccaṁ kira bhikkhave bhikkhuniyo
 aññadatthikena parikkhārena aññuddisikena mahājanikena aññaṁ
 cetāpentīti. Saccaṁ bhagavāti. < PTS. Vin IV , 253 >Vigarahi buddho bhagavā kathaṁ hi
 nāma bhikkhave bhikkhuniyo aññadatthikena parikkhārena aññuddisikena
 mahājanikena aññaṁ cetāpessanti netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī aññadatthikena parikkhārena aññuddisikena
 mahājanikena aññaṁ cetāpeyya nissaggiyaṁ pācittiyanti.
      [127] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññadatthikena parikkhārena
 aññuddisikenāti aññassatthāya dinnena. Mahājanikenāti
 gaṇassatthāya [1]- na saṅghassa na ekabhikkhuniyā. Aññaṁ cetāpeyyāti
 yaṁ atthāya dinnaṁ taṁ ṭhapetvā aññaṁ cetāpeti payoge
 dukkaṭaṁ paṭilābhena nissaggiyaṁ hoti nissajjitabbaṁ saṅghassa vā gaṇassa
 vā ekabhikkhuniyā vā. Evañca pana bhikkhave nissajjitabbaṁ
 .pe. Idaṁ me ayye aññadatthikena parikkhārena aññuddisikena
 mahājanikena aññaṁ cetāpitaṁ nissaggiyaṁ imāhaṁ saṅghassa nissajjāmīti
 .pe. Dadeyyāti .pe. Dadeyyunti .pe. Ayyāya dammīti.

  *  *  *  *  *  *
  Footnote:1 Ma. Yu. gaṇassa.
-------------------------------------------------
[page 084]
      [128] Aññadatthike aññadatthikasaññā aññaṁ cetāpeti
 nissaggiyaṁ pācittiyaṁ. Aññadatthike vematikā aññaṁ cetāpeti
 nissaggiyaṁ pācittiyaṁ. Aññadatthike anaññadatthikasaññā aññaṁ
 cetāpeti nissaggiyaṁ pācittiyaṁ. Nissaṭṭhaṁ paṭilabhitvā yathādāne
 upanetabbaṁ. Anaññadatthike aññadatthikasaññā āpatti
 dukkaṭassa. Anaññadatthike vematikā āpatti dukkaṭassa.
 Anaññadatthike anaññadatthikasaññā anāpatti.
      [129] Anāpatti sesakaṁ upaneti sāmike apaloketvā upaneti
 āpadāsu ummattikāya ādikammikāyāti.
                       ----------
                   Pattavaggassa navamasikkhāpadaṁ
      [130] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarassa
 pūgassa pariveṇavāsikā bhikkhuniyo yāguyā kilamanti. Athakho so
 pūgo bhikkhunīnaṁ yāguatthāya chandakaṁ saṅgharitvā aññatarassa āpaṇikassa
 ghare parikkhāraṁ nikkhipitvā bhikkhuniyo upasaṅkamitvā etadavoca
 amukassa ayye āpaṇikassa ghare yāguatthāya parikkhāro nikkhitto
 tato taṇḍule āharāpetvā yāguṁ pacāpetvā paribhuñjathāti.
 Bhikkhuniyo tena ca parikkhārena sayaṁpi yācitvā bhesajjaṁ cetāpetvā
 paribhuñjiṁsu. [1]- So pūgo jānitvā ujjhāyati khīyati vipāceti kathaṁ

  *  *  *  *  *  *
  Footnote:1 Yu. etthantare athakhoti dissati.
-------------------------------------------------
[page 085]
 Hi nāma bhikkhuniyo aññadatthikena parikkhārena aññuddisikena
 mahājanikena saññācikena aññaṁ cetāpessantīti. Assosuṁ kho
 bhikkhuniyo tassa pūgassa ujjhāyantassa khīyantassa vipācentassa.
 Yā tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo aññadatthikena parikkhārena aññuddisikena
 mahājanikena saññācikena aññaṁ cetāpessantīti .pe. Saccaṁ kira
 bhikkhave bhikkhuniyo aññadatthikena parikkhārena aññuddisikena mahājanikena
 saññācikena aññaṁ cetāpentīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo aññadatthikena
 parikkhārena aññuddisikena mahājanikena saññācikena aññaṁ
 cetāpessanti netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 aññadatthikena parikkhārena aññuddisikena mahājanikena saññācikena
 aññaṁ cetāpeyya nissaggiyaṁ pācittiyanti.
      [131] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññadatthikena parikkhārena
 aññuddisikenāti aññassatthāya dinnena. Mahājanikenāti
 gaṇassatthāya [1]- na saṅghassa na ekabhikkhuniyā. Saññācikenāti sayaṁ
 yācitvā. Aññaṁ cetāpeyyāti yaṁ atthāya dinnaṁ taṁ ṭhapetvā
 aññaṁ cetāpeti payoge dukkaṭaṁ paṭilābhena nissaggiyaṁ hoti

  *  *  *  *  *  *
  Footnote:1 Ma. Yu. gaṇassa.
-------------------------------------------------
[page 086]
 Nissajjitabbaṁ saṅghassa vā gaṇassa vā ekabhikkhuniyā vā. Evañca pana
 bhikkhave nissajjitabbaṁ .pe. Idaṁ me ayye aññadatthikena parikkhārena
 aññuddisikena mahājanikena saññācikena aññaṁ cetāpitaṁ
 nissaggiyaṁ imāhaṁ saṅghassa nissajjāmīti .pe. Dadeyyāti .pe.
 Dadeyyunti .pe. Ayyāya dammīti.
      [132] Aññadatthike aññadatthikasaññā aññaṁ cetāpeti
 nissaggiyaṁ pācittiyaṁ. Aññadatthike vematikā aññaṁ cetāpeti
 nissaggiyaṁ pācittiyaṁ. Aññadatthike anaññadatthikasaññā aññaṁ
 cetāpeti nissaggiyaṁ pācittiyaṁ. Nissaṭṭhaṁ paṭilabhitvā yathādāne
 upanetabbaṁ. Anaññadatthike aññadatthikasaññā āpatti
 dukkaṭassa anaññadatthike vematikā āpatti dukkaṭassa. Anaññadatthike
 anaññadatthikasaññā anāpatti.
      [133] Anāpatti sesakaṁ upaneti sāmike apaloketvā upaneti
 āpadāsu ummattikāya ādikammikāyāti.
                       ----------
                   Pattavaggassa dasamasikkhāpadaṁ
      [134] < PTS. Vin IV , 254 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī bahussutā hoti bhāṇikā visāradā paṭṭhā dhammiṁ kathaṁ kātuṁ.
 Bahū manussā thullanandaṁ bhikkhuniṁ payirūpāsanti. Tena kho pana
-------------------------------------------------
[page 087]
 Samayena thullanandāya bhikkhuniyā pariveṇaṁ udrīyati. Manussā
 thullanandaṁ bhikkhuniṁ etadavocuṁ kissidaṁ te 1- ayye pariveṇaṁ udrīyatīti.
 Natthāvuso dāyakā natthi kārakāti. Athakho te manussā thullanandāya
 bhikkhuniyā pariveṇatthāya chandakaṁ saṅgharitvā thullanandāya bhikkhuniyā
 parikkhāraṁ adaṁsu. Thullanandā bhikkhunī tena ca parikkhārena sayaṁpi
 yācitvā bhesajjaṁ cetāpetvā paribhuñji. Manussā jānitvā
 ujjhāyanti khīyanti vipācenti kathaṁ hi nāma ayyā thullanandā aññadatthikena
 parikkhārena aññuddisikena puggalikena saññācikena aññaṁ
 cetāpessatīti .pe. Saccaṁ kira bhikkhave thullanandā bhikkhunī aññadatthikena
 parikkhārena aññuddisikena puggalikena saññācikena aññaṁ
 cetāpetīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave thullanandā bhikkhunī aññadatthikena parikkhārena aññuddisikena
 puggalikena saññācikena aññaṁ cetāpessati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī aññadatthikena parikkhārena
 aññuddisikena puggalikena saññācikena aññaṁ cetāpeyya
 nissaggiyaṁ pācittiyanti.
      [135] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Aññadatthikena parikkhārena

  *  *  *  *  *  *
  Footnote:1 Ma. Yu. vo.
-------------------------------------------------
[page 088]
 Aññuddisikenāti aññassatthāya dinnena. Puggalikenāti 1- ekabhikkhuniyā
 atthāya na saṅghassa na gaṇassa. Saññācikenāti sayaṁ yācitvā.
 Aññaṁ cetāpeyyāti yaṁ atthāya dinnaṁ taṁ ṭhapetvā aññaṁ
 cetāpeti payoge dukkaṭaṁ paṭilābhena nissaggiyaṁ hoti
 nissajjitabbaṁ saṅghassa vā gaṇassa vā ekabhikkhuniyā vā. Evañca pana
 bhikkhave nissajjitabbaṁ .pe. Idaṁ me ayye aññadatthikena
 parikkhārena aññuddisikena puggalikena saññācikena aññaṁ cetāpitaṁ
 nissaggiyaṁ imāhaṁ saṅghassa nissajjāmīti .pe. Dadeyyāti .pe.
 Dadeyyunti .pe. Ayyāya dammīti.
      [136] Aññadatthike aññadatthikasaññā aññaṁ cetāpeti
 nissaggiyaṁ pācittiyaṁ. Aññadatthike vematikā aññaṁ cetāpeti
 nissaggiyaṁ pācittiyaṁ. Aññadatthike anaññadatthikasaññā aññaṁ
 cetāpeti nissaggiyaṁ pācittiyaṁ. Nissaṭṭhaṁ paṭilabhitvā yathādāne
 upanetabbaṁ. Anaññadatthike aññadatthikasaññā āpatti
 dukkaṭassa. Anaññadatthike vematikā āpatti dukkaṭassa. Anaññadatthike
 anaññadatthikasaññā anāpatti.
      [137] Anāpatti sesakaṁ upaneti sāmike apaloketvā upaneti
 āpadāsu ummattikāya ādikammikāyāti.
                       ----------

  *  *  *  *  *  *
  Footnote:1 Ma. Yu. ekāya bhikkhuniyā na saṅghassāti dissati.
-------------------------------------------------
[page 089]
                   Cīvaravaggassa paṭhamasikkhāpadaṁ
      [138] < PTS. Vin IV , 255 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī bahussutā hoti bhāṇikā visāradā paṭṭhā dhammiṁ kathaṁ kātuṁ.
 Athakho rājā pasenadi kosalo sītakāle mahagghaṁ kambalaṁ pārupitvā
 yena thullanandā bhikkhunī tenupasaṅkami upasaṅkamitvā thullanandaṁ
 bhikkhuniṁ abhivādetvā ekamantaṁ nisīdi. Ekamantaṁ nisinnaṁ kho
 rājānaṁ pasenadiṁ kosalaṁ thullanandā bhikkhunī dhammiyā kathāya sandassesi
 samādapesi samuttejesi sampahaṁsesi. Athakho rājā pasenadi kosalo
 thullanandāya bhikkhuniyā dhammiyā kathāya sandassito samādapito
 samuttejito sampahaṁsito thullanandaṁ bhikkhuniṁ etadavoca vadeyyāsi
 ayye yena atthoti. Sace me tvaṁ mahārāja dātukāmosi
 imaṁ kambalaṁ dehīti. Athakho rājā pasenadi kosalo thullanandāya
 bhikkhuniyā kambalaṁ datvā uṭṭhāyāsanā thullanandaṁ bhikkhuniṁ abhivādetvā
 padakkhiṇaṁ katvā pakkāmi. Manussā ujjhāyanti khīyanti vipācenti
 mahicchā imā bhikkhuniyo asantuṭṭhā kathaṁ hi nāma rājānaṁ kambalaṁ
 viññāpessantīti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma ayyā
-------------------------------------------------
[page 090]
 Thullanandā 1- rājānaṁ kambalaṁ viññāpessatīti .pe. Saccaṁ kira
 bhikkhave thullanandā bhikkhunī rājānaṁ kambalaṁ viññāpetīti 2-. Saccaṁ
 bhagavāti. Vigarahi buddho bhagavā kathaṁ hi nāma bhikkhave thullanandā
 bhikkhunī rājānaṁ kambalaṁ viññāpessati netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu garupāpuraṇaṁ 3- pana bhikkhuniyā cetāpentiyā
 catukkaṁsaparamaṁ cetāpetabbaṁ tato ce uttariṁ 4- cetāpeyya
 nissaggiyaṁ pācittiyanti.
      [139] Garupāpuraṇaṁ nāma yaṅkiñci sītakāle pāpuraṇaṁ 5-.
 Cetāpentiyāti viññāpentiyā. < PTS. Vin IV , 256 >Catukkaṁsaparamaṁ cetāpetabbanti
 soḷasakahāpaṇagghanakaṁ cetāpetabbaṁ. Tato ce uttariṁ cetāpeyyāti
 taduttariṁ viññāpeti payoge dukkaṭaṁ paṭilābhena nissaggiyaṁ hoti
 nissajjitabbaṁ saṅghassa vā gaṇassa vā ekabhikkhuniyā vā. Evañca
 pana bhikkhave nissajjitabbaṁ idaṁ me ayye garupāpuraṇaṁ
 atirekacatukkaṁsaparamaṁ cetāpitaṁ nissaggiyaṁ imāhaṁ saṅghassa nissajjāmīti
 .pe. Dadeyyāti .pe. Dadeyyunti .pe. Ayyāya dammīti.
      [140] Atirekacatukkaṁse atirekasaññā cetāpeti nissaggiyaṁ
 pācittiyaṁ. Atirekacatukkaṁse vematikā cetāpeti nissaggiyaṁ

  *  *  *  *  *  *
  Footnote:1 Ma. etthantare bhikkhunīti pāṭhapadaṁ dissati 2 Ma. Yu. viññāpesīti.
 3 Ma. Yu. garupāvuraṇaṁ. 4 uttari. sabbattha evaṁ ñātabbaṁ. 5 pāvuraṇaṁ.
-------------------------------------------------
[page 091]
 Pācittiyaṁ. Atirekacatukkaṁse ūnakasaññā cetāpeti nissaggiyaṁ
 pācittiyaṁ. Ūnakacatukkaṁse atirekasaññā āpatti dukkaṭassa.
 Ūnakacatukkaṁse vematikā āpatti dukkaṭassa. Ūnakacatukkaṁse
 ūnakasaññā anāpatti.
      [141] Anāpatti catukkaṁsaparamaṁ cetāpeti ūnakacatukkaṁsaparamaṁ
 cetāpeti ñātakānaṁ pavāritānaṁ aññassatthāya attano
 dhanena mahagghaṁ cetāpetukāmassa appagghaṁ cetāpeti ummattikāya
 ādikammikāyāti.
                        ---------
                   Cīvaravaggassa dutiyasikkhāpadaṁ
      [142] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī bahussutā hoti bhāṇikā visāradā paṭṭhā dhammiṁ kathaṁ kātuṁ.
 Athakho rājā pasenadi kosalo uṇhakāle mahagghaṁ khomaṁ pārupitvā
 yena thullanandā bhikkhunī tenupasaṅkami upasaṅkamitvā thullanandaṁ
 bhikkhuniṁ abhivādetvā ekamantaṁ nisīdi. Ekamantaṁ nisinnaṁ kho rājānaṁ
 pasenadiṁ kosalaṁ thullanandā bhikkhunī dhammiyā kathāya sandassesi
 samādapesi samuttejesi sampahaṁsesi. Athakho rājā pasenadi kosalo
 thullanandāya bhikkhuniyā dhammiyā kathāya sandassito samādapito samuttejito
 sampahaṁsito thullanandaṁ bhikkhuniṁ etadavoca vadeyyāsi ayye yena
-------------------------------------------------
[page 092]
 Atthoti. Sace me tvaṁ mahārāja dātukāmosi imaṁ khomaṁ dehīti.
 Atha rājā pasenadi kosalo thullanandāya bhikkhuniyā khomaṁ datvā
 uṭṭhāyāsanā thullanandaṁ bhikkhuniṁ abhivādetvā padakkhiṇaṁ katvā
 pakkāmi. Manussā ujjhāyanti khīyanti vipācenti mahicchā imā
 bhikkhuniyo asantuṭṭhā kathaṁ hi nāma rājānaṁ khomaṁ viññāpessantīti.
 Assosuṁ kho bhikkhuniyo tesaṁ manussānaṁ ujjhāyantānaṁ khīyantānaṁ
 vipācentānaṁ. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā rājānaṁ
 khomaṁ viññāpessatīti .pe. Saccaṁ kira bhikkhave thullanandā bhikkhunī
 rājānaṁ khomaṁ viññāpetīti 1-. Saccaṁ bhagavāti. Vigarahi buddho
 bhagavā kathaṁ hi nāma bhikkhave thullanandā bhikkhunī rājānaṁ khomaṁ
 viññāpessati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu lahupāpuraṇaṁ 2-
 pana bhikkhuniyā cetāpentiyā aḍḍhateyyakaṁsaparamaṁ
 cetāpetabbaṁ tato ce uttariṁ cetāpeyya nissaggiyaṁ pācittiyanti.
      [143] Lahupāpuraṇaṁ nāma yaṅkiñci uṇhakāle pāpuraṇaṁ.
 Cetāpentiyāti viññāpentiyā. Aḍḍhateyyakaṁsaparamaṁ cetāpetabbanti
 dasakahāpaṇagghanakaṁ cetāpetabbaṁ. Tato ce uttariṁ cetāpeyyāti
 taduttariṁ viññāpeti payoge dukkaṭaṁ paṭilābhena nissaggiyaṁ hoti

  *  *  *  *  *  *
  Footnote:1 Ma. Yu. viññāpesīti. 2 Ma. Yu. lahupāvuraṇaṁ.
-------------------------------------------------
[page 093]
 Nissajjitabbaṁ saṅghassa vā gaṇassa vā ekabhikkhuniyā vā. Evañca
 pana bhikkhave nissajjitabbaṁ idaṁ me ayye lahupāpuraṇaṁ
 atirekāḍḍhateyyakaṁsaparamaṁ cetāpitaṁ nissaggiyaṁ imāhaṁ saṅghassa
 nissajjāmīti .pe. Dadeyyāti .pe. Dadeyyunti .pe. Ayyāya
 dammīti.
      [144] Atirekāḍḍhateyyakaṁse atirekasaññā cetāpeti
 nissaggiyaṁ pācittiyaṁ. Atirekāḍḍhateyyakaṁse vematikā cetāpeti
 nissaggiyaṁ pācittiyaṁ. Atirekāḍḍhateyyakaṁse ūnakasaññā cetāpeti
 nissaggiyaṁ pācittiyaṁ. Ūnakāḍḍhateyyakaṁse atirekasaññā āpatti
 dukkaṭassa. Ūnakāḍḍhateyyakaṁse vematikā āpatti dukkaṭassa.
 Ūnakāḍḍhateyyakaṁse ūnakasaññā anāpatti.
      [145] Anāpatti aḍḍhateyyakaṁsaparamaṁ cetāpeti ūnakāḍḍhateyyakaṁsaparamaṁ
 cetāpeti ñātakānaṁ pavāritānaṁ aññassatthāya
 attano dhanena mahagghaṁ cetāpetukāmassa appagghaṁ cetāpeti
 ummattikāya ādikammikāyāti.
      [146] Uddiṭṭhā kho ayyāyo tiṁsa nissaggiyā pācittiyā
 dhammā. Tatthayyāyo pucchāmi kaccittha parisuddhā. Dutiyampi
 pucchāmi kaccittha parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                Nissaggiyā pācittiyā niṭṭhitā 1-.

  *  *  *  *  *  *
  Footnote:1 Ma. Yu. tiṁsanissaggiyaṁ niṭṭhitaṁ.
-------------------------------------------------
[page 094]
                        Pācittiyakaṇḍaṁ
      ime kho panayyāyo chasaṭṭhisatā pācittiyā dhammā uddesaṁ
 āgacchanti.
                   Lasuṇavaggassa paṭhamasikkhāpadaṁ
      [147] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarena
 upāsakena bhikkhunīsaṅgho lasuṇena pavārito hoti yāsaṁ ayyānaṁ
 lasuṇena attho ahaṁ lasuṇenāti. Khettapālo ca āṇatto
 hoti sace bhikkhuniyo āgacchanti ekamekāya bhikkhuniyā dve
 tayo bhaṇḍike dehīti. Tena kho pana samayena sāvatthiyaṁ ussavo
 hoti. Yathābhataṁ lasuṇaṁ parikkhayaṁ agamāsi. Bhikkhuniyo taṁ upāsakaṁ
 upasaṅkamitvā etadavocuṁ lasuṇena āvuso atthoti. Nattheyye
 yathābhataṁ lasuṇaṁ parikkhīṇaṁ khettaṁ gacchathāti. Thullanandā bhikkhunī
 khettaṁ gantvā na mattaṁ jānitvā bahuṁ lasuṇaṁ harāpesi.
 Khettapālo ujjhāyati khīyati vipāceti kathaṁ hi nāma bhikkhuniyo
 khettaṁ 1- gantvā na mattaṁ jānitvā bahuṁ lasuṇaṁ harāpessantīti.
 Assosuṁ kho bhikkhuniyo [2]- khettapālassa ujjhāyantassa khīyantassa
 vipācentassa. Yā tā bhikkhuniyo appicchā .pe. Tā ujjhāyanti

  *  *  *  *  *  *
  Footnote:1 Ma. Yu. khettaṁ gantvāti pāṭhadvayaṁ natthi. 2 Ma. Yu. etthantare tassāti
 dissati.
-------------------------------------------------
[page 095]
 Khīyanti vipācenti kathaṁ hi nāma ayyā thullanandā na mattaṁ
 jānitvā bahuṁ lasuṇaṁ harāpessatīti .pe. Saccaṁ kira bhikkhave
 thullanandā bhikkhunī na mattaṁ jānitvā bahuṁ 1- lasuṇaṁ harāpetīti 2-. Saccaṁ
 bhagavāti. Vigarahi buddho bhagavā kathaṁ hi nāma bhikkhave thullanandā
 bhikkhunī na mattaṁ jānitvā bahuṁ 3- lasuṇaṁ harāpessati netaṁ
 bhikkhave appasannānaṁ vā pasādāya pasannānaṁ vā bhiyyobhāvāya
 athakhvetaṁ bhikkhave appasannānañceva appasādāya pasannānañca
 ekaccānaṁ aññathattāyāti.
      [148] Athakho bhagavā thullanandaṁ bhikkhuniṁ anekapariyāyena
 vigarahitvā bhikkhūnaṁ tadanucchavikaṁ tadanulomikaṁ dhammiṁ kathaṁ katvā bhikkhū
 āmantesi bhūtapubbaṁ bhikkhave thullanandā bhikkhunī aññatarassa
 brāhmaṇassa pajāpatī 4- ahosi. < PTS. Vin IV , 259 >Tisso ca dhītaro nandā nandavatī
 sundarīnandā. Athakho bhikkhave so brāhmaṇo kālaṁ katvā
 aññataraṁ haṁsayoniṁ upapajji. Tassa sabbasovaṇṇamayā pattā
 ahesuṁ. So tāsaṁ ekekaṁ pattaṁ deti. Athakho bhikkhave thullanandā
 bhikkhunī ayaṁ haṁso amhākaṁ ekekaṁ pattaṁ detīti taṁ
 haṁsarājaṁ gahetvā nippattaṁ akāsi. Tassa puna jāyamānā
 pattā setā sampajjiṁsu. Tadāhu 5- bhikkhave thullanandā bhikkhunī atilobhena
 suvaṇṇā parihīnā idāni lasuṇā parihāyissatīti.

  *  *  *  *  *  *
  Footnote:1-3 Yu. ayaṁ pāṭho natthi. 2 Ma. Yu. harāpesīti.
 4 Ma. Yu. pajāpati iti pāṭhapadaṁ dissati. 5 Ma. Yu. tadāpīti dissati.
-------------------------------------------------
[page 096]
      [149] Yaṁ laddhaṁ tena tuṭṭhabbaṁ atilobho hi pāpako.
            Haṁsarājaṁ gahetvāna suvaṇṇā parihāyathāti.
      [150] Athakho bhagavā thullanandaṁ bhikkhuniṁ anekapariyāyena
 vigarahitvā .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī lasuṇaṁ khādeyya pācittiyanti.
      [151] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Lasuṇaṁ nāma māgadhikaṁ 1- vuccati.
 Khādissāmīti paṭiggaṇhāti āpatti dukkaṭassa ajjhohāre
 ajjhohāre āpatti pācittiyassa.
      [152] Lasuṇe lasuṇasaññā khādati āpatti pācittiyassa.
 Lasuṇe vematikā khādati āpatti pācittiyassa. Lasuṇe alasuṇasaññā
 khādati āpatti pācittiyassa. Alasuṇe lasuṇasaññā
 khādati āpatti dukkaṭassa. Alasuṇe vematikā khādati āpatti
 dukkaṭassa. Alasuṇe alasuṇasaññā khādati anāpatti.
      [153] Anāpatti palaṇḍuke bhañjanake harītake cāpalasuṇe
 sūpasaṁpāke maṁsasaṁpāke telasaṁpāke sāḷave uttaribhaṅge ummattikāya
 ādikammikāyāti.
                        ---------

  *  *  *  *  *  *
  Footnote:1 Ma. Yu. māgadhakanti dissati.
-------------------------------------------------
[page 097]
                   Lasuṇavaggassa dutiyasikkhāpadaṁ
      [154] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo sambādhe lomaṁ saṁharāpetvā aciravatiyā nadiyā vesiyāhi
 saddhiṁ naggā < PTS. Vin IV , 260 >ekatitthe nahāyanti. Vesiyā ujjhāyanti khīyanti
 vipācenti kathaṁ hi nāma bhikkhuniyo sambādhe lomaṁ saṁharāpessanti
 seyyathāpi gihiniyo kāmabhoginiyoti. Assosuṁ kho bhikkhuniyo tāsaṁ
 vesiyānaṁ ujjhāyantīnaṁ khīyantīnaṁ vipācentīnaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 chabbaggiyā bhikkhuniyo sambādhe lomaṁ saṁharāpessantīti .pe. Saccaṁ
 kira bhikkhave chabbaggiyā bhikkhuniyo sambādhe lomaṁ saṁharāpentīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo sambādhe lomaṁ saṁharāpessanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī sambādhe lomaṁ saṁharāpeyya
 pācittiyanti.
      [155] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Sambādho nāma ubho
 upakacchakā muttakaraṇaṁ. Saṁharāpeyyāti ekampi lomaṁ saṁharāpeti
-------------------------------------------------
[page 098]
 Āpatti pācittiyassa. Bahukepi lome saṁharāpeti āpatti
 pācittiyassa.
      [156] Anāpatti ābādhappaccayā ummattikāya ādikammikāyāti.
                        --------
                   Lasuṇavaggassa tatiyasikkhāpadaṁ
      [157] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena dve bhikkhuniyo
 anabhiratiyā pīḷitā ovarakaṁ pavisitvā talaghātakaṁ karonti.
 Bhikkhuniyo tena saddena upadhāvitvā tā bhikkhuniyo etadavocuṁ
 kissa tumhe ayye purisena saddhiṁ padussathāti 1-. Na mayaṁ ayye
 purisena saddhiṁ padussāmāti 2-. Bhikkhunīnaṁ etamatthaṁ ārocesuṁ. Yā
 tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo talaghātakaṁ karissantīti .pe. Saccaṁ kira
 bhikkhave bhikkhuniyo talaghātakaṁ karontīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo talaghātakaṁ
 karissanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu
 talaghātake pācittiyanti.

  *  *  *  *  *  *
  Footnote:1 Ma. Yu. sampadussathāti. 2 sampadussāmāti.
-------------------------------------------------
[page 099]
      [158] < PTS. Vin IV , 261 >Talaghātakaṁ nāma samphassaṁ sādiyantī antamaso uppalapattenapi
 muttakaraṇe pahāraṁ deti āpatti pācittiyassa.
      [159] Anāpatti ābādhappaccayā ummattikāya ādikammikāyāti.
                        --------
                   Lasuṇavaggassa catutthasikkhāpadaṁ
      [160] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññataro 1-
 purāṇarājorodho 2- bhikkhunīsu pabbajito 3- hoti. Aññatarā bhikkhunī
 anabhiratiyā pīḷitā yena sā bhikkhunī tenupasaṅkami upasaṅkamitvā
 taṁ bhikkhuniṁ etadavoca rājā kho ayye tumhe cirāciraṁ gacchati
 kathaṁ tumhe dhārethāti. Jatumaṭṭhakena ayyeti. Kiṁ etaṁ ayye
 jatumaṭṭhakanti. Athakho sā bhikkhunī tassā bhikkhuniyā jatumaṭṭhakaṁ
 ācikkhi. Athakho sā bhikkhunī jatumaṭṭhakaṁ ādiyitvā dhovituṁ
 vissaritvā ekamantaṁ chaḍḍesi. Bhikkhuniyo makkhikāhi samparikiṇṇaṁ
 passitvā evamāhaṁsu kassidaṁ kammanti. Sā evamāha mayhidaṁ
 kammanti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhunī jatumaṭṭhakaṁ ādiyissatīti .pe.
 Saccaṁ kira bhikkhave bhikkhunī jatumaṭṭhakaṁ ādiyatīti 4-. Saccaṁ bhagavāti.

  *  *  *  *  *  *
  Footnote:1-2-3 Ma. Yu. itthīliṅge ākāranto yojiyati. 4 Ma. Yu. ādiyīti.
-------------------------------------------------
[page 100]
 Vigarahi buddho bhagavā kathaṁ hi nāma bhikkhave bhikkhunī jatumaṭṭhakaṁ
 ādiyissati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu
 jatumaṭṭhake pācittiyanti.
      [161] Jatumaṭṭhakaṁ nāma jatumayaṁ kaṭṭhamayaṁ piṭṭhamayaṁ mattikāmayaṁ. 1-
 Samphassaṁ sādiyantī antamaso uppalapattampi muttakaraṇaṁ paveseti
 āpatti pācittiyassa.
      [162] Anāpatti ābādhappaccayā ummattikāya ādikammikāyāti.
                        ---------
                   Lasuṇavaggassa pañcamasikkhāpadaṁ
      [163] < PTS. Vin IV , 262 >Tena samayena buddho bhagavā sakkesu viharati
 kapilavatthusmiṁ nigrodhārāme. Athakho mahāpajāpati 2- gotamī yena bhagavā
 tenupasaṅkami upasaṅkamitvā bhagavantaṁ abhivādetvā adhovāte
 aṭṭhāsi duggandho bhagavā mātugāmoti. Athakho bhagavā ādiyantu
 kho bhikkhuniyo udakasuddhikanti mahāpajāpatiṁ gotamiṁ dhammiyā kathāya
 sandassesi samādapesi samuttejesi sampahaṁsesi. Athakho mahāpajāpatī
 gotamī bhagavatā dhammiyā kathāya sandassitā samādapitā samuttejitā
 sampahaṁsitā bhagavantaṁ avivādetvā padakkhiṇaṁ katvā pakkāmi. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū

  *  *  *  *  *  *
  Footnote:1 Ma. Yu. ādiyeyyātīti dissati. 2 Ma. Yu. mahāpajāpatiiti likhitaṁ.
-------------------------------------------------
[page 101]
 Āmantesi anujānāmi bhikkhave bhikkhunīnaṁ udakasuddhikanti.
      [164] Tena kho pana samayena aññatarā bhikkhunī bhagavatā
 udakasuddhikā anuññātāti atigambhīraṁ udakasuddhikaṁ ādiyantī
 muttakaraṇe vaṇaṁ akāsi. Athakho sā bhikkhunī bhikkhunīnaṁ etamatthaṁ
 ārocesi. Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma bhikkhunī atigambhīraṁ udakasuddhikaṁ
 ādiyissatīti .pe. Saccaṁ kira bhikkhave bhikkhunī atigambhīraṁ udakasuddhikaṁ
 ādiyatīti 1-. Saccaṁ bhagavāti. Vigarahi buddho bhagavā kathaṁ hi nāma
 bhikkhave bhikkhunī atigambhīraṁ udakasuddhikaṁ ādiyissati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu udakasuddhikaṁ pana bhikkhuniyā ādiyamānāya
 dvaṅgulapabbaparamaṁ ādātabbaṁ taṁ atikkāmentiyā pācittiyanti.
      [165] Udakasuddhikā nāma muttakaraṇassa dhovanā vuccati.
 Ādiyamānāyāti dhovantiyā. Dvaṅgulapabbaparamaṁ ādātabbanti dvīsu
 aṅgulīsu 2- dvepabbaparamā ādātabbā. Taṁ atikkāmentiyāti
 samphassaṁ sādiyantī antamaso kesaggamattaṁpi atikkāmeti āpatti
 pācittiyassa.
      [166] Atirekadvaṅgulapabbe atirekasaññā ādiyati āpatti
 pācittiyassa. Atirekadvaṅgulapabbe vematikā ādiyati āpatti

  *  *  *  *  *  *
  Footnote:1 Ma. Yu. ādiyīti. 2 Ma. Yu. aṅgulesu.
-------------------------------------------------
[page 102]
 Pācittiyassa. Atirekadvaṅgulapabbe ūnakasaññā ādiyati āpatti
 pācittiyassa. Ūnakadvaṅgulapabbe atirekasaññā āpatti
 dukkaṭassa. Ūnakadvaṅgulapabbe vematikā āpatti dukkaṭassa.
 Ūnakadvaṅgulapabbe ūnakasaññā anāpatti.
      [167] Anāpatti dvaṅgulapabbaparamaṁ ādiyati ūnakadvaṅgulapabbaparamaṁ
 ādiyati ābādhappaccayā ummattikāya ādikammikāyāti.
                         -------
                   Lasuṇavaggassa chaṭṭhasikkhāpadaṁ
      [168] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena ārohanto
 nāma mahāmatto bhikkhūsu pabbajito hoti. Tassa purāṇadutiyikā
 bhikkhunīsu pabbajitā hoti. Tena kho pana samayena so bhikkhu tassā
 bhikkhuniyā santike bhattavissaggaṁ karoti. Athakho sā bhikkhunī
 tassa bhikkhuno bhuñjantassa pānīyena ca vidhūpanena ca upatiṭṭhitvā
 gehasitakathaṁ katheti accāvadati. Athakho so bhikkhu taṁ bhikkhuniṁ
 apasādeti mā bhagini evarūpaṁ akāsi netaṁ kappatīti. Pubbe
 maṁ tvaṁ evañca evañca karosi idāni ettakaṁ na sahasīti
 pānīyathālakaṁ matthake āsumbhitvā vidhūpanena pahāraṁ adāsi. Yā
 tā bhikkhuniyo appicchā .pe. Tā ujjhāyanti khīyanti vipācenti
-------------------------------------------------
[page 103]
 Kathaṁ hi nāma bhikkhunī bhikkhussa pahāraṁ dassatīti .pe. Saccaṁ kira
 bhikkhave bhikkhunī bhikkhussa pahāraṁ detīti 1-. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhunī bhikkhussa pahāraṁ
 dassati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī bhikkhussa bhuñjantassa pānīyena vā vidhūpanena vā
 upatiṭṭheyya pācittiyanti.
      [169] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhussāti upasampannassa.
 Bhuñjantassāti pañcannaṁ bhojanānaṁ aññataraṁ bhojanaṁ
 bhuñjantassa. Pānīyaṁ nāma yaṅkiñci pānīyaṁ. Vidhūpanaṁ nāma
 yā kāci vījanī. Upatiṭṭheyyāti hatthapāse tiṭṭhati āpatti
 pācittiyassa.
      [170] < PTS. Vin IV , 264 >Upasampanne upasampannasaññā pānīyena vā vidhūpanena
 vā upatiṭṭhati āpatti pācittiyassa. Upasampanne vematikā
 pānīyena vā vidhūpanena vā upatiṭṭhati āpatti pācittiyassa.
 Upasampanne anupasampannasaññā pānīyena vā vidhūpanena vā
 upatiṭṭhati āpatti pācittiyassa. Hatthapāsaṁ vijahitvā upatiṭṭhati
 āpatti dukkaṭassa. Khādanīyaṁ khādantassa upatiṭṭhati

  *  *  *  *  *  *
  Footnote:1 Ma. Yu. adāsīti.
-------------------------------------------------
[page 104]
 Āpatti dukkaṭassa. Anupasampannassa upatiṭṭhati āpatti
 dukkaṭassa. Anupasampanne upasampannasaññā āpatti
 dukkaṭassa. Anupasampanne vematikā āpatti dukkaṭassa.
 Anupasampanne anupasampannasaññā āpatti dukkaṭassa.
      [171] Anāpatti deti dāpeti anupasampannaṁ āṇāpeti
 ummattikāya ādikammikāyāti.
                        --------
                   Lasuṇavaggassa sattamasikkhāpadaṁ
      [172] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 sassakāle āmakadhaññaṁ viññāpetvā nagaraṁ abhiharanti 1-. Dvāraṭṭhāne
 dethayye bhāganti palibuddhitvā muñciṁsu. Athakho tā bhikkhuniyo
 upassayaṁ gantvā bhikkhunīnaṁ etamatthaṁ ārocesuṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma bhikkhuniyo āmakadhaññaṁ viññāpessantīti .pe. Saccaṁ
 kira bhikkhave bhikkhuniyo āmakadhaññaṁ viññāpentīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave bhikkhuniyo
 āmakadhaññaṁ viññāpessanti netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī āmakadhaññaṁ viññāpetvā 2- vā

  *  *  *  *  *  *
  Footnote:1 Ma. Yu. atiharanti. 2 Ma. Yu. viññitvā.
-------------------------------------------------
[page 105]
 Viññāpāpetvā 1- vā bhajjitvā vā bhajjāpetvā vā koṭṭetvā 2-
 vā koṭṭāpetvā vā pacitvā vā pacāpetvā vā bhuñjeyya
 pācittiyanti.
      [173] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Āmakadhaññaṁ nāma sāli vīhi
 yavo godhūmo kaṅgu varako kudrūsako. Viññāpetvāti sayaṁ
 viññāpetvā. Viññāpāpetvāti aññaṁ viññāpāpetvā.
 Bhajjitvāti sayaṁ bhajjitvā. Bhajjāpetvāti aññaṁ bhajjāpetvā.
 Koṭṭetvāti sayaṁ koṭṭetveā. Koṭṭāpetvāti aññaṁ
 koṭṭāpetvā. Pacitvāti sayaṁ pacitvā. Pacāpetvāti aññaṁ
 pacāpetvā. Bhuñjissāmīti paṭiggaṇhāti < PTS. Vin IV , 265 >āpatti dukkaṭassa
 ajjhohāre ajjhohāre āpatti pācittiyassa.
      [174] Anāpatti ābādhappaccayā aparaṇṇaṁ viññāpeti
 ummattikāya ādikammikāyāti.
                        ---------
                   Lasuṇavaggassa aṭṭhamasikkhāpadaṁ
      [175] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññataro
 brāhmaṇo nibbiṭṭharājabhaṭo taññeva bhaṭapathaṁ yācissāmīti sīsaṁ

  *  *  *  *  *  *
  Footnote:1 Ma. Yu. viññāpetvā. 2 Ma. Yu. koṭṭitvā.
-------------------------------------------------
[page 106]
 Nahāyitvā bhikkhunūpassayaṁ nissāya rājakulaṁ gacchati. Aññatarā
 bhikkhunī kaṭāhe vaccaṁ katvā tirokuḍḍe chaḍḍentī tassa brāhmaṇassa
 matthake āsumbhi. Athakho so brāhmaṇo ujjhāyati
 khīyati vipāceti assamaṇiyo imā muṇḍā bandhakiniyo kathaṁ hi nāma
 gūthakaṭāhaṁ matthake āsumbhissanti imāsaṁ upassayaṁ jhāpessāmīti
 ummukaṁ gahetvā upassayaṁ pavisati. Aññataro upāsako
 upassayā nikkhamanto addasa taṁ brāhmaṇaṁ ummukaṁ 1- gahetvā
 upassayaṁ pavisantaṁ disvāna taṁ brāhmaṇaṁ etadavoca kissa
 tvaṁ bho ummukaṁ gahetvā upassayaṁ pavisasīti. Imā bhomaṁ 2-
 muṇḍā bandhakiniyo gūthakaṭāhaṁ matthake āsumbhiṁsu imāsaṁ upassayaṁ
 jhāpessāmīti. Gaccha bho [3]- maṅgalaṁ etaṁ sahassaṁ lacchasi
 tañca bhaṭapathanti. Athakho so brāhmaṇo sīsaṁ nahāyitvā
 rājakulaṁ gantvā sahassaṁ alattha tañca bhaṭapathaṁ. Athakho so
 upāsako upassayaṁ pavisitvā bhikkhunīnaṁ etamatthaṁ ārocetvā
 paribhāsi. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo uccāraṁ tirokuḍḍe
 chaḍḍessantīti .pe. Saccaṁ kira bhikkhave bhikkhuniyo uccāraṁ
 tirokuḍḍe chaḍḍentīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave bhikkhuniyo uccāraṁ tirokuḍḍe chaḍḍessanti
 netaṁ bhikkhave appasannānaṁ vā pasādāya .pe. Evañca pana

  *  *  *  *  *  *
  Footnote:1 Ma. ummukkaṁ. 2 Ma. Yu. imā maṁ bho. 3 Ma. Yu. etthantare brāhmaṇaiti
 dissati.
-------------------------------------------------
[page 107]
 Bhikkhave bhikkhuniyo imaṁ sikkhāpadaṁ uddisantu yā pana bhikkhunī
 uccāraṁ vā passāvaṁ vā saṅkāraṁ vā vighāsaṁ vā tirokuḍḍe vā
 tiropākāre vā chaḍḍeyya vā chaḍḍāpeyya vā pācittiyanti.
      [176] < PTS. Vin IV , 266 >Yā panāti yā yādisā .pe. Bhikkhunīti .pe. Ayaṁ
 imasmiṁ attha adhippetā bhikkhunīti. Uccāro nāma gūtho vuccati.
 Passāvo nāma muttaṁ vuccati. Saṅkāraṁ nāma kacavaraṁ vuccati.
 Vighāsaṁ nāma calakāni vā aṭṭhikāni vā ucchiṭṭhodakaṁ vā vuccati 1-.
 Kuḍḍo nāma tayo kuḍḍā iṭṭhakākuḍḍo silākuḍḍo dārukuḍḍo.
 Pākāro nāma tayo pākārā iṭṭhakāpākāro silāpākāro
 dārupākāro. Tirokuḍḍeti kuḍḍassa parato. Tiropākāreti
 pākārassa parato. Chaḍḍeyyāti sayaṁ chaḍḍeti āpatti
 pācittiyassa. Chaḍḍāpeyyāti aññaṁ āṇāpeti āpatti
 dukkaṭassa sakiṁ āṇattā bahukaṁpi chaḍḍeti āpatti
 pācittiyassa.
      [177] Anāpatti oloketvā chaḍḍeti avalañje chaḍḍeti
 ummattikāya ādikammikāyāti.
                       ----------
                   Lasuṇavaggassa navamasikkhāpadaṁ
      [178] Tena samayena buddho bhagavā sāvatthiyaṁ viharati jetavane

  *  *  *  *  *  *
  Footnote:1 Ma. Yu. potthakesu na dissatāyaṁ pāṭho.
-------------------------------------------------
[page 108]
 Anāthapiṇḍikassa ārāme. Tena kho pana samayena aññatarassa
 brāhmaṇassa bhikkhunūpassayaṁ nissāya yavakkhettaṁ hoti. Bhikkhuniyo
 uccāraṁpi passāvaṁpi saṅkāraṁpi vighāsaṁpi khette chaḍḍenti. Athakho
 so brāhmaṇo ujjhāyati khīyati vipāceti kathaṁ hi nāma bhikkhuniyo
 amhākaṁ yavakkhettaṁ dūsessantīti. Assosuṁ kho bhikkhuniyo tassa
 brāhmaṇassa ujjhāyantassa khīyantassa vipācentassa. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo uccāraṁpi passāvaṁpi saṅkāraṁpi vighāsaṁpi harite
 chaḍḍessantīti .pe. Saccaṁ kira bhikkhave bhikkhuniyo uccāraṁpi passāvaṁpi
 saṅkāraṁpi vighāsaṁpi harite chaḍḍentīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo uccāraṁpi passāvaṁpi
 saṅkāraṁpi vighāsaṁpi harite chaḍḍessanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī uccāraṁ vā passāvaṁ vā saṅkāraṁ vā
 vighāsaṁ vā harite chaḍḍeyya vā chaḍḍāpeyya vā pācittiyanti.
      [179] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Uccāro nāma gūtho vuccati.
 Passāvo nāma muttaṁ vuccati. Saṅkāraṁ nāma kacavaraṁ vuccati.
 Vighāsaṁ nāma calakāni vā aṭṭhikāni vā ucchiṭṭhodakaṁ vā vuccati 1-.
 Haritaṁ nāma pubbaṇṇaṁ aparaṇṇaṁ yaṁ manussānaṁ upabhogaparibhogaṁ

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 109]
 Ropimaṁ. Chaḍḍeyyāti sayaṁ chaḍḍeti āpatti pācittiyassa.
 Chaḍḍāpeyyāti aññaṁ āṇāpeti āpatti dukkaṭassa sakiṁ
 āṇattā bahukaṁpi chaḍḍeti āpatti pācittiyassa.
      [180] Harite haritasaññā chaḍḍeti vā chaḍḍāpeti vā āpatti
 pācittiyassa. Harite vematikā chaḍḍeti vā chaḍḍāpeti vā
 āpatti pācittiyassa. Harite aharitasaññā chaḍḍeti vā chaḍḍāpeti
 vā āpatti pācittiyassa. Aharite haritasaññā āpatti
 dukkaṭassa. Aharite vematikā āpatti dukkaṭassa. Aharite
 aharitasaññā anāpatti.
      [181] Anāpatti oloketvā chaḍḍeti khettamariyāde chaḍḍeti
 sāmike āpucchā 1- apaloketvā chaḍḍeti ummattikāya ādikammikāyāti.
                        --------
                   Lasuṇavaggassa dasamasikkhāpadaṁ
     [182] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena rājagahe giraggasamajjo
 hoti. Chabbaggiyā bhikkhuniyo giraggasamajjaṁ dassanāya agamaṁsu.
 Manussā ujjhāyanti khīyanti vipācenti kathaṁ hi nāma bhikkhuniyo
 naccaṁpi gītaṁpi vāditaṁpi dassanāya gacchissanti 2- seyyathāpi gihiniyo
 kāmabhoginiyoti. Assosuṁ kho bhikkhuniyo tesaṁ manussānaṁ ujjhāyantānaṁ

  *  *  *  *  *  *
  Footnote:1 Ma. Yu. āpucchitvā. 2 Ma. Yu. āgacchissanti.
-------------------------------------------------
[page 110]
 Khīyantānaṁ vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma chabbaggiyā bhikkhuniyo
 naccaṁpi gītaṁpi vāditaṁpi dassanāya gacchissantīti .pe. Saccaṁ kira
 bhikkhave chabbaggiyā bhikkhuniyo naccaṁpi gītaṁpi vāditaṁpi dassanāya
 gacchantīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave chabbaggiyā bhikkhuniyo naccaṁpi gītaṁpi vāditaṁpi dassanāya
 gacchissanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī naccaṁ vā gītaṁ vā vāditaṁ vā dassanāya gaccheyya
 pācittayanti.
      [183] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Naccaṁ nāma yaṅkiñci naccaṁ.
 Gītaṁ nāma yaṅkiñci gītaṁ. Vāditaṁ nāma yaṅkiñci vāditaṁ. < PTS. Vin IV , 268 >Dassanāya
 gacchati āpatti dukkaṭassa yattha ṭhitā passati vā suṇāti
 vā āpatti pācittiyassa. Dassanupacāraṁ vijahitvā punappunaṁ
 passati vā suṇāti vā āpatti pācittiyassa. Ekamekaṁ dassanāya
 gacchati āpatti dukkaṭassa yattha ṭhitā passati vā suṇāti
 vā āpatti pācittiyassa. Dassanupacāraṁ vijahitvā punappunaṁ
 passati vā suṇāti vā āpatti pācittiyassa.
      [184] Anāpatti ārāme ṭhitā passati vā suṇāti vā
-------------------------------------------------
[page 111]
 Bhikkhuniyā ṭhitokāsaṁ vā nisinnokāsaṁ vā nipannokāsaṁ vā āgantvā
 naccanti vā gāyanti vā vādenti vā paṭipathaṁ gacchantī passati
 vā suṇāti vā sati karaṇīye gantvā passati vā suṇāti vā
 āpadāsu ummattikāya ādikammikāyāti.
                     Lasuṇavaggo paṭhamo.
                       ----------
                  Andhakāravaggassa paṭhamasikkhāpadaṁ
      [185] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddāya
 kāpilāniyā antevāsiniyā bhikkhuniyā 1- ñātako puriso gāmakā
 sāvatthiṁ agamāsi kenacideva karaṇīyena. Athakho sā bhikkhunī tena
 purisena saddhiṁ rattandhakāre appadīpe ekenekā santiṭṭhatipi
 sallapatipi. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhunī rattandhakāre appadīpe
 purisena saddhiṁ ekenekā santiṭṭhissatipi sallapissatipīti .pe.
 Saccaṁ kira bhikkhave bhikkhunī rattandhakāre appadīpe purisena saddhiṁ
 ekenekā santiṭṭhatipi sallapatipīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhunī rattandhakāre appadīpe
 purisena saddhiṁ ekenekā santiṭṭhissatipi sallapissatipi netaṁ bhikkhave

  *  *  *  *  *  *
  Footnote:1 Ma. Yu. antevāsibhikkhuniyā.
-------------------------------------------------
[page 112]
 Appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī rattandhakāre appadīpe
 purisena saddhiṁ ekenekā santiṭṭheyya vā sallapeyya vā
 pācittiyanti.
      [186] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Rattandhakāreti oggate suriye.
 Appadīpeti anāloke. < PTS. Vin IV , 269 >Puriso nāma manussapuriso na yakkho
 na peto na tiracchānagato viññū paṭibalo santiṭṭhituṁ sallapituṁ.
 Saddhinti ekato. Ekenekāti puriso ceva hoti bhikkhunī ca.
 Santiṭṭheyya vāti purisassa hatthapāse tiṭṭhati āpatti
 pācittiyassa. Sallapeyya vāti purisassa hatthapāse ṭhitā sallapati
 āpatti pācittiyassa. Hatthapāsaṁ vijahitvā santiṭṭhati vā sallapati
 vā āpatti dukkaṭassa. Yakkhena vā petena vā paṇḍakena
 vā tiracchānagatamanussaviggahena vā saddhiṁ santiṭṭhati vā sallapati vā
 āpatti dukkaṭassa.
      [187] Anāpatti yā kāci 1- viññū dutiyā 2- hoti arahopekkhā
 aññāvihitā santiṭṭhati vā sallapati vā ummattikāya
 ādikammikāyāti

  *  *  *  *  *  *
  Footnote:1 Ma. Yu. yo koci. 2 dutiyo.
-------------------------------------------------
[page 113]
                  Andhakāravaggassa dutiyasikkhāpadaṁ
      [188] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddāya
 kāpilāniyā antevāsiniyā bhikkhuniyā 1- ñātako puriso gāmakā sāvatthiṁ
 agamāsi kenacideva karaṇīyena. Athakho sā bhikkhunī bhagavatā
 paṭikkhittaṁ rattandhakāre appadīpe purisena saddhiṁ ekenekā santiṭṭhituṁ
 sallapitunti teneva purisena saddhiṁ paṭicchanne okāse ekenekā
 santiṭṭhatipi sallapatipi. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhunī paṭicchanne
 okāse purisena saddhiṁ ekenekā santiṭṭhissatipi sallapissatipīti
 .pe. Saccaṁ kira bhikkhave bhikkhunī paṭicchanne okāse purisena
 saddhiṁ ekenekā santiṭṭhatipi sallapatipīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhunī paṭicchanne okāse
 purisena saddhiṁ ekenekā santiṭṭhissatipi sallapissatipi netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī paṭicchanne okāse
 purisena saddhiṁ ekenekā santiṭṭheyya vā sallapeyya vā
 pācittiyanti.
      [189] Yā panāti yā yādisā .pe. Bhikkhunīti .pe. Ayaṁ

  *  *  *  *  *  *
  Footnote:1 Ma. Yu. antevāsibhikkhuniyā.
-------------------------------------------------
[page 114]
 Imasmiṁ atthe adhippetā bhikkhunīti. Paṭicchanno nāma okāso
 kuḍḍena vā kavāṭena vā kilañjena vā sāṇipākārena vā
 rukkhena vā thambhena vā koṭṭhaḷikāya 1- vā yena kenaci paṭicchanno
 hoti. Puriso nāma manussapuriso na yakkho na peto na
 tiracchānagato viññū paṭibalo santiṭṭhituṁ sallapituṁ. Saddhinti
 ekato. Ekenekāti puriso ceva hoti bhikkhunī ca. Santiṭṭheyya
 vāti purisassa hatthapāse tiṭṭhati āpatti pācittiyassa. Sallapeyya
 vāti purisassa hatthapāse ṭhitā sallapati āpatti pācittiyassa.
 Hatthapāsaṁ vijahitvā santiṭṭhati vā sallapati vā āpatti
 dukkaṭassa. Yakkhena vā petena vā paṇḍakena vā tiracchānagatamanussaviggahena
 vā saddhiṁ santiṭṭhati vā sallapati vā āpatti
 dukkaṭassa.
      [190] Anāpatti yā kāci 2- viññū dutiyā 3- hoti arahopekkhā
 aññāvihitā santiṭṭhati vā sallapati vā ummattikāya
 ādikammikāyāti.
                        --------
                  Andhakāravaggassa tatiyasikkhāpadaṁ
      [191] < PTS. Vin IV , 270 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddāya

  *  *  *  *  *  *
  Footnote:1 Ma. Yu. koṭṭhaḷiyā. 2 Ma. Yu. yo koci. 3 dutiyo.
-------------------------------------------------
[page 115]
 Kāpilāniyā antevāsiniyā bhikkhuniyā ñātako puriso gāmakā
 sāvatthiṁ agamāsi kenacideva karaṇīyena. Athakho sā bhikkhunī
 bhagavatā paṭikkhittaṁ paṭicchanne okāse purisena saddhiṁ ekenekā
 santiṭṭhituṁ sallapitunti teneva purisena saddhiṁ ajjhokāse ekenekā
 santiṭṭhatipi sallapatipi. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhunī ajjhokāse
 purisena saddhiṁ ekenekā santiṭṭhissatipi sallapissatipīti .pe.
 Saccaṁ kira bhikkhave bhikkhunī ajjhokāse purisena saddhiṁ ekenekā
 santiṭṭhatipi sallapatipīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave bhikkhunī ajjhokāse purisena saddhiṁ ekenekā
 santiṭṭhissatipi sallapissatipi netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī ajjhokāse purisena saddhiṁ
 ekenekā santiṭṭheyya vā sallapeyya vā pācittiyanti.
      [192] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Ajjhokāso nāma
 appaṭicchanno hoti kuḍḍena vā kavāṭena vā kilañjena vā
 sāṇipākārena vā rukkhena vā thambhena vā koṭṭhaḷikāya vā yena kenaci
 appaṭicchanno hoti. Puriso nāma manussapuriso na yakkho na
 peto na tiracchānagato viññū paṭibalo santiṭṭhituṁ sallapituṁ.
-------------------------------------------------
[page 116]
 Saddhinti ekato. Ekenekāti puriso ceva hoti bhikkhunī ca.
 Santiṭṭheyya vāti purisassa hatthapāse tiṭṭhati āpatti
 pācittiyassa. Sallapeyya vāti purisassa hatthapāse ṭhitā sallapati
 āpatti pācittiyassa. Hatthapāsaṁ vijahitvā santiṭṭhati vā
 sallapati vā āpatti dukkaṭassa. Yakkhena vā petena vā
 paṇḍakena vā tiracchānagatamanussaviggahena vā saddhiṁ santiṭṭhati vā
 sallapati vā āpatti dukkaṭassa.
      [193] Anāpatti yā kāci 1- viññū dutiyā 2- hoti arahopekkhā
 aññāvihitā santiṭṭhati vā sallapati vā ummattikāya
 ādikammikāyāti.
                        --------
                 Andhakāravaggassa catutthasikkhāpadaṁ
      [194] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī rathiyāyapi byūhepi siṅghāṭakepi purisena saddhiṁ ekenekā
 santiṭṭhatipi sallapatipi nikaṇṇikaṁpi jappeti dutiyikaṁpi bhikkhuniṁ
 uyyojeti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā rathiyāyapi byūhepi
 siṅghāṭakepi purisena saddhiṁ ekenekā santiṭṭhissatipi sallapissatipi
 nikaṇṇikaṁpi jappissati dutiyikaṁpi bhikkhuniṁ uyyojessatīti .pe.

  *  *  *  *  *  *
  Footnote:1 Ma. Yu. yo koci. 2 dutiyo.
-------------------------------------------------
[page 117]
 Saccaṁ kira bhikkhave thullanandā bhikkhunī rathiyāyapi byūhepi siṅghāṭakepi
 purisena saddhiṁ ekenekā santiṭṭhatipi sallapatipi nikaṇṇikaṁpi
 jappeti dutiyikaṁpi bhikkhuniṁ uyyojetīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave thullanandā bhikkhunī rathiyāyapi
 byūhepi siṅghāṭakepi purisena saddhiṁ ekenekā santiṭṭhissatipi
 sallapissatipi nikaṇṇikaṁpi jappissati dutiyikaṁpi bhikkhuniṁ uyyojessati
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu < PTS. Vin IV , 271 >yā pana bhikkhunī
 rathiyāya vā byūhe vā siṅghāṭake vā purisena saddhiṁ ekenekā
 santiṭṭheyya vā sallapeyya vā nikaṇṇikaṁ vā jappeyya dutiyikaṁ
 vā bhikkhuniṁ uyyojeyya pācittiyanti.
      [195] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Rathiyā nāma racchā vuccati.
 Byūhaṁ nāma yeneva pavisanti teneva nikkhamanti. Siṅghāṭako nāma
 caccaraṁ vuccati. Puriso nāma manussapuriso na yakkho na peto
 na tiracchānagato viññū paṭibalo santiṭṭhituṁ sallapituṁ. Saddhinti
 ekato. Ekenekāti puriso ceva hoti bhikkhunī ca. Santiṭṭheyya
 vāti purisassa hatthapāse tiṭṭhati āpatti pācittiyassa.
 Sallapeyya vāti purisassa hatthapāse ṭhitā sallapati āpatti
 pācittiyassa. Nikaṇṇikaṁ vā jappeyyāti purisassa upakaṇṇake
-------------------------------------------------
[page 118]
 Āroceti āpatti pācittiyassa. Dutiyikaṁ vā bhikkhuniṁ uyyojeyyāti
 anācāraṁ ācaritukāmā dutiyikaṁ 1- bhikkhuniṁ uyyojeti āpatti
 dukkaṭassa. Dassanūpacāraṁ vā savanūpacāraṁ vā vijahantiyā āpatti
 dukkaṭassa vijahite āpatti pācittiyassa. Hatthapāsaṁ vijahitvā
 santiṭṭhati vā sallapati vā āpatti dukkaṭassa. Yakkhena vā
 petena vā paṇḍakena vā tiracchānagatamanussaviggahena vā saddhiṁ
 santiṭṭhati vā sallapati vā āpatti dukkaṭassa.
      [196] Anāpatti yā kāci 2- viññū dutiyā 3- hoti arahopekkhā
 aññāvihitā santiṭṭhati vā sallapati vā na anācāraṁ ācaritukāmā
 sati karaṇīye dutiyikaṁ bhikkhuniṁ uyyojeti ummattikāya
 ādikammikāyāti.
                        --------
                 Andhakāravaggassa pañcamasikkhāpadaṁ
      [197] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī aññatarassa kulassa kulupikā hoti niccabhattikā. Athakho
 sā bhikkhunī pubbaṇhasamayaṁ nivāsetvā pattacīvaramādāya 4- yena taṁ
 kulaṁ tenupasaṅkami upasaṅkamitvā āsane nisīditvā sāmike
 anāpucchā pakkāmi. Tassa kulassa dāsī gharaṁ sammajjantī < PTS. Vin IV , 272 >taṁ āsanaṁ
 bhājanantarikāya pakkhipi. Manussā taṁ āsanaṁ apassantā taṁ bhikkhuniṁ

  *  *  *  *  *  *
  Footnote:1 Ma. Yu. dutiyikaṁpi. 2 Ma. yo koci. 3 dutiyo. 4 Ma. Yu. pattacīvaraṁ ādāya.
-------------------------------------------------
[page 119]
 Etadavocuṁ kahantaṁ ayye āsananti. Nāhantaṁ āvuso āsanaṁ
 passāmīti. Dehayye 1- taṁ āsananti paribhāsitvā niccabhattaṁ pacchindiṁsu.
 Athakho te manussā gharaṁ sodhentā taṁ āsanaṁ bhājanantarikāya passitvā
 taṁ bhikkhuniṁ khamāpetvā niccabhattaṁ paṭṭhapesuṁ. Athakho sā bhikkhunī
 bhikkhunīnaṁ etamatthaṁ ārocesi. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhunī
 purebhattaṁ kulāni upasaṅkamitvā āsane nisīditvā sāmike anāpucchā
 pakkamissatīti .pe. Saccaṁ kira bhikkhave bhikkhunī purebhattaṁ kulāni
 upasaṅkamitvā āsane nisīditvā sāmike anāpucchā pakkamatīti 2-.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 bhikkhunī purebhattaṁ kulāni upasaṅkamitvā āsane nisīditvā sāmike
 anāpucchā pakkamissati netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī purebhattaṁ kulāni upasaṅkamitvā āsane nisīditvā
 sāmike anāpucchā pakkameyya pācittiyanti.
      [198] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Purebhattaṁ nāma aruṇuggamanaṁ 3-
 upādāya yāva majjhantikā. Kulaṁ nāma cattāri kulāni khattiyakulaṁ
 brāhmaṇakulaṁ vessakulaṁ suddakulaṁ. Upasaṅkamitvāti tattha gantvā.

  *  *  *  *  *  *
  Footnote:1 Ma. Yu. dethayye 2 Ma. Yu. pakkāmīti. 3 Yu. aruṇuggaṁ.
-------------------------------------------------
[page 120]
 Āsanaṁ nāma pallaṅkassa okāso vuccati. Nisīditvāti tasmiṁ
 nisīditvā. Sāmike anāpucchā pakkameyyāti yo tasmiṁ kule
 manusso sāmiko dātuṁ 1- taṁ anāpucchā. Anovassikaṁ 2- atikkamantiyā 3-
 āpatti pācittiyassa. Ajjhokāse upacāraṁ atikkamantiyā āpatti
 pācittiyassa.
      [199] Anāpucchite anāpucchitasaññā pakkamati āpatti
 pācittiyassa. Anāpucchite vematikā pakkamati āpatti pācittiyassa.
 Anāpucchite āpucchitasaññā pakkamati āpatti pācittiyassa.
 Pallaṅkassa anokāse āpatti dukkaṭassa. Āpucchite
 anāpucchitasaññā āpatti dukkaṭassa. Āpucchite vematikā
 āpatti dukkaṭassa. Āpucchite āpucchitasaññā anāpatti.
      [200] Anāpatti āpucchā gacchati asaṁhārime gilānāya
 āpadāsu ummattikāya ādikammikāyāti.
                        ---------
                  Andhakāravaggassa chaṭṭhasikkhāpadaṁ
      [201] < PTS. Vin IV , 273 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī pacchābhattaṁ kulāni upasaṅkamitvā sāmike anāpucchā āsane

  *  *  *  *  *  *
  Footnote:1 sabbattha viññūti dissati taṁ pana parato vakkhamānehi padabhājanīyehi na sameti.
 2 Ma. Yu. anovassakaṁ. 3 Ma. Yu. sabbattha atikkāmentiyāti dissati.
-------------------------------------------------
[page 121]
 Abhinisīdatipi abhinipajjatipi. Manussā thullanandaṁ bhikkhuniṁ hiriyamānā
 āsane neva abhinisīdanti na abhinipajjanti. Manussā ujjhāyanti
 khīyanti vipācenti kathaṁ hi nāma ayyā thullanandā pacchābhattaṁ
 kulāni upasaṅkamitvā sāmike anāpucchā āsane abhinisīdissatipi
 abhinipajjissatipi 1-. Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma ayyā thullanandā
 pacchābhattaṁ kulāni upasaṅkamitvā sāmike anāpucchā āsane
 abhinisīdissatipi abhinipajjissatipīti .pe. Saccaṁ kira bhikkhave thullanandā
 bhikkhunī pacchābhattaṁ kulāni upasaṅkamitvā sāmike anāpucchā āsane
 abhinisīdatipi abhinipajjatipīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave thullanandā bhikkhunī pacchābhattaṁ kulāni
 upasaṅkamitvā sāmike anāpucchā āsane abhinisīdissatipi abhinipajjissatipi
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 pacchābhattaṁ kulāni upasaṅkamitvā sāmike anāpucchā āsane
 abhinisīdeyya vā abhinipajjeyya vā pācittiyanti.
      [202] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Pacchābhattaṁ nāma majjhantike
 vītivatte yāva atthaṅgate suriye. Kulaṁ nāma cattāri

  *  *  *  *  *  *
  Footnote:1 Ma. Yu. abhinipajjissatipīti.
-------------------------------------------------
[page 122]
 Kulāni khattiyakulaṁ brāhmaṇakulaṁ vessakulaṁ suddakulaṁ. Upasaṅkamitvāti
 tattha gantvā. Sāmike anāpucchāti yo tasmiṁ kule manusso
 sāmiko dātuṁ taṁ anāpucchā. Āsanaṁ nāma pallaṅkassa
 okāso vuccati. Abhinisīdeyyāti tasmiṁ abhinisīdati āpatti
 pācittiyassa. Abhinipajjeyyāti tasmiṁ abhinipajjati āpatti
 pācittiyassa.
      [203] Anāpucchite anāpucchitasaññā āsane abhinisīdati vā
 abhinipajjati vā āpatti pācittiyassa. Anāpucchite vematikā
 āsane abhinisīdati vā abhinipajjati vā āpatti pācittiyassa.
 Anāpucchite āpucchitasaññā āsane abhinisīdati vā abhinipajjati
 vā āpatti pācittiyassa. Pallaṅkassa anokāse āpatti
 dukkaṭassa. Āpucchite anāpucchitasaññā āpatti dukkaṭassa.
 Āpucchite vematikā āpatti dukkaṭassa. Āpucchite
 āpucchitasaññā anāpatti.
      [204] < PTS. Vin IV , 274 >Anāpatti āpucchā āsane abhinisīdati vā abhinipajjati
 vā dhuvapaññatte gilānāya āpadāsu ummattikāya
 ādikammikāyāti.
                        ---------
                 Andhakāravaggassa sattamasikkhāpadaṁ
      [205] Tena samayena buddho bhagavā sāvatthiyaṁ viharati jetavane
-------------------------------------------------
[page 123]
 Anāthapiṇḍikassa ārāme. Tena kho pana samayena sambahulā
 bhikkhuniyo kosalesu janapadesu sāvatthiṁ gacchantā sāyaṁ aññataraṁ
 gāmaṁ upagantvā aññataraṁ brāhmaṇakulaṁ upasaṅkamitvā okāsaṁ
 yāciṁsu. Atha kho [1]- brāhmaṇī tā bhikkhuniyo etadavoca āgametha
 ayye yāva brāhmaṇo āgacchatīti. Bhikkhuniyo yāva
 brāhmaṇo āgacchatīti seyyaṁ santharitvā ekaccā nisīdiṁsu
 ekaccā nipajjiṁsu. Athakho so brāhmaṇo rattiṁ āgantvā
 taṁ brāhmaṇiṁ etadavoca kā imāti. Bhikkhuniyo ayyāti.
 Nikkaḍḍhatha imā muṇḍā bandhakiniyoti gharato nikkaḍḍhāpesi.
 Athakho tā bhikkhuniyo sāvatthiṁ gantvā bhikkhunīnaṁ etamatthaṁ
 ārocesuṁ. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo vikāle kulāni upasaṅkamitvā
 sāmike anāpucchā seyyaṁ santharitvā vā 2- santharāpetvā 3-
 vā abhinisīdissantipi abhinipajjissantipīti .pe. Saccaṁ kira bhikkhave
 bhikkhuniyo vikāle kulāni upasaṅkamitvā sāmike anāpucchā seyyaṁ
 santharitvā vā santharāpetvā vā abhinisīdantipi abhinipajjantipīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 bhikkhuniyo vikāle kulāni upasaṅkamitvā sāmike anāpucchā seyyaṁ
 santharitvā vā santharāpetvā vā abhinisīdissantipi abhinipajjissantipi
 netaṁ bhikkhave appasannānaṁ vā pasādāya .pe. Evañca pana bhikkhave

  *  *  *  *  *  *
  Footnote:1 Ma. Yu. sāti pāṭhapadaṁ dissati. 2-3 Ma. Yu. pāṭhadvayaṁ natthi. aññatthāpi evaṁ
 ñātabbaṁ.
-------------------------------------------------
[page 124]
 Bhikkhuniyo imaṁ sikkhāpadaṁ uddisantu yā pana bhikkhunī vikāle kulāni
 upasaṅkamitvā sāmike anāpucchā seyyaṁ santharitvā vā santharāpetvā
 vā abhinisīdeyya vā abhinipajjeyya vā pācittiyanti.
     [206] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Vikālo nāma atthaṅgate
 suriye yāva aruṇuggamanā. Kulaṁ nāma cattāri kulāni khattiyakulaṁ
 brāhmaṇakulaṁ vessakulaṁ suddakulaṁ. Upasaṅkamitvāti tattha gantvā.
 Sāmike anāpucchāti yo tasmiṁ kule manusso sāmiko dātuṁ taṁ
 anāpucchā. Seyyaṁ nāma antamaso paṇṇasanthāropi. Santharitvāti
 sayaṁ santharitvā. Santharāpetvāti < PTS. Vin IV , 275 >aññaṁ santharāpetvā.
 Abhinisīdeyyāti tasmiṁ abhinisīdati āpatti pācittiyassa.
 Abhinipajjeyyāti tasmiṁ abhinipajjati āpatti pācittiyassa.
      [207] Anāpucchite anāpucchitasaññā seyyaṁ santharitvā vā
 santharāpetvā vā abhinisīdati vā abhinipajjati vā āpatti pācittiyassa.
 Anāpucchite vematikā seyyaṁ santharitvā vā santharāpetvā
 vā abhinisīdati vā abhinipajjati vā āpatti pācittiyassa.
 Anāpucchite āpucchitasaññā seyyaṁ santharitvā vā santharāpetvā vā
 abhinisīdati vā abhinipajjati vā āpatti pācittiyassa. Āpucchite
 anāpucchitasaññā āpatti dukkaṭassa. Āpucchite vematikā
 āpatti dukkaṭassa. Āpucchite āpucchitasaññā anāpatti.
-------------------------------------------------
[page 125]
      [208] Anāpatti āpucchā seyyaṁ santharitvā vā santharāpetvā
 vā abhinisīdati vā abhinipajjati vā gilānāya āpadāsu
 ummattikāya ādikammikāyāti.
                        ---------
                 Andhakāravaggassa aṭṭhamasikkhāpadaṁ
      [209] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddāya
 kāpilāniyā antevāsinī 1- bhikkhunī bhaddaṁ kāpilāniṁ sakkaccaṁ upaṭṭheti.
 Bhaddā kāpilānī bhikkhuniyo etadavoca ayaṁ maṁ ayye bhikkhunī
 sakkaccaṁ upaṭṭheti imissāhaṁ cīvaraṁ dassāmīti. Athakho sā
 bhikkhunī duggahitena dūpadhāritena paraṁ ujjhāpeti ahaṁ kirayye ayyaṁ
 na sakkaccaṁ upaṭṭhemi na kira me ayyā cīvaraṁ dassatīti.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma bhikkhunī duggahitena dūpadhāritena paraṁ
 ujjhāpessatīti .pe. Saccaṁ kira bhikkhave bhikkhunī duggahitena
 dūpadhāritena paraṁ ujjhāpetīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave bhikkhunī duggahitena dūpadhāritena paraṁ
 ujjhāpessati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī duggahitena dūpadhāritena paraṁ ujjhāpeyya pācittiyanti.

  *  *  *  *  *  *
  Footnote:1 Ma. Yu. antevāsī.
-------------------------------------------------
[page 126]
      [210] Yā panāti yā yādisā .pe. Bhikkhunīti .pe.
 Ayaṁ imasmiṁ atthe adhippetā bhikkhunīti. Duggahitenāti aññathā
 gahitena 1-. Dūpadhāritenāti aññathā upadhāritena. Paranti
 upasampannaṁ ujjhāpeti āpatti pācittiyassa.
      [211] < PTS. Vin IV , 276 >Upasampannāya upasampannasaññā ujjhāpeti āpatti
 pācittiyassa. Upasampannāya vematikā ujjhāpeti āpatti
 pācittiyassa. Upasampannāya anupasampannasaññā ujjhāpeti
 āpatti pācittiyassa. Anupasampannaṁ ujjhāpeti āpatti
 dukkaṭassa. Anupasampannāya upasampannasaññā āpatti dukkaṭassa.
 Anupasampannāya vematikā āpatti dukkaṭassa. Anupasampannāya
 anupasampannasaññā āpatti dukkaṭassa.
      [212] Anāpatti ummattikāya ādikammikāyāti.
                        --------
                  Andhakāravaggassa navamasikkhāpadaṁ
      [213] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 attano bhaṇḍakaṁ apassantiyo caṇḍakāliṁ bhikkhuniṁ etadavocuṁ
 apayye amhākaṁ bhaṇḍakaṁ passeyyāsīti. Caṇḍakālī bhikkhunī
 ujjhāyati khīyati vipāceti ahameva nūna corī ahameva

  *  *  *  *  *  *
  Footnote:1 Ma. Yu. uggahitena.
-------------------------------------------------
[page 127]
 Nūnālajjinī yā ayyā 1- attano bhaṇḍakaṁ apassantiyo tā maṁ
 evamāhaṁsu apayye amhākaṁ bhaṇḍakaṁ passeyyāsīti sacāhayye
 tumhākaṁ bhaṇḍakaṁ gaṇhāmi assamaṇī homi brahmacariyā cavāmi
 nirayaṁ upapajjāmi yā pana maṁ abhūtena evamāha sāpi
 assamaṇī hotu brahmacariyā cavatu nirayaṁ upapajjatūti. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā caṇḍakālī attānaṁpi paraṁpi nirayenapi brahmacariyenapi
 abhisapissatīti .pe. Saccaṁ kira bhikkhave caṇḍakālī
 bhikkhunī attānaṁpi paraṁpi nirayenapi brahmacariyenapi abhisapatīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 caṇḍakālī bhikkhunī attānaṁpi paraṁpi nirayenapi brahmacariyenapi
 abhisapissati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 attānaṁ vā paraṁ vā nirayena vā brahmacariyena vā abhisapeyya
 pācittiyanti.
      [214] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Attānanti paccattaṁ. Paranti
 upasampannaṁ nirayena vā brahmacariyena vā abhisapati āpatti
 pācittiyassa.
      [215] < PTS. Vin IV , 277 >Upasampannāya upasampannasaññā nirayena vā

  *  *  *  *  *  *
  Footnote:1 Ma. ayyāyo.
-------------------------------------------------
[page 128]
 Brahmacariyena vā abhisapati āpatti pācittiyassa. Upasampannāya
 vematikā nirayena vā brahmacariyena vā abhisapati āpatti
 pācittiyassa. Upasampannāya anupasampannasaññā nirayena vā
 brahmacariyena vā abhisapati āpatti pācittiyassa. Tiracchānayoniyā
 vā pittivisayena vā manussadobhaggena vā abhisapati
 āpatti dukkaṭassa. Anupasampannaṁ abhisapati āpatti dukkaṭassa.
 Anupasampannāya upasampannasaññā āpatti dukkaṭassa.
 Anupasampannāya vematikā āpatti dukkaṭassa. Anupasampannāya
 anupasampannasaññā āpatti dukkaṭassa.
      [216] Anāpatti atthapurekkhārāya dhammapurekkhārāya
 anusāsanīpurekkhārāya ummattikāya ādikammikāyāti.
                         -------
                  Andhakāravaggassa dasamasikkhāpadaṁ
      [217] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī
 bhikkhunī bhikkhunīhi saddhiṁ bhaṇḍitvā attanā 1- vadhitvā vadhitvā rodati.
 Yā tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā caṇḍakālī attānaṁ vadhitvā vadhitvā
 rodissatīti .pe. Saccaṁ kira bhikkhave caṇḍakālī bhikkhunī attānaṁ
 vadhitvā vadhitvā rodatīti. Saccaṁ bhagavāti. Vigarahi buddho

  *  *  *  *  *  *
  Footnote:1 Ma. Yu. attānaṁ.
-------------------------------------------------
[page 129]
 Bhagavā kathaṁ hi nāma bhikkhave caṇḍakālī bhikkhunī attānaṁ
 vadhitvā vadhitvā rodissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī attānaṁ vadhitvā vadhitvā rodeyya
 pācittiyanti.
      [218] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Attānanti paccattaṁ.
 Vadhitvā vadhitvā rodati āpatti pācittiyassa. Vadhati na
 rodati āpatti dukkaṭassa. Rodati na vadhati āpatti
 dukkaṭassa.
      [219] Anāpatti ñātibyasanena vā bhogabyasanena vā rogabyasanena
 vā phuṭṭhā rodati na vadhati ummattikāya ādikammikāyāti.
                    Andhakāravaggo dutiyo.
                       ----------
                   Naggavaggassa paṭhamasikkhāpadaṁ
      [220] < PTS. Vin IV , 278 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sambahulā
 bhikkhuniyo aciravatiyā nadiyā vesiyāhi saddhiṁ naggā ekatitthe
 nahāyanti. Vesiyā tā bhikkhuniyo upphaṇḍesuṁ 1- kinnu kho nāma
 ayye tumhākaṁ daharānaṁ brahmacariyaṁ ciṇṇena nanu nāma kāmā

  *  *  *  *  *  *
  Footnote:1 Ma. Yu. uppaṇḍesuṁ.
-------------------------------------------------
[page 130]
 Paribhuñjitabbā yathā jiṇṇā bhavissatha tadā brahmacariyaṁ carissatha
 evaṁ tumhākaṁ ubho atthā pariggahitā bhavissantīti. Bhikkhuniyo
 vesiyāhi upphaṇḍiyamānā maṅkū ahesuṁ. Athakho tā bhikkhuniyo
 upassayaṁ gantvā bhikkhunīnaṁ etamatthaṁ ārocesuṁ. Bhikkhuniyo bhikkhūnaṁ
 etamatthaṁ ārocesuṁ. Bhikkhū bhagavato etamatthaṁ ārocesuṁ. Athakho
 bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi tenahi bhikkhave bhikkhunīnaṁ sikkhāpadaṁ paññāpessāmi dasa
 atthavase paṭicca saṅghasuṭṭhutāya .pe. Vinayānuggahāya evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 naggā nahāyeyya pācittiyanti.
      [221] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Naggā nahāyeyyāti anivatthā
 vā apārutā vā nahāyati payoge dukkaṭaṁ nahānapariyosāne
 āpatti pācittiyassa.
      [222] Anāpatti acchinnacīvarikāya vā naṭṭhacīvarikāya vā
 āpadāsu ummattikāya ādikammikāyāti.
                         -------
                   Naggavaggassa dutiyasikkhāpadaṁ
      [223] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhagavatā bhikkhunīnaṁ
-------------------------------------------------
[page 131]
 Udakasāṭikā anuññātā < PTS. Vin IV , 279 >hoti. Chabbaggiyā bhikkhuniyo bhagavatā
 udakasāṭikā anuññātāti appamāṇikāyo udakasāṭikāyo dhāresuṁ
 puratopi pacchatopi ākaḍḍhantā āhiṇḍantā. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 chabbaggiyā bhikkhuniyo appamāṇikāyo udakasāṭikāyo dhāressantīti
 .pe. Saccaṁ kira bhikkhave chabbaggiyā bhikkhuniyo appamāṇikāyo
 udakasāṭikāyo dhārentīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave chabbaggiyā bhikkhuniyo appamāṇikāyo
 udakasāṭikāyo dhāressanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 udakasāṭikaṁ pana bhikkhuniyā kārayamānāya pamāṇikā kāretabbā
 tatridaṁ pamāṇaṁ dīghaso catasso vidatthiyo sugatavidatthiyā tiriyaṁ
 dve vidatthiyo taṁ atikkāmentiyā chedanakaṁ pācittiyanti.
      [224] Udakasāṭikā nāma yāya nivatthāya 1- nahāyati.
 Kārayamānāyāti karontiyā vā kārāpentiyā vā pamāṇikā kāretabbā.
 Tatridaṁ pamāṇaṁ dīghaso catasso vidatthiyo sugatavidatthiyā tiriyaṁ
 dve vidatthiyo. Taṁ atikkāmetvā karoti vā kārāpeti vā
 payoge dukkaṭaṁ paṭilābhena chinditvā pācittiyaṁ desetabbaṁ.
      [225] Attanā vippakataṁ attanā pariyosāpeti āpatti

  *  *  *  *  *  *
  Footnote:1 Yu. Ma. nivatthā.
-------------------------------------------------
[page 132]
 Pācittiyassa. Attanā vippakataṁ parehi pariyosāpeti āpatti
 pācittiyassa. Parehi vippakataṁ attanā pariyosāpeti āpatti
 pācittiyassa. Parehi vippakataṁ parehi pariyosāpeti āpatti
 pācittiyassa. Aññassatthāya karoti vā kārāpeti vā āpatti
 dukkaṭassa. Aññena kataṁ paṭilabhitvā paribhuñjati āpatti
 dukkaṭassa.
      [226] Anāpatti pamāṇikaṁ karoti ūnakaṁ karoti aññena
 kataṁ pamāṇātikkantaṁ paṭilabhitvā chinditvā paribhuñjati vitānaṁ
 vā bhummattharaṇaṁ vā sāṇipākāraṁ vā bhisiṁ vā bimbohanaṁ vā
 karoti ummattikāya ādikammikāyāti.
                        --------
                   Naggavaggassa tatiyasikkhāpadaṁ
      [227] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarissā
 bhikkhuniyā mahagghe cīvaradusse cīvaraṁ dukkataṁ hoti dussibbitaṁ.
 Thullanandā bhikkhunī < PTS. Vin IV , 280 >taṁ bhikkhuniṁ etadavoca sundaraṁ kho idante
 ayye cīvaradussaṁ cīvarañca kho dukkataṁ dussibbitanti. Visibbemi
 ayye sibbessasīti. Āmayye sibbessāmīti. Athakho sā
 bhikkhunī taṁ cīvaraṁ visibbetvā thullanandāya bhikkhuniyā adāsi.
 Thullanandā bhikkhunī sibbessāmi sibbessāmīti neva sibbeti na
-------------------------------------------------
[page 133]
 Sibbāpanāya ussukkaṁ karoti. Athakho sā bhikkhunī bhikkhunīnaṁ etamatthaṁ
 ārocesi. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā bhikkhuniyā cīvaraṁ
 visibbāpetvā neva sibbessati na sibbāpanāya ussukkaṁ karissatīti
 .pe. Saccaṁ kira bhikkhave thullanandā bhikkhunī bhikkhuniyā cīvaraṁ
 visibbāpetvā neva sibbati 1- na sibbāpanāya ussukkaṁ karotīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 thullanandā bhikkhunī bhikkhuniyā cīvaraṁ visibbāpetvā neva sibbessati
 na sibbāpanāya ussukkaṁ karissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī bhikkhuniyā cīvaraṁ visibbetvā vā
 visibbāpetvā vā sā pacchā anantarāyikinī neva sibbeyya na
 sibbāpanāya ussukkaṁ kareyya aññatra catūhapañcāhā pācittiyanti.
      [228] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhuniyāti aññāya
 bhikkhuniyā. Cīvaraṁ nāma channaṁ cīvarānaṁ aññataraṁ cīvaraṁ.
 Visibbetvāti sayaṁ visibbetvā. Visibbāpetvāti aññaṁ
 visibbāpetvā. Sā pacchā anantarāyikinīti asati antarāye.
 Neva sibbeyyāti na sayaṁ sibbeyya. Na sibbāpanāya ussukkaṁ
 kareyyāti na aññaṁ āṇāpeyya. Aññatra catūhapañcāhāti

  *  *  *  *  *  *
  Footnote:1 Ma. Yu. sibbeti.
-------------------------------------------------
[page 134]
 Ṭhapetvā catūhapañcāhaṁ. Neva sibbissāmi na sibbāpanāya
 ussukkaṁ karissāmīti dhuraṁ nikkhittamatte āpatti pācittiyassa.
      [229] Upasampannāya upasampannasaññā cīvaraṁ visibbetvā
 vā visibbāpetvā vā sā pacchā anantarāyikinī neva sibbeti na
 sibbāpanāya ussukkaṁ karoti aññatra catūhapañcāhā āpatti
 pācittiyassa. Upasampannāya vematikā cīvaraṁ visibbetvā vā
 visibbāpetvā vā sā pacchā anantarāyikinī neva sibbeti na
 sibbāpanāya ussukkaṁ karoti aññatra catūhapañcāhā āpatti
 pācittiyassa. Upasampannāya anupasampannasaññā cīvaraṁ visibbetvā
 vā visibbāpetvā vā sā pacchā anantarāyikinī neva sibbeti
 na sibbāpanāya ussukkaṁ karoti aññatra catūhapañcāhā āpatti
 pācittiyassa. Aññaṁ parikkhāraṁ visibbetvā vā visibbāpetvā
 vā sā pacchā anantarāyikinī neva sibbeti na sibbāpanāya
 ussukkaṁ karoti aññatra catūhapañcāhā āpatti < PTS. Vin IV , 281 >dukkaṭassa.
 Anupasampannāya cīvaraṁ vā aññaṁ vā parikkhāraṁ visibbetvā vā
 visibbāpetvā vā sā pacchā anantarāyikinī neva sibbeti na
 sibbāpanāya ussukkaṁ karoti aññatra catūhapañcāhā āpatti
 dukkaṭassa. Anupasampannāya upasampannasaññā āpatti
 dukkaṭassa. Anupasampannāya vematikā āpatti dukkaṭassa.
 Anupasampannāya anupasampannasaññā āpatti dukkaṭassa.
-------------------------------------------------
[page 135]
      [230] Anāpatti sati antarāye pariyesitvā na labhati
 karontī catūhapañcāhaṁ atikkāmeti gilānāya āpadāsu
 ummattikāya ādikammikāyāti.
                        ---------
                   Naggavaggassa catutthasikkhāpadaṁ
      [231] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 bhikkhunīnaṁ hatthe cīvaraṁ nikkhipitvā santaruttarena janapadacārikaṁ
 pakkamanti. Tāni cīvarāni ciraṁ nikkhittāni kaṇṇakitāni honti.
 Tāni bhikkhuniyo otāpenti. Bhikkhuniyo tā bhikkhuniyo etadavocuṁ
 kassimāni ayye cīvarāni kaṇṇakitānīti. Athakho tā bhikkhuniyo
 bhikkhunīnaṁ etamatthaṁ ārocesuṁ. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
 bhikkhunīnaṁ hatthe cīvaraṁ nikkhipitvā santaruttarena janapadacārikaṁ
 pakkamissantīti .pe. Saccaṁ kira bhikkhave bhikkhuniyo bhikkhunīnaṁ hatthe
 cīvaraṁ nikkhipitvā santaruttarena janapadacārikaṁ pakkamantīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave bhikkhuniyo
 bhikkhunīnaṁ hatthe cīvaraṁ nikkhipitvā santaruttarena janapadacārikaṁ
 pakkamissanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
-------------------------------------------------
[page 136]
 Pana bhikkhunī pañcāhikaṁ saṅghāṭivāraṁ 1- atikkāmeyya pācittiyanti.
      [232] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Pañcāhikaṁ saṅghāṭivāraṁ
 atikkāmeyyāti pañcamaṁ divasaṁ pañca cīvarāni neva nivāseti na pārupati
 na otāpeti pañcamaṁ divasaṁ atikkāmeti āpatti pācittiyassa.
      [233] Pañcāhātikkante atikkantasaññā āpatti
 pācittiyassa. Pañcāhātikkante vematikā āpatti pācittiyassa.
 Pañcāhātikkante < PTS. Vin IV , 282 >anatikkantasaññā āpatti pācittiyassa.
 Pañcāhānatikkante atikkantasaññā āpatti dukkaṭassa.
 Pañcāhānatikkante vematikā āpatti dukkaṭassa. Pañcāhānatikkante
 anatikkantasaññā anāpatti.
      [234] Anāpatti pañcamaṁ divasaṁ pañca cīvarāni nivāseti vā
 pārupati vā otāpeti vā gilānāya āpadāsu ummattikāya
 ādikammikāyāti.
                        --------
                   Naggavaggassa pañcamasikkhāpadaṁ
      [235] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī piṇḍāya caritvā allacīvaraṁ pattharitvā vihāraṁ pāvisi.

  *  *  *  *  *  *
  Footnote:1 Ma. Yu. saṅghāṭicāraṁ.
-------------------------------------------------
[page 137]
 Aññatarā bhikkhunī taṁ cīvaraṁ pārupitvā gāmaṁ piṇḍāya pāvisi.
 Sā nikkhamitvā bhikkhuniyo pucchi apayye mayhaṁ cīvaraṁ passeyyāthāti.
 Bhikkhuniyo tassā bhikkhuniyā etamatthaṁ ārocesuṁ. Athakho
 sā bhikkhunī ujjhāyati khīyati vipāceti kathaṁ hi nāma bhikkhunī
 mayhaṁ cīvaraṁ anāpucchā pārupissatīti. Athakho sā bhikkhunī bhikkhunīnaṁ
 etamatthaṁ ārocesi. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhunī bhikkhuniyā
 cīvaraṁ anāpucchā pārupissatīti .pe. Saccaṁ kira bhikkhave bhikkhunī
 bhikkhuniyā cīvaraṁ anāpucchā pārupatīti 1-. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhunī bhikkhuniyā cīvaraṁ
 anāpucchā pārupissati netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī cīvarasaṅkamanīyaṁ dhāreyya pācittiyanti.
      [236] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Cīvarasaṅkamanīyaṁ nāma
 upasampannāya pañcannaṁ cīvarānaṁ aññataraṁ cīvaraṁ. Tassā vā adinnaṁ
 taṁ vā anāpucchā nivāseti vā pārupati vā āpatti pācittiyassa.
      [237] Upasampannāya upasampannasaññā cīvarasaṅkamanīyaṁ dhāreti
 āpatti pācittiyassa. Upasampannāya vematikā cīvarasaṅkamanīyaṁ

  *  *  *  *  *  *
  Footnote:1 Ma. Yu. pārupīti.
-------------------------------------------------
[page 138]
 Dhāreti āpatti pācittiyassa. Upasampannāya anupasampannasaññā
 cīvarasaṅkamanīyaṁ dhāreti āpatti pācittiyassa. < PTS. Vin IV , 283 >Anupasampannāya
 cīvarasaṅkamanīyaṁ dhāreti āpatti dukkaṭassa. Anupasampannāya
 upasampannasaññā āpatti dukkaṭassa. Anupasampannāya vematikā
 āpatti dukkaṭassa. Anupasampannāya anupasampannasaññā
 āpatti dukkaṭassa.
      [238] Anāpatti sā vā deti taṁ vā āpucchā nivāseti
 vā pārupati vā acchinnacīvarikāya naṭṭhacīvarikāya āpadāsu
 ummattikāya ādikammikāyāti.
                        --------
                   Naggavaggassa chaṭṭhasikkhāpadaṁ
      [239] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandāya
 bhikkhuniyā upaṭṭhākakulaṁ thullanandaṁ bhikkhuniṁ etadavoca bhikkhunīsaṅghassa
 ayye cīvaraṁ dassāmāti. Thullanandā bhikkhunī tumhe
 bahukiccā bahukaraṇīyāti antarāyaṁ akāsi. Tena kho pana samayena
 tassa kulassa gharaṁ dayhati. Te ujjhāyanti khīyanti vipācenti
 kathaṁ hi nāma ayyā thullanandā amhākaṁ deyyadhammaṁ antarāyaṁ
 karissati ubhayenamha paribāhirā bhogehi ca puññena cāti.
 Assosuṁ kho bhikkhuniyo tesaṁ manussānaṁ ujjhāyantānaṁ khīyantānaṁ
-------------------------------------------------
[page 139]
 Vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 gaṇassa cīvaralābhaṁ antarāyaṁ karissatīti .pe. Saccaṁ kira bhikkhave
 thullanandā bhikkhunī gaṇassa cīvaralābhaṁ antarāyaṁ karotīti 1-. Saccaṁ
 bhagavāti. Vigarahi buddho bhagavā kathaṁ hi nāma bhikkhave thullanandā
 bhikkhunī gaṇassa cīvaralābhaṁ antarāyaṁ karissati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī gaṇassa cīvaralābhaṁ
 antarāyaṁ kareyya pācittiyanti.
      [240] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Gaṇo nāma bhikkhunīsaṅgho
 vuccati. Cīvaraṁ nāma channaṁ cīvarānaṁ aññataraṁ cīvaraṁ vikappanupagaṁ
 pacchimaṁ. < PTS. Vin IV , 284 >Antarāyaṁ kareyyāti kathaṁ imaṁ cīvaraṁ dadeyyunti
 antarāyaṁ karoti āpatti pācittiyassa. Aññaṁ parikkhāraṁ
 antarāyaṁ karoti āpatti dukkaṭassa. Sambahulānaṁ bhikkhunīnaṁ
 vā ekabhikkhuniyā vā anupasampannāya vā cīvaraṁ vā aññaṁ vā
 parikkhāraṁ antarāyaṁ karoti āpatti dukkaṭassa.
      [241] Anāpatti ānisaṁsaṁ dassetvā nivāreti ummattikāya
 ādikammikāyāti.

  *  *  *  *  *  *
  Footnote:1 Ma. Yu. akāsi.
-------------------------------------------------
[page 140]
                   Naggavaggassa sattamasikkhāpadaṁ
      [242] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhunīsaṅghassa
 akālacīvaraṁ uppannaṁ hoti. Athakho bhikkhunīsaṅgho taṁ cīvaraṁ bhājetukāmo
 sannipati. Tena kho pana samayena thullanandāya bhikkhuniyā
 antevāsiniyo bhikkhuniyo 1- pakkantā honti. Thullanandā bhikkhunī
 tā bhikkhuniyo etadavoca ayye bhikkhuniyo pakkantā na tāva
 cīvaraṁ bhājiyissatīti cīvaravibhaṅgaṁ paṭibāhi 2-. Bhikkhuniyo na tāva
 cīvaraṁ bhājiyissatīti vippakkamiṁsu. Thullanandā bhikkhunī antevāsinīsu
 bhikkhunīsu 3- āgatāsu taṁ cīvaraṁ bhājāpesi. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma ayyā thullanandā dhammikaṁ cīvaravibhaṅgaṁ paṭibāhissatīti .pe.
 Saccaṁ kira bhikkhave thullanandā bhikkhunī dhammikaṁ cīvaravibhaṅgaṁ
 paṭibāhatīti 4-. Saccaṁ bhagavāti. Vigarahi buddho bhagavā kathaṁ hi nāma
 bhikkhave thullanandā bhikkhunī dhammikaṁ cīvaravibhaṅgaṁ paṭibāhissati netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī dhammikaṁ

  *  *  *  *  *  *
  Footnote:1 Ma. Yu. antevāsibhikkhuniyo. 2 Ma. Yu. paṭibāhati.
 3 Ma. Yu. antevāsibhikkhunīsu. 4 Ma. Yu. paṭibāhati.
-------------------------------------------------
[page 141]
 Cīvaravibhaṅgaṁ paṭibāheyya pācittiyanti.
      [243] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Dhammiko nāma cīvaravibhaṅgo
 samaggo bhikkhunīsaṅgho sannipatitvā bhājeti. < PTS. Vin IV , 285 >Paṭibāheyyāti kathaṁ
 imaṁ cīvaraṁ bhājeyyāti paṭibāhati āpatti pācittiyassa.
      [244] Dhammike dhammikasaññā paṭibāhati āpatti pācittiyassa.
 Dhammike vematikā paṭibāhati āpatti dukkaṭassa. Dhammike
 adhammikasaññā paṭibāhati anāpatti. Adhammike dhammikasaññā
 āpatti dukkaṭassa. Adhammike vematikā āpatti dukkaṭassa.
 Adhammike adhammikasaññā anāpatti.
      [245] Anāpatti ānisaṁsaṁ dassetvā paṭibāhati ummattikāya
 ādikammikāyāti.
                         -------
                   Naggavaggassa aṭṭhamasikkhāpadaṁ
      [246] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī naṭānaṁpi naṭakānaṁpi saṅghikānaṁpi 1- sokajjhāyikānaṁpi kumbhathūnikānaṁpi
 samaṇacīvaraṁ deti mayhaṁ parisati vaṇṇaṁ bhāsathāti. Naṭāpi
 naṭakāpi saṅghikāpi sokajjhāyikāpi kumbhathūnikāpi thullanandāya
 bhikkhuniyā parisati vaṇṇaṁ bhāsanti ayyā thullanandā bahussutā

  *  *  *  *  *  *
  Footnote:1 Ma. Yu. laṅghikānaṁ. sabbattha evameva dissati.
-------------------------------------------------
[page 142]
 Bhāṇikā visāradā paṭṭhā dhammiṁ kathaṁ 1- kātuṁ detha ayyāya karotha
 ayyāyāti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā āgārikassa
 samaṇacīvaraṁ dassatīti .pe. Saccaṁ kira bhikkhave thullanandā bhikkhunī
 āgārikassa samaṇacīvaraṁ detīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave thullanandā bhikkhunī āgārikassa
 samaṇacīvaraṁ dassati netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī āgārikassa vā paribbājakassa vā paribbājikāya
 vā samaṇacīvaraṁ dadeyya pācittiyanti.
      [247] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Āgāriko 2- nāma yo koci
 agāraṁ ajjhāvasati. Paribbājako nāma bhikkhuñca sāmaṇerañca
 ṭhapetvā yo koci paribbājakasamāpanno. Paribbājikā nāma
 bhikkhuniñca sikkhamānañca sāmaṇeriñca ṭhapetvā yā kāci paribbājikasamāpannā.
 Samaṇacīvaraṁ nāma kappakataṁ vuccati. Deti āpatti
 pācittiyassa.
      [248] Anāpatti mātāpitūnaṁ deti tāvakālikaṁ deti
 ummattikāya ādikammikāyāti.

  *  *  *  *  *  *
  Footnote:1 dhammakathantipi pāṭho. 2 Ma. Yu. agāriko.
-------------------------------------------------
[page 143]
                   Naggavaggassa navamasikkhāpadaṁ
      [249] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandāya
 bhikkhuniyā upaṭṭhākakulaṁ thullanandaṁ bhikkhuniṁ etadavoca sace mayaṁ
 ayye sakkoma bhikkhunīsaṅghassa cīvaraṁ dassāmāti. Tena kho pana
 samayena vassaṁ vutthā bhikkhuniyo cīvaraṁ bhājetukāmā sannipatiṁsu.
 Thullanandā bhikkhunī tā bhikkhuniyo etadavoca āgametha ayye
 atthi bhikkhunīsaṅghassa cīvarapaccāsāti. Bhikkhuniyo thullanandaṁ bhikkhuniṁ
 etadavocuṁ gacchayye taṁ cīvaraṁ jānāhīti. Thullanandā bhikkhunī
 yena taṁ kulaṁ tenupasaṅkami upasaṅkamitvā te manusse etadavoca
 dethāvuso bhikkhunīsaṅghassa cīvaranti. Na mayaṁ ayye sakkoma bhikkhunīsaṅghassa
 cīvaraṁ dātunti. Thullanandā bhikkhunī bhikkhunīnaṁ etamatthaṁ
 ārocesi. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā dubbalacīvarapaccāsāya
 cīvarakālasamayaṁ atikkāmessatīti .pe. Saccaṁ kira bhikkhave
 thullanandā bhikkhunī dubbalacīvarapaccāsāya cīvarakālasamayaṁ atikkāmetīti 1-.
 Saccaṁ bhagavāti. Vigarahi buddho bhagavā kathaṁ hi nāma
 bhikkhave thullanandā bhikkhunī dubbalacīvarapaccāsāya cīvarakālasamayaṁ

  *  *  *  *  *  *
  Footnote:1 Ma. Yu. atikkāmesīti.
-------------------------------------------------
[page 144]
 Atikkāmessati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī dubbalacīvarapaccāsāya cīvarakālasamayaṁ atikkāmeyya
 pācittiyanti.
      [250] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Dubbalacīvarapaccāsā nāma sace mayaṁ
 sakkoma dassāma karissāmāti vācā bhinnā hoti. Cīvarakālasamayo
 nāma anatthate kaṭhine vassānassa < PTS. Vin IV , 287 >pacchimo māso atthate kaṭhine
 pañca māsā. Cīvarakālasamayaṁ atikkāmeyyāti anatthate kaṭhine
 vassānassa pacchimaṁ divasaṁ atikkāmeti āpatti pācittiyassa.
 Atthate kaṭhine kaṭhinuddhāradivasaṁ atikkāmeti āpatti pācittiyassa.
      [251] Dubbalacīvare dubbalacīvarasaññā cīvarakālasamayaṁ atikkāmeti
 āpatti pācittiyassa. Dubbalacīvare vematikā cīvarakālasamayaṁ
 atikkāmeti āpatti dukkaṭassa. Dubbalacīvare adubbalacīvarasaññā
 cīvarakālasamayaṁ atikkāmeti anāpatti. [1]- Adubbalacīvare
 dubbalacīvarasaññā āpatti dukkaṭassa. Adubbalacīvare vematikā
 āpatti dukkaṭassa. Adubbalacīvare adubbalacīvarasaññā anāpatti.
      [252] Anāpatti ānisaṁsaṁ dassetvā nivāreti ummattikāya
 ādikammikāyāti.

  *  *  *  *  *  *
  Footnote:1 Ma. etthantare adubbalacīvare dubbalacīvarakālasamayaṁ atikkāmeti
 anāpattīti dissati.
-------------------------------------------------
[page 145]
                   Naggavaggassa dasamasikkhāpadaṁ
      [253] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarena
 upāsakena saṅghaṁ uddissa vihāro kārāpito hoti. So tassa vihārassa
 mahe ubhatosaṅghassa akālacīvaraṁ dātukāmo hoti. Tena kho pana
 samayena ubhatosaṅghassa kaṭhinaṁ atthataṁ hoti. Athakho so upāsako
 saṅghaṁ upasaṅkamitvā kaṭhinuddhāraṁ yāci. Bhagavato etamatthaṁ ārocesuṁ.
 Athakho bhagavā etasmiṁ nidāne etasmiṁ pakaraṇe dhammiṁ kathaṁ katvā bhikkhū
 āmantesi anujānāmi bhikkhave kaṭhinaṁ uddharituṁ evañca pana bhikkhave
 kaṭhinaṁ uddharitabbaṁ. Byattena bhikkhunā paṭibalena saṅgho ñāpetabbo
 suṇātu me bhante saṅgho yadi saṅghassa pattakallaṁ saṅgho kaṭhinaṁ
 uddhareyya. Esā ñatti. Suṇātu me bhante saṅgho saṅgho
 kaṭhinaṁ uddharati. Yassāyasmato khamati kaṭhinassa uddhāro so
 tuṇhassa yassa nakkhamati so bhāseyya. Uddhataṁ saṅghena kaṭhinaṁ.
 Khamati saṅghassa tasmā tuṇhī. Evametaṁ dhārayāmīti.
      [254] Athakho so upāsako bhikkhunīsaṅghaṁ upasaṅkamitvā kaṭhinuddhāraṁ
 yāci. Thullanandā bhikkhunī cīvaraṁ < PTS. Vin IV , 288 >amhākaṁ bhavissatīti kaṭhinuddhāraṁ
 paṭibāhi. Athakho so upāsako ujjhāyati khīyati vipāceti kathaṁ
 hi nāma bhikkhuniyo amhākaṁ kaṭhinuddhāraṁ na dassantīti. Assosuṁ
-------------------------------------------------
[page 146]
 Kho bhikkhuniyo tassa upāsakassa ujjhāyantassa khīyantassa
 vipācentassa. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā thullanandā dhammikaṁ
 kaṭhinuddhāraṁ paṭibāhissatīti .pe. Saccaṁ kira bhikkhave thullanandā
 bhikkhunī dhammikaṁ kaṭhinuddhāraṁ paṭibāhatīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 dhammikaṁ kaṭhinuddhāraṁ paṭibāhissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī dhammikaṁ kaṭhinuddhāraṁ paṭibāheyya
 pācittiyanti.
      [255] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Dhammiko nāma kaṭhinuddhāro
 samaggo bhikkhunīsaṅgho sannipatitvā uddharati. Paṭibāheyyāti kathaṁ
 idaṁ kaṭhinaṁ uddhareyyāti paṭibāhati āpatti pācittiyassa.
      [256] Dhammike dhammikasaññā paṭibāhati āpatti
 pācittiyassa. Dhammike vematikā paṭibāhati āpatti dukkaṭassa.
 Dhammike adhammikasaññā paṭibāhati anāpatti. Adhammike
 dhammikasaññā āpatti dukkaṭassa. Adhammike vematikā āpatti
 dukkaṭassa. Adhammike adhammikasaññā anāpatti.
      [257] Anāpatti ānisaṁsaṁ dassetvā paṭibāhati ummattikāya
-------------------------------------------------
[page 147]
 Ādikammikāyāti.
                     Naggavaggo tatiyo.
                        --------
                   Tuvaṭṭavaggassa paṭhamasikkhāpadaṁ
      [258] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo dve
 ekamañce tuvaṭṭenti. Manussā vihāracārikaṁ āhiṇḍantā
 passitvā ujjhāyanti khīyanti vipācenti kathaṁ hi nāma bhikkhuniyo
 dve ekamañce tuvaṭṭessanti seyyathāpi gihiniyo 1- kāmabhoginiyoti.
 Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhuniyo dve
 ekamañce tuvaṭṭessantīti .pe. Saccaṁ kira bhikkhave bhikkhuniyo
 dve ekamañce tuvaṭṭentīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave bhikkhuniyo dve ekamañce
 tuvaṭṭessanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu < PTS. Vin IV , 289 >yā
 pana bhikkhuniyo dve ekamañce tuvaṭṭeyyuṁ pācittiyanti.

  *  *  *  *  *  *
  Footnote:1 Yu. gihi. Ma. gihī.
-------------------------------------------------
[page 148]
      [259] Yā panāti yā yādisā .pe. Bhikkhuniyoti
 upasampannāyo vuccanti. Dve ekamañce tuvaṭṭeyyunti ekāya
 nipannāya aparā nipajjati āpatti pācittiyassa. Ubho vā
 nipajjanti āpatti pācittiyassa. Uṭṭhahitvā punappunaṁ nipajjanti
 āpatti pācittiyassa.
      [260] Anāpatti ekāya nipannāya aparā nisīdati ubho
 vā nisīdanti ummattikānaṁ ādikammikānanti.
                        --------
                   Tuvaṭṭavaggassa dutiyasikkhāpadaṁ
      [261] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 dve ekattharaṇapāpuraṇā 1- tuvaṭṭenti. Manussā vihāracārikaṁ
 āhiṇḍantā passitvā ujjhāyanti khīyanti vipācenti kathaṁ hi nāma
 bhikkhuniyo dve ekattharaṇapāpuraṇā tuvaṭṭessanti seyyathāpi
 gihiniyo kāmabhoginiyoti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 bhikkhuniyo dve ekattharaṇapāpuraṇā tuvaṭṭessantīti .pe. Saccaṁ
 kira bhikkhave bhikkhuniyo dve ekattharaṇapāpuraṇā tuvaṭṭentīti.

  *  *  *  *  *  *
  Footnote:1 Ma. Yu. ekattharaṇapāvuraṇā.
-------------------------------------------------
[page 149]
 Saccaṁ bhagavāti. Vigarahi buddho bhagavā kathaṁ hi nāma bhikkhave
 bhikkhuniyo dve ekattharaṇapāpuraṇā tuvaṭṭessanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhuniyo dve ekattharaṇapāpuraṇā
 tuvaṭṭeyyuṁ pācittiyanti.
      [262] Yā panāti yā yādisā .pe. Bhikkhuniyoti
 upasampannāyo vuccanti. Dve ekattharaṇapāpuraṇā tuvaṭṭeyyunti
 taññeva attharitvā taññeva pārupanti āpatti pācittiyassa.
      [263] Ekattharaṇapāpuraṇe ekattharaṇapāpuraṇasaññā tuvaṭṭenti
 āpatti pācittiyassa. Ekattharaṇapāpuraṇe vematikā tuvaṭṭenti
 āpatti pācittiyassa. Ekattharaṇapāpuraṇe nānattharaṇapāpuraṇasaññā
 tuvaṭṭenti āpatti pācittiyassa. Ekattharaṇe nānāpāpuraṇe 1-
 āpatti dukkaṭassa. Nānattharaṇe ekapāpuraṇe 2- āpatti
 dukkaṭassa. Nānattharaṇapāpuraṇe ekattharaṇapāpuraṇasaññā āpatti
 dukkaṭassa. Nānattharaṇapāpuraṇe vematikā āpatti dukkaṭassa.
 Nānattharaṇapāpuraṇe nānattharaṇapāpuraṇasaññā anāpatti.
      [264] Anāpatti vatthānaṁ 3- dassetvā nipajjanti ummattikānaṁ
 ādikammikānanti.

  *  *  *  *  *  *
  Footnote:1 Ma. Yu. nānāpāvuraṇasaññā. 2 Ma. ekapāvuraṇasaññā. Yu.
 ekattharaṇāpāvuraṇasaññā. 3 Yu. vavatthānaṁ.
-------------------------------------------------
[page 150]
                   Tuvaṭṭavaggassa tatiyasikkhāpadaṁ
      [265] < PTS. Vin IV , 290 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī bahussutā hoti bhāṇikā visāradā paṭṭhā dhammiṁ kathaṁ
 kātuṁ. Bhaddāpi kāpilānī bahussutā hoti bhāṇikā visāradā
 paṭṭhā dhammiṁ kathaṁ kātuṁ uḷārasambhāvitā. Manussā ayyā bhaddā
 kāpilānī bahussutā bhāṇikā visāradā paṭṭhā dhammiṁ kathaṁ kātuṁ
 uḷārasambhāvitāti bhaddaṁ kāpilāniṁ paṭhamaṁ payirupāsitvā pacchā
 thullanandaṁ bhikkhuniṁ payirupāsanti. Thullanandā bhikkhunī issāpakatā
 imā kira appicchā santuṭṭhā pavivittā asaṁsaṭṭhā yā imā
 saññattibahulā viññattibahulā viharantīti bhaddāya kāpilāniyā
 purato caṅkamatipi tiṭṭhatipi nisīdatipi seyyaṁpi kappeti uddisatipi
 uddisāpetipi sajjhāyampi karoti. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma
 ayyā thullanandā ayyāya bhaddāya kāpilāniyā sañcicca aphāsuṁ
 karissatīti .pe. Saccaṁ kira bhikkhave thullanandā bhikkhunī bhaddāya
 kāpilāniyā sañcicca aphāsuṁ karotīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave thullanandā bhikkhunī bhaddāya
 kāpilāniyā sañcicca aphāsuṁ karissati netaṁ bhikkhave appasannānaṁ
-------------------------------------------------
[page 151]
 Vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī bhikkhuniyā sañcicca aphāsuṁ kareyya
 pācittiyanti.
      [266] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhuniyāti aññāya bhikkhuniyā.
 Sañciccāti jānantī sañjānantī cecca abhivitaritvā vītikkamo.
 Aphāsuṁ kareyyāti iminā imissā aphāsuṁ bhavissatīti anāpucchā
 purato caṅkamati vā tiṭṭhati vā nisīdati vā seyyaṁ vā kappeti
 uddisati vā uddisāpeti vā sajjhāyaṁ vā karoti āpatti
 pācittiyassa.
      [267] Upasampannāya upasampannasaññā sañcicca aphāsuṁ karoti
 āpatti pācittiyassa. Upasampannāya vematikā sañcicca aphāsuṁ
 karoti āpatti pācittiyassa. < PTS. Vin IV , 291 >Upasampannāya anupasampannasaññā
 sañcicca aphāsuṁ karoti āpatti pācittiyassa. Anupasampannāya 1-
 upasampannasaññā āpatti dukkaṭassa. Anupasampannāya vematikā
 āpatti dukkaṭassa. Anupasampannāya anupasampannasaññā āpatti
 dukkaṭassa.
      [268] Anāpatti na aphāsuṁ kattukāmā āpucchā purato caṅkamati
 vā tiṭṭhati vā nisīdati vā seyyaṁ vā kappeti uddisati vā uddisāpeti
 vā sajjhāyaṁ vā karoti ummattikāya ādikammikāyāti.

  *  *  *  *  *  *
  Footnote:1 Ma. Yu. etthantare anupasampannāya sañcicca aphāsuṁ karoti āpatti dukkaṭassa iti
 ime pāṭhā dissanti.
-------------------------------------------------
[page 152]
                  Tuvaṭṭavaggassa catutthasikkhāpadaṁ
      [269] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho samayena thullanandā bhikkhunī
 dukkhitaṁ sahajīviniṁ neva upaṭṭheti na upaṭṭhāpanāya ussukkaṁ karoti.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma ayyā thullanandā dukkhitaṁ sahajīviniṁ neva
 upaṭṭhessati na upaṭṭhāpanāya ussukkaṁ karissatīti .pe. Saccaṁ
 kira bhikkhave thullanandā bhikkhunī dukkhitaṁ sahajīviniṁ neva upaṭṭheti
 na upaṭṭhāpanāya ussukkaṁ karotīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave thullanandā bhikkhunī dukkhitaṁ
 sahajīviniṁ neva upaṭṭhessati na upaṭṭhāpanāya ussukkaṁ karissati
 netaṁ bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī dukkhitaṁ
 sahajīviniṁ neva upaṭṭheyya na upaṭṭhāpanāya ussukkaṁ kareyya
 pācittiyanti.
      [270] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Dukkhitā nāma gilānā vuccati.
 Sahajīvinī nāma saddhivihārinī vuccati. Neva upaṭṭheyyāti na sayaṁ
 upaṭṭheyya. Na upaṭṭhāpanāya ussukkaṁ kareyyāti na aññaṁ
-------------------------------------------------
[page 153]
 Āṇāpeyya. Neva upaṭṭhessāmi na upaṭṭhāpanāya ussukkaṁ
 karissāmīti dhuraṁ nikkhittamatte āpatti pācittiyassa. Antevāsiniṁ 1-
 vā anupasampannaṁ vā neva upaṭṭheti na upaṭṭhāpanāya ussukkaṁ
 karoti āpatti dukkaṭassa.
      [271] < PTS. Vin IV , 292 >Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
                        ---------
                  Tuvaṭṭavaggassa pañcamasikkhāpadaṁ
      [272] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhaddā kāpilānī
 sākete vassaṁ upagatā hoti. Sā kenacideva karaṇīyena [2]- thullanandāya
 bhikkhuniyā santike dūtaṁ pāhesi sace me ayyā thullanandā upassayaṁ
 dadeyya gaccheyyāmahaṁ 3- sāvatthinti. Thullanandā bhikkhunī evamāha
 āgacchatu dassāmīti. Athakho 4- bhaddā kāpilānī sāketā sāvatthiṁ
 agamāsi. Thullanandā bhikkhunī bhaddāya kāpilāniyā upassayaṁ
 adāsi. Tena kho pana samayena thullanandā bhikkhunī bahussutā
 hoti bhāṇikā visāradā paṭṭhā dhammiṁ kathaṁ kātuṁ. Bhaddāpi
 kāpilānī bahussutā hoti bhāṇikā visāradā paṭṭhā dhammiṁ kathaṁ kātuṁ
 uḷārasambhāvitā. Manussā ayyā bhaddā kāpilānī bahussutā
 bhāṇikā visāradā paṭṭhā dhammiṁ kathaṁ kātuṁ uḷārasambhāvitāti bhaddaṁ

  *  *  *  *  *  *
  Footnote:1 Ma. Yu. antevāsiṁ. 2 Ma. etthantare ubbāḷhā iti dissati. 3 Ma. Yu.
 āgaccheyyāmahaṁ. 4 Ma. sāiti dissati.
-------------------------------------------------
[page 154]
 Kāpilāniṁ paṭhamaṁ payirupāsitvā pacchā thullanandaṁ bhikkhuniṁ payirupāsanti.
 Thullanandā bhikkhunī issāpakatā imā kira appicchā santuṭṭhā
 pavivittā asaṁsaṭṭhā yā imā saññattibahulā viññattibahulā
 viharantīti kupitā anattamanā bhaddaṁ kāpilāniṁ upassayā nikkaḍḍhi.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma ayyā thullanandā ayyāya bhaddāya
 kāpilāniyā upassayaṁ datvā kupitā anattamanā nikkaḍḍhissatīti
 .pe. Saccaṁ kira bhikkhave thullanandā bhikkhunī bhaddāya kāpilāniyā
 upassayaṁ datvā kupitā anattamanā nikkaḍḍhatīti 1-. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 bhaddāya kāpilāniyā upassayaṁ datvā kupitā anattamanā
 nikkaḍḍhissati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī bhikkhuniyā upassayaṁ datvā kupitā anattamanā nikkaḍḍheyya
 vā nikkaḍḍhāpeyya vā pācittiyanti.
      [273] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Bhikkhuniyāti aññāya bhikkhuniyā.
 Upassayo nāma kavāṭabaddho vuccati. Datvāti sayaṁ datvā.
 Kupitā anattamanāti anabhiraddhā āhatacittā khīlajātā. Nikkaḍḍheyyāti

  *  *  *  *  *  *
  Footnote:1 Ma. Yu. nikkaḍḍhīti.
-------------------------------------------------
[page 155]
 Gabbhe gahetvā pamukhaṁ nikkaḍḍhati āpatti pācittiyassa.
 Pamukhaṁ gahetvā bahi nikkaḍḍhati < PTS. Vin IV , 293 >āpatti pācittiyassa. Ekena
 payogena bahukepi dvāre atikkāmeti āpatti pācittiyassa.
 Nikkaḍḍhāpeyyāti aññaṁ āṇāpeti āpatti dukkaṭassa. Sakiṁ
 āṇattā bahukepi dvāre atikkāmeti āpatti pācittiyassa.
      [274] Upasampannāya upasampannasaññā upassayaṁ datvā kupitā
 anattamanā nikkaḍḍhati vā nikkaḍḍhāpeti vā āpatti pācittiyassa.
 Upasampannāya vematikā upassayaṁ datvā kupitā anattamanā
 nikkaḍḍhati vā nikkaḍḍhāpeti vā āpatti pācittiyassa.
 Upasampannāya anupasampannasaññā upassayaṁ datvā kupitā anattamanā
 nikkaḍḍhati vā nikkaḍḍhāpeti vā āpatti pācittiyassa.
 Tassā parikkhāraṁ nikkaḍḍhati vā nikkaḍḍhāpeti vā āpatti
 dukkaṭassa. Akavāṭabaddhā nikkaḍḍhati vā nikkaḍḍhāpeti vā āpatti
 dukkaṭassa. Tassā parikkhāraṁ nikkaḍḍhati vā nikkaḍḍhāpeti vā
 āpatti dukkaṭassa. Anupasampannaṁ kavāṭabaddhā vā akavāṭabaddhā
 vā nikkaḍḍhati vā nikkaḍḍhāpeti vā āpatti dukkaṭassa.
 Tassā parikkhāraṁ nikkaḍḍhati vā nikkaḍḍhāpeti vā āpatti
 dukkaṭassa. Anupasampannāya upasampannasaññā āpatti
 dukkaṭassa. Anupasampannāya vematikā āpatti dukkaṭassa.
 Anupasampannāya anupasampannasaññā āpatti dukkaṭassa.
-------------------------------------------------
[page 156]
      [275] Anāpatti alajjiniṁ nikkaḍḍhati vā nikkaḍḍhāpeti vā
 tassā parikkhāraṁ nikkaḍḍhati vā nikkaḍḍhāpeti vā ummattikaṁ
 nikkaḍḍhati vā nikkaḍḍhāpeti vā tassā parikkhāraṁ nikkaḍḍhati
 vā nikkaḍḍhāpeti vā bhaṇḍanakārikaṁ ... Kalahakārikaṁ ... Vivādakārikaṁ ...
 Bhassakārikaṁ ... Saṅghe adhikaraṇakārikaṁ nikkaḍḍhati vā nikkaḍḍhāpeti
 vā tassā parikkhāraṁ nikkaḍḍhati vā nikkaḍḍhāpeti vā
 antevāsiniṁ vā saddhivihāriniṁ vā nasammāvattantiṁ nikkaḍḍhati vā
 nikkaḍḍhāpeti vā tassā parikkhāraṁ nikkaḍḍhati vā nikkaḍḍhāpeti
 vā ummattikāya ādikammikāyāti.
                        --------
                   Tuvaṭṭavaggassa chaṭṭhasikkhāpadaṁ
      [276] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī
 bhikkhunī saṁsaṭṭhā viharati gahapatināpi gahapatiputtenapi. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā caṇḍakālī saṁsaṭṭhā viharissati gahapatināpi
 gahapatiputtenapīti .pe. Saccaṁ kira bhikkhave caṇḍakālī bhikkhunī
 saṁsaṭṭhā viharati gahapatināpi gahapatiputtenapīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave < PTS. Vin IV , 294 >caṇḍakālī bhikkhunī
 saṁsaṭṭhā viharissati gahapatināpi gahapatiputtenapi netaṁ bhikkhave
-------------------------------------------------
[page 157]
 Appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī saṁsaṭṭhā vihareyya
 gahapatinā vā gahapatiputtena vā. Sā bhikkhunī bhikkhunīhi evamassa
 vacanīyā māyye saṁsaṭṭhā vihari gahapatināpi gahapatiputtenapi
 viviccāhayye 1- vivekaññeva bhaginiyā saṅgho vaṇṇetīti. Evañca [2]-
 sā bhikkhunī bhikkhunīhi vuccamānā tatheva paggaṇheyya sā bhikkhunī
 bhikkhunīhi yāvatatiyaṁ samanubhāsitabbā tassa paṭinissaggāya.
 Yāvatatiyañce samanubhāsiyamānā taṁ paṭinissajjeyya iccetaṁ kusalaṁ
 no ce paṭinissajjeyya pācittiyanti.
      [277] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Saṁsaṭṭhā nāma ananulomikena
 kāyikavācasikena saṁsaṭṭhā. Gahapati nāma yo koci agāraṁ
 ajjhāvasati. Gahapatiputto nāma yo koci puttabhātaro.
      [278] Sā bhikkhunīti yā sā saṁsaṭṭhā bhikkhunī. Bhikkhunīhīti
 aññāhi bhikkhunīhi yā passanti yā suṇanti tāhi vattabbā
 māyye saṁsaṭṭhā vihari gahapatināpi gahapatiputtenapi viviccāhayye
 vivekaññeva bhaginiyā saṅgho vaṇṇetīti. Dutiyampi vattabbā tatiyampi
 vattabbā. Sace paṭinissajjati iccetaṁ kusalaṁ no ce
 paṭinissajjati āpatti dukkaṭassa. Sutvā na vadanti āpatti
 dukkaṭassa. Sā bhikkhunī saṅghamajjhaṁpi ākaḍḍhitvā vattabbā

  *  *  *  *  *  *
  Footnote:1 Ma. Yu. viviccayye. sabbattha evameva dissati. 2 Ma. Yu. etthantare
 panasaddo dissati.
-------------------------------------------------
[page 158]
 Māyye saṁsaṭṭhā vihari gahapatināpi gahapatiputtenapi viviccāhayye
 vivekaññeva bhaginiyā saṅgho vaṇṇetīti. Dutiyampi vattabbā
 tatiyampi vattabbā. Sace paṭinissajjati iccetaṁ kusalaṁ no ce
 paṭinissajjati āpatti dukkaṭassa.
      [279] Sā bhikkhunī samanubhāsitabbā. Evañca pana bhikkhave
 samanubhāsitabbā. Byattāya bhikkhuniyā paṭibalāya saṅgho ñāpetabbo
 suṇātu me ayye saṅgho ayaṁ itthannāmā bhikkhunī saṁsaṭṭhā viharati
 gahapatināpi gahapatiputtenapi. Sā taṁ vatthuṁ nappaṭinissajjati. Yadi
 saṅghassa pattakallaṁ saṅgho itthannāmaṁ bhikkhuniṁ samanubhāseyya tassa
 vatthussa paṭinissaggāya. Esā ñatti. Suṇātu me ayye saṅgho
 ayaṁ itthannāmā bhikkhunī saṁsaṭṭhā viharati gahapatināpi gahapatiputtenapi.
 Sā taṁ vatthuṁ nappaṭinissajjati. Saṅgho itthannāmaṁ bhikkhuniṁ
 samanubhāsati tassa vatthussa paṭinissaggāya. Yassā ayyāya khamati
 itthannāmāya bhikkhuniyā samanubhāsanā tassa vatthussa paṭinissaggāya
 sā tuṇhassa yassā nakkhamati sā bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi .pe. Samanubhaṭṭhā
 saṅghena itthannāmā bhikkhunī tassa vatthussa paṭinissaggāya. Khamati
 saṅghassa tasmā tuṇhī. Evametaṁ dhārayāmīti.
      [280] < PTS. Vin IV , 295 >Ñattiyā dukkaṭaṁ dvīhi kammavācāhi dukkaṭā
 kammavācāpariyosāne āpatti pācittiyassa.
-------------------------------------------------
[page 159]
      [281] Dhammakamme dhammakammasaññā nappaṭinissajjati āpatti
 pācittiyassa. Dhammakamme vematikā nappaṭinissajjati āpatti
 pācittiyassa. Dhammakamme adhammakammasaññā nappaṭinissajjati
 āpatti pācittiyassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [282] Anāpatti asamanubhāsantiyā paṭinissajjantiyā
 ummattikāya ādikammikāyāti.
                        --------
                  Tuvaṭṭavaggassa sattamasikkhāpadaṁ
      [283] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena 1- antoraṭṭhe
 sāsaṅkasammate sappaṭibhaye asatthikā cārikaṁ caranti. Dhuttā dūsenti.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma bhikkhuniyo antoraṭṭhe sāsaṅkasammate
 sappaṭibhaye asatthikā cārikaṁ carissantīti .pe. Saccaṁ kira bhikkhave
 bhikkhuniyo antoraṭṭhe sāsaṅkasammate sappaṭibhaye asatthikā cārikaṁ
 carantīti. Saccaṁ bhagavāti. Vigarahi buddho bhagavā kathaṁ hi nāma
 bhikkhave bhikkhunīyo antoraṭṭhe sāsaṅkasammate sappaṭibhaye asatthikā
 cārikaṁ carissanti netaṁ bhikkhave appasannānaṁ vā pasādāya .pe.

  *  *  *  *  *  *
  Footnote:1 Ma. Yu. etthantare bhikkhuniyoti dissati.
-------------------------------------------------
[page 160]
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī antoraṭṭhe sāsaṅkasammate sappaṭibhaye asatthikā cārikaṁ
 careyya pācittiyanti.
      [284] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Antoraṭṭheti yassa vijite viharati
 tassa raṭṭhe. Sāsaṅkaṁ nāma tasmiṁ magge corānaṁ niviṭṭhokāso
 dissati bhattokāso dissati ṭhitokāso dissati nisinnokāso dissati
 nipannokāso dissati. Sappaṭibhayaṁ nāma tasmiṁ magge corehi
 manussā hatā dissanti viluttā dissanti ākoṭitā dissanti.
 Asatthikā nāma vinā satthena. Cārikaṁ careyyāti kukkuṭasaṁpāte
 gāme gāmantare gāmantare āpatti pācittiyassa. Agāmake
 araññe aḍḍhayojane aḍḍhayojane āpatti pācittiyassa.
      [285] Anāpatti satthena saha gacchati kheme appaṭibhaye
 gacchati āpadāsu ummattikāya ādikammikāyāti.
                        --------
                  Tuvaṭṭavaggassa aṭṭhamasikkhāpadaṁ
      [286] < PTS. Vin IV , 296 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 tiroraṭṭhe sāsaṅkasammate sappaṭibhaye asatthikā cārikaṁ caranti. Dhuttā
 dūsenti. Yā tā bhikkhuniyo appicchā .pe. Tā ujjhāyanti
-------------------------------------------------
[page 161]
 Khīyanti vipācenti kathaṁ hi nāma bhikkhuniyo tiroraṭṭhe sāsaṅkasammate
 sappaṭibhaye asatthikā cārikaṁ carissantīti .pe. Saccaṁ
 kira bhikkhave bhikkhuniyo tiroraṭṭhe sāsaṅkasammate sappaṭibhaye asatthikā
 cārikaṁ carantīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave bhikkhuniyo tiroraṭṭhe sāsaṅkasammate sappaṭibhaye
 asatthikā cārikaṁ carissanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī tiroraṭṭhe sāsaṅkasammate sappaṭibhaye asatthikā
 cārikaṁ careyya pācittiyanti.
      [287] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Tiroraṭṭheti yassa vijite
 viharati taṁ ṭhapetvā aññassa raṭṭhe. Sāsaṅkaṁ nāma tasmiṁ
 magge corānaṁ niviṭṭhokāso dissati bhuttokāso dissati ṭhitokāso
 dissati nisinnokāso dissati nipannokāso dissati.
 Sappaṭibhayaṁ nāma tasmiṁ magge corehi manussā hatā dissanti
 viluttā dissanti ākoṭitā dissanti. Asatthikā nāma vinā
 satthena. Cārikaṁ careyyāti kukkuṭasaṁpāte gāme gāmantare
 gāmantare āpatti pācittiyassa. Agāmake araññe aḍḍhayojane
 aḍḍhayojane āpatti pācittiyassa.
      [288] Anāpatti satthena saha gacchati kheme appaṭibhaye
-------------------------------------------------
[page 162]
 Gacchati āpadāsu ummattikāya ādikammikāyāti.
                        --------
                   Tuvaṭṭavaggassa navamasikkhāpadaṁ
      [289] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena bhikkhuniyo antovassaṁ
 cārikaṁ caranti. Manussā ujjhāyanti khīyanti vipācenti kathaṁ
 hi nāma bhikkhuniyo antovassaṁ cārikaṁ carissanti haritāni tiṇāni
 sammaddantā ekindriyaṁ jīvaṁ viheṭhentā bahū khuddake pāṇe
 saṅghāṭaṁ āpādentāti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 bhikkhuniyo antovassaṁ cārikaṁ carissantīti .pe. Saccaṁ kira bhikkhave
 bhikkhuniyo antovassaṁ cārikaṁ carantīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo antovassaṁ
 cārikaṁ carissanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī antovassaṁ cārikaṁ careyya pācittiyanti.
      [290] < PTS. Vin IV , 297 >Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Antovassanti purimaṁ vā
 temāsaṁ pacchimaṁ vā temāsaṁ avasitvā. Cārikaṁ careyyāti kukkuṭasaṁpāte
-------------------------------------------------
[page 163]
 Gāme gāmantare gāmantare āpatti pācittiyassa. Agāmake
 araññe aḍḍhayojane aḍḍhayojane āpatti pācittiyassa.
      [291] Anāpatti sattāhakaraṇīyena gacchati kenaci ubbāḷhā
 gacchati āpadāsu ummattikāya ādikammikāyāti.
                         -------
                   Tuvaṭṭavaggassa dasamasikkhāpadaṁ
      [292] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena bhikkhuniyo tattheva rājagahe
 vassaṁ vasanti tattha hemantaṁ tattha gimhaṁ. Manussā ujjhāyanti
 khīyanti vipācenti āhundarikā bhikkhunīnaṁ disā andhakārā
 na imāsaṁ disā pakkhāyantīti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Athakho tā
 bhikkhuniyo bhikkhūnaṁ etamatthaṁ ārocesuṁ. Bhikkhū bhagavato etamatthaṁ
 ārocesuṁ. Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi tenahi bhikkhave bhikkhunīnaṁ
 sikkhāpadaṁ paññāpessāmi dasa atthavase paṭicca saṅghasuṭṭhutāya
 .pe. Saddhammaṭṭhitiyā vinayānuggahāya. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī vassaṁ vutthā
 cārikaṁ na pakkameyya antamaso chappañcayojanānipi pācittiyanti.
      [293] Yā panāti yā yādisā .pe. Bhikkhunīti .pe. Ayaṁ
-------------------------------------------------
[page 164]
 Imasmiṁ atthe adhippetā bhikkhunīti. Vassaṁ vutthā nāma purimaṁ
 vā temāsaṁ pacchimaṁ vā temāsaṁ vutthā. Cārikaṁ na pakkamissāmi
 antamaso chappañcayojanānīti 1- dhūraṁ nikkhittamatte āpatti pācittiyassa.
      [294] Anāpatti sati antarāye pariyesitvā dutiyikaṁ bhikkhuniṁ
 na labhati gilānāya āpadāsu ummattikāya ādikammikāyāti.
                    Tuvaṭṭavaggo catuttho.
                       -----------
                 Cittāgāravaggassa paṭhamasikkhāpadaṁ
      [295] < PTS. Vin IV , 298 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena rañño
 pasenadissa kosalassa 2- uyyāne cittāgāre paṭibhānacittaṁ kataṁ
 hoti. Bahū manussā cittāgāraṁ dassanāya gacchanti. Chabbaggiyāpi
 bhikkhuniyo cittāgāraṁ dassanāya agamaṁsu. Manussā ujjhāyanti
 khīyanti vipācenti kathaṁ hi nāma bhikkhuniyo cittāgāraṁ dassanāya
 gacchissanti seyyathāpi gihiniyo kāmabhoginiyoti 3-. Assosuṁ kho
 bhikkhuniyo tesaṁ manussānaṁ ujjhāyantānaṁ khīyantānaṁ vipācentānaṁ.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma chabbaggiyā bhikkhuniyo cittāgāraṁ
 dassanāya gacchissantīti .pe. Saccaṁ kira bhikkhave chabbaggiyā

  *  *  *  *  *  *
  Footnote:1 Ma. Yu. chappañcayojanānipīti dissati. 2 Ma. Yu. pasenadikosalassa.
 3 Ma. Yu. gihikāmabhoginiyoti evaṁ sabbattha ñātabbaṁ.
-------------------------------------------------
[page 165]
 Bhikkhuniyo cittāgāraṁ dassanāya gacchantīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave chabbaggiyā bhikkhuniyo
 cittāgāraṁ dassanāya gacchissanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī rājāgāraṁ vā
 cittāgāraṁ vā ārāmaṁ vā uyyānaṁ vā pokkharaṇiṁ vā dassanāya
 gaccheyya pācittiyanti.
      [296] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Rājāgāraṁ nāma yattha
 katthaci rañño kīḷituṁ ramituṁ kataṁ hoti. Cittāgāraṁ nāma yattha
 katthaci manussānaṁ kīḷituṁ ramituṁ kataṁ hoti. Ārāmo nāma yattha
 katthaci manussānaṁ kīḷituṁ ramituṁ kato hoti. Uyyānaṁ nāma yattha katthaci
 manussānaṁ kīḷituṁ ramituṁ kataṁ hoti. Pokkharaṇī nāma yattha katthaci
 manussānaṁ kīḷituṁ ramituṁ katā hoti. Dassanāya gacchati āpatti
 dukkaṭassa yattha ṭhitā passati āpatti pācittiyassa. Dassanupacāraṁ
 vijahitvā punappunaṁ passati āpatti pācittiyassa. Ekamekaṁ
 dassanāya gacchati āpatti dukkaṭassa yattha ṭhitā passati
 āpatti pācittiyassa. Dassanupacāraṁ vijahitvā punappunaṁ passati
 āpatti pācittiyassa.
      [297] < PTS. Vin IV , 299 >Anāpatti ārāme ṭhitā passati gacchantī vā āgacchantī
-------------------------------------------------
[page 166]
 Vā passati sati karaṇīye gantvā passati āpadāsu
 ummattikāya ādikammikāyāti.
                         -------
                 Cittāgāravaggassa dutiyasikkhāpadaṁ
      [298] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 āsandiṁpi pallaṅkaṁpi paribhuñjanti. Manussā vihāracārikaṁ āhiṇḍantā
 passitvā ujjhāyanti khīyanti vipācenti kathaṁ hi nāma bhikkhuniyo
 āsandiṁpi pallaṅkaṁpi paribhuñjissanti seyyathāpi gihiniyo kāmabhoginiyoti.
 Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
 āsandiṁpi pallaṅkaṁpi paribhuñjissanti .pe. Saccaṁ kira bhikkhave
 bhikkhuniyo āsandiṁpi pallaṅkaṁpi paribhuñjantīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo āsandiṁpi
 pallaṅkaṁpi paribhuñjissanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī āsandiṁ vā pallaṅkaṁ vā paribhuñjeyya
 pācittiyanti.
      [299] Yā panāti yā yādisā .pe. Bhikkhunīti .pe. Ayaṁ
-------------------------------------------------
[page 167]
 Imasmiṁ atthe adhippetā bhikkhunīti. Āsandi nāma atikkantappamāṇā
 vuccati. Pallaṅko nāma āharimehi vālehi kato hoti.
 Paribhuñjeyyāti tasmiṁ abhinisīdati vā abhinipajjati vā āpatti
 pācittiyassa.
      [300] Anāpatti āsandiyā pāde chinditvā paribhuñjati
 pallaṅkassa vāle bhinditvā paribhuñjati ummattikāya
 ādikammikāyāti.
                 Cittāgāravaggassa tatiyasikkhāpadaṁ
      [301] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo suttaṁ kantanti. < PTS. Vin IV , 300 >Manussā vihāracārikaṁ āhiṇḍantā
 passitvā ujjhāyanti khīyanti vipācenti kathaṁ hi nāma bhikkhuniyo
 suttaṁ kantissanti seyyathāpi gihiniyo kāmabhoginiyoti. Assosuṁ
 kho bhikkhuniyo tesaṁ manussānaṁ ujjhāyantānaṁ khīyantānaṁ vipācentānaṁ.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma chabbaggiyā bhikkhuniyo suttaṁ kantissantīti.
 .pe. Saccaṁ kira bhikkhave chabbaggiyā bhikkhuniyo suttaṁ kantantīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo suttaṁ kantissanti netaṁ bhikkhave appasannānaṁ
-------------------------------------------------
[page 168]
 Vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī suttaṁ kanteyya pācittiyanti.
      [302] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Suttaṁ nāma cha suttāni
 khomaṁ kappāsikaṁ koseyyaṁ kambalaṁ sāṇaṁ bhaṅgaṁ. Kanteyyāti sayaṁ
 kantati payoge dukkaṭaṁ ujjavujjave āpatti pācittiyassa.
      [303] Anāpatti kantitasuttaṁ kantati ummattikāya
 ādikammikāyāti.
                        --------
                 Cittāgāravaggassa catutthasikkhāpadaṁ
      [304] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 gihiveyyāvaccaṁ karonti. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
 gihiveyyāvaccaṁ karissantīti .pe. Saccaṁ kira bhikkhave bhikkhuniyo
 gihiveyyāvaccaṁ karontīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave bhikkhuniyo gihiveyyāvaccaṁ karissanti netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī gihiveyyāvaccaṁ
 kareyya pācittiyanti.
-------------------------------------------------
[page 169]
      [305] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Gihiveyyāvaccaṁ nāma āgārikassa
 yāguṁ vā bhattaṁ vā < PTS. Vin IV , 301 >khādanīyaṁ vā pacati sāṭakaṁ vā veṭhanaṁ vā
 dhovati āpatti pācittiyassa.
      [306] Anāpatti yāgupāne saṅghabhatte cetiyapūjāya attano
 veyyāvaccakarassa yāguṁ vā bhattaṁ vā khādanīyaṁ vā pacati sāṭakaṁ
 vā veṭhanaṁ vā dhovati ummattikāya ādikammikāyāti.
                       ----------
                 Cittāgāravaggassa pañcamasikkhāpadaṁ
      [307] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī thullanandaṁ bhikkhuniṁ upasaṅkamitvā etadavoca ehayye imaṁ
 adhikaraṇaṁ vūpasamehīti. Thullanandā bhikkhunī sādhūti paṭissuṇitvā
 neva vūpasameti na vūpasamāya ussukkaṁ karoti. Athakho sā bhikkhunī
 bhikkhunīnaṁ etamatthaṁ ārocesi. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma ayyā
 thullanandā bhikkhuniyo ehayye imaṁ adhikaraṇaṁ vūpasamehīti vuccamānā
 sādhūti paṭissuṇitvā neva vūpasamessati na vūpasamāya ussukkaṁ
 karissatīti .pe. Saccaṁ kira bhikkhave thullanandā bhikkhunī bhikkhuniyā
 ehayye imaṁ adhikaraṇaṁ vūpasamehīti vuccamānā sādhūti paṭissuṇitvā
-------------------------------------------------
[page 170]
 Neva vūpasameti na vūpasamāya ussukkaṁ karotīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 bhikkhuniyā ehayye imaṁ adhikaraṇaṁ vūpasamehīti vuccamānā sādhūti
 paṭissuṇitvā neva vūpasamessati na vūpasamāya ussukkaṁ karissati
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 bhikkhuniyā ehayye imaṁ adhikaraṇaṁ vūpasamehīti vuccamānā sādhūti
 paṭissuṇitvā sā pacchā anantarāyikinī neva vūpasameyya na vūpasamāya
 ussukkaṁ kareyya pācittiyanti.
      [308] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhuniyāti aññāya bhikkhuniyā.
 Adhikaraṇaṁ nāma cattāri adhikaraṇāni vivādādhikaraṇaṁ anuvādādhikaraṇaṁ
 āpattādhikaraṇaṁ kiccādhikaraṇaṁ. Ehayye imaṁ adhikaraṇaṁ vūpasamehīti
 ehayye imaṁ adhikaraṇaṁ vinicchehi. < PTS. Vin IV , 302 >Sā pacchā anantarāyikinīti
 asati antarāye. Neva vūpasameyyāti na sayaṁ vūpasameyya. Na
 vūpasamāya ussukkaṁ kareyyāti na aññaṁ āṇāpeyya. Neva
 vūpasamessāmi na vūpasamāya ussukkaṁ karissāmīti dhuraṁ nikkhittamatte
 āpatti pācittiyassa.
      [309] Upasampannāya upasampannasaññā adhikaraṇaṁ neva vūpasameti
 na vūpasamāya ussukkaṁ karoti āpatti pācittiyassa. Upasampannāya
-------------------------------------------------
[page 171]
 Sampannāya vematikā adhikaraṇaṁ neva vūpasameti na vūpasamāya ussukkaṁ
 karoti āpatti pācittiyassa. Upasampannāya anupasampannasaññā
 adhikaraṇaṁ neva vūpasameti na vūpasamāya ussukkaṁ karoti āpatti
 pācittiyassa. Anupasampannāya adhikaraṇaṁ neva vūpasameti na
 vūpasamāya ussukkaṁ karoti āpatti dukkaṭassa. Anupasampannāya
 upasampannasaññā āpatti dukkaṭassa. Anupasampannāya vematikā
 āpatti dukkaṭassa. Anupasampannāya anupasampannasaññā āpatti
 dukkaṭassa.
      [310] Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
                        ---------
                 Cittāgāravaggassa chaṭṭhasikkhāpadaṁ
      [311] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī naṭānaṁpi naṭakānaṁpi laṅghikānaṁpi sokajjhāyikānaṁpi kumbhathūnikānaṁpi
 sahatthā khādanīyaṁ bhojanīyaṁ deti mayhaṁ parisati vaṇṇaṁ
 bhāsathāti. Naṭāpi naṭakāpi laṅghikāpi sokajjhāyikāpi kumbhathūnikāpi
 thullanandāya bhikkhuniyā parisati vaṇṇaṁ bhāsanti ayyā thullanandā
 bahussutā bhāṇikā visāradā paṭṭhā dhammiṁ kathaṁ kātuṁ detha
 ayyāya karotha ayyāyāti. Yā tā bhikkhuniyo appicchā .pe.
-------------------------------------------------
[page 172]
 Tā ujjhāyanti khīyanti vipācenti kathaṁ hi nāma ayyā thullanandā
 āgārikassa sahatthā khādanīyaṁ bhojanīyaṁ dassatīti .pe.
 Saccaṁ kira bhikkhave thullanandā bhikkhunī āgārikassa sahatthā khādanīyaṁ
 bhojanīyaṁ detīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave thullanandā bhikkhunī āgārikassa sahatthā khādanīyaṁ
 bhojanīyaṁ dassati netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā
 pana bhikkhunī āgārikassa vā paribbājakassa vā paribbājikāya
 vā sahatthā khādanīyaṁ vā bhojanīyaṁ vā dadeyya pācittiyanti.
      [312] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Āgāriko nāma yo koci
 agāraṁ ajjhāvasati. Paribbājako nāma bhikkhuñca sāmaṇerañca
 ṭhapetvā yo koci paribbājakasamāpanno. Paribbājikā nāma
 bhikkhuniñca sikkhamānañca sāmaṇeriñca ṭhapetvā yā kāci
 paribbājikasamāpannā. Khādanīyaṁ nāma pañca bhojanāni udakadantapoṇaṁ
 ṭhapetvā avasesaṁ khādanīyaṁ nāma. Bhojanīyaṁ nāma pañca bhojanāni
 odano kummāso sattu maccho maṁsaṁ. Dadeyyāti kāyena vā
 kāyapaṭibaddhena vā nissaggiyena < PTS. Vin IV , 303 >vā deti āpatti pācittiyassa.
 Udakadantapoṇaṁ deti āpatti dukkaṭassa.
      [313] Anāpatti dāpeti na deti upanikkhipitvā deti
-------------------------------------------------
[page 173]
 Bāhiralepaṁ deti ummattikāya ādikammikāyāti.
                         -------
                 Cittāgāravaggassa sattamasikkhāpadaṁ
      [314] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī āvasathacīvaraṁ anissajjitvā paribhuñjati. Aññā utuniyo
 bhikkhuniyo na labhanti. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 āvasathacīvaraṁ anissajjitvā paribhuñjissatīti .pe. Saccaṁ kira
 bhikkhave thullanandā bhikkhunī āvasathacīvaraṁ anissajjitvā paribhuñjatīti.
 Saccaṁ bhagavāti. Vigarahi buddho bhagavā kathaṁ hi nāma
 bhikkhave thullanandā bhikkhunī āvasathacīvaraṁ anissajjitvā paribhuñjissati
 netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 āvasathacīvaraṁ anissajjitvā paribhuñjeyya pācittiyanti.
      [315] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Āvasathacīvaraṁ nāma utuniyo
 bhikkhuniyo paribhuñjantūti dinnaṁ hoti. Anissajjitvā paribhuñjeyyāti
 dve tisso rattiyo paribhuñjitvā catutthadivase dhovitvā
 bhikkhuniyā vā sikkhamānāya vā sāmaṇeriyā vā anissajjitvā
-------------------------------------------------
[page 174]
 Paribhuñjati āpatti pācittiyassa.
      [316] Anissajjite anissajjitasaññā paribhuñjati āpatti
 pācittiyassa. Anissajjite vematikā paribhuñjati āpatti pācittiyassa.
 Anissajjite nissajjitasaññā paribhuñjati āpatti pācittiyassa.
 Nissajjite anissajjitasaññā āpatti dukkaṭassa.
 Nissajjite vematikā āpatti dukkaṭassa. Nissajjite nissajjitasaññā
 anāpatti.
      [317] Anāpatti nissajjitvā paribhuñjati puna pariyāyena
 paribhuñjati aññā utuniyo bhikkhuniyo na honti acchinnacīvarikāya
 naṭṭhacīvarikāya āpadāsu ummattikāya ādikammikāyāti.
                        ---------
                 Cittāgāravaggassa aṭṭhamasikkhāpadaṁ
      [318] < PTS. Vin IV , 304 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī āvasathaṁ anissajjitvā cārikaṁ pakkāmi. Tena kho pana
 samayena thullanandāya bhikkhuniyā āvasatho dayhati. Bhikkhuniyo evamāhaṁsu
 handayye bhaṇḍakaṁ nīharāmāti. Ekaccā evamāhaṁsu na
 mayaṁ ayye nīharissāma yaṅkiñci naṭṭhaṁ sabbaṁ amhe abhiyuñjissatīti.
 Thullanandā bhikkhunī punadeva taṁ āvasathaṁ paccāgantvā
 bhikkhuniyo pucchi apayye bhaṇḍakaṁ nīharitthāti. Na mayaṁ ayye
-------------------------------------------------
[page 175]
 Nīharimhāti. Thullanandā bhikkhunī ujjhāyati khīyati vipāceti kathaṁ
 hi nāma bhikkhuniyo āvasathe dayhamāne bhaṇḍakaṁ na nīharissantīti.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma ayyā thullanandā āvasathaṁ anissajjitvā
 cārikaṁ pakkamissatīti .pe. Saccaṁ kira bhikkhave thullanandā bhikkhunī
 āvasathaṁ anissajjitvā cārikaṁ pakkamatīti 1-. Saccaṁ bhagavāti. Vigarahi
 buddho bhagavā kathaṁ hi nāma bhikkhave thullanandā bhikkhunī āvasathaṁ
 anissajjitvā cārikaṁ pakkamissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī āvasathaṁ anissajjitvā cārikaṁ
 pakkameyya pācittiyanti.
      [319] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Āvasatho nāma kavāṭabaddho
 vuccati. Anissajjitvā cārikaṁ pakkameyyāti bhikkhuniyā vā sikkhamānāya
 vā sāmaṇeriyā vā anissajjitvā parikkhittassa āvasathassa
 parikkhepaṁ atikkamantiyā 2- āpatti pācittiyassa. Aparikkhittassa
 āvasathassa upacāraṁ atikkamantiyā āpatti pācittiyassa.
      [320] Anissajjite anissajjitasaññā pakkamati āpatti
 pācittiyassa anissajjite vematikā pakkamati āpatti pācittiyassa.

  *  *  *  *  *  *
  Footnote:1 Ma. Yu. pakkāmeti. 2 atikkāmentiyā evaṁ sabbattha ñātabbaṁ.
-------------------------------------------------
[page 176]
 Anissajjite nissajjitasaññā pakkamati āpatti pācittiyassa.
 Akavāṭabaddhaṁ anissajjitvā pakkamati āpatti dukkaṭassa.
 Nissajjite anissajjitasaññā āpatti dukkaṭassa. Nissajjite
 vematikā āpatti dukkaṭassa. Nissajjite nissajjitasaññā
 anāpatti.
      [321] < PTS. Vin IV , 305 >Anāpatti nissajjitvā pakkamati sati antarāye
 pariyesitvā na labhati gilānāya āpadāsu ummattikāya
 ādikammikāyāti.
                        --------
                 Cittāgāravaggassa navamasikkhāpadaṁ
      [322] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo tiracchānavijjaṁ pariyāpuṇanti. Manussā ujjhāyanti khīyanti
 vipācenti kathaṁ hi nāma bhikkhuniyo tiracchānavijjaṁ pariyāpuṇissanti
 seyyathāpi gihiniyo kāmabhoginiyoti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ
 hi nāma chabbaggiyā bhikkhuniyo tiracchānavijjaṁ pariyāpuṇissantīti.
 .pe. Saccaṁ kira bhikkhave chabbaggiyā bhikkhuniyo tiracchānavijjaṁ
 pariyāpuṇantīti. Saccaṁ bhagavāti. Vigarahi buddho bhagavā kathaṁ
-------------------------------------------------
[page 177]
 Hi nāma bhikkhave chabbaggiyā bhikkhuniyo tiracchānavijjaṁ pariyāpuṇissanti
 netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 tiracchānavijjaṁ pariyāpuṇeyya pācittiyanti.
      [323] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Tiracchānavijjā nāma yaṅkiñci bāhirakaṁ
 anatthasañhitaṁ. Pariyāpuṇeyyāti padena pariyāpuṇāti pade
 pade āpatti pācittiyassa. Akkharāya pariyāpuṇāti akkharakkharāya
 āpatti pācittiyassa.
      [324] Anāpatti lekhaṁ pariyāpuṇāti dhāraṇaṁ pariyāpuṇāti
 guttatthāya parittaṁ pariyāpuṇāti ummattikāya ādikammikāyāti.
                        --------
                 Cittāgāravaggassa dasamasikkhāpadaṁ
      [325] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana < PTS. Vin IV , 306 >samayena chabbaggiyā
 bhikkhuniyo tiracchānavijjaṁ vācenti. Manussā ujjhāyanti khīyanti
 vipācenti kathaṁ hi nāma bhikkhuniyo tiracchānavijjaṁ vācessanti
 seyyathāpi gihiniyo kāmabhoginiyoti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
-------------------------------------------------
[page 178]
 Chabbaggiyā bhikkhuniyo tiracchānavijjaṁ vācessantīti .pe. Saccaṁ kira
 bhikkhave chabbaggiyā bhikkhuniyo tiracchānavijjaṁ vācentīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave chabbaggiyā
 bhikkhuniyo tiracchānavijjaṁ vācessanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī tiracchānavijjaṁ vāceyya pācittiyanti.
      [326] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Tiracchānavijjā nāma yaṅkiñci
 bāhirakaṁ anatthasañhitaṁ. Vāceyyāti padena vāceti pade pade
 āpatti pācittiyassa. Akkharāya vāceti akkharakkharāya āpatti
 pācittiyassa.
      [327] Anāpatti lekhaṁ vāceti dhāraṇaṁ vāceti guttatthāya
 parittaṁ vāceti ummattikāya ādikammikāyāti.
                   Cittāgāravaggo pañcamo.
                         -------
                  Ārāmavaggassa paṭhamasikkhāpadaṁ
      [328] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sambahulā
 bhikkhū gāmakāvāse ekacīvarā cīvarakammaṁ karonti. Bhikkhuniyo
 anāpucchā ārāmaṁ pavisitvā yena te bhikkhū tenupasaṅkamiṁsu. Bhikkhū
-------------------------------------------------
[page 179]
 Ujjhāyanti khīyanti vipācenti kathaṁ hi nāma bhikkhuniyo anāpucchā
 ārāmaṁ pavisissantīti .pe. Saccaṁ kira bhikkhave bhikkhuniyo
 anāpucchā ārāmaṁ pavisantīti. Saccaṁ bhagavāti. Vigarahi buddho
 bhagavā kathaṁ hi nāma [1]- bhikkhuniyo anāpucchā ārāmaṁ pavisissanti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 anāpucchā ārāmaṁ paviseyya pācittiyanti. Evañcidaṁ bhagavatā
 bhikkhunīnaṁ sikkhāpadaṁ paññattaṁ hoti.
      [329] Tena kho pana samayena te bhikkhū tamhā āvāsā pakkamiṁsu.
 Bhikkhuniyo ayyā pakkantāti ārāmaṁ nāgamaṁsu. Athakho te bhikkhū
 punadeva taṁ āvāsaṁ paccāgacchiṁsu. Bhikkhuniyo ayyā āgatāti
 āpucchā ārāmaṁ pavisitvā yena te bhikkhū tenupasaṅkamiṁsu
 upasaṅkamitvā < PTS. Vin IV , 307 >te bhikkhū abhivādetvā ekamantaṁ aṭṭhaṁsu. Ekamantaṁ
 ṭhitā kho tā bhikkhuniyo te bhikkhū etadavocuṁ kissa tumhe bhaginiyo
 ārāmaṁ neva sammajjittha na pānīyaṁ paribhojanīyaṁ upaṭṭhapitthāti.
 Bhagavatā ayyā sikkhāpadaṁ paññattaṁ [2]- na anāpucchā ārāmo
 pavisitabboti tena mayaṁ nāgamimhāti. Bhagavato etamatthaṁ ārocesuṁ.
 Anujānāmi bhikkhave santaṁ bhikkhuṁ āpucchā ārāmaṁ pavisituṁ. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 santaṁ bhikkhuṁ anāpucchā ārāmaṁ paviseyya pācittiyanti.

  *  *  *  *  *  *
  Footnote:1 Ma. Yu. etthantare bhikkhaveti ālapanapadaṁ dissati. 2 hotīti padaṁ dissati.
-------------------------------------------------
[page 180]
 Evañcidaṁ bhagavatā bhikkhunīnaṁ sikkhāpadaṁ paññattaṁ hoti.
      [330] Tena kho pana samayena te bhikkhū tamhā āvāsā pakkamitvā
 punadeva taṁ āvāsaṁ paccāgacchiṁsu. Bhikkhuniyo ayyā pakkantāti
 anāpucchā ārāmaṁ pavisiṁsu. Tāsaṁ kukkuccaṁ ahosi bhagavatā
 sikkhāpadaṁ paññattaṁ na santaṁ bhikkhuṁ anāpucchā ārāmo
 pavisitabboti mayaṁ ca santaṁ bhikkhuṁ anāpucchā ārāmaṁ pavisimhā
 kacci nu kho mayaṁ pācittiyaṁ āpattiṁ āpannāti. Bhagavato
 etamatthaṁ ārocesuṁ. [1]- Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī jānaṁ sabhikkhukaṁ ārāmaṁ
 anāpucchā paviseyya pācittiyanti.
      [331] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Jānaṁ nāma sāmaṁ vā jānāti
 aññe vā tassā ārocenti te vā ārocenti. Sabhikkhuko
 nāma ārāmo yattha bhikkhū rukkhamūlepi vasanti. Anāpucchā
 ārāmaṁ paviseyyāti bhikkhuṁ vā sāmaṇeraṁ vā ārāmikaṁ vā anāpucchā
 parikkhittassa ārāmassa parikkhepaṁ atikkamantiyā āpatti
 pācittiyassa. Aparikkhittassa ārāmassa upacāraṁ okkamantiyā
 āpatti pācittiyassa.
      [332] Sabhikkhuke sabhikkhukasaññā santaṁ bhikkhuṁ anāpucchā ārāmaṁ
 pavisati āpatti pācittiyassa. Sabhikkhuke vematikā santaṁ bhikkhuṁ

  *  *  *  *  *  *
  Footnote:1 Ma. etthantare athakho bhagavā etasmiṁ nidāne etasmiṁ pakaraṇe dhammiṁ kathaṁ katvā
 katvā bhikkhū āmantesi iti dissati.
-------------------------------------------------
[page 181]
 Anāpucchā ārāmaṁ pavisati āpatti dukkaṭassa. Sabhikkhuke
 abhikkhukasaññā santaṁ bhikkhuṁ anāpucchā ārāmaṁ pavisati anāpatti.
 Abhikkhuke sabhikkhukasaññā < PTS. Vin IV , 308 >āpatti dukkaṭassa. Abhikkhuke vematikā
 āpatti dukkaṭassa. Abhikkhuke abhikkhukasaññā anāpatti.
      [333] Anāpatti santaṁ bhikkhuṁ āpucchā pavisati asantaṁ bhikkhuṁ
 anāpucchā pavisati sīsānulokikā gacchati yattha bhikkhuniyo
 sannipatitā honti tattha gacchati ārāmena maggo hoti
 gilānāya āpadāsu ummattikāya ādikammikāyāti.
                         -------
                  Ārāmavaggassa dutiyasikkhāpadaṁ
      [334] Tena samayena buddho bhagavā vesāliyaṁ viharati mahāvane
 kūṭāgārasālāyaṁ. Tena kho pana samayena āyasmato upālissa
 upajjhāyo āyasmā kappitako susāne viharati. Tena kho pana
 samayena chabbaggiyānaṁ bhikkhunīnaṁ mahattarā bhikkhunī kālakatā 1- hoti.
 Chabbaggiyā bhikkhuniyo taṁ bhikkhuniṁ nīharitvā āyasmato kappitakassa
 vihārassa avidūre taṁ 2- jhāpetvā thūpaṁ katvā gantvā tasmiṁ thūpe
 rodanti. Athakho āyasmā kappitako tena saddena ubbāḷho taṁ
 thūpaṁ bhinditvā vippakiresi 3-. Chabbaggiyā bhikkhuniyo iminā
 kappitakena amhākaṁ ayyāya thūpo bhinno handa naṁ ghātemāti

  *  *  *  *  *  *
  Footnote:1 Ma. Yu. kālaṁkatāti dissati. 2 Ma. Yu. ayaṁ pāṭho natthi. 3 Ma. Yu. pakiresi.
-------------------------------------------------
[page 182]
 Mantesuṁ. Aññatarā bhikkhunī āyasmato upālissa etamatthaṁ
 ārocesi. Āyasmā upāli āyasmato kappitakassa etamatthaṁ
 ārocesi. Athakho āyasmā kappitako vihārā nikkhamitvā
 nilīno acchi. Athakho chabbaggiyā bhikkhuniyo yenāyasmato
 kappitakassa vihāro tenupasaṅkamiṁsu upasaṅkamitvā āyasmato
 kappitakassa vihāraṁ pāsāṇehi ca leḍḍūhi ca ottharāpetvā
 mato kappitakoti pakkamiṁsu. Athakho āyasmā kappitako tassā
 rattiyā accayena pubbaṇhasamayaṁ nivāsetvā pattacīvaramādāya vesāliṁ
 piṇḍāya pāvisi. Addasaṁsu kho chabbaggiyā bhikkhuniyo āyasmantaṁ
 kappitakaṁ piṇḍāya carantaṁ disvāna evamāhaṁsu ayaṁ kappitako
 jīvati ko nu kho amhākaṁ mantaṁ saṁharatīti. Assosuṁ kho
 chabbaggiyā bhikkhuniyo ayyena kira upālinā amhākaṁ manto
 saṁhaṭoti. Tā āyasmantaṁ upāliṁ akkosiṁsu kathaṁ hi nāma ayaṁ
 kasāvaṭo malamajjano nihīnajacco amhākaṁ mantaṁ saṁharissatīti.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma chabbaggiyā bhikkhuniyo ayyaṁ upāliṁ
 akkosissantīti .pe. Saccaṁ kira bhikkhave chabbaggiyā bhikkhuniyo
 upāliṁ akkosantīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave chabbaggiyā bhikkhuniyo upāliṁ akkosissanti
 netaṁ bhikkhave appasannānaṁ vā pasādāya .pe. Evañca pana
-------------------------------------------------
[page 183]
 Bhikkhave bhikkhuniyo imaṁ sikkhāpadaṁ uddisantu yā pana bhikkhunī
 bhikkhuṁ akkoseyya vā paribhāseyya vā pācittiyanti.
      [335] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhunīti upasampannaṁ.
 Akkoseyya vāti dasahi vā akkosavatthūhi akkosati etesaṁ vā
 aññatarena āpatti pācittiyassa. Paribhāseyya vāti bhayaṁ
 upadaṁseti āpatti pācittiyassa.
      [336] Upasampanne upasampannasaññā akkosati vā paribhāsati
 vā āpatti pācittiyassa. Upasampanne vematikā akkosati
 vā paribhāsati vā āpatti pācittiyassa. Upasampanne anupasampannasaññā
 akkosati vā paribhāsati vā āpatti pācittiyassa.
 Anupasampannaṁ akkosati vā paribhāsati vā āpatti dukkaṭassa.
 Anupasampanne upasampannasaññā āpatti dukkaṭassa.
 Anupasampanne vematikā āpatti dukkaṭassa. Anupasampanne
 anupasampannasaññā āpatti dukkaṭassa.
      [337] Anāpatti atthapurekkhārāya dhammapurekkhārāya
 anusāsanīpurekkhārāya ummattikāya ādikammikāyāti.
                        --------
-------------------------------------------------
[page 184]
                  Ārāmavaggassa tatiyasikkhāpadaṁ
      [338] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena caṇḍakālī
 bhikkhunī bhaṇḍanakārikā hoti kalahakārikā vivādakārikā bhassakārikā
 saṅghe adhikaraṇakārikā. Thullanandā bhikkhunī tassā kamme
 kayiramāne paṭikkosati.
      [339] Tena kho pana samayena thullanandā bhikkhunī gāmakaṁ
 agamāsi kenacideva karaṇīyena. Athakho bhikkhunīsaṅgho thullanandā
 bhikkhunī pakkantāti caṇḍakāliṁ bhikkhuniṁ āpattiyā adassane ukkhipi.
 Thullanandā bhikkhunī gāmake taṁ karaṇīyaṁ tīretvā punadeva < PTS. Vin IV , 310 >sāvatthiṁ
 paccāgacchi. Caṇḍakālī bhikkhunī thullanandāya bhikkhuniyā
 āgacchantiyā neva āsanaṁ paññāpesi na pādodakaṁ pādapīṭhaṁ
 pādakathalikaṁ upanikkhipi na paccuggantvā pattacīvaraṁ paṭiggahesi
 na pānīyena āpucchi. Thullanandā bhikkhunī caṇḍakāliṁ bhikkhuniṁ
 etadavoca kissa tvaṁ ayye mayi āgacchantiyā neva āsanaṁ
 paññāpesi na pādodakaṁ pādapīṭhaṁ pādakathalikaṁ upanikkhipi na
 paccuggantvā pattacīvaraṁ paṭiggahesi na pānīyena āpucchīti. Evaṁ
 hetaṁ ayye hoti yathātaṁ anāthāyāti. Kissa pana tvaṁ ayye
 anāthāti. Imā maṁ ayye bhikkhuniyo ayaṁ anāthā appaññātā
-------------------------------------------------
[page 185]
 Natthi imissā koci pativattāti āpattiyā adassane ukkhipiṁsūti.
 Thullanandā bhikkhunī bālā etā abyattā etā netā 1- jānanti
 kammaṁ vā kammadosaṁ vā kammavipattiṁ vā kammasampattiṁ vāti
 caṇḍīkatā gaṇaṁ paribhāsati 2-. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma ayyā
 thullanandā caṇḍīkatā gaṇaṁ paribhāsissatīti .pe. Saccaṁ kira bhikkhave
 thullanandā bhikkhunī caṇḍīkatā gaṇaṁ paribhāsatīti 3-. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 caṇḍīkatā gaṇaṁ paribhāsissati netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī caṇḍīkatā gaṇaṁ paribhāseyya
 pācittiyanti.
      [340] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Caṇḍīkatā nāma kodhanā
 vuccati. Gaṇo nāma bhikkhunīsaṅgho vuccati. Paribhāseyyāti
 bālā etā abyattā etā netā 4- jānanti kammaṁ vā
 kammadosaṁ vā kammavipattiṁ vā kammasampattiṁ vāti paribhāsati āpatti
 pācittiyassa. Sambahulā bhikkhuniyo vā ekabhikkhuniṁ vā
 anupasampannaṁ vā paribhāsati āpatti dukkaṭassa.

  *  *  *  *  *  *
  Footnote:1-4 Ma. Yu. neva. 2 Ma. Yu. paribhāsi. 3 paribhāsīti.
-------------------------------------------------
[page 186]
      [341] Anāpatti atthapurekkhārāya dhammapurekkhārāya
 anusāsanīpurekkhārāya ummattikāya ādikammikāyāti.
                        --------
                  Ārāmavaggassa catutthasikkhāpadaṁ
      [342] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññataro
 brāhmaṇo bhikkhuniyo nimantetvā bhojesi. < PTS. Vin IV , 311 >Bhikkhuniyo bhuttāvī
 pavāritā ñātikulāni gantvā ekaccā bhuñjiṁsu ekaccā piṇḍapātaṁ
 ādāya agamaṁsu. Athakho so brāhmaṇo paṭivissake etadavoca
 bhikkhuniyo mayā ayyā santappitā etha tumhepi santappessāmīti.
 Te evamāhaṁsu kiṁ tvaṁ ayya 1- amhe santappessasi yāpi
 tayā nimantitā tāpi amhākaṁ gharāni āgantvā ekaccā bhuñjiṁsu
 ekaccā piṇḍapātaṁ ādāya agamaṁsūti. Athakho so brāhmaṇo
 ujjhāyati khīyati vipāceti kathaṁ hi nāma bhikkhuniyo amhākaṁ
 ghare bhuñjitvā aññatra bhuñjissanti na cāhaṁ paṭibalo yāvadatthaṁ
 dātunti. Assosuṁ kho bhikkhuniyo tassa brāhmaṇassa
 ujjhāyantassa khīyantassa vipācentassa. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma bhikkhuniyo bhuttāvī pavāritā aññatra bhuñjissantīti
 .pe. Saccaṁ kira bhikkhave bhikkhuniyo bhuttāvī pavāritā aññatra

  *  *  *  *  *  *
  Footnote:1 Ma. Yu. ayyo.
-------------------------------------------------
[page 187]
 Bhuñjantīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave bhikkhuniyo bhuttāvī pavāritā aññatra bhuñjissanti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 nimantitā vā pavāritā vā khādanīyaṁ vā bhojanīyaṁ vā khādeyya
 vā bhuñjeyya vā pācittiyanti.
      [343] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Nimantitā nāma pañcannaṁ
 bhojanānaṁ aññatarena bhojanena nimantitā. Pavāritā nāma āsanaṁ
 paññāyati bhojanaṁ paññāyati hatthapāse ṭhitā abhiharati paṭikkhepo
 paññāyati. Khādanīyaṁ nāma pañca bhojanāni yāguṁ yāmakālikaṁ
 sattāhakālikaṁ yāvajīvikaṁ ṭhapetvā avasesaṁ khādanīyaṁ nāma. Bhojanīyaṁ
 nāma pañca bhojanāni odano kummāso sattu maccho maṁsaṁ.
 Khādissāmi bhuñjissāmīti paṭiggaṇhāti āpatti dukkaṭassa.
 Ajjhohāre ajjhohāre āpatti pācittiyassa.
      [344] Nimantite 1- nimantitasaññā khādanīyaṁ vā bhojanīyaṁ vā
 khādati vā bhuñjati vā āpatti pācittiyassa. Nimantite vematikā
 khādanīyaṁ vā bhojanīyaṁ vā khādati vā bhuñjati vā āpatti pācittiyassa.
 Nimantite animantitasaññā khādanīyaṁ vā bhojanīyaṁ vā khādati
 vā bhuñjati vā āpatti pācittiyassa. Yāmakālikaṁ

  *  *  *  *  *  *
  Footnote:1 Ma. Yu. nimantite .pe. āpatti pācittiyassāti ime pāṭhā na dissanti.
-------------------------------------------------
[page 188]
 Sattāhakālikaṁ yāvajīvikaṁ āhāratthāya paṭiggaṇhāti āpatti
 dukkaṭassa. Ajjhohāre ajjhohāre āpatti dukkaṭassa.
      [345] Anāpatti animantitā appavāritā yāguṁ pivati
 sāmike apaloketvā bhuñjati yāmakālikaṁ sattāhakālikaṁ yāvajīvikaṁ
 sati paccaye paribhuñjati ummattikāya ādikammikāyāti.
                        --------
                  Ārāmavaggassa pañcamasikkhāpadaṁ
      [346] < PTS. Vin IV , 312 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī sāvatthiyaṁ aññatarissā visikhāya piṇḍāya caramānā yena
 aññataraṁ kulaṁ tenupasaṅkami upasaṅkamitvā paññatte āsane
 nisīdi. Athakho te manussā taṁ bhikkhuniṁ bhojetvā etadavocuṁ
 aññāpi ayye bhikkhuniyo āgacchantūti. Athakho sā bhikkhunī kathaṁ 1-
 aññā bhikkhuniyo nāgaccheyyunti bhikkhuniyo upasaṅkamitvā etadavoca
 amukasmiṁ ayye okāse vālā sunakhā caṇḍo balibaddo
 cikkhallo okāso mā kho tattha agamitthāti. Aññatarāpi
 bhikkhunī tassā visikhāya piṇḍāya caramānā yena taṁ kulaṁ tenupasaṅkami
 upasaṅkamitvā paññatte āsane nisīdi. Athakho te manussā taṁ
 bhikkhuniṁ bhojetvā etadavocuṁ kissa ayye bhikkhuniyo na āgacchantīti.
 Athakho sā bhikkhunī tesaṁ manussānaṁ etamatthaṁ ārocesi.

  *  *  *  *  *  *
  Footnote:1 Ma. Yu. kathaṁ hi nāma.
-------------------------------------------------
[page 189]
 Manussā ujjhāyanti khīyanti vipācenti kathaṁ hi nāma bhikkhunī
 kulaṁ maccharāyissatīti .pe. Saccaṁ kira bhikkhave bhikkhunī kulaṁ
 maccharāyatīti. Saccaṁ bhagavāti. Vigarahi buddho bhagavā kathaṁ hi nāma
 bhikkhave bhikkhunī kulaṁ maccharāyissati netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī kulamaccharinī assa
 pācittiyanti.
      [347] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Kulaṁ nāma cattāri kulāni
 khattiyakulaṁ brāhmaṇakulaṁ vessakulaṁ suddakulaṁ. Maccharinī assāti
 kathaṁ bhikkhuniyo nāgaccheyyunti bhikkhunīnaṁ santike kulassa avaṇṇaṁ
 bhāsati āpatti pācittiyassa. Kulassa vā santike bhikkhunīnaṁ
 avaṇṇaṁ bhāsati āpatti pācittiyassa.
      [348] Anāpatti [1]- na maccharāyantī santaṁyeva ādīnavaṁ
 ācikkhati ummattikāya ādikammikāyāti.
                        --------
                  Ārāmavaggassa chaṭṭhasikkhāpadaṁ
      [349] < PTS. Vin IV , 313 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sambahulā
 bhikkhuniyo gāmakāvāse vassaṁ vutthā sāvatthiṁ agamaṁsu. Bhikkhuniyo

  *  *  *  *  *  *
  Footnote:1 Ma. Yu. kulaṁ.
-------------------------------------------------
[page 190]
 Tā bhikkhuniyo etadavocuṁ katthayyāyo vassaṁ vutthā kacci ovādo
 iddho ahosīti. Natthayye tattha bhikkhū kuto ovādo iddho
 bhavissatīti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo abhikkhuke āvāse
 vassaṁ vasissantīti .pe. Saccaṁ kira bhikkhave bhikkhuniyo abhikkhuke
 āvāse vassaṁ vasantīti. Saccaṁ bhagavāti. Vigarahi buddho bhagavā
 kathaṁ hi nāma bhikkhave bhikkhuniyo abhikkhuke āvāse vassaṁ
 vasissanti netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 abhikkhuke āvāse vassaṁ vaseyya pācittiyanti.
      [350] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Abhikkhuko nāma āvāso na
 sakkā hoti ovādāya vā saṁvāsāya vā gantuṁ. Vassaṁ vasissāmīti
 senāsanaṁ paññāpeti pānīyaṁ paribhojanīyaṁ upaṭṭhapeti pariveṇaṁ
 sammajjati āpatti dukkaṭassa. Saha aruṇuggamanā āpatti
 pācittiyassa.
      [351] Anāpatti vassupagatā bhikkhū pakkantā vā honti
 vibbhantā vā kālakatā vā pakkhasaṅkantā vā āpadāsu
 ummattikāya ādikammikāyāti.
                        --------
-------------------------------------------------
[page 191]
                  Ārāmavaggassa sattamasikkhāpadaṁ
      [352] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena sambahulā
 bhikkhuniyo gāmakāvāse vassaṁ vutthā sāvatthiṁ agamaṁsu. Bhikkhuniyo
 tā bhikkhuniyo etadavocuṁ katthayyāyo vassaṁ vutthā kacci bhikkhu
 saṅgho pavāritoti. < PTS. Vin IV , 314 >Na mayaṁ ayye bhikkhusaṅghaṁ pavāremāti. Yā
 tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma bhikkhuniyo vassaṁ vutthā bhikkhusaṅghaṁ
 nappavāressantīti .pe. Saccaṁ kira bhikkhave bhikkhuniyo vassaṁ vutthā
 bhikkhusaṅghaṁ nappavārentīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave bhikkhuniyo vassaṁ vutthā bhikkhusaṅghaṁ
 nappavāressanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī vassaṁ vutthā ubhatosaṅghe tīhi ṭhānehi nappavāreyya diṭṭhena
 vā sutena vā parisaṅkāya vā pācittiyanti.
      [353] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Vassaṁ vutthā nāma purimaṁ
 vā temāsaṁ pacchimaṁ vā temāsaṁ vutthā. Ubhatosaṅghe tīhi ṭhānehi
 nappavāressāmi diṭṭhena vā sutena vā parisaṅkāya vāti dhuraṁ
-------------------------------------------------
[page 192]
 Nikkhittamatte āpatti pācittiyassa.
      [354] Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
                        ---------
                  Ārāmavaggassa aṭṭhamasikkhāpadaṁ
      [355] Tena samayena buddho bhagavā sakkesu viharati kapilavatthusmiṁ
 nigrodhārāme. Tena kho pana samayena chabbaggiyā bhikkhū bhikkhunūpassayaṁ
 upasaṅkamitvā chabbaggiyā bhikkhuniyo ovadanti. Bhikkhuniyo
 chabbaggiyā bhikkhuniyo etadavocuṁ ethayye ovādaṁ gamissāmāti.
 Yaṁpi 1- mayaṁ ayye gaccheyyāma ovādassa kāraṇā ayyā chabbaggiyā
 idheva āgantvā amhe ovadantīti. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi
 nāma chabbaggiyā bhikkhuniyo ovādaṁ na gacchissantīti .pe. Saccaṁ
 kira bhikkhave chabbaggiyā bhikkhuniyo ovādaṁ na gacchantīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo ovādaṁ < PTS. Vin IV , 315 >na gacchissanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī ovādāya vā saṁvāsāya
 vā na gaccheyya pācittiyanti.
      [356] Yā panāti yā yādisā .pe. Bhikkhunīti .pe. Ayaṁ

  *  *  *  *  *  *
  Footnote:1 Yu. Ma. yaṁ hi.
-------------------------------------------------
[page 193]
 Imasmiṁ atthe adhippetā bhikkhunīti. Ovādo nāma aṭṭha
 garudhammā. Saṁvāso nāma ekakammaṁ ekuddeso samasikkhātā.
 Ovādāya vā saṁvāsāya vā na gacchissāmīti dhuraṁ nikkhittamatte
 āpatti pācittiyassa.
      [357] Anāpatti sati antarāye pariyesitvā dutiyikaṁ bhikkhuniṁ
 na labhati gilānāya āpadāsu ummattikāya ādikammikāyāti.
                         -------
                  Ārāmavaggassa navamasikkhāpadaṁ
      [358] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 uposathaṁpi na pucchanti ovādaṁpi na yācanti. Bhikkhū ujjhāyanti
 khīyanti vipācenti kathaṁ hi nāma bhikkhuniyo uposathaṁpi na pucchissanti
 ovādaṁpi na yācissantīti .pe. Saccaṁ kira bhikkhave bhikkhuniyo
 uposathaṁpi na pucchanti ovādaṁpi na yācantīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo uposathaṁpi
 na pucchissanti ovādaṁpi na yācissanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu anvaḍḍhamāsaṁ pana 1- bhikkhuniyā bhikkhusaṅghato dve dhammā

  *  *  *  *  *  *
  Footnote:1 Ma. Yu. ayaṁ pāṭho na hoti.
-------------------------------------------------
[page 194]
 Paccāsiṁsitabbā uposathapucchakañca ovādupasaṅkamanañca taṁ
 atikkāmentiyā pācittiyanti.
      [359] Anvaḍḍhamāsanti anuposathikaṁ. Uposatho nāma dve
 uposathā cātuddasiko ca paṇṇarasiko ca. Ovādo nāma
 aṭṭha garudhammā. Uposathaṁpi na pucchissāmi ovādaṁpi na
 yācissāmīti dhuraṁ nikkhittamatte āpatti pācittiyassa.
      [360] Anāpatti sati antarāye pariyesitvā dutiyikaṁ bhikkhuniṁ
 na labhati gilānāya āpadāsu ummattikāya ādikammikāyāti.
                        --------
                  Ārāmavaggassa dasamasikkhāpadaṁ
      [361] < PTS. Vin IV , 316 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī pasākhe jātaṁ gaṇḍaṁ purisena saddhiṁ ekenekā bhedāpesi.
 Athakho so puriso taṁ bhikkhuniṁ dūsetuṁ upakkami. Sā bhikkhunī
 vissaramakāsi. Bhikkhuniyo upadhāvitvā taṁ bhikkhuniṁ etadavocuṁ kissa
 tvaṁ ayye vissaramakāsīti. Athakho sā bhikkhunī bhikkhunīnaṁ etamatthaṁ
 ārocesi. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhunī pasākhe jātaṁ gaṇḍaṁ
 purisena saddhiṁ ekenekā bhedāpessatīti .pe. Saccaṁ kira bhikkhave
 bhikkhuniyo pasākhe jātaṁ gaṇḍaṁ purisena saddhiṁ ekenekā
-------------------------------------------------
[page 195]
 Bhedāpetīti 1-. Saccaṁ bhagavāti. Vigarahi buddho bhagavā kathaṁ hi nāma
 bhikkhave bhikkhunī pasākhe jātaṁ gaṇḍaṁ purisena saddhiṁ ekenekā
 bhedāpessati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 pasākhe jātaṁ gaṇḍaṁ vā ruhitaṁ vā anapaloketvā saṅghaṁ vā gaṇaṁ
 vā purisena saddhiṁ ekenekā bhedāpeyya vā phālāpeyya vā
 dhovāpeyya vā ālimpāpeyya vā bandhāpeyya vā mocāpeyya vā
 pācittiyanti.
      [362] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Pasākhaṁ nāma adhonābhi
 ubbhajānumaṇḍalaṁ. Jātanti tattha jātaṁ. Gaṇḍo nāma yo
 koci gaṇḍo. Ruhitaṁ nāma yaṅkiñci vaṇaṁ 2-. Anapaloketvāti
 anāpucchā. Saṅgho nāma bhikkhunīsaṅgho vuccati. Gaṇo nāma
 sambahulā bhikkhuniyo vuccanti. Puriso nāma manussapuriso na
 yakkho na peto na tiracchānagato viññū paṭibalo dūsetuṁ.
 Saddhinti ekato. Ekenekāti puriso ceva hoti bhikkhunī ca.
 Bhindāti āṇāpeti āpatti dukkaṭassa bhinne āpatti
 pācittiyassa. Phālehīti āṇāpeti āpatti dukkaṭassa phālite

  *  *  *  *  *  *
  Footnote:1 Ma. Yu. bhedāpesīti. 2 Ma. Yu. yaṅkiñci vaṇo. yo koci vaṇoti pāṭhena bhavitabbaṁ.
-------------------------------------------------
[page 196]
 Āpatti pācittiyassa. Dhovāti āṇāpeti āpatti dukkaṭassa dhote 1-
 āpatti pācittiyassa. Ālimpāti āṇāpeti āpatti dukkaṭassa
 ālitte 2- āpatti pācittiyassa. Bandhāti 3- āṇāpeti āpatti
 dukkaṭassa baddhe āpatti pācittiyassa. < PTS. Vin IV , 317 >Mocehīti āṇāpeti
 āpatti dukkaṭassa mutte āpatti pācittiyassa.
      [363] Anāpatti apaloketvā bhedāpeti vā phālāpeti vā
 dhovāpeti vā ālimpāpeti vā bandhāpeti vā mocāpeti vā
 yā kāci viññū dutiyā [4]- hoti ummattikāya ādikammikāyāti.
                    Ārāmavaggo chaṭṭho.
                       ----------
                   Gabbhinīvaggassa paṭhamasikkhāpadaṁ
      [364] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 gabbhiniṁ vuṭṭhāpenti. Sā piṇḍāya carati. Manussā evamāhaṁsu
 dethayyāya bhikkhaṁ garugabbhā 5- ayyāti. Manussā ujjhāyanti
 khīyanti vipācenti kathaṁ hi nāma bhikkhuniyo gabbhiniṁ vuṭṭhāpessantitī.
 Assosuṁ kho bhikkhuniyo tesaṁ manussānaṁ ujjhāyantānaṁ khīyantānaṁ
 vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhuniyo gabbhiniṁ

  *  *  *  *  *  *
  Footnote:1 Ma. dhovite. 2 Ma. Yu. litte. 3 Ma. bandhāhi. 4 Ma. Yu. yo koci viññū
 dutiyo. 5 Ma. Yu. garubhārā.
-------------------------------------------------
[page 197]
 Vuṭṭhāpessantīti .pe. Saccaṁ kira bhikkhave bhikkhuniyo gabbhiniṁ
 vuṭṭhāpentīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave bhikkhuniyo gabbhiniṁ vuṭṭhāpessanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī gabbhiniṁ vuṭṭhāpeyya
 pācittiyanti.
      [365] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Gabbhinī nāma āpannasattā
 vuccati. Vuṭṭhāpeyyāti upasampādeyya. Vuṭṭhāpessāmīti gaṇaṁ
 vā ācariniṁ vā pattaṁ vā cīvaraṁ vā pariyesati sīmaṁ vā
 sammannati āpatti dukkaṭassa ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [366] Gabbhiniyā gabbhinīsaññā vuṭṭhāpeti āpatti
 pācittiyassa. Gabbhiniyā vematikā vuṭṭhāpeti āpatti dukkaṭassa.
 Gabbhiniyā agabbhinīsaññā vuṭṭhāpeti anāpatti. Agabbhiniyā
 gabbhinīsaññā < PTS. Vin IV , 318 >āpatti dukkaṭassa. Agabbhiniyā vematikā
 āpatti dukkaṭassa. Agabbhiniyā agabbhinīsaññā anāpatti.
      [367] Anāpatti gabbhiniṁ agabbhinīsaññā vuṭṭhāpeti agabbhiniṁ
 agabbhinīsaññā vuṭṭhāpeti ummattikāya ādikammikāyāti.
                       ----------
-------------------------------------------------
[page 198]
                   Gabbhinīvaggassa dutiyasikkhāpadaṁ
      [368] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo pāyantiṁ
 vuṭṭhāpenti. Sā piṇḍāya carati. Manussā evamāhaṁsu dethayyāya
 bhikkhaṁ sadutiyā 1- ayyāti. Manussā ujjhāyanti khīyanti vipācenti
 kathaṁ hi nāma bhikkhuniyo pāyantiṁ vuṭṭhāpessantīti. Assosuṁ kho
 bhikkhuniyo tesaṁ manussānaṁ ujjhāyantānaṁ khīyantānaṁ vipācentānaṁ.
 Yā tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo pāyantiṁ vuṭṭhāpessantīti .pe. Saccaṁ kira
 bhikkhave bhikkhuniyo pāyantiṁ vuṭṭhāpentīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo pāyantiṁ vuṭṭhāpessanti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī pāyantiṁ
 vuṭṭhāpeyya pācittiyanti.
      [369] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Pāyantī nāma mātā vā hoti
 dhātī vā. Vuṭṭhāpeyyāti upasampādeyya. Vuṭṭhāpessāmīti gaṇaṁ
 vā ācariniṁ vā pattaṁ vā cīvaraṁ pariyesati sīmaṁ vā sammannati
 āpatti dukkaṭassa ñattiyā dukkaṭaṁ dvīhi kammavācāhi dukkaṭā

  *  *  *  *  *  *
  Footnote:1 Ma. Yu. sadutiyikā.
-------------------------------------------------
[page 199]
 Kammavācāpariyosāne upajjhāyāya āpatti pācittiyassa gaṇassa
 ca ācariniyā ca āpatti dukkaṭassa.
      [370] Pāyantiyā pāyantīsaññā vuṭṭhāpeti āpatti
 pācittiyassa. Pāyantiyā vematikā vuṭṭhāpeti āpatti dukkaṭassa.
 Pāyantiyā apāyantīsaññā vuṭṭhāpeti anāpatti. Apāyantiyā
 pāyantīsaññā āpatti dukkaṭassa. Apāyantiyā vematikā
 āpatti dukkaṭassa. Apāyantiyā apāyantīsaññā anāpatti.
      [371] Anāpatti pāyantiṁ apāyantīsaññā vuṭṭhāpeti apāyantiṁ
 apāyantīsaññā vuṭṭhāpeti ummattikāya ādikammikāyāti.
                        ---------
                   Gabbhinīvaggassa tatiyasikkhāpadaṁ
      [372] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 dve vassāni chasu dhammesu asikkhitasikkhaṁ sikkhamānaṁ vuṭṭhāpenti.
 Tā bālā honti abyattā na jānanti kappiyaṁ vā akappiyaṁ
 vā. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo dve vassāni chasu
 dhammesu asikkhitasikkhaṁ sikkhamānaṁ vuṭṭhāpessantīti .pe. Saccaṁ
 kira bhikkhave bhikkhuniyo dve vassāni chasu dhammesu asikkhitasikkhaṁ
 sikkhamānaṁ vuṭṭhāpentīti. Saccaṁ bhagavāti. Vigarahi buddho bhagavā
-------------------------------------------------
[page 200]
 Kathaṁ hi nāma bhikkhave bhikkhuniyo dve vassāni chasu dhammesu
 asikkhitasikkhaṁ sikkhamānaṁ vuṭṭhāpessanti < PTS. Vin IV , 319 >netaṁ bhikkhave appasannānaṁ
 vā pasādāya .pe. Vigarahitvā dhammiṁ kathaṁ katvā bhikkhū
 āmantesi anujānāmi bhikkhave sikkhamānāya dve vassāni chasu
 dhammesu sikkhāsammatiṁ dātuṁ. Evañca pana bhikkhave dātabbā.
 Tāya sikkhamānāya saṅghaṁ upasaṅkamitvā ekaṁsaṁ uttarāsaṅgaṁ karitvā
 bhikkhunīnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ ayye itthannāmā itthannāmāya ayyāya
 sikkhamānā saṅghaṁ dve vassāni chasu dhammesu sikkhāsammatiṁ 1-
 yācāmīti. Dutiyampi yācitabbā tatiyampi yācitabbā. Byattāya
 bhikkhuniyā paṭibalāya saṅgho ñāpetabbo suṇātu me ayye
 saṅgho ayaṁ itthannāmā itthannāmāya ayyāya sikkhamānā saṅghaṁ
 dve vassāni chasu dhammesu sikkhāsammatiṁ yācati. Yadi saṅghassa
 pattakallaṁ saṅgho itthannāmāya sikkhamānāya dve vassāni chasu
 dhammesu sikkhāsammatiṁ dadeyya. Esā ñatti. Suṇātu me
 ayye saṅgho ayaṁ itthannāmā itthannāmāya ayyāya sikkhamānā
 saṅghaṁ dve vassāni chasu dhammesu sikkhāsammatiṁ yācati. Saṅgho
 itthannāmāya sikkhamānāya dve vassāni chasu dhammesu sikkhāsammatiṁ
 deti. Yassā ayyāya khamati itthannāmāya sikkhamānāya dve
 vassāni chasu dhammesu sikkhāsammatiyā dānaṁ sā tuṇhassa

  *  *  *  *  *  *
  Footnote:1 Ma. Yu. sikkhāsammutiṁ sabbattha evameva dissati.
-------------------------------------------------
[page 201]
 Yassā nakkhamati sā bhāseyya. Dinnā saṅghena itthannāmāya
 sikkhamānāya dve vassāni chasu dhammesu sikkhāsammati. Khamati
 saṅghassa tasmā tuṇhī. Evametaṁ dhārayāmīti. Sā sikkhamānā
 evaṁ vadehīti vattabbā pāṇātipātā veramaṇiṁ dve vassāni
 avītikkamasamādānaṁ 1- samādiyāmi adinnādānā veramaṇiṁ dve vassāni
 avītikkamasamādānaṁ samādiyāmi abrahmacariyā veramaṇiṁ dve vassāni
 avītikkamasamādānaṁ samādiyāmi musāvādā veramaṇiṁ dve vassāni
 avītikkamasamādānaṁ samādiyāmi surāmerayamajjapamādaṭṭhānā veramaṇiṁ
 dve vassāni avītikkamasamādānaṁ samādiyāmi vikālabhojanā veramaṇiṁ
 dve vassāni avītikkamasamādānaṁ samādiyāmīti. Athakho bhagavā tā
 bhikkhuniyo anekapariyāyena vigarahitvā dubbharatāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī dve vassāni chasu dhammesu asikkhitasikkhaṁ sikkhamānaṁ
 vuṭṭhāpeyya pācittiyanti.
      [373] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Dve vassānīti dve saṁvaccharāni.
 Asikkhitasikkhā nāma sikkhā vā na dinnā hoti dinnā vā
 sikkhā kupitā. Vuṭṭhāpeyyāti upasampādeyya. Vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ
 vā sammannati āpatti dukkaṭassa ñattiyā dukkaṭaṁ dvīhi

  *  *  *  *  *  *
  Footnote:1 Ma. Yu. avītikkamma samādānaṁ sabbattha evameva dissati.
-------------------------------------------------
[page 202]
 Kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [374] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti
 pācittiyassa. Dhammakamme adhammakammasaññā vuṭṭhāpeti āpatti
 pācittiyassa. Adhammakamme dhammakammasaññā āpatti dukkaṭassa.
 Adhammakamme vematikā āpatti dukkaṭassa. Adhammakamme
 adhammakammasaññā āpatti dukkaṭassa.
      [375] Anāpatti dve vassāni chasu dhammesu sikkhitasikkhaṁ sikkhamānaṁ
 vuṭṭhāpeti ummattikāya ādikammikāyāti.
                        ---------
                  Gabbhinīvaggassa catutthasikkhāpadaṁ
      [376] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo dve
 vassāni chasu dhammesu sikkhitasikkhaṁ sikkhamānaṁ saṅghena asammataṁ
 vuṭṭhāpenti. Bhikkhuniyo evamāhaṁsu etha sikkhamānā imaṁ
 jānātha imaṁ detha imaṁ āharatha iminā attho imaṁ kappiyaṁ
 karothāti. Tā evamāhaṁsu na mayaṁ ayye sikkhamānā bhikkhuniyo
 mayanti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo dve vassāni chasu
-------------------------------------------------
[page 203]
 Dhammesu sikkhitasikkhaṁ sikkhamānaṁ saṅghena asammataṁ vuṭṭhāpessantīti
 .pe. Saccaṁ kira bhikkhave bhikkhuniyo dve vassāni chasu dhammesu
 sikkhitasikkhaṁ sikkhamānaṁ saṅghena asammataṁ vuṭṭhāpentīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave bhikkhuniyo
 dve vassāni chasu dhammesu sikkhitasikkhaṁ sikkhamānaṁ saṅghena asammataṁ
 vuṭṭhāpessanti netaṁ bhikkhave appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi anujānāmi bhikkhave
 dve vassāni chasu dhammesu sikkhitasikkhāya sikkhamānāya vuṭṭhānasammatiṁ
 dātuṁ. Evañca pana bhikkhave dātabbā. Tāya dve
 vassāni chasu dhammesu sikkhitasikkhāya sikkhamānāya saṅghaṁ upasaṅkamitvā
 ekaṁsaṁ uttarāsaṅgaṁ karitvā bhikkhunīnaṁ pāde vanditvā ukkuṭikaṁ
 nisīditvā añjaliṁ paggahetvā evamassa vacanīyo < PTS. Vin IV , 321 >ahaṁ ayye
 itthannāmā itthannāmāya ayyāya dve vassāni chasu dhammesu
 sikkhitasikkhā sikkhamānā saṅghaṁ vuṭṭhānasammatiṁ yācāmīti. Dutiyampi
 yācitabbā tatiyampi yācitabbā. Byattāya bhikkhuniyā paṭibalāya
 saṅgho ñāpetabbo suṇātu me ayye saṅgho ayaṁ itthannāmā
 itthannāmāya ayyāya dve vassāni chasu dhammesu sikkhitasikkhā
 sikkhamānā saṅghaṁ vuṭṭhānasammatiṁ yācati. Yadi saṅghassa pattakallaṁ
 saṅgho itthannāmāya dve vassāni chasu dhammesu sikkhitasikkhāya
 sikkhamānāya vuṭṭhānasammatiṁ dadeyya. Esā ñatti. Suṇātu
-------------------------------------------------
[page 204]
 Me ayye saṅgho ayaṁ itthannāmā itthannāmāya ayyāya dve
 vassāni chasu dhammesu sikkhitasikkhā sikkhamānā saṅghaṁ vuṭṭhānasammatiṁ
 yācati. Saṅgho itthannāmāya dve vassāni chasu dhammesu sikkhitasikkhāya
 sikkhamānāya vuṭṭhānasammatiṁ deti. Yassā ayyāya khamati
 itthannāmāya dve vassāni chasu dhammesu sikkhitasikkhāya sikkhamānāya
 vuṭṭhānasammatiyā dānaṁ sā tuṇhassa yassā nakkhamati sā
 bhāseyya. Dinnā saṅghena itthannāmāya dve vassāni chasu dhammesu
 sikkhitasikkhāya sikkhamānāya vuṭṭhānasammati. Khamati saṅghassa tasmā
 tuṇhī. Evametaṁ dhārayāmīti. Athakho bhagavā tā bhikkhuniyo
 anekapariyāyena vigarahitvā dubbharatāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī dve vassāni
 chasu dhammesu sikkhitasikkhaṁ sikkhamānaṁ saṅghena asammataṁ vuṭṭhāpeyya
 pācittiyanti.
      [377] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Dve vassānīti dve saṁvaccharāni.
 Sikkhitasikkhā nāma chasu dhammesu sikkhitasikkhā. Asammatā nāma
 ñattidutiyena kammena vuṭṭhānasammati na dinnā hoti. Vuṭṭhāpeyyāti
 upasampādeyya. Vuṭṭhāpessāmīti gaṇaṁ vā ācariniṁ vā pattaṁ vā
 cīvaraṁ vā pariyesati sīmaṁ vā sammannati āpatti dukkaṭassa
 ñattiyā dukkaṭaṁ dvīhi kammavācāhi dukkaṭā kammavācāpariyosāne
-------------------------------------------------
[page 205]
 Upajjhāyāya āpatti pācittiyassa gaṇassa ca ācariniyā ca
 āpatti dukkaṭassa.
      [378] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti
 pācittiyassa. Dhammakamme adhammakammasaññā vuṭṭhāpeti āpatti
 pācittiyassa. Adhammakamme dhammakammasaññā āpatti dukkaṭassa.
 Adhammakamme vematikā āpatti dukkaṭassa. Adhammakamme
 adhammakammasaññā āpatti dukkaṭassa.
      [379] Anāpatti dve vassāni chasu dhammesu sikkhitasikkhaṁ sikkhamānaṁ
 saṅghena sammataṁ vuṭṭhāpeti ummattikāya ādikammikāyāti.
                        --------
                  Gabbhinīvaggassa pañcamasikkhāpadaṁ
      [380] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 ūnadvādasavassaṁ gihigataṁ vuṭṭhāpenti. Tā akkhamā honti sītassa
 uṇhassa jighacchāya pipāsāya ḍaṁsamakasavātātapasiriṁsapasamphassānaṁ
 duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ
 dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ
 anadhivāsakajātikā honti. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
-------------------------------------------------
[page 206]
 Ūnadvādasavassaṁ gihigataṁ vuṭṭhāpessantīti .pe. Saccaṁ kira bhikkhave
 bhikkhuniyo ūnadvādasavassaṁ gihigataṁ vuṭṭhāpentīti. Saccaṁ bhagavāti.
 Vigarahi buddho bhagavā kathaṁ < PTS. Vin IV , 322 >hi nāma bhikkhave bhikkhuniyo ūnadvādasavassaṁ
 gihigataṁ vuṭṭhāpessanti ūnadvādasavassā hi 1- bhikkhave
 gihigatā akkhamā hoti sītassa uṇhassa jighacchāya pipāsāya
 ḍaṁsamakasavātātapasiriṁsapasamphassānaṁ duruttānaṁ durāgatānaṁ vacanapathānaṁ
 uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ kaṭukānaṁ
 asātānaṁ amanāpānaṁ pāṇaharānaṁ anadhivāsakajātikā hoti dvādasavassā
 ca kho bhikkhave gihigatā khamā hoti sītassa uṇhassa jighacchāya
 pipāsāya ḍaṁsamakasavātātapasiriṁsapasamphassānaṁ duruttānaṁ durāgatānaṁ
 vacanapathānaṁ uppannānaṁ sārīrikānaṁ vedanānaṁ dukkhānaṁ tibbānaṁ kharānaṁ
 kaṭukānaṁ asātānaṁ amanāpānaṁ pāṇaharānaṁ adhivāsakajātikā hoti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 ūnadvādasavassaṁ gihigataṁ vuṭṭhāpeyya pācittiyanti.
      [381] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Ūnadvādasavassā nāma
 appattadvādasavassā. Gihigatā nāma purisantaragatā vuccati.
 Vuṭṭhāpeyyāti upasampādeyya. Vuṭṭhāpessāmīti gaṇaṁ vā ācariniṁ

  *  *  *  *  *  *
  Footnote:1 Yu. ayaṁ saddo na hoti.
-------------------------------------------------
[page 207]
 Vā pattaṁ vā cīvaraṁ vā pariyesati sīmaṁ vā sammannati āpatti
 dukkaṭassa ñattiyā dukkaṭaṁ dvīhi kammavācāhi dukkaṭā
 kammavācāpariyosāne upajjhāyāya āpatti pācittiyassa gaṇassa ca
 ācariniyā ca āpatti dukkaṭassa.
      [382] Ūnadvādasavassāya ūnadvādasavassasaññā vuṭṭhāpeti
 āpatti pācittiyassa. Ūnadvādasavassāya vematikā vuṭṭhāpeti
 āpatti dukkaṭassa. Ūnadvādasavassāya paripuṇṇasaññā vuṭṭhāpeti
 anāpatti. Paripuṇṇadvādasavassāya ūnadvādasavassasaññā
 āpatti dukkaṭassa. Paripuṇṇadvādasavassāya vematikā āpatti
 dukkaṭassa. Paripuṇṇadvādasavassāya paripuṇṇasaññā anāpatti.
      [383] Anāpatti ūnadvādasavassaṁ paripuṇṇasaññā
 vuṭṭhāpeti paripuṇṇadvādasavassaṁ paripuṇṇasaññā vuṭṭhāpeti
 ummattikāya ādikammikāyāti.
                        ---------
                   Gabbhinīvaggassa chaṭṭhasikkhāpadaṁ
      [384] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 paripuṇṇadvādasavassaṁ gihigataṁ dve vassāni chasu dhammesu asikkhitasikkhaṁ
 vuṭṭhāpenti. Tā bālā honti abyattā na jānanti kappiyaṁ
 vā akappiyaṁ vā. Yā tā bhikkhuniyo appicchā .pe. Tā
-------------------------------------------------
[page 208]
 Ujjhāyanti khīyanti vipācenti kathaṁ hi nāma bhikkhuniyo paripuṇṇadvādasavassaṁ
 gihigataṁ dve vassāni chasu dhammesu asikkhitasikkhaṁ
 vuṭṭhāpessantīti .pe. Saccaṁ kira bhikkhave bhikkhuniyo pariputhaṇṇadvādasavassaṁ
 gihigataṁ dve vassāni chasu dhammesu asikkhitasikkhaṁ
 vuṭṭhāpentīti. Saccaṁ bhagavāti. Vigarahi buddho bhagavā kathaṁ hi nāma
 bhikkhave bhikkhuniyo paripuṇṇadvādasavassaṁ gihigataṁ dve vassāni chasu
 dhammesu asikkhitasikkhaṁ vuṭṭhāpenti 1- netaṁ bhikkhave appasannānaṁ
 vā pasādāya .pe. Vigarahitvā < PTS. Vin IV , 323 >dhammiṁ kathaṁ katvā bhikkhū āmantesi
 anujānāmi bhikkhave paripuṇṇadvādasavassāya gihigatāya dve vassāni
 chasu dhammesu sikkhāsammatiṁ dātuṁ. Evañca pana bhikkhave dātabbā.
 Tāya paripuṇṇadvādasavassāya gihigatāya saṅghaṁ upasaṅkamitvā ekaṁsaṁ
 uttarāsaṅgaṁ karitvā bhikkhunīnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ ayye itthannāmā
 itthannāmāya ayyāya paripuṇṇadvādasavassā gihigatā saṅghaṁ dve
 vassāni chasu dhammesu sikkhāsammatiṁ yācāmīti. Dutiyampi yācitabbā
 tatiyampi yācitabbā. Byattāya bhikkhuniyā paṭibalāya saṅgho
 ñāpetabbo suṇātu me ayye saṅgho ayaṁ itthannāmā itthannāmāya
 ayyāya paripuṇṇadvādasavassā gihigatā saṅghaṁ dve vassāni
 chasu dhammesu sikkhāsammatiṁ yācati. Yadi saṅghassa pattakallaṁ saṅgho
 itthannāmāya paripuṇṇadvādasavassāya gihigatāya dve vassāni chasu

  *  *  *  *  *  *
  Footnote:1 Ma. Yu. vuṭaṭhāpessanti.
-------------------------------------------------
[page 209]
 Dhammesu sikkhāsammatiṁ dadeyya. Esā ñatti. Suṇātu me ayye
 saṅgho ayaṁ itthannāmā itthannāmāya ayyāya paripuṇṇadvādasavassā
 gihigatā saṅghaṁ dve vassāni chasu dhammesu sikkhāsammatiṁ
 yācati. Saṅgho itthannāmāya paripuṇṇadvādasavassāya gihigatāya
 dve vassāni chasu dhammesu sikkhāsammatiṁ deti. Yassā ayyāya
 khamati itthannāmāya paripuṇṇadvādasavassāya gihigatāya dve vassāni
 chasu dhammesu sikkhāsammatiyā dānaṁ sā tuṇhassa yassā
 nakkhamati sā bhāseyya. Dinnā saṅghena itthannāmāya paripuṇṇadvādasavassāya
 gihigatāya dve vassāni chasu dhammesu sikkhāsammati.
 Khamati saṅghassa tasmā tuṇhī. Evametaṁ dhārayāmīti.
 Sā paripuṇṇadvādasavassā gihigatā evaṁ vadehīti vattabbā
 pāṇātipātā veramaṇiṁ dve vassāni avītikkamasamādānaṁ samādiyāmi
 .pe. Vikālabhojanā veramaṇiṁ dve vassāni avītikkamasamādānaṁ
 samādiyāmīti. Athakho bhagavā tā bhikkhuniyo anekapariyāyena vigarahitvā
 dubbharatāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī paripuṇṇadvādasavassaṁ gihigataṁ dve
 vassāni chasu dhammesu asikkhitasikkhaṁ vuṭṭhāpeyya pācittiyanti.
      [385] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Paripuṇṇadvādasavassā nāma
 pattadvādasavassā. Gihigatā nāma purisantaragatā vuccati. Dve
-------------------------------------------------
[page 210]
 Vassānīti dve saṁvaccharāni. Asikkhitasikkhā nāma sikkhā vā na
 dinnā hoti dinnā vā sikkhā kupitā. Vuṭṭhāpeyyāti
 upasampādeyya. Vuṭṭhāpessāmīti gaṇaṁ vā ācariniṁ vā pattaṁ
 vā cīvaraṁ vā pariyesati sīmaṁ vā sammannati āpatti dukkaṭassa
 ñattiyā dukkaṭaṁ dvīhi kammavācāhi dukkaṭā kammavācāpariyosāne
 upajjhāyāya āpatti pācittiyassa gaṇassa ca ācariniyā
 ca āpatti dukkaṭassa.
      [386] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti pācittiyassa.
 Dhammakamme adhammakammasaññā vuṭṭhāpeti āpatti pācittiyassa.
 Adhammakamme dhammakammasaññā [1]- āpatti dukkaṭassa. Adhammakamme
 vematikā [2]- āpatti dukkaṭassa. Adhammakamme adhammakammasaññā
 [3]- Āpatti dukkaṭassa.
      [387] Anāpatti paripuṇṇadvādasavassaṁ gihigataṁ dve vassāni
 chasu dhammesu sikkhitasikkhaṁ vuṭṭhāpeti ummattikāya ādikammikāyāti.
                        --------
                  Gabbhinīvaggassa sattamasikkhāpadaṁ
      [388] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo

  *  *  *  *  *  *
  Footnote:1-2-3 Ma. etthantare vuṭṭhāpetīti dissati.
-------------------------------------------------
[page 211]
 Paripuṇṇadvādasavassaṁ gihigataṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpenti. Bhikkhuniyo evamāhaṁsu etha
 sikkhamānā imaṁ jānātha imaṁ detha imaṁ āharatha iminā
 attho imaṁ kappiyaṁ karothāti. Tā evamāhaṁsu na mayaṁ ayye
 sikkhamānā bhikkhuniyo mayanti. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma bhikkhuniyo
 paripuṇṇadvādasavassaṁ gihigataṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpessantīti .pe. Saccaṁ kira bhikkhave
 bhikkhuniyo paripuṇṇadvādasavassaṁ gihigataṁ dve vassāni chasu dhammesu
 sikkhitasikkhaṁ saṅghena asammataṁ vuṭṭhāpentīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo paripuṇṇadvādasavassaṁ
 gihigataṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpessanti netaṁ bhikkhave appasannānaṁ vā
 pasādāya .pe. Vigarahitvā dhammiṁ kathaṁ katvā bhikkhū āmantesi
 anujānāmi bhikkhave paripuṇṇadvādasavassāya gihigatāya dve vassāni
 chasu dhammesu sikkhitasikkhāya vuṭṭhānasammatiṁ dātuṁ. Evañca pana
 bhikkhave dātabbā. Tāya paripuṇṇadvādasavassāya < PTS. Vin IV , 324 >gihigatāya dve
 vassāni chasu dhammesu sikkhitasikkhāya saṅghaṁ upasaṅkamitvā ekaṁsaṁ
 uttarāsaṅgaṁ karitvā bhikkhunīnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ ayye itthannāmā
-------------------------------------------------
[page 212]
 Itthannāmāya ayyāya paripuṇṇadvādasavassā gihigatā dve vassāni
 chasu dhammesu sikkhitasikkhā saṅghaṁ vuṭṭhānasammatiṁ yācāmīti. Dutiyampi
 yācitabbā tatiyampi yācitabbā. Byattāya bhikkhuniyā paṭibalāya
 saṅgho ñāpetabbo suṇātu me ayye saṅgho ayaṁ itthannāmā
 itthannāmāya ayyāya paripuṇṇadvādasavassā gihigatā dve vassāni
 chasu dhammesu sikkhitasikkhā saṅghaṁ vuṭṭhānasammatiṁ yācati. Yadi
 saṅghassa pattakallaṁ saṅgho itthannāmāya paripuṇṇadvādasavassāya
 gihigatāya dve vassāni chasu dhammesu sikkhitasikkhāya vuṭṭhānasammatiṁ
 dadeyya. Esā ñatti. Suṇātu me ayye saṅgho ayaṁ
 itthannāmā itthannāmāya ayyāya paripuṇṇadvādasavassā gihigatā
 dve vassāni chasu dhammesu sikkhitasikkhā saṅghaṁ vuṭṭhānasammatiṁ
 yācati. Saṅgho itthannāmāya paripuṇṇadvādasavassāya gihigatāya
 dve vassāni chasu dhammesu sikkhitasikkhāya vuṭṭhānasammatiṁ deti.
 Yassā ayyāya khamati itthannāmāya paripuṇṇadvādasavassāya
 gihigatāya dve vassāni chasu dhammesu sikkhitasikkhāya vuṭṭhānasammatiyā
 dānaṁ sā tuṇhassa yassā nakkhamati sā bhāseyya. Dinnā
 saṅghena itthannāmāya paripuṇṇadvādasavassāya gihigatāya dve vassāni
 chasu dhammesu sikkhitasikkhāya vuṭṭhānasammati. Khamati saṅghassa
 tasmā tuṇhī. Evametaṁ dhārayāmīti. Athakho bhagavā tā bhikkhuniyo
 anekapariyāyena vigarahitvā dubbharatāya .pe. Evañca pana bhikkhave
-------------------------------------------------
[page 213]
 Bhikkhuniyo imaṁ sikkhāpadaṁ uddisantu yā pana bhikkhunī paripuṇṇadvādasavassaṁ
 gihigataṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpeyya pācittiyanti.
      [389] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Paripuṇṇadvādasavassā
 nāma pattadvādasavassā. Gihigatā nāma purisantaragatā vuccati.
 Dve vassānīti dve saṁvaccharāni. Sikkhitasikkhā nāma chasu dhammesu
 sikkhitasikkhā. Asammatā nāma ñattidutiyena kammena vuṭṭhānasammati
 na dinnā hoti. Vuṭṭhāpeyyāti upasampādeyya. Vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ
 vā sammannati āpatti dukkaṭassa ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [390] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti
 pācittiyassa. Dhammakamme adhammakammasaññā vuṭṭhāpeti āpatti
 pācittiyassa. Adhammakamme dhammakammasaññā āpatti
 dukkaṭassa. Adhammakamme vematikā āpatti dukkaṭassa.
 Adhammakamme adhammakammasaññā āpatti dukkaṭassa.
      [391] Anāpatti paripuṇṇadvādasavassaṁ gihigataṁ dve vassāni
-------------------------------------------------
[page 214]
 Chasu dhammesu sikkhitasikkhaṁ saṅghena sammataṁ vuṭṭhāpeti ummattikāya
 ādikammikāyāti.
                       ----------
                  Gabbhinīvaggassa aṭṭhamasikkhāpadaṁ
      [392] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī sahajīviniṁ vuṭṭhāpetvā dve vassāni neva anuggaṇhāti na
 anuggaṇhāpeti. Tā bālā honti abyattā na jānanti
 kappiyaṁ vā akappiyaṁ vā. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma ayyā thullanandā
 sahajīviniṁ vuṭṭhāpetvā dve vassāni neva anuggaṇhissati
 na anuggaṇhāpessatīti .pe. Saccaṁ kira bhikkhave thullanandā
 bhikkhunī sahajīviniṁ vuṭṭhāpetvā dve vassāni neva < PTS. Vin IV , 325 >anuggaṇhāti na
 anuggaṇhāpetīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave thullanandā bhikkhunī sahajīviniṁ vuṭṭhāpetvā dve
 vassāni neva anuggaṇhissati na anuggaṇhāpessati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī sahajīviniṁ vuṭṭhāpetvā
 dve vassāni neva anuggaṇheyya na anuggaṇhāpeyya pācittiyanti.
      [393] Yā panāti yā yādisā .pe. Bhikkhunīti .pe. Ayaṁ
-------------------------------------------------
[page 215]
 Imasmiṁ atthe adhippetā bhikkhunīti. Sahajīvinī nāma saddhivihārinī
 vuccati. Vuṭṭhāpetvāti upasampādetvā. Dve vassānīti dve
 saṁvaccharāni. Neva anuggaṇheyyāti na sayaṁ anuggaṇheyya
 uddesena paripucchāya ovādena anusāsaniyā. Na anuggaṇhāpeyyāti
 na aññaṁ āṇāpeyya. Dve vassāni neva anuggaṇhissāmi na
 anuggaṇhāpessāmīti dhuraṁ nikkhittamatte āpatti pācittiyassa.
      [394] Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
                        --------
                   Gabbhinīvaggassa navamasikkhāpadaṁ
      [395] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 vuṭṭhāpitaṁ pavattiniṁ dve vassāni nānubandhanti. Tā bālā
 honti abyattā na jānanti kappiyaṁ vā akappiyaṁ vā. Yā
 tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo vuṭṭhāpitaṁ pavattiniṁ dve vassāni
 nānubandhissantīti .pe. Saccaṁ kira bhikkhave bhikkhuniyo vuṭṭhāpitaṁ pavattiniṁ
 dve vassāni nānubandhantīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave bhikkhuniyo vuṭṭhāpitaṁ pavattiniṁ dve
 vassāni nānubandhissanti netaṁ bhikkhave appasannānaṁ vā pasādāya
-------------------------------------------------
[page 216]
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī vuṭṭhāpitaṁ pavattiniṁ dve vassāni nānubandheyya
 pācittiyanti.
      [396] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Vuṭṭhāpitanti upasampāditaṁ.
 Pavattinī nāma upajjhāyā 1- vuccati. Dve vassānīti dve
 saṁvaccharāni. Nānubandheyyāti na sayaṁ upaṭṭhaheyya 2-. Dve vassāni
 nānubandhissāmīti dhuraṁ nikkhittamatte āpatti pācittiyassa.
      [397] Anāpatti upajjhāyā bālā vā hoti alajjinī vā
 gilānāya āpadāsu ummattikāya ādikammikāyāti.
                         -------
                   Gabbhinīvaggassa dasamasikkhāpadaṁ
      [398] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī sahajīviniṁ vuṭṭhāpetvā neva vūpakāseti 3- na vūpakāsāpeti 4-.
 Sāmiko aggahesi. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 sahajīviniṁ vuṭṭhāpetvā neva vūpakāsessati na vūpakāsāpessati
 sāmiko aggahesi sacāyaṁ bhikkhunī pakkantā assa na ca

  *  *  *  *  *  *
  Footnote:1 Ma. Yu. upajjhā. 2 Ma. upaṭṭhāpeyya. 3 Ma. Yu. neva vūpakāsesi.
 4 Ma. Yu. na vūpakāsāpesi.
-------------------------------------------------
[page 217]
 Sāmiko gaṇheyyāti .pe. Saccaṁ kira bhikkhave thullanandā bhikkhunī
 sahajīviniṁ vuṭṭhāpetvā neva vūpakāseti 1- na vūpakāsāpeti 2- sāmiko
 aggahesīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave thullanandā bhikkhunī sahajīviniṁ vuṭṭhāpetvā neva
 vūpakāsessati na vūpakāsāpessati sāmiko aggahesi netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī sahajīviniṁ
 vuṭṭhāpetvā neva vūpakāseyya na vūpakāsāpeyya antamaso
 chappañcayojanānipi pācittiyanti.
      [399] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Sahajīvinī nāma saddhivihārinī
 vuccati. Vuṭṭhāpetvāti upasampādetvā. < PTS. Vin IV , 327 >Neva vūpakāseyyāti
 na sayaṁ vūpakāseyya. Na vūpakāsāpeyyāti na aññaṁ āṇāpeyya.
 Neva vūpakāsessāmi na vūpakāsāpessāmi antamaso chappañcayojanānipīti
 dhuraṁ nikkhittamatte āpatti pācittiyassa.
      [400] Anāpatti sati antarāye pariyesitvā dutiyikaṁ bhikkhuniṁ
 na labhati āpadāsu ummattikāya ādikammikāyāti.
                    Gabbhinīvaggo sattamo.
                        --------

  *  *  *  *  *  *
  Footnote:1 Ma. Yu. neva vūpakāsesi. 2 Ma. Yu. na vūpakāsāpesi.
-------------------------------------------------
[page 218]
                  Kumārībhūtavaggassa paṭhamasikkhāpadaṁ
      [401] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 ūnavīsativassaṁ kumārībhūtaṁ vuṭṭhāpenti. Tā akkhamā honti sītassa
 uṇhassa jighacchāya pipāsāya ḍaṁsamakasavātātapasiriṁsapasamphassānaṁ
 duruttānaṁ durāgatānaṁ vacanapathānaṁ uppannānaṁ sārīrikānaṁ vedanānaṁ
 dukkhānaṁ tibbānaṁ kharānaṁ kaṭukānaṁ asātānaṁ amanāpānaṁ pāṇaharānaṁ
 anadhivāsakajātikā honti. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
 ūnavīsativassaṁ kumārībhūtaṁ vuṭṭhāpessantīti .pe. Saccaṁ kira bhikkhave
 bhikkhuniyo ūnavīsativassaṁ kumārībhūtaṁ vuṭṭhāpentīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo ūnavīsativassaṁ
 kumārībhūtaṁ vuṭṭhāpessanti ūnavīsativassā hi 1- bhikkhave kumārībhūtā
 akkhamā hoti sītassa uṇhassa .pe. Pāṇaharānaṁ
 anadhivāsakajātikā hoti vīsativassā ca kho bhikkhave kumārībhūtā khamā
 hoti sītassa uṇhassa .pe. Pāṇaharānaṁ adhivāsakajātikā hoti
 netaṁ bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī

  *  *  *  *  *  *
  Footnote:1 Ma. Yu. hisaddo na hoti.
-------------------------------------------------
[page 219]
 Ūnavīsativassaṁ kumārībhūtaṁ vuṭṭhāpeyya pācittiyanti.
      [402] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Ūnavīsativassā nāma appattavīsativassā.
 Kumārībhūtā nāma sāmaṇerī vuccati. Vuṭṭhāpeyyāti
 upasampādeyya. Vuṭṭhāpessāmīti gaṇaṁ vā ācariniṁ vā pattaṁ
 vā cīvaraṁ vā pariyesati sīmaṁ vā sammannati āpatti dukkaṭassa
 ñattiyā dukkaṭaṁ dvīhi kammavācāhi dukkaṭā kammavācāpariyosāne
 upajjhāyāya āpatti pācittiyassa gaṇassa ca ācariniyā
 ca āpatti dukkaṭassa.
      [403] Ūnavīsativassāya ūnavīsativassasaññā vuṭṭhāpeti āpatti
 pācittiyassa. Ūnavīsativassāya vematikā vuṭṭhāpeti āpatti
 dukkaṭassa. Ūnavīsativassāya paripuṇṇasaññā vuṭṭhāpeti
 anāpatti. Paripuṇṇavīsativassāya ūnavīsativassasaññā āpatti
 dukkaṭassa. Paripuṇṇavīsativassāya vematikā āpatti
 dukkaṭassa. Paripuṇṇavīsativassāya paripuṇṇasaññā anāpatti.
      [404] Anāpatti ūnavīsativassaṁ paripuṇṇasaññā vuṭṭhāpeti
 paripuṇṇavīsativassaṁ paripuṇṇasaññā vuṭṭhāpeti ummattikāya
 ādikammikāyāti.
                         -------
-------------------------------------------------
[page 220]
                  Kumārībhūtavaggassa dutiyasikkhāpadaṁ
      [405] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu asikkhitasikkhaṁ
 vuṭṭhāpenti. < PTS. Vin IV , 328 >Tā bālā honti abyattā na jānanti
 kappiyaṁ vā akappiyaṁ vā. Yā tā bhikkhuniyo appicchā .pe.
 Tā ujjhāyanti khīyanti vipācenti kathaṁ hi nāma bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu asikkhitasikkhaṁ
 vuṭṭhāpessantīti .pe. Saccaṁ kira bhikkhave bhikkhuniyo paripuṇṇavīsativassaṁ
 kumārībhūtaṁ dve vassāni chasu dhammesu sikkhitasikkhaṁ
 vuṭṭhāpentīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave bhikkhuniyo paripuṇṇavīsativassaṁ kumārībhūtaṁ dve vassāni
 chasu dhammesu asikkhitasikkhaṁ vuṭṭhāpessanti netaṁ bhikkhave
 appasannānaṁ vā pasādāya .pe. Vigarahitvā dhammiṁ kathaṁ katvā bhikkhū
 āmantesi anujānāmi bhikkhave aṭṭhārasavassāya kumārībhūtāya dve
 vassāni chasu dhammesu sikkhāsammatiṁ dātuṁ. Evañca pana bhikkhave
 dātabbā. Tāya aṭṭhārasavassāya kumārībhūtāya saṅghaṁ upasaṅkamitvā
 ekaṁsaṁ uttarāsaṅgaṁ karitvā bhikkhunīnaṁ pāde vanditvā
 ukkuṭikaṁ nisīditvā añjaliṁ paggahetvā evamassa vacanīyo ahaṁ
-------------------------------------------------
[page 221]
 Ayye itthannāmā itthannāmāya ayyāya aṭṭhārasavassā kumārībhūtā
 saṅghaṁ dve vassāni chasu dhammesu sikkhāsammatiṁ yācāmīti.
 Dutiyampi yācitabbā tatiyampi yācitabbā. Byattāya bhikkhuniyā
 paṭibalāya saṅgho ñāpetabbo suṇātu me ayye saṅgho
 ayaṁ itthannāmā itthannāmāya ayyāya aṭṭhārasavassā kumārībhūtā
 saṅghaṁ dve vassāni chasu dhammesu sikkhāsammatiṁ yācati. Yadi saṅghassa
 pattakallaṁ saṅgho itthannāmāya aṭṭhārasavassāya kumārībhūtāya
 dve vassāni chasu dhammesu sikkhāsammatiṁ dadeyya. Esā ñatti.
 Suṇātu me ayye saṅgho ayaṁ itthannāmā itthannāmāya ayyāya
 aṭṭhārasavassā kumārībhūtā saṅghaṁ dve vassāni chasu dhammesu sikkhāsammatiṁ
 yācati. Saṅgho itthannāmāya aṭṭhārasavassāya kumārībhūtāya
 dve vassāni chasu dhammesu sikkhāsammatiṁ deti. Yassā
 ayyāya khamati itthannāmāya aṭṭhārasavassāya kumārībhūtāya dve
 vassāni chasu dhammesu sikkhāsammatiyā dānaṁ sā tuṇhassa yassā
 nakkhamati sā bhāseyya. Dinnā saṅghena itthannāmāya aṭṭhārasavassāya
 kumārībhūtāya dve vassāni chasu dhammesu sikkhāsammati.
 Khamati saṅghassa tasmā tuṇhī. Evametaṁ dhārayāmīti. Sā
 aṭṭhārasavassā kumārībhūtā evaṁ vadehīti vattabbā pāṇātipātā
 veramaṇiṁ dve vassāni avītikkamasamādānaṁ samādiyāmi adinnādānā
 veramaṇiṁ dve vassāni avītikkamasamādānaṁ samādiyāmi abrahmacariyā
-------------------------------------------------
[page 222]
 Veramaṇiṁ dve vassāni avītikkamasamādānaṁ samādiyāmi musāvādā
 veramaṇiṁ dve vassāni avītikkamasamādānaṁ samādiyāmi
 surāmerayamajjapamādaṭṭhānā veramaṇiṁ dve vassāni avītikkamasamādānaṁ
 samādiyāmi vikālabhojanā veramaṇiṁ dve vassāni avītikkamasamādānaṁ
 samādiyāmīti. Athakho bhagavā tā bhikkhuniyo anekapariyāyena
 vigarahitvā dubbharatāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī paripuṇṇavīsativassaṁ kumārībhūtaṁ
 dve vassāni chasu dhammesu asikkhitasikkhaṁ vuṭṭhāpeyya
 pācittiyanti.
      [406] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Paripuṇṇavīsativassā nāma
 pattavīsativassā. Kumārībhūtā nāma sāmaṇerī vuccati. Dve
 vassānīti dve saṁvaccharāni. Asikkhitasikkhā nāma sikkhā vā na
 dinnā hoti dinnā vā sikkhā kupitā. Vuṭṭhāpeyyāti upasampādeyya.
 Vuṭṭhāpessāmīti gaṇaṁ vā ācariniṁ vā pattaṁ vā cīvaraṁ
 vā pariyesati sīmaṁ vā sammannati āpatti dukkaṭassa ñattiyā
 dukkaṭaṁ dvīhi kammavācāhi dukkaṭā kammavācāpariyosāne
 upajjhāyāya āpatti pācittiyassa gaṇassa ca ācariniyā ca
 āpatti dukkaṭassa.
      [407] Dhammakamme dhammakammasaññā vuṭṭhāpeti āpatti
-------------------------------------------------
[page 223]
 Pācittiyassa. Dhammakamme vematikā vuṭṭhāpeti āpatti pācittiyassa.
 Dhammakamme adhammakammasaññā vuṭṭhāpeti āpatti pācittiyassa.
 Adhammakamme dhammakammasaññā āpatti dukkaṭassa. Adhammakamme
 vematikā āpatti dukkaṭassa. Adhammakamme adhammakammasaññā
 āpatti dukkaṭassa.
      [408] Anāpatti paripuṇṇavīsativassaṁ kumārībhūtaṁ dve
 vassāni chasu dhammesu sikkhitasikkhaṁ vuṭṭhāpeti ummattikāya
 ādikammikāyāti.
                         -------
                  Kumārībhūtavaggassa tatiyasikkhāpadaṁ
      [409] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpenti. Bhikkhuniyo evamāhaṁsu etha
 sikkhamānā imaṁ jānātha imaṁ detha imaṁ āharatha iminā
 attho imaṁ kappiyaṁ karothāti. Tā evamāhaṁsu na mayaṁ ayye
 sikkhamānā bhikkhuniyo mayanti. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma bhikkhuniyo
 paripuṇṇavīsativassaṁ kumārībhūtaṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpessantīti .pe. Saccaṁ kira bhikkhave
-------------------------------------------------
[page 224]
 Bhikkhuniyo paripuṇṇavīsativassaṁ kumārībhūtaṁ dve vassāni chasu dhammesu
 sikkhitasikkhaṁ saṅghena asammataṁ vuṭṭhāpentīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo paripuṇṇavīsativassaṁ
 kumārībhūtaṁ dve vassāni chasu dhammesu sikkhitasikkhaṁ
 saṅghena asammataṁ vuṭṭhāpessanti netaṁ bhikkhave appasannānaṁ vā
 pasādāya .pe. Vigarahitvā dhammiṁ kathaṁ katvā bhikkhū āmantesi
 anujānāmi bhikkhave paripuṇṇavīsativassāya kumārībhūtāya dve
 vassāni chasu dhammesu sikkhitasikkhāya vuṭṭhānasammatiṁ dātuṁ. Evañca
 pana bhikkhave dātabbā. Tāya paripuṇṇavīsativassāya kumārībhūtāya
 dve vassāni chasu dhammesu sikkhitasikkhāya saṅghaṁ upasaṅkamitvā
 ekaṁsaṁ uttarāsaṅgaṁ karitvā bhikkhunīnaṁ pāde vanditvā ukkuṭikaṁ
 nisīditvā añjaliṁ paggahetvā evamassa vacanīyo ahaṁ ayye
 itthannāmā itthannāmāya ayyāya paripuṇṇavīsativassā kumārībhūtā
 dve vassāni chasu dhammesu sikkhitasikkhā saṅghaṁ vuṭṭhānasammatiṁ
 yācāmīti. Dutiyampi yācitabbā tatiyampi yācitabbā. Byattāya
 bhikkhuniyā paṭibalāya saṅgho ñāpetabbo suṇātu me ayye
 saṅgho ayaṁ itthannāmā itthannāmāya ayyāya paripuṇṇavīsativassā
 kumārībhūtā dve vassāni chasu dhammesu sikkhitasikkhā saṅghaṁ
 vuṭṭhānasammatiṁ yācati. Yadi saṅghassa pattakallaṁ saṅgho
 itthannāmāya paripuṇṇavīsativassāya kumārībhūtāya dve vassāni chasu
-------------------------------------------------
[page 225]
 Dhammesu sikkhitasikkhāya vuṭṭhānasammatiṁ dadeyya. Esā ñatti.
 Suṇātu me ayye saṅgho ayaṁ itthannāmā itthannāmāya
 ayyāya paripuṇṇavīsativassā kumārībhūtā dve vassāni chasu dhammesu
 sikkhitasikkhā saṅghaṁ vuṭṭhānasammatiṁ yācati. Saṅgho itthannāmāya
 paripuṇṇavīsativassāya kumārībhūtāya dve vassāni chasu dhammesu
 sikkhitasikkhāya vuṭṭhānasammatiṁ deti. Yassā ayyāya khamati
 itthannāmāya paripuṇṇavīsativassāya kumārībhūtāya dve vassāni chasu
 dhammesu sikkhitasikkhāya vuṭṭhānasammatiyā dānaṁ sā tuṇhassa
 yassā nakkhamati sā bhāseyya. Dinnā saṅghena itthannāmāya
 paripuṇṇavīsativassāya kumārībhūtāya dve vassāni chasu dhammesu
 sikkhitasikkhāya vuṭṭhānasammati. Khamati saṅghassa tasmā tuṇhī.
 Evametaṁ dhārayāmīti. Athakho bhagavā tā bhikkhuniyo anekapariyāyena
 vigarahitvā dubbharatāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī paripuṇṇavīsativassaṁ
 kumārībhūtaṁ dve vassāni chasu dhammesu sikkhitasikkhaṁ saṅghena
 asammataṁ vuṭṭhāpeyya pācittiyanti.
      [410] < PTS. Vin IV , 329 >Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Paripuṇṇavīsativassā nāma
 pattavīsativassā. Kumārībhūtā nāma sāmaṇerī vuccati. Dve
 vassānīti dve saṁvaccharāni. Sikkhitasikkhā nāma chasu dhammesu
-------------------------------------------------
[page 226]
 Sikkhitasikkhā. Asammatā nāma ñattidutiyena kammena vuṭṭhānasammati
 na dinnā hoti. Vuṭṭhāpeyyāti upasampādeyya. Vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ
 vā sammannati āpatti dukkaṭassa. Ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [411] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti
 pācittiyassa. Dhammakamme adhammakammasaññā vuṭṭhāpeti āpatti
 pācittiyassa. Adhammakamme dhammakammasaññā āpatti dukkaṭassa.
 Adhammakamme vematikā āpatti dukkaṭassa. Adhammakamme
 adhammakammasaññā āpatti dukkaṭassa.
      [412] Anāpatti paripuṇṇarīsativassaṁ kumārībhūtaṁ dve vassāni
 chasu dhammesu sikkhitasikkhaṁ saṅghena sammataṁ vuṭṭhāpeti ummattikāya
 ādikammikāyāti.
                        --------
                 Kumārībhūtavaggassa catutthasikkhāpadaṁ
      [413] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 ūnadvādasavassā vuṭṭhāpenti. Tā bālā honti abyattā na
-------------------------------------------------
[page 227]
 Jānanti kappiyaṁ vā akappiyaṁ vā. Saddhivihāriniyopi bālā honti
 abyattā na jānanti kappiyaṁ vā akappiyaṁ vā. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 bhikkhuniyo ūnadvādasavassā vuṭṭhāpessantīti .pe. Saccaṁ kira bhikkhave
 bhikkhuniyo ūnadvādasavassā vuṭṭhāpentīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo ūnadvādasavassā
 vuṭṭhāpessanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī ūnadvādasavassā vuṭṭhāpeyya pācittiyanti.
      [414] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Ūnadvādasavassā nāma
 appattadvādasavassā. Vuṭṭhāpeyyāti upasampādeyya.
 Vuṭṭhāpessāmīti gaṇaṁ vā ācariniṁ vā pattaṁ vā cīvaraṁ vā pariyesati
 sīmaṁ vā sammannati āpatti dukkaṭassa. Ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [415] Anāpatti paripuṇṇadvādasavassā vuṭṭhāpeti ummattikāya
 ādikammikāyāti.
                        --------
-------------------------------------------------
[page 228]
                 Kumārībhūtavaggassa pañcamasikkhāpadaṁ
      [416] < PTS. Vin IV , 330 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 paripuṇṇadvādasavassā saṅghena asammatā vuṭṭhāpenti. Tā bālā
 honti abyattā na jānanti kappiyaṁ vā akappiyaṁ vā.
 Saddhivihāriniyopi bālā honti abyattā na jānanti kappiyaṁ vā
 akappiyaṁ vā. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma bhikkhuniyo paripuṇṇadvādasavassā
 saṅghena asammatā vuṭṭhāpessantīti .pe. Saccaṁ kira bhikkhave
 bhikkhuniyo paripuṇṇadvādasavassā saṅghena asammatā vuṭṭhāpentīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 bhikkhuniyo paripuṇṇadvādasavassā saṅghena asammatā vuṭṭhāpessanti
 netaṁ bhikkhave appasannānaṁ vā pasādāya .pe. Vigarahitvā dhammiṁ
 kathaṁ katvā bhikkhū āmantesi anujānāmi bhikkhave paripuṇṇadvādasavassāya
 bhikkhuniyā vuṭṭhāpanasammatiṁ dātuṁ. Evañca pana bhikkhave
 dātabbā. Tāya paripuṇṇadvādasavassāya bhikkhuniyā saṅghaṁ
 upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhunīnaṁ pāde
 vanditvā ukkuṭikaṁ nisīditvā añjaliṁ paggahetvā evamassa vacanīyo
 ahaṁ ayye itthannāmā paripuṇṇadvādasavassā bhikkhunī saṅghaṁ
-------------------------------------------------
[page 229]
 Vuṭṭhāpanasammatiṁ yācāmīti. Dutiyampi yācitabbā tatiyampi yācitabbā.
 Sā bhikkhunī saṅghena paricchinditabbā byattāyaṁ bhikkhunī lajjinīti.
 Sace bālā ca hoti alajjinī ca na dātabbā sace bālā hoti
 lajjinī na dātabbā sace byattā hoti alajjinī na dātabbā
 sace byattā ca hoti lajjinī ca dātabbā. Evañca pana bhikkhave
 dātabbā. Byattāya bhikkhuniyā paṭibalāya saṅgho ñāpetabbo
 suṇātu me ayye saṅgho ayaṁ itthannāmā paripuṇṇadvādasavassā
 bhikkhunī saṅghaṁ vuṭṭhāpanasammatiṁ yācati. Yadi saṅghassa pattakallaṁ
 saṅgho itthannāmāya paripuṇṇadvādasavassāya bhikkhuniyā vuṭṭhāpanasammatiṁ
 dadeyya. Esā ñatti. Suṇātu me ayye saṅgho ayaṁ
 itthannāmā paripuṇṇadvādasavassā bhikkhunī saṅghaṁ vuṭṭhāpanasammatiṁ
 yācati. Saṅgho itthannāmāya paripuṇṇadvādasavassāya bhikkhuniyā
 vuṭṭhāpanasammatiṁ deti. Yassā ayyāya khamati itthannāmāya
 paripuṇṇadvādasavassāya bhikkhuniyā vuṭṭhāpanasammatiyā dānaṁ sā
 tuṇhassa yassā nakkhamati sā bhāseyya. Dinnā saṅghena
 itthannāmāya paripuṇṇadvādasavassāya bhikkhuniyā vuṭṭhāpanasammati.
 Khamati saṅghassa tasmā tuṇhī. Evametaṁ dhārayāmīti. Athakho
 bhagavā tā bhikkhuniyo anekapariyāyena vigarahitvā dubbharatāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu yā pana
 bhikkhunī paripuṇṇadvādasavassā saṅghena asammatā vuṭṭhāpeyya
-------------------------------------------------
[page 230]
 Pācittiyanti.
      [417] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Paripuṇṇadvādasavassā nāma
 pattadvādasavassā. Asammatā nāma ñattidutiyena kammena
 vuṭṭhāpanasammati na dinnā hoti. < PTS. Vin IV , 331 >Vuṭṭhāpeyyāti upasampādeyya.
 Vuṭṭhāpessāmīti gaṇaṁ vā ācariniṁ vā pattaṁ vā cīvaraṁ vā pariyesati
 sīmaṁ vā sammannati āpatti dukkaṭassa. Ñattiyā dukkaṭaṁ
 dvīhi kammavācāhi dukkaṭā kammavācāpariyosāne upajjhāyāya
 āpatti pācittiyassa gaṇassa ca ācariniyā ca āpatti dukkaṭassa.
      [418] Dhammakamme dhammakammasaññā vuṭṭhāpeti āpatti
 pācittiyassa. Dhammakamme vematikā vuṭṭhāpeti āpatti
 pācittiyassa. Dhammakamme adhammakammasaññā vuṭṭhāpeti āpatti
 pācittiyassa. Adhammakamme dhammakammasaññā āpatti dukkaṭassa.
 Adhammakamme vematikā āpatti dukkaṭassa. Adhammakamme
 adhammakammasaññā āpatti dukkaṭassa.
      [419] Anāpatti paripuṇṇadvādasavassā saṅghena sammatā
 vuṭṭhāpeti ummattikāya ādikammikāyāti.
                        ---------
                  Kumāribhūtavaggassa chaṭṭhasikkhāpadaṁ
      [420] Tena samayena buddho bhagavā sāvatthiyaṁ viharati jetavane
-------------------------------------------------
[page 231]
 Anāthapiṇḍikassa ārāme. Tena kho pana samayena caṇḍakālī
 bhikkhunī bhikkhunīsaṅghaṁ upasaṅkamitvā vuṭṭhāpanasammatiṁ yācati. Athakho
 bhikkhunīsaṅgho caṇḍakāliṁ bhikkhuniṁ paricchinditvā alantāva te
 ayye vuṭṭhāpitenāti vuṭṭhāpanasammatiṁ na adāsi. Caṇḍakālī
 bhikkhunī sādhūti paṭissuṇi. Tena kho pana samayena bhikkhunīsaṅgho
 aññāsaṁ bhikkhunīnaṁ vuṭṭhāpanasammatiṁ deti. Caṇḍakālī bhikkhunī
 ujjhāyati khīyati vipāceti ahameva nūna bālā ahameva 1- alajjinī
 yaṁ saṅgho aññāsaṁ bhikkhunīnaṁ vuṭṭhāpanasammatiṁ deti mayhameva
 na detīti. Yā tā bhikkhuniyo appicchā .pe. Tā ujjhāyanti
 khīyanti vipācenti kathaṁ hi nāma ayyā caṇḍakālī alantāva
 te ayye vuṭṭhāpitenāti vuccamānā sādhūti paṭissuṇitvā pacchā
 khīyanadhammaṁ 2- āpajjissatīti .pe. Saccaṁ kira bhikkhave caṇḍakālī
 bhikkhunī alantāva te ayye vuṭṭhāpitenāti vuccamānā sādhūti
 paṭissuṇitvā pacchā khīyanadhammaṁ āpajjatīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave caṇḍakālī bhikkhunī alantāva
 te ayye vuṭṭhāpitenāti vuccamānā sādhūti paṭissuṇitvā pacchā
 khīyanadhammaṁ āpajjissati netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī alantāva te ayye vuṭṭhāpitenāti vuccamānā

  *  *  *  *  *  *
  Footnote:1 Yu. nūna. 2 Ma. Yu. khīyadhammaṁ. evaṁ sabbattha ñātabbaṁ.
-------------------------------------------------
[page 232]
 Sādhūti paṭissuṇitvā pacchā khīyanadhammaṁ āpajjeyya pācittiyanti.
      [421] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Alantāva te ayye
 vuṭṭhāpitenāti alantāva te ayye upasampāditena. Sādhūti
 paṭissuṇitvā pacchā khīyanadhammaṁ āpajjati āpatti pācittiyassa.
      [422] Anāpatti pakatiyā chandā dosā mohā bhayā karontaṁ
 khīyati ummattikāya ādikammikāyāti.
                        ---------
                 Kumārībhūtavaggassa sattamasikkhāpadaṁ
      [423] < PTS. Vin IV , 332 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 sikkhamānā thullanandaṁ bhikkhuniṁ upasaṅkamitvā upasampadaṁ yāci.
 Thullanandā bhikkhunī taṁ sikkhamānaṁ sace me tvaṁ ayye cīvaraṁ dassasi
 evāhantaṁ vuṭṭhāpessāmīti vatvā neva vuṭṭhāpeti na vuṭṭhāpanāya
 ussukkaṁ karoti. Athakho sā sikkhamānā bhikkhunīnaṁ etamatthaṁ ārocesi.
 Yā tā bhikkhuniyo appicchā .pe. Tā ujjhāyanti khīyanti
 vipācenti kathaṁ hi nāma ayyā thullanandā sikkhamānaṁ sace
 me tvaṁ ayye cīvaraṁ dassasi evāhantaṁ vuṭṭhāpessāmīti vatvā
 neva vuṭṭhāpessati na vuṭṭhāpanāya ussukkaṁ karissatīti .pe.
 Saccaṁ kira bhikkhave thullanandā bhikkhunī sikkhamānaṁ sace me tvaṁ
-------------------------------------------------
[page 233]
 Ayye cīvaraṁ dassasi evāhantaṁ vuṭṭhāpessāmīti vatvā neva
 vuṭṭhāpeti na vuṭṭhāpanāya ussukkaṁ karotīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 sikkhamānaṁ sace me tvaṁ ayye cīvaraṁ dassasi evāhantaṁ
 vuṭṭhāpessāmīti vatvā neva vuṭṭhāpessati na vuṭṭhāpanāya ussukkaṁ
 karissati netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 sikkhamānaṁ sace me tvaṁ ayye cīvaraṁ dassasi evāhantaṁ
 vuṭṭhāpessāmīti vatvā sā pacchā anantarāyikinī neva vuṭṭhāpeyya
 na vuṭṭhāpanāya ussukkaṁ kareyya pācittiyanti.
      [424] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Sikkhamānā nāma dve vassāni
 chasu dhammesu sikkhitasikkhā. Sace me tvaṁ ayye cīvaraṁ dassasi
 evāhantaṁ vuṭṭhāpessāmīti evāhantaṁ upasampādessāmi. Sā
 pacchā anantarāyikinīti asati antarāye. Neva vuṭṭhāpeyyāti na
 sayaṁ vuṭṭhāpeyya. Na vuṭṭhāpanāya ussukkaṁ kareyyāti na aññaṁ
 āṇāpeyya. Neva vuṭṭhāpessāmi na vuṭṭhāpanāya ussukkaṁ
 karissāmīti dhuraṁ nikkhittamatte āpatti pācittiyassa.
      [425] Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
-------------------------------------------------
[page 234]
                 Kumārībhūtavaggassa aṭṭhamasikkhāpadaṁ
      [426] < PTS. Vin IV , 333 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 sikkhamānā thullanandaṁ bhikkhuniṁ upasaṅkamitvā upasampadaṁ yāci.
 Thullanandā bhikkhunī taṁ sikkhamānaṁ [1]- sace maṁ 2- tvaṁ ayye dve vassāni
 anubandhissasi evāhantaṁ vuṭṭhāpessāmīti vatvā neva vuṭṭhāpeti
 na vuṭṭhāpanāya ussukkaṁ karoti. Athakho sā sikkhamānā bhikkhunīnaṁ
 etamatthaṁ ārocesi. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 sikkhamānaṁ sace maṁ tvaṁ ayye dve vassāni anubandhissasi
 evāhantaṁ vuṭṭhāpessāmīti vatvā neva vuṭṭhāpessati na vuṭṭhāpanāya
 ussukkaṁ karissatīti .pe. Saccaṁ kira bhikkhave thullanandā bhikkhunī
 sikkhamānaṁ sace maṁ tvaṁ ayye dve vassāni anubandhissasi evāhantaṁ
 vuṭṭhāpessāmīti vatvā neva vuṭṭhāpeti na vuṭṭhāpanāya ussukkaṁ
 karotīti. Saccaṁ bhagavāti. Vigarahi buddho bhagavā kathaṁ hi nāma
 bhikkhave thullanandā bhikkhunī sikkhamānaṁ sace maṁ tvaṁ ayye dve
 vassāni anubandhissasi evāhantaṁ vuṭṭhāpessāmīti vatvā neva
 vuṭṭhāpessati na vuṭṭhāpanāya ussukkaṁ karissati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo

  *  *  *  *  *  *
  Footnote:1 Ma. Yu. etadavoca. 2 Ma. meti pāṭho hoti. sabbattha evameva ñātabbaṁ.
-------------------------------------------------
[page 235]
 Imaṁ sikkhāpadaṁ uddisantu yā pana bhikkhunī sikkhamānaṁ sace maṁ
 tvaṁ ayye dve vassāni anubandhissasi evāhantaṁ vuṭṭhāpessāmīti
 vatvā sā pacchā anantarāyikinī neva vuṭṭhāpeyya na vuṭṭhāpanāya
 ussukkaṁ kareyya pācittiyanti.
      [427] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Sikkhamānā nāma dve vassāni
 chasu dhammesu sikkhitasikkhā. Sace maṁ tvaṁ ayye dve vassāni
 anubandhissasīti dve saṁvaccharāni upaṭṭhahissasi. Evāhantaṁ
 vuṭṭhāpessāmīti evāhantaṁ upasampādessāmi. Sā pacchā
 anantarāyikinīti asati antarāye. Neva vuṭṭhāpeyyāti na sayaṁ
 vuṭṭhāpeyya. Na vuṭṭhāpanāya ussukkaṁ kareyyāti na aññaṁ
 āṇāpeyya. Neva vuṭṭhāpessāmi na vuṭṭhāpanāya ussukkaṁ karissāmīti
 dhuraṁ nikkhittamatte āpatti pācittiyassa.
      [428] Anāpatti sati antarāye pariyesitvā na labhati
 gilānāya āpadāsu ummattikāya ādikammikāyāti.
                        --------
                  Kumārībhūtavaggassa navamasikkhāpadaṁ
      [429] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ 1- caṇḍakāliṁ

  *  *  *  *  *  *
  Footnote:1 Ma. Yu. sokāvāsaṁ. evaṁ sabbattha ñātabbaṁ.
-------------------------------------------------
[page 236]
 Sikkhamānaṁ vuṭṭhāpeti. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ 1- caṇḍakāliṁ sikkhamānaṁ
 vuṭṭhāpessatīti .pe. Saccaṁ kira bhikkhave thullanandā bhikkhunī
 purisasaṁsaṭṭhaṁ kumārakasaṁsaṭṭhaṁ caṇḍiṁ sokāvassaṁ caṇḍakāliṁ sikkhamānaṁ
 vuṭṭhāpetīti 2-. Saccaṁ bhagavāti. Vigarahi buddho bhagavā kathaṁ hi
 nāma bhikkhave thullanandā bhikkhunī purisasaṁsaṭṭhaṁ < PTS. Vin IV , 334 >kumārakasaṁsaṭṭhaṁ caṇḍiṁ
 sokāvassaṁ caṇḍakāliṁ sikkhamānaṁ vuṭṭhāpessati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī purisasaṁsaṭṭhaṁ kumārakasaṁsaṭṭhaṁ
 caṇḍiṁ sokāvassaṁ sikkhamānaṁ vuṭṭhāpeyya pācittiyanti.
      [430] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Puriso nāma pattavīsativasso.
 Kumārako nāma appattavīsativasso. Saṁsaṭṭhā nāma ananulomikena
 kāyikavācasikena saṁsaṭṭhā. Caṇḍī nāma kodhanā vuccati. Sokāvassaṁ
 nāma paresaṁ dukkhaṁ uppādeti sokaṁ āvisati. Sikkhamānā nāma
 dve vassāni chasu dhammesu sikkhitasikkhā. Vuṭṭhāpeyyāti
 upasampādeyya. Vuṭṭhāpessāmīti gaṇaṁ vā ācariniṁ vā pattaṁ vā

  *  *  *  *  *  *
  Footnote:1 Ma. Yu. sokāvāsaṁ. 2 Ma. Yu. vuṭṭhāpesīti.
-------------------------------------------------
[page 237]
 Cīvaraṁ vā pariyesati sīmaṁ vā sammannati āpatti dukkaṭassa.
 Ñattiyā dukkaṭaṁ dvīhi kammavācāhi dukkaṭā kammavācāpariyosāne
 upajjhāyāya āpatti pācittiyassa gaṇassa ca ācariniyā ca
 āpatti dukkaṭassa.
      [431] Anāpatti ajānantī vuṭṭhāpeti ummattikāya
 ādikammikāyāti.
                         -------
                  Kumārībhūtavaggassa dasamasikkhāpadaṁ
      [432] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena thullanandā
 bhikkhunī mātāpitūhipi sāmikenapi ananuññātaṁ sikkhamānaṁ vuṭṭhāpeti.
 Mātāpitaropi sāmikopi ujjhāyanti khīyanti vipācenti kathaṁ hi nāma
 ayyā thullanandā amhehi ananuññātaṁ sikkhamānaṁ vuṭṭhāpessatīti.
 Assosuṁ kho bhikkhuniyo mātāpitūnaṁpi sāmikassapi ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma ayyā thullanandā
 mātāpitūhipi sāmikenapi ananuññātaṁ sikkhamānaṁ vuṭṭhāpessatīti
 .pe. Saccaṁ kira bhikkhave thullanandā bhikkhunī mātāpitūhipi
 sāmikenapi ananuññātaṁ sikkhamānaṁ vuṭṭhāpetīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
-------------------------------------------------
[page 238]
 Mātāpitūhipi sāmikenapi ananuññātaṁ sikkhamānaṁ vuṭṭhāpessatīti netaṁ
 bhikkhave appasannānaṁ vā pasādāya .pe. Evañca pana bhikkhave
 bhikkhuniyo imaṁ sikkhāpadaṁ uddisantu < PTS. Vin IV , 335 >yā pana bhikkhunī mātāpitūhi
 vā sāmikena vā ananuññātaṁ sikkhamānaṁ vuṭṭhāpeyya pācittiyanti.
      [433] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Mātāpitaro nāma janakā
 vuccanti. Sāmiko nāma yena pariggahitā hoti. Ananuññātāti
 anāpucchā. Sikkhamānā nāma dve vassāni chasu dhammesu
 sikkhitasikkhā. Vuṭṭhāpeyyāti upasampādeyya. Vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ vā
 sammannati āpatti dukkaṭassa. Ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [434] Anāpatti ajānantī vuṭṭhāpeti apaloketvā
 vuṭṭhāpeti ummattikāya ādikammikāyāti.
                        --------
                Kumārībhūtavaggassa ekādasamasikkhāpadaṁ
      [435] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena thullanandā bhikkhunī
-------------------------------------------------
[page 239]
 Sikkhamānaṁ vuṭṭhāpessāmīti there bhikkhū sannipātetvā pahūtaṁ khādanīyaṁ
 bhojanīyaṁ passitvā na tāvāhaṁ ayyā sikkhamānaṁ vuṭṭhāpessāmīti
 there bhikkhū uyyojetvā devadattaṁ kokālikaṁ kaṭamorakatissakaṁ khaṇḍadeviyā
 puttaṁ samuddadattaṁ sannipātetvā sikkhamānaṁ vuṭṭhāpeti 1-.
 Yā tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma ayyā thullanandā pārivāsikacchandadānena sikkhamānaṁ
 vuṭṭhāpessatīti .pe. Saccaṁ kira bhikkhave thullanandā bhikkhunī
 pārivāsikacchandadānena sikkhamānaṁ vuṭṭhāpetīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave thullanandā bhikkhunī
 pārivāsikacchandadānena sikkhamānaṁ vuṭṭhāpessati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī pārivāsikacchandadānena
 sikkhamānaṁ vuṭṭhāpeyya pācittiyanti.
      [436] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. < PTS. Vin IV , 336 >Pārivāsikacchandadānenāti
 vuṭṭhitāya parisāya. Sikkhamānā nāma dve vassāni chasu dhammesu
 sikkhitasikkhā. Vuṭṭhāpeyyāti upasampādeyya. Vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ vā
 sammannati āpatti dukkaṭassa. Ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti

  *  *  *  *  *  *
  Footnote:1 Ma. Yu. vuṭṭhāpesi. sabbattha evameva dissati.
-------------------------------------------------
[page 240]
 Pācittiyassa gaṇassa ca ācariniyā ca āpatti dukkaṭassa.
      [437] Anāpatti avuṭṭhitāya parisāya vuṭṭhāpeti ummattikāya
 ādikammikāyāti.
                        --------
                Kumārībhūtavaggassa dvādasamasikkhāpadaṁ
      [438] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 anuvassaṁ vuṭṭhāpenti. Upassayo na sammati. Manussā
 ujjhāyanti khīyanti vipācenti kathaṁ hi nāma bhikkhuniyo anuvassaṁ
 vuṭṭhāpessanti upassayo na sammatīti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Yā tā
 bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma bhikkhuniyo anuvassaṁ vuṭṭhāpessantīti .pe. Saccaṁ kira
 bhikkhave bhikkhuniyo anuvassaṁ vuṭṭhāpentīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave bhikkhuniyo anuvassaṁ vuṭṭhāpessanti
 netaṁ bhikkhave appasannānaṁ vā pasādāya .pe. Evañca
 pana bhikkhave bhikkhuniyo imaṁ sikkhāpadaṁ uddisantu yā pana bhikkhunī
 anuvassaṁ vuṭṭhāpeyya pācittiyanti.
      [439] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Anuvassanti anusaṁvaccharaṁ.
-------------------------------------------------
[page 241]
 Vuṭṭhāpeyyāti upasampādeyya. Vuṭṭhāpessāmīti gaṇaṁ vā ācariniṁ
 vā pattaṁ vā cīvaraṁ vā pariyesati sīmaṁ vā sammannati āpatti
 dukkaṭassa. Ñattiyā dukkaṭaṁ dvīhi kammavācāhi dukkaṭā
 kammavācāpariyosāne upajjhāyāya āpatti pācittiyassa gaṇassa
 ca ācariniyā ca āpatti dukkaṭassa.
      [440] Anāpatti ekantarikaṁ vuṭṭhāpeti ummattikāya
 ādikammikāyāti.
                         -------
                 Kumārībhūtavaggassa terasamasikkhāpadaṁ
      [441] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 ekaṁ vassaṁ 1- dve vuṭṭhāpenti. Upassayo tatheva na sammati.
 Manussā tatheva ujjhāyanti khīyanti < PTS. Vin IV , 337 >vipācenti kathaṁ hi nāma
 bhikkhuniyo ekaṁ vassaṁ dve vuṭṭhāpessanti upassayo tatheva na
 sammatīti. Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhuniyo ekaṁ
 vassaṁ dve vuṭṭhāpessantīti .pe. Saccaṁ kira bhikkhave bhikkhuniyo ekaṁ
 vassaṁ dve vuṭṭhāpentīti. Saccaṁ bhagavāti. Vigarahi buddho bhagavā

  *  *  *  *  *  *
  Footnote:1 Yu. ekavassaṁ. evaṁ sabbattha ñātabbaṁ.
-------------------------------------------------
[page 242]
 Kathaṁ hi nāma bhikkhave bhikkhuniyo ekaṁ vassaṁ dve vuṭṭhāpessanti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 ekaṁ vassaṁ dve vuṭṭhāpeyya pācittiyanti.
      [442] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Ekaṁ vassanti ekaṁ saṁvaccharaṁ 1-.
 Dve vuṭṭhāpeyyāti dve upasampādeyya. Dve vuṭṭhāpessāmīti
 gaṇaṁ vā ācariniṁ vā pattaṁ vā cīvaraṁ vā pariyesati sīmaṁ vā
 sammannati āpatti dukkaṭassa. Ñattiyā dukkaṭaṁ dvīhi
 kammavācāhi dukkaṭā kammavācāpariyosāne upajjhāyāya āpatti
 pācittiyassa gaṇassa ca ācariniyā ca āpatti dukkaṭassa.
      [443] Anāpatti ekantarikaṁ ekaṁ 2- vuṭṭhāpeti ummattikāya
 ādikammikāyāti.
                   Kumārībhūtavaggo aṭṭhamo.
                         ------
                 Chattupāhanavaggassa paṭhamasikkhāpadaṁ
      [444] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo chattupāhanaṁ dhārenti. Manussā ujjhāyanti khīyanti vipācenti

  *  *  *  *  *  *
  Footnote:1 Yu. ekasaṁvaccharaṁ. 2 Ma. Yu. ayaṁ pāṭho na hoti.
-------------------------------------------------
[page 243]
 Kathaṁ hi nāma bhikkhuniyo chattupāhanaṁ dhāressanti seyyathāpi
 gihiniyo kāmabhoginiyoti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 chabbaggiyā bhikkhuniyo chattupāhanaṁ dhāressantīti .pe. Saccaṁ kira
 bhikkhave chabbaggiyā bhikkhuniyo chattupāhanaṁ dhārentīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave chabbaggiyā bhikkhuniyo
 chattupāhanaṁ dhāressanti netaṁ bhikkhave appasannānaṁ vā
 pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī chattupāhanaṁ dhāreyya pācittiyanti.
 Evañcidaṁ bhagavatā bhikkhunīnaṁ sikkhāpadaṁ paññattaṁ hoti.
      [445] Tena kho pana samayena aññatarā bhikkhunī gilānā
 hoti < PTS. Vin IV , 338 >tassā vinā chattupāhanaṁ na phāsu hoti. Bhagavato
 etamatthaṁ ārocesuṁ .pe. Anujānāmi bhikkhave gilānāya bhikkhuniyā
 chattupāhanaṁ. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī agilānā chattupāhanaṁ dhāreyya
 pācittiyanti.
      [446] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Agilānā nāma yassā
 vinā chattupāhanaṁ phāsu hoti. Gilānā nāma yassā vinā
-------------------------------------------------
[page 244]
 Chattupāhanaṁ na phāsu hoti. Chattaṁ nāma tīṇi chattāni setacchattaṁ
 kilañjacchattaṁ paṇṇacchattaṁ maṇḍalabandhaṁ [1]-. Dhāreyyāti sakiṁpi
 dhāreti āpatti pācittiyassa.
      [447] Agilānā agilānasaññā chattupāhanaṁ dhāreti āpatti
 pācittiyassa. Agilānā vematikā chattupāhanaṁ dhāreti āpatti
 pācittiyassa. Agilānā gilānasaññā chattupāhanaṁ dhāreti āpatti
 pācittiyassa. Chattaṁ dhāreti na upāhanaṁ āpatti dukkaṭassa.
 Upāhanaṁ dhāreti na chattaṁ āpatti dukkaṭassa. Gilānā
 agilānasaññā āpatti dukkaṭassa. Gilānā vematikā
 āpatti dukkaṭassa. Gilānā gilānasaññā anāpatti.
      [448] Anāpatti gilānāya ārāme ārāmupacāre dhāreti
 āpadāsu ummattikāya ādikammikāyāti.
                         ------
                 Chattupāhanavaggassa dutiyasikkhāpadaṁ
      [449] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo yānena yāyanti. Manussā ujjhāyanti khīyanti
 vipācenti kathaṁ hi nāma bhikkhuniyo yānena yāyissanti seyyathāpi
 gihiniyo kāmabhoginiyoti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo

  *  *  *  *  *  *
  Footnote:1 Ma. Yu. salākabandhaṁ.
-------------------------------------------------
[page 245]
 Appicchā .pe. Tā ujjhāyanti khīyanti vipācenti kathaṁ hi nāma
 chabbaggiyā bhikkhuniyo yānena yāyissantīti .pe. Saccaṁ kira bhikkhave
 chabbaggiyā bhikkhuniyo yānena yāyantīti. Saccaṁ bhagavāti. Vigarahi
 buddho bhagavā kathaṁ hi nāma bhikkhave chabbaggiyā bhikkhuniyo
 yānena yāyissanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī yānena yāyeyya pācittiyanti. Evañcidaṁ
 bhagavatā bhikkhunīnaṁ sikkhāpadaṁ paññattaṁ hoti.
      [450] Tena kho pana samayena aññatarā bhikkhunī gilānā
 hoti na sakkoti padasā gantuṁ. Bhagavato etamatthaṁ ārocesuṁ .pe.
 Anujānāmi bhikkhave gilānāya bhikkhuniyā yānaṁ. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 agilānā yānena yāyeyya pācittiyanti.
      [451] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Agilānā nāma sakkoti
 padasā gantuṁ. Gilānā nāma na sakkoti padasā gantuṁ. Yānaṁ
 nāma vayhaṁ ratho sakaṭaṁ sandamānikā sivikā pāṭaṅkī. Yāyeyyāti
 sakiṁpi yāyati āpatti pācittiyassa.
      [452] Agilānā agilānasaññā yānena yāyati āpatti
 pācittiyassa. Agilānā vematikā yānena yāyati āpatti
-------------------------------------------------
[page 246]
 Pācittiyassa. Agilānā gilānasaññā yānena yāyati āpatti
 pācittiyassa. Gilānā agilānasaññā āpatti dukkaṭassa.
 Gilānā vematikā āpatti dukkaṭassa. Gilānā gilānasaññā
 anāpatti.
      [453] Anāpatti gilānāya āpadāsu ummattikāya
 ādikammikāyāti.
                         ------
                 Chattupāhanavaggassa tatiyasikkhāpadaṁ
      [454] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena aññatarā
 bhikkhunī aññatarissā itthiyā kulupikā hoti. Athakho sā itthī
 taṁ bhikkhuniṁ etadavoca handayye imaṁ saṅghāṇiṁ amukāya nāma
 itthiyā dehīti. Athakho sā bhikkhunī sacāhaṁ pattena ādāya
 gacchāmi vissaro me bhavissatīti paṭimuñcitvā agamāsi. Tassā
 rathiyāya suttake chinne vippakiriyiṁsu. Manussā ujjhāyanti khīyanti
 vipācenti kathaṁ hi nāma bhikkhuniyo saṅghāṇiṁ dhāressanti
 seyyathāpi gihiniyo kāmabhoginiyoti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā < PTS. Vin IV , 340 >.pe. Tā ujjhāyanti khīyanti vipācenti kathaṁ hi
 nāma bhikkhunī saṅghāṇiṁ dhāressatīti .pe. Saccaṁ kira bhikkhave
-------------------------------------------------
[page 247]
 Bhikkhunī saṅghāṇiṁ dhāretīti 1-. Saccaṁ bhagavāti. Vigarahi buddho bhagavā
 kathaṁ hi nāma bhikkhave bhikkhunī saṅghāṇiṁ dhāressati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī saṅghāṇiṁ dhāreyya
 pācittiyanti.
      [455] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Saṅghāṇi nāma yā kāci
 kaṭupagā. Dhāreyyāti sakiṁpi dhāreti āpatti pācittiyassa.
      [456] Anāpatti ābādhappaccayā kaṭisuttakaṁ dhāreti
 ummattikāya ādikammikāyāti.
                         -------
                 Chattupāhanavaggassa catutthasikkhāpadaṁ
      [457] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo itthālaṅkāraṁ dhārenti. Manussā ujjhāyanti khīyanti
 vipācenti kathaṁ hi nāma bhikkhuniyo itthālaṅkāraṁ dhāressanti
 seyyathāpi gihiniyo kāmabhoginiyoti. Assosuṁ kho bhikkhuniyo tesaṁ
 manussānaṁ ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ

  *  *  *  *  *  *
  Footnote:1 Ma. Yu. dhāresīti.
-------------------------------------------------
[page 248]
 Hi nāma chabbaggiyā bhikkhuniyo itthālaṅkāraṁ dhāressantīti .pe.
 Saccaṁ kira bhikkhave chabbaggiyā bhikkhuniyo itthālaṅkāraṁ dhārentīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo itthālaṅkāraṁ dhāressanti 1- netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī itthālaṅkāraṁ dhāreyya
 pācittiyanti.
      [458] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Itthālaṅkāro nāma sīsupago
 gīvupago hatthupago pādupago kaṭupago. Dhāreyyāti sakiṁpi dhāreti
 āpatti pācittiyassa.
      [459] Anāpatti ābādhappaccayā ummattikāya
 ādikammikāyāti.
                         -------
                 Chattupāhanavaggassa pañcamasikkhāpadaṁ
      [460] < PTS. Vin IV , 341 >Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo gandhavaṇṇakena nahāyanti. Manussā ujjhāyanti khīyanti
 vipācenti kathaṁ hi nāma bhikkhuniyo gandhavaṇṇakena nahāyissanti
 seyyathāpi gihiniyo kāmabhoginiyoti. Assosuṁ kho bhikkhuniyo tesaṁ

  *  *  *  *  *  *
  Footnote:1 Yu. dhāressantīti.
-------------------------------------------------
[page 249]
 Manussānaṁ ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ
 hi nāma chabbaggiyā bhikkhuniyo gandhavaṇṇakena nahāyissantīti .pe.
 Saccaṁ kira bhikkhave chabbaggiyā bhikkhuniyo gandhavaṇṇakena nahāyantīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo gandhavaṇṇakena nahāyissanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī gandhavaṇṇakena
 nahāyeyya pācittiyanti.
      [461] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Gandho nāma yo koci
 gandho. Vaṇṇakaṁ nāma yaṅkiñci vaṇṇakaṁ. Nahāyeyyāti nahāyati
 payoge dukkaṭaṁ nahānapariyosāne āpatti pācittiyassa.
      [462] Anāpatti ābādhappaccayā ummattikāya
 ādikammikāyāti.
                        --------
                 Chattupāhanavaggassa chaṭṭhasikkhāpadaṁ
      [463] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo vāsitakena piññākena nahāyanti. Manussā ujjhāyanti
-------------------------------------------------
[page 250]
 Khīyanti vipācenti kathaṁ hi nāma bhikkhuniyo vāsitakena piññākena
 nahāyissanti seyyathāpi gihiniyo kāmabhoginiyoti. Assosuṁ kho
 bhikkhuniyo tesaṁ manussānaṁ ujjhāyantānaṁ khīyantānaṁ vipācentānaṁ.
 Yā tā bhikkhuniyo appicchā .pe. Tā ujjhāyanti khīyanti vipācenti
 kathaṁ hi nāma chabbaggiyā bhikkhuniyo vāsitakena piññākena
 nahāyissantīti. Saccaṁ kira bhikkhave chabbaggiyā bhikkhuniyo
 vāsitakena piññākena nahāyantīti. Saccaṁ bhagavāti. Vigarahi buddho
 bhagavā kathaṁ hi nāma bhikkhave chabbaggiyā bhikkhuniyo vāsitakena
 piññākena nahāyissanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 yā pana bhikkhunī vāsitakena piññākena nahāyeyya pācittiyanti.
      [464] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Vāsitakaṁ nāma yaṅkiñci
 gandhavāsitakaṁ 1-. Piññākaṁ nāma tilapiṭṭhaṁ vuccati. Nahāyeyyāti nahāyati
 payoge dukkaṭaṁ nahānapariyosāne āpatti pācittiyassa.
      [465] Anāpatti ābādhappaccayā pakatipiññākena nahāyati
 ummattikāya ādikammikāyāti.
                 Chattupāhanavaggassa sattamasikkhāpadaṁ
      [466] < PTS. Vin IV , 342 >Tena samayena buddho bhagavā sāvatthiyaṁ viharati jetavane

  *  *  *  *  *  *
  Footnote:1 Yu. vāsitakaṁ.
-------------------------------------------------
[page 251]
 Anāthapiṇḍikassa ārāme. Tena kho pana samayena bhikkhuniyo bhikkhuniyā
 ummaddāpentipi parimaddāpentipi. Manussā vihāracārikaṁ
 āhiṇḍantā passitvā ujjhāyanti khīyanti vipācenti kathaṁ hi nāma
 bhikkhuniyo bhikkhuniyā ummaddāpessantipi parimaddāpessantipi seyyathāpi
 gihiniyo kāmabhoginiyoti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma bhikkhuniyo
 bhikkhuniyā ummaddāpessantipi parimaddāpessantipīti .pe. Saccaṁ kira
 bhikkhave bhikkhuniyo bhikkhuniyā ummaddāpentipi parimaddāpentipīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave bhikkhuniyo
 bhikkhuniyā ummaddāpessantipi parimaddāpessantipi netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī bhikkhuniyā ummaddāpeyya
 vā parimaddāpeyya vā pācittiyanti.
      [467] Yā panāti yā yādisā .pe. Bhikkhunīti .pe. Ayaṁ imasmiṁ
 atthe adhippetā bhikkhunīti. Bhikkhuniyāti aññāya bhikkhuniyā.
 Ummaddāpeyya vāti ummaddāpeti āpatti pācittiyassa.
 Parimaddāpeyya vāti sambāhāpeti āpatti pācittiyassa.
      [468] Anāpatti gilānāya āpadāsu ummattikāya
 ādikammikāyāti.
-------------------------------------------------
[page 252]
            Chattupāhanavaggassa aṭṭhama-navama-dasamasikkhāpadāni
      [469] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 sikkhamānāya ummaddāpentipi parimaddāpentipi .pe. Sāmaṇeriyā
 ummaddāpentipi parimaddāpentipi .pe. Gihiniyā ummaddāpentipi
 parimaddāpentipi. Manussā vihāracārikaṁ āhiṇḍantā passitvā
 ujjhāyanti khīyanti vipācenti kathaṁ hi < PTS. Vin IV , 343 >nāma bhikkhuniyo gihiniyā
 ummaddāpessantipi parimaddāpessantipi seyyathāpi gihiniyo
 kāmabhoginiyoti. Assosuṁ kho bhikkhuniyo tesaṁ manussānaṁ ujjhāyantānaṁ
 khīyantānaṁ vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma bhikkhuniyo gihiniyā
 ummaddāpessantipi parimaddāpessantipīti .pe. Saccaṁ kira bhikkhave
 bhikkhuniyo gihiniyā ummaddāpentipi parimaddāpentipīti. Saccaṁ
 bhagavāti. Vigarahi buddho bhagavā kathaṁ hi nāma bhikkhave bhikkhuniyo
 gihiniyā ummaddāpessantipi parimaddāpessantipi netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī gihiniyā ummaddāpeyya
 vā parimaddāpeyya vā pācittiyanti.
      [470] Yā panāti yā yādisā .pe. Bhikkhunīti .pe. Ayaṁ
-------------------------------------------------
[page 253]
 Imasmiṁ atthe adhippetā bhikkhunīti. Sikkhamānā nāma dve vassāni
 chasu dhammesu sikkhitasikkhā. Sāmaṇerī nāma dasasikkhāpadikā.
 Gihinī nāma āgārinī 1- vuccati. Ummaddāpeyya vāti ummaddāpeti
 āpatti pācittiyassa. Parimaddāpeyya vāti sambāhāpeti āpatti
 pācittiyassa.
      [471] Anāpatti ābādhappaccayā āpadāsu ummattikāya
 ādikammikāyāti.
                         -------
               Chattupāhanavaggassa ekādasamasikkhāpadaṁ
      [472] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 bhikkhussa purato anāpucchā āsane nisīdanti. Bhikkhū ujjhāyanti
 khīyanti vipācenti kathaṁ hi nāma bhikkhuniyo bhikkhussa purato
 anāpucchā āsane nisīdissantīti .pe. Saccaṁ kira bhikkhave bhikkhuniyo
 bhikkhussa purato anāpucchā āsane nisīdantīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave bhikkhuniyo bhikkhussa
 purato anāpucchā āsane nisīdanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ sikkhāpadaṁ
 uddisantu yā pana bhikkhunī bhikkhussa purato anāpucchā āsane
 nisīdeyya pācittiyanti.

  *  *  *  *  *  *
  Footnote:1 Ma. Yu. agārinī.
-------------------------------------------------
[page 254]
      [473] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Bhikkhussa puratoti
 upasampannassa purato. Anāpucchāti anapaloketvā. Āsane
 nisīdeyyāti antamaso chamāyampi 1- nisīdati āpatti pācittiyassa.
      [474] Anāpucchite anāpucchitasaññā āsane nisīdati āpatti
 pācittiyassa. Anāpucchite vematikā āsane nisīdati āpatti
 pācittiyassa. Anāpucchite āpucchitasaññā < PTS. Vin IV , 344 >āsane nisīdati āpatti
 pācittiyassa. Āpucchite anāpucchitasaññā āpatti dukkaṭassa.
 Āpucchite vematikā āpatti dukkaṭassa. Āpucchite āpucchitasaññā
 anāpatti.
      [475] Anāpatti āpucchā āsane nisīdati gilānāya āpadāsu
 ummattikāya ādikammikāyāti.
                        --------
                Chattupāhanavaggassa dvādasamasikkhāpadaṁ
      [476] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena bhikkhuniyo
 anokāsakataṁ bhikkhuṁ pañhaṁ pucchanti. Bhikkhū ujjhāyanti khīyanti
 vipācenti kathaṁ hi nāma bhikkhuniyo anokāsakataṁ bhikkhuṁ pañhaṁ
 pucchissantīti .pe. Saccaṁ kira bhikkhave bhikkhuniyo anokāsakataṁ bhikkhuṁ

  *  *  *  *  *  *
  Footnote:1 Ma. Yu. chamāyapi.
-------------------------------------------------
[page 255]
 Pañhaṁ pucchantīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave bhikkhuniyo anokāsakataṁ bhikkhuṁ pañhaṁ pucchissanti
 netaṁ bhikkhave appasannānaṁ vā pasādāya .pe. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 anokāsakataṁ bhikkhuṁ pañhaṁ puccheyya pācittiyanti.
      [477] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Anokāsakatanti anāpucchā.
 Bhikkhunti upasampannaṁ. Pañhaṁ puccheyyāti suttante okāsaṁ
 kārāpetvā vinayaṁ vā abhidhammaṁ vā pucchati āpatti pācittiyassa.
 Vinaye okāsaṁ kārāpetvā suttantaṁ vā abhidhammaṁ vā pucchati
 āpatti pācittiyassa. Abhidhamme okāsaṁ kārāpetvā suttantaṁ
 vā vinayaṁ vā pucchati āpatti pācittiyassa.
      [478] Anāpucchite anāpucchitasaññā pañhaṁ pucchati āpatti
 pācittiyassa. Anāpucchite vematikā pañhaṁ pucchati āpatti
 pācittiyassa. Anāpucchite āpucchitasaññā pañhaṁ pucchati āpatti
 pācittiyassa. Āpucchite anāpucchitasaññā āpatti
 dukkaṭassa. Āpucchite vematikā āpatti dukkaṭassa. Āpucchite
 āpucchitasaññā anāpatti.
      [479] Anāpatti okāsaṁ kārāpetvā pucchati anodissa
 okāsaṁ kārāpetvā yattha katthaci pucchati ummattikāya
 ādikammikāyāti.
-------------------------------------------------
[page 256]
                Chattupāhanavaggassa terasamasikkhāpadaṁ
      [480] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana < PTS. Vin IV , 345 >samayena aññatarā
 bhikkhunī asaṅkacchikā gāmaṁ piṇḍāya pāvisi. Tassā rathiyāya
 vātamaṇḍalikā saṅghāṭiyo ukkhipiṁsu. Manussā ukkuṭṭhiṁ akaṁsu
 sundaro ayyāya thanudaroti 1-. Sā bhikkhunī manussehi upphaṇḍiyamānā
 maṅku ahosi. Athakho sā bhikkhunī upassayaṁ gantvā bhikkhunīnaṁ
 etamatthaṁ ārocesi. Yā tā bhikkhuniyo appicchā .pe. Tā
 ujjhāyanti khayanti vipācenti kathaṁ hi nāma bhikkhunī asaṅkacchikā
 gāmaṁ pavisissatīti .pe. Saccaṁ kira bhikkhave bhikkhunī asaṅkacchikā
 gāmaṁ pavisatīti 2-. Saccaṁ bhagavāti. Vigarahi buddho bhagavā kathaṁ hi
 nāma bhikkhave bhikkhunī asaṅkacchikā gāmaṁ pavisissati netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī asaṅkacchikā gāmaṁ
 paviseyya pācittiyanti.
      [481] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Asaṅkacchikāti vinā saṅkacchikaṁ.

  *  *  *  *  *  *
  Footnote:1 Yu. sundarā ayyāya tanutaroti. Ma. sundarā ayyāya thanutaroti. 2 Ma. Yu.
 pāvisīti.
-------------------------------------------------
[page 257]
 Saṅkacchikaṁ nāma adhakkhakaṁ ubbhanābhi tassa paṭicchādanatthāya.
 Gāmaṁ paviseyyāti parikkhittassa gāmassa parikkhepaṁ atikkamantiyā 1-
 āpatti pācittiyassa. Aparikkhittassa gāmassa upacāraṁ
 okkamantiyā āpatti pācittiyassa.
      [482] Anāpatti acchinnacīvarikāya naṭṭhacīvarikāya gilānāya
 asatiyā ajānantiyā [2]- ummattikāya ādikammikāyāti.
                  Chattupāhanavaggo 3- navamo.
      [483] Uddiṭṭhā kho ayyāyo chasaṭṭhisatā pācittiyā dhammā.
 Tatthayyāyo pucchāmi kaccittha parisuddhā. Dutiyampi pucchāmi
 kaccittha parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                   Pācittiyā niṭṭhitā 4-.
                          ----

  *  *  *  *  *  *
  Footnote:1 Ma. Yu. atikkāmentiyā. 2 Ma. Yu. āpadāsu. 3 chattavaggotipi pāṭho.
 4 Ma. Yu. khuddakaṁ niṭṭhitaṁ.
-------------------------------------------------
[page 258]
                       Pāṭidesanīyakaṇḍaṁ
      ime kho panayyāyo aṭṭha pāṭidesanīyā dhammā uddesaṁ
 āgacchanti.
      [484] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo sappiṁ viññāpetvā bhuñjanti. Manussā ujjhāyanti
 khīyanti vipācenti kathaṁ hi nāma bhikkhuniyo sappiṁ viññāpetvā
 bhuñjissanti kassa sampannaṁ na manāpaṁ kassa sāduṁ na ruccatīti.
 Assosuṁ kho bhikkhuniyo tesaṁ manussānaṁ ujjhāyantānaṁ khīyantānaṁ
 vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma chabbaggiyā bhikkhuniyo
 sappiṁ viññāpetvā bhuñjissantīti .pe. Saccaṁ kira bhikkhave
 bhikkhuniyo sappiṁ viññāpetvā bhuñjantīti. Saccaṁ bhagavāti.
 Vigarahi buddho bhagavā kathaṁ hi nāma bhikkhave chabbaggiyā bhikkhuniyo
 sappiṁ viññāpetvā bhuñjissanti netaṁ bhikkhave appasannānaṁ
 vā pasādāya .pe. Evañca pana bhikkhave bhikkhuniyo imaṁ
 sikkhāpadaṁ uddisantu yā pana bhikkhunī sappiṁ viññāpetvā
 bhuñjeyya paṭidesetabbaṁ tāya bhikkhuniyā gārayhaṁ ayye dhammaṁ
 āpajjiṁ asappāyaṁ pāṭidesanīyaṁ taṁ paṭidesemīti. Evañcidaṁ
-------------------------------------------------
[page 259]
 Bhagavatā bhikkhunīnaṁ sikkhāpadaṁ paññattaṁ hoti.
      [485] Tena kho pana samayena bhikkhuniyo gilānā honti.
 Gilānapucchikā bhikkhuniyo gilānā bhikkhuniyo etadavocuṁ kacci
 ayye khamanīyaṁ kacci yāpanīyanti. Pubbe mayaṁ ayye sappiṁ
 viññāpetvā bhuñjāma tena no phāsu hotu idāni pana bhagavatā
 paṭikkhittanti kukkuccāyantā na viññāpema tena no na phāsu
 hotīti. Bhagavato etamatthaṁ ārocesuṁ .pe. Anujānāmi bhikkhave
 gilānāya bhikkhuniyā sappiṁ viññāpetvā < PTS. Vin IV , 347 >bhuñjituṁ. Evañca pana
 bhikkhave bhikkhuniyo imaṁ sikkhāpadaṁ uddisantu yā pana bhikkhunī
 agilānā sappiṁ viññāpetvā bhuñjeyya paṭidesetabbaṁ tāya
 bhikkhuniyā gārayhaṁ ayye dhammaṁ āpajjiṁ asappāyaṁ pāṭidesanīyaṁ
 taṁ paṭidesemīti.
      [486] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Agilānā nāma yassā
 vinā sappinā phāsu hoti. Gilānā nāma yassā vinā sappinā
 na phāsu hoti. Sappi nāma gosappi vā ajikāsappi vā
 mahisasappi 1- vā yesaṁ maṁsaṁ kappati tesaṁ sappi. Agilānā
 attano atthāya viññāpeti payoge dukkaṭaṁ paṭilābhena
 bhuñjissāmīti paṭiggaṇhāti āpatti dukkaṭassa ajjhohāre

  *  *  *  *  *  *
  Footnote:1 Yu. māhisaṁ vā sappi. Ma. māhiṁsā vā sappi.
-------------------------------------------------
[page 260]
 Ajjhohāre āpatti pāṭidesanīyassa.
      [487] Agilānā agilānasaññā sappiṁ viññāpetvā bhuñjati
 āpatti pāṭidesanīyassa. Agilānā vematikā sappiṁ viññāpetvā
 bhuñjati āpatti pāṭidesanīyassa. Agilānā gilānasaññā sappiṁ
 viññāpetvā bhuñjati āpatti pāṭidesanīyassa. Gilānā
 agilānasaññā āpatti dukkaṭassa. Gilānā vematikā āpatti
 dukkaṭassa. Gilānā gilānasaññā anāpatti.
      [488] Anāpatti gilānāya gilānā hutvā viññāpetvā
 agilānā bhuñjati gilānāya sesakaṁ bhuñjati ñātakānaṁ
 pavāritānaṁ aññassatthāya attano dhanena ummattikāya
 ādikammikāyāti.
      [489] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo telaṁ viññāpetvā bhuñjanti. Saṅkhepo. Madhuṁ
 viññāpetvā bhuñjanti. Phāṇitaṁ viññāpetvā bhuñjanti. Macchaṁ
 viññāpetvā bhuñjanti. Maṁsaṁ viññāpetvā bhuñjanti. Khīraṁ
 viññāpetvā bhuñjanti 1-. Dadhiṁ viññāpetvā bhuñjanti. Manussā
 ujjhāyanti khīyanti vipācenti kathaṁ hi nāma bhikkhuniyo dadhiṁ
 viññāpetvā bhuñjissanti kassa sampannaṁ na manāpaṁ kassa

  *  *  *  *  *  *
  Footnote:1 pivantīti pāṭhena bhavitabbaṁ.
-------------------------------------------------
[page 261]
 Sāduṁ na ruccatīti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo
 appicchā .pe. Tā ujjhāyanti khīyanti vipācenti kathaṁ hi nāma
 chabbaggiyā bhikkhuniyo dadhiṁ viññāpetvā bhuñjissantīti .pe. Saccaṁ
 kira bhikkhave chabbaggiyā bhikkhuniyo dadhiṁ viññāpetvā bhuñjantīti.
 Saccaṁ bhagavāti. Vigarahi buddho bhagavā kathaṁ hi nāma bhikkhave
 chabbaggiyā bhikkhuniyo dadhiṁ viññāpetvā bhuñjissanti netaṁ bhikkhave
 appasannānaṁ vā pasādāya .pe. Evañca pana bhikkhave bhikkhuniyo
 imaṁ sikkhāpadaṁ uddisantu yā pana bhikkhunī dadhiṁ viññāpetvā
 bhuñjeyya paṭidesetabbaṁ tāya bhikkhuniyā gārayhaṁ ayye dhammaṁ
 āpajjiṁ asappāyaṁ pāṭidesanīyaṁ taṁ paṭidesemīti. Evañcidaṁ
 bhagavatā bhikkhunīnaṁ sikkhāpadaṁ paññattaṁ hoti.
      [490] Tena kho pana samayena bhikkhuniyo gilānā honti.
 Gilānapucchikā bhikkhuniyo gilānā bhikkhuniyo etadavocuṁ kacci ayye
 khamanīyaṁ kacci yāpanīyanti. Pubbe mayaṁ ayye dadhiṁ viññāpetvā
 bhuñjāma 1- tena no phāsu hoti idāni pana bhagavatā paṭikkhittanti
 kukkuccāyantā na viññāpema tena no na phāsu hotīti.
 Bhagavato etamatthaṁ ārocesuṁ .pe. Anujānāmi bhikkhave gilānāya
 bhikkhuniyā dadhiṁ viññāpetvā bhuñjituṁ. Evañca pana bhikkhave
 bhikkhuniyo imaṁ sikkhāpadaṁ uddisantu yā pana bhikkhunī agilānā

  *  *  *  *  *  *
  Footnote:1 Ma. bhuñjimha.
-------------------------------------------------
[page 262]
 Dadhiṁ viññāpetvā bhuñjeyya < PTS. Vin IV , 348 >paṭidesetabbaṁ tāya bhikkhuniyā gārayhaṁ
 ayye dhammaṁ āpajjiṁ asappāyaṁ pāṭidesanīyaṁ taṁ paṭidesemīti.
      [491] Yā panāti yā yādisā .pe. Bhikkhunīti .pe. Ayaṁ
 imasmiṁ atthe adhippetā bhikkhunīti. Agilānā nāma yassā vinā
 dadhinā phāsu hoti. Gilānā nāma yassā vinā dadhinā na phāsu
 hoti. Telaṁ nāma tilatelaṁ sāsapatelaṁ madhukatelaṁ eraṇḍatelaṁ 1-
 vasātelaṁ. Madhu nāma makkhikāmadhu. Phāṇitaṁ nāma ucchumhā
 nibbattaṁ. Maccho nāma odako vuccati. Maṁsaṁ nāma yesaṁ maṁsaṁ kappati
 tesaṁ maṁsaṁ. Khīraṁ nāma gokhīraṁ vā ajikākhīraṁ vā mahisakhīraṁ vā 2- yesaṁ
 maṁsaṁ kappati tesaṁ khīraṁ. Dadhi nāma tesaññeva dadhi. Agilānā
 attano atthāya viññāpeti payoge dukkaṭaṁ paṭilābhena
 bhuñjissāmīti paṭiggaṇhāti āpatti dukkaṭassa. Ajjhohāre
 ajjhohāre āpatti pāṭidesanīyassa.
      [492] Agilānā agilānasaññā dadhiṁ viññāpetvā bhuñjati
 āpatti pāṭidesanīyassa. Agilānā vematikā dadhiṁ viññāpetvā
 bhuñjati āpatti pāṭidesanīyassa. Agilānā gilānasaññā dadhiṁ
 viññāpetvā bhuñjati āpatti pāṭidesanīyassa. Gilānā
 agilānasaññā āpatti dukkaṭassa. Gilānā vematikā āpatti
 dukkaṭassa. Gilānā gilānasaññā anāpatti.

  *  *  *  *  *  *
  Footnote:1 Ma. Yu. eraṇḍakatelaṁ. 2 Yu. māhisaṁ vā khīraṁ. Ma. māhiṁsaṁ vā khīraṁ.
-------------------------------------------------
[page 263]
      [493] Anāpatti gilānāya gilānā hutvā viññāpetvā
 agilānā bhuñjati gilānāya sesakaṁ bhuñjati ñātakānaṁ pavāritānaṁ
 aññassatthāya attano dhanena ummattikāya ādikammikāyāti.
      [494] Uddiṭṭhā kho ayyāyo aṭṭha pāṭidesanīyā dhammā.
 Tatthayyāyo pucchāmi kaccittha parisuddhā. Dutiyampi pucchāmi
 kaccittha parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                  Pāṭidesanīyā niṭṭhitā 1-.
                         -------

  *  *  *  *  *  *
  Footnote:1 Ma. Yu. pāṭidesanīyaṁ niṭṭhitaṁ.
-------------------------------------------------
[page 264]
                         Sekhiyakaṇḍaṁ
      ime kho panayyāyo sekhiyā dhammā uddesaṁ āgacchanti.
      [495] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā bhikkhuniyo
 puratopi pacchatopi olambantā 1- nivāsenti. Manussā ujjhāyanti
 khīyanti vipācenti kathaṁ hi nāma bhikkhuniyo puratopi pacchatopi
 olambantā nivāsessanti seyyathāpi gihiniyo kāmabhoginiyoti.
 Assosuṁ kho bhikkhuniyo tesaṁ manussānaṁ ujjhāyantānaṁ khīyantānaṁ
 vipācentānaṁ. Yā tā bhikkhuniyo appicchā .pe. Tā
 ujjhāyanti khīyanti vipācenti kathaṁ hi nāma chabbaggiyā bhikkhuniyo
 puratopi pacchatopi olambantā nivāsessantīti .pe. Saccaṁ
 kira bhikkhave chabbaggiyā bhikkhuniyo puratopi pacchatopi olambantā
 nivāsentīti. Saccaṁ bhagavāti. Vigarahi buddho bhagavā kathaṁ hi
 nāma bhikkhave chabbaggiyā bhikkhuniyo puratopi pacchatopi olambantā
 nivāsessanti netaṁ bhikkhave appasannānaṁ vā pasādāya .pe.
 Evañca pana bhikkhave bhikkhuniyo imaṁ sikkhāpadaṁ uddisantu
 parimaṇḍalaṁ nivāsessāmīti sikkhā karaṇīyāti.
      [496] Parimaṇḍalaṁ nivāsetabbaṁ nābhimaṇḍalaṁ jānumaṇḍalaṁ
 paṭicchādentiyā. Yā anādariyaṁ paṭicca purato vā pacchato vā

  *  *  *  *  *  *
  Footnote:1 Ma. Yu. olambentā. sabbattha evameva dissati.
-------------------------------------------------
[page 265]
 Olambantā nivāseti āpatti dukkaṭassa.
      [497] Anāpatti asañcicca asatiyā ajānantiyā gilānāya
 āpadāsu ummattikāya ādikammikāyāti. Saṅkhepo.
      [498] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhuniyo udake uccārampi passāvampi kheḷampi karonti. Manussā
 ujjhāyanti khīyanti vipācenti kathaṁ hi nāma bhikkhuniyo udake
 uccārampi passāvampi kheḷampi karissanti seyyathāpi gihiniyo
 kāmabhoginiyoti. Assosuṁ kho bhikkhuniyo tesaṁ manussānaṁ
 ujjhāyantānaṁ khīyantānaṁ vipācentānaṁ. Yā tā bhikkhuniyo appicchā
 .pe. Tā ujjhāyanti khīyanti vipācenti kathaṁ hi nāma chabbaggiyā
 bhikkhuniyo < PTS. Vin IV , 350 >udake uccārampi passāvampi kheḷampi karissantīti.
 Athakho tā bhikkhuniyo bhikkhūnaṁ etamatthaṁ ārocesuṁ. Bhikkhū bhagavato
 etamatthaṁ ārocesuṁ. Athakho bhagavā .pe. Bhikkhū paṭipucchi saccaṁ
 kira bhikkhave chabbaggiyā bhikkhuniyo udake uccārampi passāvampi
 kheḷampi karontīti. Saccaṁ bhagavāti. Vigarahi buddho bhagavā kathaṁ
 hi nāma bhikkhave chabbaggiyā bhikkhuniyo udake uccārampi passāvampi
 kheḷampi karissanti netaṁ bhikkhave appasannānaṁ vā pasādāya
 .pe. Evañca pana bhikkhave bhikkhuniyo imaṁ sikkhāpadaṁ uddisantu
 na udake uccāraṁ vā passāvaṁ vā kheḷaṁ vā karissāmīti sikkhā
-------------------------------------------------
[page 266]
 Karaṇīyāti. Evañcidaṁ bhagavatā bhikkhunīnaṁ sikkhāpadaṁ paññattaṁ
 hoti.
      [499] Tena kho pana samayena gilānā bhikkhuniyo udake
 uccārampi passāvampi kheḷampi kātuṁ kukkuccāyanti. Bhagavato
 etamatthaṁ ārocesuṁ. Anujānāmi bhikkhave gilānāya bhikkhuniyā udake
 uccārampi passāvampi kheḷampi kātuṁ. Evañca pana bhikkhave
 bhikkhuniyo imaṁ sikkhāpadaṁ uddisantu na udake agilānā uccāraṁ
 vā passāvaṁ vā kheḷaṁ vā karissāmīti sikkhā karaṇīyāti.
      [500] Na udake agilānāya uccāro vā passāvo vā kheḷo
 vā kātabbo yā anādariyaṁ paṭicca udake agilānā uccāraṁ
 vā passāvaṁ vā kheḷaṁ vā karoti āpatti dukkaṭassa.
      [501] Anāpatti asañcicca asatiyā ajānantiyā gilānāya
 thale kato udakaṁ ottharati āpadāsu ummattikāya khittacittāya
 vedanaṭṭāya ādikammikāyāti.
      [502] Uddiṭṭhā kho ayyāyo sekhiyā dhammā. Tatthayyāyo
 pucchāmi kaccittha parisuddhā. Dutiyampi pucchāmi kaccittha
 parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                      Sekhiyā niṭṭhitā.
                        --------
-------------------------------------------------
[page 267]
      [503] < PTS. Vin IV , 351 >Ime kho panayyāyo satta adhikaraṇasamathā dhammā
 uddesaṁ āgacchanti. Uppannuppannānaṁ adhikaraṇānaṁ samathāya
 vūpasamāya sammukhāvinayo dātabbo sativinayo dātabbo amūḷhavinayo
 dātabbo paṭiññātakaraṇaṁ 1- yebhuyyasikā tassapāpiyasikā 2-
 tiṇavatthārakoti. Uddiṭṭhā kho ayyāyo satta adhikaraṇasamathā dhammā.
 Tatthayyāyo pucchāmi kaccittha parisuddhā. Dutiyampi pucchāmi
 kaccittha parisuddhā. Tatiyampi pucchāmi kaccittha parisuddhā.
 Parisuddhetthayyāyo tasmā tuṇhī. Evametaṁ dhārayāmīti.
                    Adhikaraṇasamathā niṭṭhitā.
                        --------
      [504] Uddiṭṭhaṁ kho ayyāyo nidānaṁ uddiṭṭhā aṭṭha
 pārājikā dhammā uddiṭṭhā sattarasa saṅghādisesā dhammā uddiṭṭhā
 tiṁsa nissaggiyā pācittiyā dhammā uddiṭṭhā chasaṭṭhisatā pācittiyā
 dhammā uddiṭṭhā aṭṭha pāṭidesanīyā dhammā uddiṭṭhā sekhiyā
 dhammā uddiṭṭhā satta adhikaraṇasamathā dhammā. Ettakantassa
 bhagavato suttāgataṁ suttapariyāpannaṁ anvaḍḍhamāsaṁ uddesaṁ āgacchati.
 Tattha sabbāheva samaggāhi sammodamānāhi avivadamānāhi
 sikkhitabbanti.
                  Bhikkhunīvibhaṅgo niṭṭhito 3-.

  *  *  *  *  *  *
  Footnote:1 Ma. Yu. paṭiññāya kāretabbaṁ. 2 Ma. Yu. tassapāpiyyasikā. 3 Ma. Yu.
 bhikkhunīvibhaṅgaṁ niṭṭhitaṁ.
-------------------------------------------------
