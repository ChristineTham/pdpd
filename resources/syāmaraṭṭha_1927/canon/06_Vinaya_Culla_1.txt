[page 001]
                    Vinayapiṭake cullavaggassa
                        paṭhamo bhāgo
                       ----------
            namo tassa bhagavato arahato sammāsambuddhassa.
                        Kammakkhandhakaṁ
      [1] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena paṇḍukalohitakā
 bhikkhū attanā bhaṇḍanakārakā kalahakārakā vivādakārakā bhassakārakā
 saṅghe adhikaraṇakārakā yepi caññe bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā te
 upasaṅkamitvā evaṁ vadenti mā kho tumhe āyasmanto [1]- ajesi
 balavā balavaṁ paṭimantetha tumhe tena paṇḍitatarā ca byattatarā ca
 bahussutatarā ca alamatthatarā ca mā cassa bhāyittha mayaṁpi
 tumhākaṁ pakkhā bhavissāmāti. Tena anuppannāni ceva bhaṇḍanāni
 uppajjanti uppannāni ca bhaṇḍanāni bhiyyobhāvāya vepullāya
 saṁvattanti. Ye te bhikkhū appicchā santuṭṭhā 2- lajjino kukkuccakā
 sikkhākāmā te ujjhāyanti khīyanti vipācenti kathaṁ hi nāma
 paṇḍukalohitakā bhikkhū attanā bhaṇḍanakārakā kalahakārakā
 vivādakārakā bhassakārakā saṅghe adhikaraṇakārakā yepi caññe bhikkhū

  *  *  *  *  *  *
  Footnote:1 Po. Ma. Yu. eso. 2 Ma. Yu. santuṭṭhā ... sikkhakāmāti cattārome pāṭhā na
 dissanti.
-------------------------------------------------
[page 002]
 Bhaṇḍanakārakā kalahakārakā vivādakārakā bhassakārakā saṅghe
 adhikaraṇakārakā te upasaṅkamitvā evaṁ vakkhanti mā kho tumhe
 āyasmanto eso ajesi balavā balavaṁ paṭimantetha tumhe
 tena paṇḍitatarā ca byattatarā ca bahussutatarā ca alamatthatarā
 ca mā cassa bhāyittha mayaṁpi tumhākaṁ pakkhā bhavissāmāti.
 Tena anuppannāni ceva bhaṇḍanāni uppajjanti uppannāni ca
 bhaṇḍanāni bhiyyobhāvāya vepullāya saṁvattantīti. Athakho te
 bhikkhū bhagavato etamatthaṁ ārocesuṁ.
      [2] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā bhikkhū paṭipucchi saccaṁ kira bhikkhave paṇḍukalohitakā
 bhikkhū attanā < PTS. Vin II , 2 >bhaṇḍanakārakā kalahakārakā vivādakārakā
 bhassakārakā saṅghe adhikaraṇakārakā yepi caññe bhikkhū bhaṇḍanakārakā
 kalahakārakā vivādakārakā bhassakārakā saṅghe adhikaraṇakārakā
 te upasaṅkamitvā evaṁ vadenti mā kho tumhe
 āyasmanto eso ajesi balavā balavaṁ paṭimantetha tumhe
 tena paṇḍitatarā ca byattatarā ca bahussutatarā ca alamatthatarā
 ca mā cassa bhāyittha mayaṁpi tumhākaṁ pakkhā bhavissasāmāti
 tena anuppannāni ceva bhaṇḍanāni uppajjanti uppannāni ca
 bhaṇḍanāni bhiyyobhāvāya vepullāya saṁvattantīti. Saccaṁ bhagavāti 1-.

  *  *  *  *  *  *
  Footnote:1 Yu. itisaddo na paññāyati.
-------------------------------------------------
[page 003]
 Vigarahi buddho bhagavā ananucchavikaṁ 1- bhikkhave tesaṁ moghapurisānaṁ
 ananulomikaṁ appaṭirūpaṁ assāmaṇakaṁ akappiyaṁ akaraṇīyaṁ kathaṁ hi
 nāma te bhikkhave moghapurisā attanā bhaṇḍanakārakā .pe.
 Saṅghe adhikaraṇakārakā yepi caññe bhikkhū bhaṇḍanakārakā .pe.
 Saṅghe adhikaraṇakārakā te upasaṅkamitvā evaṁ vakkhanti mā
 kho tumhe āyasmanto eso ajesi balavā balavaṁ paṭimantetha
 tumhe tena paṇḍitatarā ca byattatarā ca bahussutatarā ca
 alamatthatarā ca mā cassa bhāyittha mayaṁpi tumhākaṁ pakkhā
 bhavissāmāti tena anuppannāni ceva bhaṇḍanāni uppajjanti
 uppannāni ca bhaṇḍanāni bhiyyobhāvāya vepullāya saṁvattanti
 netaṁ bhikkhave appasannānaṁ vā pasādāya pasannānaṁ vā
 bhiyyobhāvāya athakhvetaṁ 2- bhikkhave appasannānaṁ ceva appasādāya
 pasannānaṁ ca ekaccānaṁ aññathattāyāti.
      [3] Athakho bhagavā paṇḍukalohitake 3- bhikkhū anekapariyāyena
 vigarahitvā dubbharatāya dupposatāya mahicchatāya asantuṭṭhatāya 4-
 saṅgaṇikāya kosajjassa avaṇṇaṁ bhāsitvā anekapariyāyena subharatāya
 suposatāya appicchassa santuṭṭhassa sallekhassa dhūtassa pāsādikassa
 apacayassa viriyārambhassa vaṇṇaṁ bhāsitvā bhikkhūnaṁ tadanucchavikaṁ

  *  *  *  *  *  *
  Footnote:1 Yu. ananucchaviyaṁ. 2 Ma. Yu. athakho taṁ.
 3 Ma. Yu. te. 4 Ma. Yu. asantuṭṭhiyā.
-------------------------------------------------
[page 004]
 Tadanulomikaṁ dhammiṁ kathaṁ katvā bhikkhū āmantesi tenahi bhikkhave
 saṅgho paṇḍukalohitakānaṁ bhikkhūnaṁ tajjanīyakammaṁ karotu. Evañca
 pana bhikkhave kātabbaṁ. Paṭhamaṁ paṇḍukalohitakā bhikkhū codetabbā
 codetvā sāretabbā sāretvā āpatti āropetabbā 1- āpattiṁ
 āropetvā 2- byattena bhikkhunā paṭibalena saṅgho ñāpetabbo
 suṇātu me bhante saṅgho ime paṇḍukalohitakā bhikkhū attanā
 bhaṇḍanakārakā kalahakārakā vivādakārakā bhassakārakā saṅghe adhikaraṇakārakā
 yepi caññe bhikkhū bhaṇḍanakārakā kalahakārakā vivādakārakā
 bhassakārakā saṅghe adhikaraṇakārakā te upasaṅkamitvā evaṁ
 vadenti mā kho tumhe āyasmanto eso ajesi balavā balavaṁ
 paṭimantetha tumhe tena paṇḍitatarā ca byattatarā ca bahussutatarā ca
 alamatthatarā ca mā cassa bhāyittha mayaṁpi tumhākaṁ pakkhā
 bhavissāmāti. Tena anuppannāni ceva bhaṇḍanāni uppajjanti
 uppannāni ca bhaṇḍanāni bhiyyobhāvāya vepullāya saṁvattanti.
 Yadi saṅghassa pattakallaṁ saṅgho paṇḍukalohitakānaṁ bhikkhūnaṁ
 tajjanīyakammaṁ kareyya. Esā ñatti. Suṇātu me bhante
 saṅgho ime paṇḍukalohitakā bhikkhū attanā bhaṇḍanakārakā .pe.
 Saṅghe adhikaraṇakārakā yepi caññe bhikkhū bhaṇḍanakārakā .pe.
 Saṅghe adhikaraṇakārakā te upasaṅkamitvā evaṁ vadenti

  *  *  *  *  *  *
  Footnote:1 Ma. āpattiṁ āropetabbā. Yu. āpattiṁ ropetabbā. ito paraṁ īdisameva.
 2 Yu. ropetvā.
-------------------------------------------------
[page 005]
 Mā kho tumhe āyasmanto eso ajesi balavā balavaṁ paṭimantetha
 tumhe tena paṇḍitatarā ca byattatarā ca bahussutatarā ca
 alamatthatarā ca mā cassa bhāyittha mayaṁpi tumhākaṁ pakkhā
 bhavissāmāti. Tena anuppannāni ceva bhaṇḍanāni uppajjanti
 uppannāni ca bhaṇḍanāni bhiyyobhāvāya vepullāya saṁvattanti.
 Saṅgho paṇḍukalohitakānaṁ bhikkhūnaṁ tajjanīyakammaṁ karoti.
 Yassāyasmato khamati paṇḍukalohitakānaṁ bhikkhūnaṁ tajjanīyakammassa karaṇaṁ
 so tuṇhassa yassa nakkhamati so bhāseyya. Dutiyampi
 etamatthaṁ vadāmi. Suṇātu me bhante saṅgho ime paṇḍukalohitakā
 bhikkhū attanā bhaṇḍanakārakā .pe. Saṅghe adhikaraṇakārakā
 yepi caññe bhikkhū bhaṇḍanakārakā .pe. Saṅghe adhikaraṇakārakā
 te upasaṅkamitvā evaṁ vadenti mā kho tumhe āyasmanto
 eso ajesi balavā balavaṁ paṭimantetha tumhe tena paṇḍitatarā
 ca byattatarā ca bahussutatarā ca alamatthatarā ca mā cassa
 bhāyittha mayaṁpi tumhākaṁ pakkhā bhavissāmāti. Tena anuppannāni
 ceva bhaṇḍanāni uppajjanti uppannāni ca bhaṇḍanāni bhiyyobhāvāya
 vepullāya saṁvattanti. Saṅgho paṇḍukalohitakānaṁ bhikkhūnaṁ
 tajjanīyakammaṁ karoti. Yassāyasmato khamati paṇḍukalohitakānaṁ
 bhikkhūnaṁ tajjanīyakammassa karaṇaṁ so tuṇhassa yassa nakkhamati
 so bhāseyya. Tatiyampi etematthaṁ vadāmi. Suṇātu me bhante
-------------------------------------------------
[page 006]
 Saṅgho ime paṇḍukalohitakā bhikkhū attanā bhaṇḍanakārakā .pe.
 Saṅghe adhikaraṇakārakā yepi caññe bhikkhū bhaṇḍanakārakā .pe.
 Saṅghe adhikaraṇakārakā te upasaṅkamitvā evaṁ vadenti mā
 kho tumhe āyasmanto eso ajesi balavā balavaṁ paṭimantetha
 tumhe tena paṇḍitatarā ca byattatarā ca bahussutatarā ca alamatthatarā
 ca mā cassa bhāyittha mayaṁpi tumhākaṁ pakkhā bhavissāmāti.
 Tena anuppannāni ceva bhaṇḍanāni uppajjanti uppannāni ca
 bhaṇḍanāni bhiyyobhāvāya vepullāya saṁvattanti. Saṅgho paṇḍukalohitakānaṁ
 bhikkhūnaṁ tajjanīyakammaṁ karoti. Yassāyasmato khamati
 paṇḍukalohitakānaṁ bhikkhūnaṁ tajjanīyakammassa karaṇaṁ so tuṇhassa
 yassa nakkhamati so bhāseyya. Kataṁ saṅghena paṇḍukalohitakānaṁ
 bhikkhūnaṁ tajjanīyakammaṁ khamati saṅghassa tasmā tuṇhī. Evametaṁ
 dhārayāmīti.
      [4] < PTS. Vin II , 3 >Tīhi bhikkhave aṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca asammukhā kataṁ
 hoti appaṭipucchā kataṁ hoti appaṭiññāya kataṁ hoti
 imehi kho bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca.
      [5] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca anāpattiyā
-------------------------------------------------
[page 007]
 Kataṁ hoti adesanāgāminiyā āpattiyā kataṁ hoti desitāya
 āpattiyā kataṁ hoti imehi kho bhikkhave tīhaṅgehi samannāgataṁ
 tajjanīyakammaṁ adhammakammañceva hoti avinayakammañca duvūpasantañca.
      [6] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca acodetvā
 kataṁ hoti asāretvā kataṁ hoti āpattiṁ anāropetvā kataṁ
 hoti imehi kho bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca.
      [7] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca asammukhā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ adhammakammañceva
 hoti avinayakammañca duvūpasantañca.
      [8] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca appaṭipucchā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ adhammakammañceva
 hoti avinayakammañca duvūpasantañca.
      [9] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca appaṭiññāya
-------------------------------------------------
[page 008]
 Kataṁ hoti adhammena kataṁ hoti vaggena kataṁ hoti imehi kho
 bhikkhave tīhaṅgehi samannāgataṁ tajjanīyakammaṁ adhammakammañceva
 hoti avinayakammañca duvūpasantañca.
      [10] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ adhammakammañceva
 hoti avinayakammañca duvūpasantañca.
      [11] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca adesanāgāminiyā
 āpattiyā kataṁ hoti adhammena kataṁ hoti vaggena kataṁ hoti
 imehi kho bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca.
      [12] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca desitāya
 āpattiyā kataṁ hoti adhammena kataṁ hoti vaggena kataṁ hoti
 imehi kho bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca.
      [13] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca acodetvā
-------------------------------------------------
[page 009]
 Kataṁ hoti adhammena kataṁ hoti vaggena kataṁ hoti imehi kho
 bhikkhave tīhaṅgehi samannāgataṁ tajjanīyakammaṁ adhammakammañceva hoti
 avinayakammañca duvūpasantañca.
       [14] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca asāretvā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ adhammakammañceva
 hoti avinayakammañca duvūpasantañca.
      [15] Aparehipi bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca āpattiṁ
 anāropetvā kataṁ hoti adhammena kataṁ hoti vaggena kataṁ
 hoti imehi kho bhikkhave tīhaṅgehi samannāgataṁ tajjanīyakammaṁ
 adhammakammañceva hoti avinayakammañca duvūpasantañca.
                 Adhammakamme dvādasakaṁ niṭṭhitaṁ.
      [16] Tīhi bhikkhave aṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca sammukhā kataṁ
 hoti paṭipucchā kataṁ hoti paṭiññāya kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ dhammakammañceva
 hoti vinayakammañca suvūpasantañca.
      [17] Aparehipi bhikkhave tīhaṅgehi samannāgataṁ tajjanīyakammaṁ
-------------------------------------------------
[page 010]
 Dhammakammañceva hoti vinayakammañca suvūpasantañca āpattiyā
 kataṁ hoti desanāgāminiyā āpattiyā kataṁ hoti adesitāya
 āpattiyā kataṁ hoti imehi kho bhikkhave tīhaṅgehi samannāgataṁ
 tajjanīyakammaṁ dhammakammañceva hoti vinayakammañca suvūpasantañca.
      [18] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca codetvā
 kataṁ hoti sāretvā kataṁ hoti āpattiṁ āropetvā kataṁ
 hoti imehi kho bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca.
      [19] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca sammukhā kataṁ
 hoti dhammena kataṁ hoti samaggena kataṁ hoti imehi kho
 bhikkhave tīhaṅgehi samannāgataṁ tajjanīyakammaṁ dhammakammañceva hoti
 vinayakammañca suvūpasantañca.
      [20] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca paṭipucchā
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ dhammakammañceva
 hoti vinayakammañca suvūpasantañca.
      [21] Aparehipi bhikkhave tīhaṅgehi samannāgataṁ tajjanīyakammaṁ
-------------------------------------------------
[page 011]
 Dhammakammañceva hoti vinayakammañca suvūpasantañca paṭiññāya
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ dhammakammañceva
 hoti vinayakammañca suvūpasantañca.
      [22] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca āpattiyā
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ dhammakammañceva
 hoti vinayakammañca suvūpasantañca.
      [23] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca desanāgāminiyā
 āpattiyā kataṁ hoti dhammena kataṁ hoti samaggena kataṁ hoti
 imehi kho bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca.
      [24] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca adesitāya
 āpattiyā kataṁ hoti dhammena kataṁ hoti samaggena kataṁ hoti
 imehi kho bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca.
      [25] Aparehipi bhikkhave tīhaṅgehi samannāgataṁ tajjanīyakammaṁ
-------------------------------------------------
[page 012]
 Dhammakammañceva hoti vinayakammañca suvūpasantañca codetvā kataṁ
 hoti dhammena kataṁ hoti samaggena kataṁ hoti imehi kho
 bhikkhave tīhaṅgehi samannāgataṁ tajjanīyakammaṁ dhammakammañceva hoti
 vinayakammañca suvūpasantañca.
      [26] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca sūvūpasantañca sāretvā
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ tajjanīyakammaṁ dhammakammañceva
 hoti vinayakammañca suvūpasantañca.
      [27] Aparehipi bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca āpattiṁ
 āropetvā kataṁ hoti dhammena kataṁ hoti samaggena kataṁ
 hoti imehi kho bhikkhave tīhaṅgehi samannāgataṁ tajjanīyakammaṁ
 dhammakammañceva hoti vinayakammañca suvūpasantañca.
                  Dhammakamme dvādasakaṁ niṭṭhitaṁ.
      [28] Tīhi bhikkhave aṅgehi samannāgatassa bhikkhuno ākaṅkhamāno
 saṅgho tajjanīyakammaṁ kareyya bhaṇḍanakārako hoti kalahakārako
 vivādakārako bhassakārako saṅghe adhikaraṇakārako bālo hoti
 abyatto āpattibahulo anapadāno gihisaṁsaṭṭho viharati ananulomikehi
 gihisaṁsaggehi imehi kho bhikkhave tīhaṅgehi samannāgatassa
-------------------------------------------------
[page 013]
 Bhikkhuno ākaṅkhamāno saṅgho tajjanīyakammaṁ kareyya.
      [29] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho tajjanīyakammaṁ kareyya adhisīle sīlavipanno
 hoti ajjhācāre ācāravipanno hoti atidiṭṭhiyā diṭṭhivipanno
 hoti imehi kho bhikkhave tīhaṅgehi samannāgatassa bhikkhuno
 ākaṅkhamāno saṅgho tajjanīyakammaṁ kareyya.
      [30] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho tajjanīyakammaṁ kareyya buddhassa avaṇṇaṁ
 bhāsati dhammassa avaṇṇaṁ bhāsati saṅghassa avaṇṇaṁ bhāsati
 imehi kho bhikkhave tīhaṅgehi samannāgatassa bhikkhuno ākaṅkhamāno
 saṅgho tajjanīyakammaṁ kareyya.
      [31] Tiṇṇaṁ bhikkhave bhikkhūnaṁ ākaṅkhamāno saṅgho tajjanīyakammaṁ
 kareyya eko bhaṇḍanakārako .pe. Saṅghe adhikaraṇakārako
 eko bālo hoti abyatto āpattibahulo anapadāno eko
 gihisaṁsaṭṭho viharati ananulomikehi gihisaṁsaggehi imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho tajjanīyakammaṁ kareyya.
      [32] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 tajjanīyakammaṁ kareyya eko adhisīle sīlavipanno hoti eko
 ajjhācāre ācāravipanno hoti eko atidiṭṭhiyā diṭṭhivipanno
 hoti imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho
-------------------------------------------------
[page 014]
 Tajjanīyakammaṁ kareyya.
      [33] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 tajjanīyakammaṁ < PTS. Vin II , 5 >kareyya eko buddhassa avaṇṇaṁ bhāsati eko
 dhammassa avaṇṇaṁ bhāsati eko saṅghassa avaṇṇaṁ bhāsati
 imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho tajjanīyakammaṁ
 kareyya.
                   Ākaṅkhamānacchakkaṁ niṭṭhitaṁ.
      [34] Saṅghena 1- tajjanīyakammakatena bhikkhave bhikkhunā sammā
 vattitabbaṁ. Tatrāyaṁ sammāvattanā na upasampādetabbaṁ na
 nissayo dātabbo na sāmaṇero upaṭṭhāpetabbo na bhikkhunovādakasammati
 sāditabbā sammatenapi bhikkhuniyo na ovaditabbā
 yāya āpattiyā saṅghena tajjanīyakammaṁ kataṁ hoti sā āpatti
 na āpajjitabbā aññā va tādisikā tato vā pāpiṭṭhatarā
 kammaṁ na garahitabbaṁ kammikā na garahitabbā na pakatattassa
 bhikkhuno uposatho ṭhapetabbo na pavāraṇā ṭhapetabbā na
 savacanīyaṁ kātabbaṁ na anuvādo paṭṭhapetabbo na okāso
 kāretabbo na codetabbo na sāretabbo na bhikkhū 2- bhikkhūhi
 sampayojetabbanti.
               Tajjanīyakamme aṭṭhārasavattaṁ niṭṭhitaṁ.
      [35] Athakho saṅgho paṇḍukalohitakānaṁ bhikkhūnaṁ tajjanīyakammaṁ

  *  *  *  *  *  *
  Footnote:1 Ma. Yu. ayaṁ pāṭho na dissati. 2 Ma. Yu. ayaṁ pāṭho na dissati.
-------------------------------------------------
[page 015]
 Akāsi. Te saṅghena tajjanīyakammakatā sammā vattanti lomaṁ
 pātenti netthāraṁ vattanti bhikkhū upasaṅkamitvā evaṁ vadenti
 mayaṁ āvuso saṅghena tajjanīyakammakatā sammā vattāma lomaṁ
 pātema netthāraṁ vattāma kathaṁ nu kho amhehi paṭipajjitabbanti.
 [1]- Bhagavato etamatthaṁ ārocesuṁ. Tenahi bhikkhave saṅgho
 paṇḍukalohitakānaṁ bhikkhūnaṁ tajjanīyakammaṁ paṭippassambhetu.
      [36] Pañcahi bhikkhave aṅgehi samannāgatassa bhikkhuno
 tajjanīyakammaṁ na paṭippassambhetabbaṁ upasampādeti nissayaṁ deti
 sāmaṇeraṁ upaṭṭhāpeti bhikkhunovādakasammatiṁ sādiyati sammatopi
 bhikkhuniyo ovadati imehi kho bhikkhave pañcahaṅgehi samannāgatassa
 bhikkhuno tajjanīyakammaṁ na paṭippassambhetabbaṁ.
      [37] Aparehipi bhikkhave pañcahaṅgehi samannāgatassa bhikkhuno
 tajjanīyakammaṁ na paṭippassambhetabbaṁ yāya āpattiyā saṅghena
 tajjanīyakammaṁ kataṁ hoti taṁ āpattiṁ āpajjati aññaṁ vā
 tādisikaṁ tato vā pāpiṭṭhataraṁ kammaṁ garahati kammike garahati
 imehi kho bhikkhave pañcahaṅgehi samannāgatassa bhikkhuno tajjanīyakammaṁ
 na paṭippassambhetabbaṁ.
      [38] Aṭṭhahi bhikkhave aṅgehi samannāgatassa bhikkhuno
 tajjanīyakammaṁ < PTS. Vin II , 6 >na paṭippassambhetabbaṁ pakatattassa bhikkhuno uposathaṁ
 ṭhapeti pavāraṇaṁ ṭhapeti savacanīyaṁ karoti anuvādaṁ paṭṭhapeti

  *  *  *  *  *  *
  Footnote:1 Ma. bhikkhū.
-------------------------------------------------
[page 016]
 Okāsaṁ kāreti codeti sāreti bhikkhū 1- bhikkhūhi sampayojeti
 imehi kho bhikkhave aṭṭhahaṅgehi samannāgatassa bhikkhuno tajjanīyakammaṁ
 na paṭippassambhetabbaṁ.
               Napaṭippassambhetabbāṭṭhārasakaṁ niṭṭhitaṁ.
      [39] Pañcahi bhikkhave aṅgehi samannāgatassa bhikkhuno
 tajjanīyakammaṁ paṭippassambhetabbaṁ na upasampādeti na nissayaṁ deti
 na sāmaṇeraṁ upaṭṭhāpeti na bhikkhunovādakasammatiṁ sādiyati
 sammatopi bhikkhuniyo na ovadati imehi kho bhikkhave pañcahaṅgehi
 samannāgatassa bhikkhuno tajjanīyakammaṁ paṭippassambhetabbaṁ.
      [40] Aparehipi bhikkhave pañcahaṅgehi samannāgatassa bhikkhuno
 tajjanīyakammaṁ paṭippassambhetabbaṁ yāya āpattiyā saṅghena
 tajjanīyakammaṁ kataṁ hoti taṁ āpattiṁ na āpajjati aññaṁ vā tādisikaṁ
 tato vā pāpapiṭṭhataraṁ kammaṁ na garahati kammike na garahati
 imehi kho bhikkhave pañcahaṅgehi samannāgatassa bhikkhuno tajjanīyakammaṁ
 paṭippassambhetabbaṁ.
      [41] Aṭṭhahi bhikkhave aṅgehi samannāgatassa bhikkhuno tajjanīyakammaṁ
 paṭippassambhetabbaṁ na pakatattassa bhikkhuno uposathaṁ ṭhapeti
 na pavāraṇaṁ ṭhapeti na savacanīyaṁ karoti na anuvādaṁ paṭṭhapeti
 na okāsaṁ kāreti na codeti na sāreti na bhikkhū 1- bhikkhūhi
 sampayojeti imehi kho bhikkhave aṭṭhahaṅgehi samannāgatassa

  *  *  *  *  *  *
  Footnote:1 Ma. Yu. ayaṁ pāṭho na dissati.
-------------------------------------------------
[page 017]
 Bhikkhuno tajjanīyakammaṁ paṭippassambhetabbaṁ.
               Paṭippassambhetabbaṁ aṭṭhārasakaṁ niṭṭhitaṁ.
      [42] Evañca pana bhikkhave paṭippassambhetabbaṁ. Tehi bhikkhave
 paṇḍukalohitakehi bhikkhūhi saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo mayaṁ bhante saṅghena tajjanīyakammakatā
 sammā vattāma lomaṁ pātema netthāraṁ vattāma tajjanīyakammassa
 paṭippassaddhiṁ yācāmāti. Dutiyampi yācitabbā. Tatiyampi
 yācitabbā. Byattena bhikkhunā paṭibalena saṅgho
 ñāpetabbo suṇātu me bhante saṅgho ime paṇḍukalohitakā
 bhikkhū saṅghena tajjanīyakammakatā sammā vattanti lomaṁ pātenti
 netthāraṁ vattanti tajjanīyakammassa paṭippassaddhiṁ yācanti.
 Yadi saṅghassa pattakallaṁ saṅgho paṇḍukalohitakānaṁ bhikkhūnaṁ tajjanīyakammaṁ
 paṭippassambheyya. Esā ñatti. Suṇātu me bhante
 saṅgho ime paṇḍukalohitakā bhikkhū saṅghena tajjanīyakammakatā
 sammā vattanti lomaṁ pātenti netthāraṁ vattanti tajjanīyakammassa
 paṭippassaddhiṁ yācanti. Saṅgho paṇḍukalohitakānaṁ bhikkhūnaṁ tajjanīyakammaṁ
 paṭippassambheti. Yassāyasmato khamati paṇḍukalohitakānaṁ
 bhikkhūnaṁ tajjanīyakammassa paṭippassaddhi so tuṇhassa yassa
 nakkhamati so bhāseyya. Dutiyampi etamatthaṁ vadāmi. Suṇātu
-------------------------------------------------
[page 018]
 Me bhante .pe. Yassāyasmato khamati paṇḍukalohitakānaṁ bhikkhūnaṁ
 tajjanīyakammassa paṭippassaddhi so tuṇhassa yassa nakkhamati
 so bhāseyya. Tatiyampi etamatthaṁ vadāmi. Suṇātu me bhante
 saṅgho ime paṇḍukalohitakā bhikkhū saṅghena tajjanīyakammakatā
 sammā vattanti lomaṁ pātenti netthāraṁ vattanti tajjanīyakammassa
 paṭippassaddhiṁ yācanti. Saṅgho paṇḍukalohitakānaṁ bhikkhūnaṁ tajjanīyakammaṁ
 paṭippassambheti. Yassāyasmato khamati paṇḍukalohitakānaṁ
 bhikkhūnaṁ tajjanīyakammassa paṭippassaddhi so tuṇhassa yassa
 nakkhamati so bhāseyya. Paṭippassaddhaṁ saṅghena paṇḍukalohitakānaṁ
 bhikkhūnaṁ tajjanīyakammaṁ khamati saṅghassa tasmā tuṇhī.
 Evametaṁ dhārayāmīti.
                   Tajjanīyakammaṁ paṭhamaṁ niṭṭhitaṁ.
      [43] Tena kho pana samayena āyasmā seyyasako bālo
 hoti abyatto āpattibahulo anapadāno gihisaṁsaṭṭho viharati
 ananulomikehi gihisaṁsaggehi apissu bhikkhū pakatattā 1- parivāsaṁ
 dentā mūlāya paṭikassantā mānattaṁ dentā abbhentā.
 Ye te bhikkhū appicchā .pe. Te ujjhāyanti khīyanti vipācenti
 kathaṁ hi nāma āyasmā seyyasako bālo bhavissati abyatto
 āpattibahulo anapadāno gihisaṁsaṭṭho viharissati ananulomikehi

  *  *  *  *  *  *
  Footnote:1 Ma. Yu. pakatā.
-------------------------------------------------
[page 019]
 Gihisaṁsaggehi apissu bhikkhū pakatattā parivāsaṁ dentā mūlāya
 paṭikassantā mānattaṁ dentā abbhentāti. Athakho te bhikkhū
 bhagavato etamatthaṁ ārocesuṁ.
      [44] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā bhikkhū paṭipucchi saccaṁ kira bhikkhave seyyasako
 bhikkhu bālo hoti 1- abyatto āpattibahulo anapadāno gihisaṁsaṭṭho
 viharati ananulomikehi gihisaṁsaggehi apissu bhikkhū pakatattā
 parivāsaṁ dentā mūlāya paṭikassantā mānattaṁ dentā
 abbhentāti. Saccaṁ bhagavāti. Vigarahi buddho bhagavā ananucchavikaṁ
 bhikkhave tassa moghapurisassa ananulomikaṁ appaṭirūpaṁ assāmaṇakaṁ
 akappiyaṁ akaraṇīyaṁ kathaṁ hi nāma so bhikkhave moghapuriso bālo
 bhavissati abyatto āpattibahulo anapadāno gihisaṁsaṭṭho
 viharissati ananulomikehi gihisaṁsaggehi apissu bhikkhū pakatattā
 parivāsaṁ dentā mūlāya paṭikassantā mānattaṁ dentā abbhentā
 netaṁ bhikkhave appasannānaṁ vā pasādāya pasannānaṁ vā
 bhiyyobhāvāya .pe. Vigarahitvā dhammiṁ kathaṁ katvā bhikkhū āmantesi
 tenahi bhikkhave saṅgho seyyasakassa < PTS. Vin II , 8 >bhikkhuno niyassakammaṁ karotu
 nissāya te vatthabbanti. Evañca pana bhikkhave kātabbaṁ.
 Paṭhamaṁ seyyasako bhikkhu codetabbo codetvā sāretabbo
 sāretvā āpatti āropetabbā āpattiṁ āropetvā byattena

  *  *  *  *  *  *
  Footnote:1 Ma. ayaṁ pāṭho na dissati.
-------------------------------------------------
[page 020]
 Bhikkhunā paṭibalena saṅgho ñāpetabbo suṇātu me bhante saṅgho
 ayaṁ seyyasako bhikkhu bālo hoti abyatto āpattibahulo
 anapadāno gihisaṁsaṭṭho viharati ananulomikehi gihisaṁsaggehi
 apissu bhikkhū pakatattā parivāsaṁ dentā mūlāya paṭikassantā
 mānattaṁ dentā abbhentā. Yadi saṅghassa pattakallaṁ saṅgho
 seyyasakassa bhikkhuno niyassakammaṁ kareyya nissāya te vatthabbanti.
 Esā ñatti. Suṇātu me bhante saṅgho ayaṁ seyyasako
 bhikkhu bālo hoti abyatto āpattibahulo anapadāno gihisaṁsaṭṭho
 viharati ananulomikehi gihisaṁsaggehi apissu bhikkhū pakatattā
 parivāsaṁ dentā mūlāya paṭikassantā mānattaṁ dentā
 abbhentā. Saṅgho seyyasakassa bhikkhuno niyassakammaṁ karoti
 nissāya te vatthabbanti. Yassāyasmato khamati seyyasakassa
 bhikkhuno niyassakammassa karaṇaṁ nissāya te vatthabbanti so
 tuṇhassa yassa nakkhamati so bhāseyya. Dutiyampi etamatthaṁ
 vadāmi. Suṇātu me bhante saṅgho ayaṁ seyyasako bhikkhu
 bālo hoti abyatto āpattibahulo anapadāno gihisaṁsaṭṭho
 viharati ananulomikehi gihisaṁsaggehi apissu bhikkhū pakatattā parivāsaṁ
 dentā mūlāya paṭikassantā mānattaṁ dentā abbhentā.
 Saṅgho seyyasakassa bhikkhuno niyassakammaṁ karoti nissāya te
 vatthabbanti. Yassāyasmato khamati seyyasakassa bhikkhuno niyassakammassa
-------------------------------------------------
[page 021]
 Karaṇaṁ nissāya te vatthabbanti so tuṇhassa yassa
 nakkhamati so bhāseyya. Tatiyampi etamatthaṁ vadāmi. Suṇātu
 me bhante saṅgho .pe. So tuṇhassa yassa nakkhamati so
 bhāseyya. Kataṁ saṅghena seyyasakassa bhikkhuno niyassakammaṁ nissāya
 te vatthabbanti khamati saṅghassa tasmā tuṇhī. Evametaṁ
 dhārayāmīti.
      [45] Tīhi bhikkhave aṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca asammukhā kataṁ
 hoti appaṭipucchā kataṁ hoti appaṭiññāya kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
 hoti avinayakammañca duvūpasantañca.
      [46] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adesanāgāminiyā āpattiyā kataṁ hoti desitāya
 āpattiyā kataṁ hoti imehi kho bhikkhave tīhaṅgehi samannāgataṁ
 niyassakammaṁ adhammakammañceva hoti avinayakammañca duvūpasantañca.
      [47] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca acodetvā
 kataṁ hoti asāretvā kataṁ hoti āpattiṁ anāropetvā kataṁ
 hoti imehi kho bhikkhave tīhaṅgehi samannāgataṁ niyassakammaṁ
-------------------------------------------------
[page 022]
 Adhammakammañceva hoti avinayakammañca duvūpasantañca.
      [48] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca asammukhā
 kataṁ hoti adhammena kataṁ hoti vaggena kataṁ hoti imehi kho
 bhikkhave tīhaṅgehi samannāgataṁ niyassakammaṁ adhammakammañceva hoti
 avinayakammañca duvūpasantañca.
      [49] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca appaṭipucchā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
 hoti avinayakammañca duvūpasantañca.
      [50] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca appaṭiññāya
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
 hoti avinayakammañca duvūpasantañca.
      [51] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
-------------------------------------------------
[page 023]
 Hoti avinayakammañca duvūpasantañca.
      [52] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca adesanāgāminiyā
 āpattiyā kataṁ hoti adhammena kataṁ hoti vaggena kataṁ
 hoti imehi kho bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca.
      [53] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca desitāya
 āpattiyā kataṁ hoti adhammena kataṁ hoti vaggena kataṁ hoti
 imehi kho bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca.
      [54] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca acodetvā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
 hoti avinayakammañca duvūpasantañca.
      [55] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca asāretvā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ adhammakammañceva
-------------------------------------------------
[page 024]
 Hoti avinayakammañca duvūpasantañca.
      [56] Aparehipi bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca āpattiṁ
 anāropetvā kataṁ hoti adhammena kataṁ hoti vaggena kataṁ
 hoti imehi kho bhikkhave tīhaṅgehi samannāgataṁ niyassakammaṁ
 adhammakammañceva hoti avinayakammañca duvūpasantañca.
                 Adhammakamme dvādasakaṁ niṭṭhitaṁ.
      [57] Tīhi bhikkhave aṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca sammukhā kataṁ hoti
 paṭipucchā kataṁ hoti paṭiññāya kataṁ hoti imehi kho bhikkhave
 tīhaṅgehi samannāgataṁ niyassakammaṁ dhammakammañceva hoti vinayakammañca
 suvūpasantañca.
      [58] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca āpattiyā
 kataṁ hoti desanāgāminiyā āpattiyā kataṁ hoti adesitāya
 āpattiyā kataṁ hoti imehi kho bhikkhave tīhaṅgehi samannāgataṁ
 niyassakammaṁ dhammakammañceva hoti vinayakammañca suvūpasantañca.
      [59] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca codetvā
 kataṁ hoti sāretvā kataṁ hoti āpattiṁ āropetvā kataṁ
-------------------------------------------------
[page 025]
 Hoti imehi kho bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca.
      [60] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca sammukhā kataṁ
 hoti dhammena kataṁ hoti samaggena kataṁ hoti imehi kho
 bhikkhave tīhaṅgehi samannāgataṁ niyassakammaṁ dhammakammañceva hoti
 vinayakammañca suvūpasantañca.
      [61] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca paṭipucchā kataṁ
 hoti dhammena kataṁ hoti samaggena kataṁ hoti imehi kho bhikkhave
 tīhaṅgehi samannāgataṁ niyassakammaṁ dhammakammañceva hoti vinayakammañca
 suvūpasantañca.
      [62] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca paṭiññāya
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
      [63] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca āpattiyā
 kataṁ hoti dhammena kataṁ hoti samaggena kataṁ hoti imehi
-------------------------------------------------
[page 026]
 Kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
      [64] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca desanāgāminiyā
 āpattiyā kataṁ hoti dhammena kataṁ hoti samaggena kataṁ hoti
 imehi kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
    [65] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca adesitāya
 āpattiyā kataṁ hoti dhammena kataṁ hoti samaggena kataṁ hoti
 imehi kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
      [66] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca codetvā
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
      [67] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca sāretvā
 kataṁ hoti dhammena kataṁ hoti samaggena kataṁ hoti imehi
-------------------------------------------------
[page 027]
 Kho bhikkhave tīhaṅgehi samannāgataṁ niyassakammaṁ dhammakammañceva
 hoti vinayakammañca suvūpasantañca.
      [68] Aparehipi bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca āpattiṁ
 āropetvā kataṁ hoti dhammena kataṁ hoti samaggena kataṁ
 hoti imehi kho bhikkhave tīhaṅgehi samannāgataṁ niyassakammaṁ
 dhammakammañceva hoti vinayakammañca suvūpasantañca.
                   Dhammakamme dvādasakaṁ niṭṭhitaṁ
      [69] Tīhi bhikkhave aṅgehi samannāgatassa bhikkhuno ākaṅkhamāno
 saṅgho niyassakammaṁ kareyya bhaṇḍanakārako hoti kalahakārako
 vivādakārako bhassakārako saṅghe adhikaraṇakārako bālo hoti
 abyatto āpattibahulo anapadāno gihisaṁsaṭṭho viharati ananulomikehi
 gihisaṁsaggehi imehi kho bhikkhave tīhaṅgehi samannāgatassa
 bhikkhuno ākaṅkhamāno saṅgho niyassakammaṁ kareyya.
      [70] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho niyassakammaṁ kareyya adhisīle sīlavipanno
 hoti ajjhācāre ācāravipanno hoti atidiṭṭhiyā diṭṭhivipanno
 hoti imehi kho bhikkhave tīhaṅgehi samannāgatassa bhikkhuno
 ākaṅkhamāno saṅgho niyassakammaṁ kareyya.
      [71] Aparehipi bhikkhave tīhaṅgehi samannāgatassa bhikkhuno
-------------------------------------------------
[page 028]
 Ākaṅkhamāno saṅgho niyassakammaṁ kareyya buddhassa avaṇṇaṁ bhāsati
 dhammassa avaṇṇaṁ bhāsati saṅghassa avaṇṇaṁ bhāsati imehi kho
 bhikkhave tīhaṅgehi samannāgatassa bhikkhuno ākaṅkhamāno saṅgho
 niyassakammaṁ kareyya.
      [72] Tiṇṇaṁ bhikkhave bhikkhūnaṁ ākaṅkhamāno saṅgho niyassakammaṁ
 kareyya eko bhaṇḍanakārako hoti kalahakārako vivādakārako
 bhassakārako saṅghe adhikaraṇakārako eko bālo hoti abyatto
 āpattibahulo anapadāno eko gihisaṁsaṭṭho viharati ananulomikehi
 gihisaṁsaggehi imesaṁ kho bhikkhave tiṇṇaṁ bhikkhūnaṁ ākaṅkhamāno
 saṅgho niyassakammaṁ kareyya.
      [73] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 niyassakammaṁ kareyya eko adhisīle sīlavipanno hoti eko
 ajjhācāre ācāravipanno hoti eko atidiṭṭhiyā diṭṭhivipanno
 hoti imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho
 niyassakammaṁ kareyya.
      [74] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 niyassakammaṁ kareyya eko buddhassa avaṇṇaṁ bhāsati eko
 dhammassa avaṇṇaṁ bhāsati eko saṅghassa avaṇṇaṁ bhāsati imesaṁ
 kho bhikkhave tiṇṇaṁ bhikkhūnaṁ ākaṅkhamāno saṅgho niyassakammaṁ kareyya.
                   Ākaṅkhamānacchakkaṁ niṭṭhitaṁ.
-------------------------------------------------
[page 029]
      [75] Niyassakammakatena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā yāya āpattiyā saṅghena
 niyassakammaṁ kataṁ hoti sā āpatti na āpajjitabbā aññā
 vā tādisikā tato vā pāpiṭṭhatarā kammaṁ na garahitabbaṁ
 kammikā na garahitabbā na pakatattassa bhikkhuno uposatho ṭhapetabbo
 na pavāraṇā ṭhapetabbā na savacanīyaṁ kātabbaṁ na anuvādo
 paṭṭhapetabbo na okāso kāretabbo na codetabbo na
 sāretabbo na bhikkhū 1- bhikkhūhi sampayojetabbanti.
                Niyassakamme aṭṭhārasavattaṁ niṭṭhitaṁ.
      [76] Athakho saṅgho seyyasakassa bhikkhuno niyassakammaṁ akāsi
 nissāya te vatthabbanti. So saṅghena niyassakammakato kalyāṇamitte
 sevamāno bhajamāno payirupāsamāno uddisāpento paripucchanto
 bahussuto ahosi 2- āgatāgamo dhammadharo vinayadharo mātikādharo
 paṇḍito viyatto medhāvī lajjī kukkuccako sikkhākāmo
 so 3- sammā vattati lomaṁ pāteti netthāraṁ vattati bhikkhū upasaṅkamitvā
 evaṁ vadati ahaṁ āvuso saṅghena niyassakammakato sammā vattāmi
 lomaṁ pātemi netthāraṁ vattāmi kathaṁ nu kho mayā paṭipajjitabbanti.
 Bhikkhū 4- bhagavato etamatthaṁ ārocesuṁ.

  *  *  *  *  *  *
  Footnote:1-4 Ma. Yu. bhikkhūti pāṭho na dissati. 2 Ma. Yu. hoti.
 3 Ma. Yu. ayaṁ pāṭho na dissati.
-------------------------------------------------
[page 030]
      [77] Tenahi bhikkhave saṅgho seyyasakassa bhikkhuno niyassakammaṁ
 paṭippassambhetu. Pañcahi bhikkhave aṅgehi samannāgatassa bhikkhuno
 niyassakammaṁ na paṭippassambhetabbaṁ upasampādeti nissayaṁ deti
 sāmaṇeraṁ upaṭṭhāpeti bhikkhunovādakasammatiṁ sādiyati sammatopi
 bhikkhuniyo ovadati imehi kho bhikkhave pañcahaṅgehi samannāgatassa
 bhikkhuno niyassakammaṁ na paṭippassambhetabbaṁ.
      [78] Aparehipi bhikkhave pañcahaṅgehi samannāgatassa bhikkhuno
 niyassakammaṁ na paṭippassambhetabbaṁ yāya āpattiyā saṅghena
 niyassakammaṁ kataṁ hoti taṁ āpattiṁ āpajjati aññaṁ vā tādisikaṁ
 tato vā pāpiṭṭhataraṁ kammaṁ garahati kammike garahati imehi
 kho bhikkhave pañcahaṅgehi samannāgatassa bhikkhuno niyassakammaṁ na
 paṭippassambhetabbaṁ.
      [79] Aṭṭhahi bhikkhave aṅgehi samannāgatassa bhikkhuno niyassakammaṁ
 na paṭippassambhetabbaṁ pakatattassa bhikkhuno uposathaṁ ṭhapeti
 pavāraṇaṁ ṭhapeti savacanīyaṁ karoti anuvādaṁ paṭṭhapeti okāsaṁ
 kāreti codeti sāreti bhikkhū bhikkhūhi sampayojeti imehi
 kho bhikkhave aṭṭhahaṅgehi samannāgatassa bhikkhuno niyassakammaṁ na
 paṭippassambhetabbaṁ.
               Napaṭippassambhetabbāṭṭhārasakaṁ niṭṭhitaṁ.
      [80] Pañcahi bhikkhave aṅgehi samannāgatassa bhikkhuno niyassakammaṁ
-------------------------------------------------
[page 031]
 Paṭippassambhetabbaṁ na upasampādeti .pe.
      [81] Aparehipi bhikkhave pañcahaṅgehi samannāgatassa bhikkhuno
 niyassakammaṁ paṭippassambhetabbaṁ yāya āpattiyā saṅghena niyassakammaṁ
 kataṁ hoti taṁ āpattiṁ nāpajjati aññaṁ vā tādisikaṁ tato
 vā pāpiṭṭhataraṁ kammaṁ na garahati kammike na garahati imehi
 kho bhikkhave pañcahaṅgehi samannāgatassa bhikkhuno niyassakammaṁ
 paṭippassambhetabbaṁ.
      [82] Aṭṭhahi bhikkhave aṅgehi samannāgatassa bhikkhuno niyassakammaṁ
 paṭippassambhetabbaṁ na pakatattassa bhikkhuno uposathaṁ ṭhapeti na
 pavāraṇaṁ ṭhapeti na savacanīyaṁ karoti na anuvādaṁ paṭṭhapeti na
 okāsaṁ kāreti na codeti na sāreti na bhikkhū bhikkhūhi
 sampayojeti imehi kho bhikkhave aṭṭhahaṅgehi samannāgatassa
 bhikkhuno niyassakammaṁ < PTS. Vin II , 9 >paṭippassambhetabbaṁ.
               Paṭippassambhetabbāṭṭhārasakaṁ niṭṭhitaṁ.
      [83] Evañca pana bhikkhave paṭippassambhetabbaṁ. Tena bhikkhave
 seyyasakena bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante saṅghena niyassakammakato
 sammā vattāmi lomaṁ pātemi netthāraṁ vattāmi niyassakammassa
 paṭippassaddhiṁ yācāmīti. Dutiyampi yācitabbā. Tatiyampi
-------------------------------------------------
[page 032]
 Yācitabbā. Byattena bhikkhunā paṭibalena saṅgho ñāpetabbo.
 Suṇātu me bhante saṅgho ayaṁ seyyasako bhikkhu saṅghena niyassakammakato
 sammā vattati lomaṁ pāteti netthāraṁ vattati niyassakammassa
 paṭippassaddhiṁ yācati. Yadi saṅghassa pattakallaṁ saṅgho
 seyyasakassa bhikkhuno niyassakammaṁ paṭippassambheyya. Esā ñatti.
 Suṇātu me bhante saṅgho ayaṁ seyyasako bhikkhu saṅghena
 niyassakammakato sammā vattati lomaṁ pāteti netthāraṁ vattati
 niyassakammassa paṭippassaddhiṁ yācati. Saṅgho seyyasakassa bhikkhuno
 niyassakammaṁ paṭippassambheti. Yassāyasmato khamati seyyasakassa
 bhikkhuno niyassakammassa paṭippassaddhi so tuṇhassa yassa
 nakkhamati so bhāseyya. Dutiyampi etamatthaṁ vadāmi. Suṇātu me
 bhante saṅgho ayaṁ seyyasako bhikkhu saṅghena niyassakammakato sammā
 vattati lomaṁ pāteti netthāraṁ vattati niyassakammassa paṭippassaddhiṁ
 yācati. Saṅgho seyyasakassa bhikkhuno niyassakammaṁ paṭippassambheti.
 Yassāyasmato khamati seyyasakassa bhikkhuno niyassakammassa
 paṭippassaddhi so tuṇhassa yassa nakkhamati so bhāseyya.
 Tatiyampi etamatthaṁ vadāmi. Suṇātu me bhante saṅgho
 ayaṁ seyyasako bhikkhu saṅghena niyassakammakato sammā vattati lomaṁ
 pāteti netthāraṁ vattati niyassakammassa paṭippassaddhiṁ yācati.
 Saṅgho seyyasakassa bhikkhuno niyassakammaṁ paṭippassambheti.
-------------------------------------------------
[page 033]
 Yassāyasmato khamati seyyasakassa bhikkhuno niyassakammassa paṭippassaddhi
 so tuṇhassa yassa nakkhamati so bhāseyya. Paṭippassaddhaṁ
 saṅghena seyyasakassa bhikkhuno niyassakammaṁ khamati saṅghassa tasmā
 tuṇhī. Evametaṁ dhārayāmīti.
                   Niyassakammaṁ dutiyaṁ niṭṭhitaṁ.
      [84] Tena kho pana samayena assajipunabbasukā nāma kiṭāgirismiṁ
 āvāsikā honti alajjino pāpabhikkhū. Te evarūpaṁ anācāraṁ
 ācaranti mālāvacchaṁ ropentipi ropāpentipi siñcantipi
 siñcāpentipi ocinantipi ocināpentipi ganthentipi
 ganthāpentipi ekatovaṇṭikamālaṁ karontipi kārāpentipi
 ubhatovaṇṭikamālaṁ karontipi kārāpentipi mañjarikaṁ karontipi
 kārāpentipi vidhutikaṁ 1- karontipi kārāpentipi vaṭaṁsakaṁ karontipi
 kārāpentipi āveḷaṁ < PTS. Vin II , 10 >karontipi kārāpentipi uracchadaṁ karontipi
 kārāpentipi te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ
 ekatovaṇṭikamālaṁ harantipi harāpentipi ubhatovaṇṭikamālaṁ harantipi
 harāpentipi mañjarikaṁ harantipi harāpentipi vidhutikaṁ harantipi
 harāpentipi vaṭaṁsakaṁ harantipi harāpentipi āveḷaṁ harantipi
 harāpentipi uracchadaṁ harantipi harāpentipi te kulitthīhi kuladhītāhi
 kulakumārīhi kulasuṇhāhi kuladāsīhi saddhiṁ ekabhājanepi bhuñjanti

  *  *  *  *  *  *
  Footnote:1 Ma. vidhūtikaṁ.
-------------------------------------------------
[page 034]
 Ekathālakepi pivanti ekāsanepi nisīdanti ekamañcepi tuvaṭṭenti
 ekattharaṇāpi tuvaṭṭenti ekapāvuraṇāpi tuvaṭṭenti
 ekattharaṇapāvuraṇāpi tuvaṭṭenti vikālepi bhuñjanti majjampi
 pivanti mālāgandhavilepanampi dhārenti naccantipi gāyantipi vādentipi
 lāsentipi naccantiyāpi naccanti naccantiyāpi gāyanti naccantiyāpi
 vādenti naccantiyāpi lāsenti gāyantiyāpi naccanti gāyantiyāpi
 gāyanti gāyantiyāpi vādenti gāyantiyāpi lāsenti vādentiyāpi
 naccanti vādentiyāpi gāyanti vādentiyāpi vādenti vādentiyāpi
 lāsenti lāsentiyāpi naccanti lāsentiyāpi gāyanti
 lāsentiyāpi vādenti lāsentiyāpi lāsenti aṭṭhapadepi kīḷanti
 dasapadepi kīḷanti ākāsepi kīḷanti parihārapathepi kīḷanti santikāyapi
 kīḷanti khalikāyapi kīḷanti ghaṭikāyapi 1- kīḷanti salākahatthenapi
 kīḷanti akkhenapi kīḷanti paṅkacirenapi 2- kīḷanti vaṅkakenapi kīḷanti
 mokkhacikāyapi kīḷanti ciṅgulakenapi kīḷanti pattāḷhakenapi kīḷanti
 rathakenapi kīḷanti dhanukenapi kīḷanti akkharikāyapi kīḷanti manesikāyapi
 kīḷanti yathāvajjenapi kīḷanti hatthismimpi sikkhanti assasmimpi
 sikkhanti rathasamimpi sikkhanti dhanusmimpi sikkhanti tharusmimpi sikkhanti
 hatthissapi purato dhāvanti assassapi purato dhāvanti rathassapi
 purato dhāvanti dhāvantipi ādhāvantipi usseḷhentipi 3-

  *  *  *  *  *  *
  Footnote:1 Yu. ghaṭikenapi. 2 Ma. Yu. paṅgacīrenapi. 3 Ma. usseḷenti.
-------------------------------------------------
[page 035]
 Apphoṭentipi 1- nibbujjhantipi muṭṭhīhipi yujjhanti raṅgamajjhepi saṅghāṭiṁ
 pattharitvā naccantiṁ 2- evaṁ vadenti idha bhagini naccassūti
 nalāṭikaṁpi denti vividhaṁpi anācāraṁ ācaranti.
      [85] Tena kho pana samayena aññataro bhikkhu kāsīsu vassaṁ
 vuttho sāvatthiṁ gacchanto bhagavantaṁ dassanāya yena kiṭāgiri
 tadavasari. Athakho so bhikkhu pubbaṇhasamayaṁ nivāsetvā
 pattacīvaramādāya kiṭāgiriṁ piṇḍāya pāvisi pāsādikena abhikkantena
 paṭikkantena ālokitena vilokitena sammiñjitena pasāritena
 okkhittacakkhu iriyāpathasampanno. Manussā taṁ bhikkhuṁ passitvā
 evamāhaṁsu kvāyaṁ < PTS. Vin II , 11 >abalabalo viya mandamando viya bhākuṭikabhākuṭiko
 viya ko imassa upagatassa piṇḍakaṁpi dassati amhākaṁ pana ayyā
 assajipunabbasukā saṇhā sakhilā sukhasambhāsā mihitapubbaṅgamā
 ehisvāgatavādino abbhākuṭikā uttānamukhā pubbabhāsino tesaṁ kho
 nāma piṇḍo dātabboti. Addasā kho aññataro upāsako taṁ bhikkhuṁ
 kiṭāgirismiṁpi piṇḍāya carantaṁ disvāna yena so bhikkhu tenupasaṅkami
 upasaṅkamitvā taṁ bhikkhuṁ abhivādetvā etadavoca api bhante
 piṇḍo labbhatīti. Na kho āvuso piṇḍo labbhatīti. Ehi
 bhante gharaṁ gamissāmāti. Athakho so upāsako taṁ bhikkhuṁ gharaṁ
 netvā bhojetvā etadavoca kahaṁ bhante ayyo gamissatīti.

  *  *  *  *  *  *
  Footnote:1 Yu. appoṭhenti. 2 Ma. Yu. naccakiṁ.
-------------------------------------------------
[page 036]
 Sāvatthiṁ kho ahaṁ āvuso gamissāmi bhagavantaṁ dassanāyāti. Tenahi
 bhante mama vacanena bhagavato pāde sirasā vandāhi evañca vadehi
 duṭṭho bhante kiṭāgirismiṁ āvāso assajipunabbasukā nāma
 kiṭāgirismiṁ āvāsikā alajjino pāpabhikkhū te evarūpaṁ anācāraṁ
 ācaranti mālāvacchaṁ ropentipi ropāpentipi siñcantipi
 siñcāpentipi ocinantipi ocināpentipi ganthentipi ganthāpentipi
 ekatovaṇṭikamālaṁ karontipi kārāpentipi ubhatovaṇṭikamālaṁ
 karontipi kārāpentipi mañjarikaṁ karontipi kārāpentipi vidhutikaṁ
 karontipi kārāpentipi vaṭaṁsakaṁ karontipi kārāpentipi āveḷaṁ
 karontipi kārāpentipi uracchadaṁ karontipi kārāpentipi te
 kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ ekatovaṇṭikamālaṁ
 harantipi harāpentipi ubhatovaṇṭikamālaṁ harantipi harāpentipi
 mañjarikaṁ harantipi harāpentipi vidhutikaṁ harantipi harāpentipi
 vaṭaṁsakaṁ harantipi harāpentipi āveḷaṁ harantipi harāpentipi
 uracchadaṁ harantipi harāpentipi te kulitthīhi kuladhītāhi
 kulakumārīhi kulasuṇhāhi kuladāsīhi saddhiṁ ekabhājanepi bhuñjanti
 ekathālakepi pivanti ekāsanepi nisīdanti ekamañcepi tuvaṭṭenti
 ekattharaṇāpi tuvaṭṭenti ekapāvuraṇāpi tuvaṭṭenti ekattharaṇapāvuraṇāpi
 tuvaṭṭenti vikālepi bhuñjanti majjaṁpi pivanti
 mālāgandhavilepanaṁpi dhārenti naccantipi gāyantipi vādentipi lāsentipi
-------------------------------------------------
[page 037]
 Naccantiyāpi naccanti naccantiyāpi gāyanti naccantiyāpi vādenti
 naccantiyāpi lāsenti gāyantiyāpi naccanti gāyantiyāpi gāyanti
 gāyantiyāpi vādenti gāyantiyāpi lāsenti vādentiyāpi naccanti
 vādentiyāpi gāyanti vādentiyāpi vādenti vādentiyāpi lāsenti
 lāsentiyāpi naccanti lāsentiyāpi gāyanti lāsentiyāpi vādenti *-
 lāsentiyāpi lāsenti aṭṭhapadepi kīḷanti dasapadepi kīḷanti
 ākāsepi kīḷanti parihārapathepi kīḷanti santikāyapi kīḷanti khalikāyapi
 kīḷanti ghaṭikāyapi kīḷanti salākahatthenapi kīḷanti akkhenapi kīḷanti
 paṅkacirenapi kīḷanti vaṅkakenapi kīḷanti mokkhacikāyapi kīḷanti
 ciṅgulakenapi kīḷanti pattāḷhakenapi kīḷanti rathakenapi kīḷanti
 dhanukenapi kīḷanti akkharikāyapi kīḷanti manesikāyapi kīḷanti
 yathāvajjenapi kīḷanti hatthismiṁpi sikkhanti assasmiṁpi sikkhanti rathasmiṁpi
 sikkhanti dhanusmiṁpi sikkhanti tharusmiṁpi sikkhanti hatthissapi purato
 dhāvanti assassapi purato dhāvanti rathassapi purato dhāvanti
 dhāvantipi ādhāvantipi usseḷhentipi apphoṭentipi nibbujjhantipi
 muṭṭhīhipi yujjhanti raṅgamajjhepi saṅghāṭiṁ pattharitvā naccantiṁ evaṁ
 vadenti idha bhagini naccassūti nalāṭikaṁpi denti vividhaṁpi anācāraṁ
 ācaranti yepi te bhante manussā pubbe saddhā ahesuṁ pasannā
 tepi etarahi assaddhā appasannā yānipi tāni saṅghassa pubbe
 dānapathāni tānipi etarahi upacchinnāni riñcanti pesalā

  *  *  *  *  *  *
  Footnote:* mīkārkkhag vādantei peḌna vādenti
-------------------------------------------------
[page 038]
 Bhikkhū nivasanti pāpabhikkhū sādhu bhante bhagavā kiṭāgiriṁ bhikkhū
 pahiṇeyya yathāyaṁ kiṭāgirismiṁ āvāso saṇṭhaheyyāti.
 Evamāvusoti kho so bhikkhu tassa upāsakassa paṭissuṇitvā 1-
 uṭṭhāyāsanā yena sāvatthī tena pakkāmi anupubbena yena sāvatthī [2]-
 jetavanaṁ anāthapiṇḍikassa ārāmo yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi.
      [86] Āciṇṇaṁ kho panetaṁ buddhānaṁ bhagavantānaṁ āgantukehi
 bhikkhūhi saddhiṁ paṭisammodituṁ. Athakho bhagavā taṁ bhikkhuṁ etadavoca
 kacci bhikkhu khamanīyaṁ kacci yāpanīyaṁ kacci appakilamathena addhānaṁ
 āgato kuto ca tvaṁ bhikkhu āgacchasīti. Khamanīyaṁ bhagavā
 yāpanīyaṁ bhagavā appakilamathena cāhaṁ bhante addhānaṁ āgato
 idhāhaṁ bhante kāsīsu vassaṁ vuttho sāvatthiṁ āgacchanto bhagavantaṁ
 dassanāya yena kiṭāgiri tadavasariṁ athakhvāhaṁ bhante pubbaṇhasamayaṁ
 nivāsetvā pattacīvaramādāya kiṭāgiriṁ piṇḍāya pāvisiṁ addasā
 kho maṁ bhante aññataro upāsako kiṭāgirismiṁ piṇḍāya carantaṁ
 disvāna yenāhaṁ tenupasaṅkami upasaṅkamitvā maṁ abhivādetvā
 etadavoca api bhante piṇḍo labbhatīti na kho āvuso
 piṇḍo labbhatīti ehi bhante gharaṁ gamissāmāti athakho bhante
 so upāsako maṁ gharaṁ netvā bhojetvā etadavoca kahaṁ bhante
 ayyo gamissatīti sāvatthiṁ kho ahaṁ āvuso gamissāmi bhagavantaṁ

  *  *  *  *  *  *
  Footnote:1 Yu. paṭissutvā. 2 Ma. yena.
-------------------------------------------------
[page 039]
 Dassanāyāti tenahi bhante mama vacanena bhagavato pāde sirasā
 vandāhi evañca vadehi duṭṭho bhante kiṭāgirismiṁ āvāso
 assajipunabbasukā nāma kiṭāgirismiṁ āvāsikā alajjino pāpabhikkhū
 te evarūpaṁ anācāraṁ ācaranti mālāvacchaṁ ropentipi ropāpentipi .pe.
 Vividhaṁpi anācāraṁ ācaranti yepi te bhante manussā pubbe
 saddhā ahesuṁ pasannā tepi etarahi assaddhā appasannā
 yānipi tāni saṅghassa pubbe dānapathāni tānipi etarahi upacchinnāni
 riñcanti pesalā bhikkhū nivasanti pāpabhikkhū sādhu bhante
 bhagavā kiṭāgiriṁ bhikkhū pahiṇeyya yathāyaṁ kiṭāgirismiṁ āvāso
 saṇṭhaheyyāti tato ahaṁ bhagavā āgacchāmīti.
      [87] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā bhikkhū paṭipucchi saccaṁ kira bhikkhave
 assajipunabbasukā nāma kiṭāgirismiṁ āvāsikā alajjino pāpabhikkhū
 te evarūpaṁ anācāraṁ ācaranti mālāvacchaṁ ropentipi
 ropāpentipi .pe. Vividhaṁpi anācāraṁ ācaranti yepi te manussā
 pubbe saddhā ahesuṁ pasannā tepi etarahi assaddhā appasannā
 yānipi tāni saṅghassa pubbe dānapathāni tānipi etarahi
 upacchinnāni riñcanti pesalā bhikkhū nivasanti pāpabhikkhūti.
 Saccaṁ bhagavāti 1-. Vigarahi buddho bhagavā ananucchavikaṁ bhikkhave tesaṁ
 moghapurisānaṁ .pe. 2- Kathaṁ hi nāma te bhikkhave moghapurisā evarūpaṁ

  *  *  *  *  *  *
  Footnote:1 Yu. itisaddo na dissati. 2 Po. Yu. ananucchavikaṁ .pe. akaraṇīyanti ime
 pāṭhā natthi.
-------------------------------------------------
[page 040]
 Anācāraṁ ācarissanti mālāvacchaṁ ropessantipi ropāpessantipi
 siñcissantipi siñcāpessantipi ocinissantipi ocināpessantipi
 ganthissantipi ganthāpessantipi ekatovaṇṭikamālaṁ karissantipi
 kārāpessantipi ubhatovaṇṭikamālaṁ karissantipi kārāpessantipi
 mañjarikaṁ karissantipi kārāpessantipi vidhutikaṁ karissantipi
 kārāpessantipi vaṭaṁsakaṁ karissantipi kārāpessantipi āveḷaṁ 1-
 karissantipi kārāpessantipi uracchadaṁ karissantipi kārāpessantipi
 te kulitthīnaṁ kuladhītānaṁ kulakumārīnaṁ kulasuṇhānaṁ kuladāsīnaṁ
 ekatovaṇṭikamālaṁ harissantipi harāpessantipi ubhatovaṇṭikamālaṁ
 harissantipi harāpessantipi mañjarikaṁ harissantipi harāpessantipi
 vidhutikaṁ harissantipi harāpessantipi vaṭaṁsakaṁ harissantipi harāpessantipi
 āveḷaṁ 1- harissantipi harāpessantipi uracchadaṁ harissantipi
 harāpessantipi te kulitthīhi kuladhītāhi kulakumārīhi kulasuṇhāhi
 kuladāsīhi saddhiṁ ekabhājanepi bhuñjissanti ekathālakepi pivissanti
 ekāsanepi nisīdissanti ekamañcepi tuvaṭṭessanti ekattharaṇāpi
 tuvaṭṭessanti ekapāvuraṇāpi 2- tuvaṭṭessanti ekattharaṇapāvuraṇāpi 2-
 tuvaṭṭessanti vikālepi bhuñjissanti majjaṁpi pivissanti mālāgandhavilepanaṁpi
 dhāressanti naccissantipi gāyissantipi vādessantipi
 lāsessantipi naccantiyāpi naccissanti naccantiyāpi gāyissanti
 naccantiyāpi vādessanti naccantiyāpi lāsessanti gāyantiyāpi

  *  *  *  *  *  *
  Footnote:1 Po. āvelikaṁ. 2 Po. ...pāpuraṇepi.
-------------------------------------------------
[page 041]
 Naccissanti gāyantiyāpi gāyissanti gāyantiyāpi vādessanti gāyantiyāpi
 lāsessanti vādentiyāpi naccissanti vādentiyāpi gāyissanti
 vādentiyāpi vādessanti vādentiyāpi lāsessanti lāsentiyāpi
 naccissanti lāsentiyāpi gāyissanti lāsentiyāpi vādessanti
 lāsentiyāpi lāsessanti aṭṭhapadepi kīḷissanti dasapadepi kīḷissanti
 ākāsepi kīḷissanti parihārapathepi kīḷissanti santikāyapi kīḷissanti
 khalikāyapi kīḷissanti ghaṭikāyapi kīḷissanti salākahatthenapi kīḷissanti
 akkhenapi kīḷissanti paṅkacirenapi kīḷissanti vaṅkakenapi kīḷissanti
 mokkhacikāyapi kīḷissanti ciṅgulakenapi kīḷissanti pattāḷhakenapi
 kīḷissanti rathakenapi kīḷissanti dhanukenapi kīḷissanti akkharikāyapi
 kīḷissanti manesikāyapi kīḷissanti yathāvajjenapi kīḷissanti hatthismimpi
 sikkhissanti assasmimpi sikkhissanti rathasmimpi sikkhissanti
 dhanusmimpi sikkhissanti tharusmimpi sikkhissanti hatthissapi purato
 dhāvissanti assassapi purato dhāvissanti rathassapi purato dhāvissanti
 dhāvissantipi ādhāvissantipi 1- usseḷhessantipi 2- apphoṭessantipi 3-
 nibbujjhissantipi muṭṭhīhipi yujjhissanti raṅgamajjhepi saṅghāṭiṁ
 pattharitvā naccantiṁ evaṁ vakkhanti 4- idha bhagini naccassūti nalāṭikaṁpi
 dassanti 5- vividhaṁpi anācāraṁ ācarissanti yepi 6- te manussā pubbe
 saddhā ahesuṁ pasannā tepi etarahi assaddhā appasannā

  *  *  *  *  *  *
  Footnote:1 Po. dhāvissanti ādhāvissantipi vidhāvissantipi. Ma. dhāvissantipi
 ādhāvissantipi. 2 Po. Ma. usselessantipi. 3 Yu. usseḷhissantipi
 appoṭhissantipi. 4 Po. naccissanti evaṁ vadessanti. 5 Po. dassissanti.
 6 Ma. Yu. yepi te ... pāpabhikkhūti ime pāṭhā natthi.
-------------------------------------------------
[page 042]
 Yānipi tāni saṅghassa pubbe dānapathāni tānipi etarahi
 upacchinnāni riñcanti pesalā bhikkhū nivasanti pāpabhikkhū
 netaṁ bhikkhave appasannānaṁ vā pasādāya .pe. Vigarahitvā dhammiṁ
 kathaṁ katvā sārīputtamoggallāne āmantesi gacchatha tumhe
 sārīputtā kiṭāgiriṁ gantvā assajipunabbasukānaṁ bhikkhūnaṁ kiṭāgirismā
 pabbājanīyakammaṁ karotha tumhākaṁ ete saddhivihārinoti. Kathaṁ mayaṁ
 bhante assajipunabbasukānaṁ bhikkhūnaṁ kiṭāgirismā pabbājanīyakammaṁ
 karoma caṇḍā ca 1- te bhikkhū pharusāti. Tenahi tumhe
 sārīputtā bahukehi bhikkhūhi saddhiṁ gacchathāti. Evaṁ bhanteti kho
 sārīputtamoggallānā bhagavato paccassosuṁ.
      [88] Evañca pana bhikkhave kātabbaṁ. Paṭhamaṁ assajipunabbasukā
 bhikkhū codetabbā codetvā sāretabbā sāretvā āpatti
 āropetabbā āpattiṁ āropetvā byattena bhikkhunā paṭibalena
 saṅgho ñāpetabbo suṇātu me bhante saṅgho ime
 assajipunabbasukā bhikkhū kuladūsakā pāpasamācārā imesaṁ pāpakā
 samācārā dissanti ceva suyyanti ca kulāni ca imehi duṭṭhāni
 dissanti ceva suyyanti ca. Yadi saṅghassa pattakallaṁ saṅgho
 assajipunabbasukānaṁ bhikkhūnaṁ kiṭāgirismā pabbājanīyakammaṁ kareyya
 nāssajipunabbasukehi bhikkhūhi kiṭāgirismiṁ vatthabbanti. Esā ñatti.

  *  *  *  *  *  *
  Footnote:1 Ma. Yu. casaddo na vijjati.
-------------------------------------------------
[page 043]
 Suṇātu me bhante saṅgho ime assajipunabbasukā bhikkhū kuladūsakā
 pāpasamācārā imesaṁ pāpakā samācārā dissanti ceva suyyanti
 ca kulāni ca imehi duṭṭhāni dissanti ceva suyyanti ca. Saṅgho
 assajipunabbasukānaṁ bhikkhūnaṁ kiṭāgirismā pabbājanīyakammaṁ karoti
 nāssajipunabbasukehi bhikkhūhi kiṭāgirismiṁ vatthabbanti. Yassāyasmato
 khamati assajipunabbasukānaṁ bhikkhūnaṁ kiṭāgirismā pabbājanīyakammassa
 karaṇaṁ nāssajipunabbasukehi bhikkhūhi kiṭāgirismiṁ vatthabbanti so
 tuṇhassa yassa nakkhamati so bhāseyya. Dutiyampi etamatthaṁ
 vadāmi. Suṇātu me bhante saṅgho ime assajipunabbasukā
 bhikkhū kuladūsakā pāpasamācārā imesaṁ pāpakā samācārā dissanti
 ceva suyyanti ca kulāni ca imehi duṭṭhāni dissanti ceva
 suyyanti ca. Saṅgho assajipunabbasukānaṁ bhikkhūnaṁ kiṭāgirismā
 pabbājanīyakammaṁ karoti nāssajipunabbasukehi bhikkhūhi kiṭāgirismiṁ
 vatthabbanti. Yassāyasmato khamati assajipunabbasukānaṁ bhikkhūnaṁ
 kiṭāgirismā pabbājanīyakammassa karaṇaṁ nāssajipunabbasukehi bhikkhūhi
 kiṭāgirismiṁ vatthabbanti so tuṇhassa yassa nakkhamati so
 bhāseyya. Tatiyampi etamatthaṁ vadāmi. Suṇātu me bhante
 saṅgho ime assajipunabbasukā bhikkhū kuladūsakā pāpasamācārā
 imesaṁ pāpakā samācārā dissanti ceva suyyanti ca kulāni ca
 imehi duṭṭhāni dissanti ceva suyyanti ca. Saṅgho
-------------------------------------------------
[page 044]
 Assajipunabbasukānaṁ bhikkhūnaṁ kiṭāgirismā pabbājanīyakammaṁ karoti
 nāssajipunabbasukehi bhikkhūhi kiṭāgirismiṁ vatthabbanti. Yassāyasmato
 khamati assajipunabbasukānaṁ bhikkhūnaṁ kiṭāgirismā pabbājanīyakammassa
 karaṇaṁ nāssajipunabbasukehi bhikkhūhi kiṭāgirismiṁ vatthabbanti so
 tuṇhassa yassa nakkhamati so bhāseyya. Kataṁ saṅghena
 assajipunabbasukānaṁ bhikkhūnaṁ kiṭāgirismā pabbājanīyakammaṁ
 nāssajipunabbasukehi bhikkhūhi kiṭāgirismiṁ vatthabbanti khamati saṅghassa
 tasmā tuṇhī. Evametaṁ dhārayāmīti.
      [89] Tīhi bhikkhave aṅgehi samannāgataṁ pabbājanīyakammaṁ
 adhammakammañceva hoti avinayakammañca duvūpasantañca asammukhā
 kataṁ hoti appaṭipucchā kataṁ hoti appaṭiññāya kataṁ hoti
 imehi kho bhikkhave tīhaṅgehi samannāgataṁ pabbājanīyakammaṁ
 adhammakammañceva hoti avinayakammañca duvūpasantañca.
      [90] Aparehipi bhikkhave tīhaṅgehi samannāgataṁ pabbājanīyakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adesanāgāminiyā āpattiyā kataṁ hoti desitāya
 āpattiyā kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ adhammakammañceva hoti avinayakammañca duvūpasantañca.
      [91] Aparehipi bhikkhave tīhaṅgehi samannāgataṁ pabbājanīyakammaṁ
 adhammakammañceva hoti avinayakammañca duvūpasantañca acodetvā
-------------------------------------------------
[page 045]
 Kataṁ hoti asāretvā kataṁ hoti āpattiṁ anāropetvā kataṁ
 hoti imehi kho bhikkhave .pe.
      [92] Aparehipi bhikkhave tīhaṅgehi samannāgataṁ pabbājanīyakammaṁ .pe.
 Asammukhā kataṁ hoti adhammena kataṁ hoti vaggena kataṁ hoti
 imehi kho bhikkhave tīhaṅgehi samannāgataṁ pabbājanīyakammaṁ .pe.
 Appaṭipucchā kataṁ hoti adhammena kataṁ hoti vaggena kataṁ
 hoti .pe. Appaṭiññāya kataṁ hoti adhammena kataṁ hoti
 vaggena kataṁ hoti .pe. Anāpattiyā kataṁ hoti adhammena kataṁ
 hoti vaggena kataṁ hoti .pe. Adesanāgāminiyā āpattiyā
 kataṁ hoti adhammena kataṁ hoti vaggena kataṁ hoti .pe.
 Desitāya āpattiyā kataṁ hoti adhammena kataṁ hoti vaggena
 kataṁ hoti .pe. Acodetvā kataṁ hoti adhammena kataṁ hoti
 vaggena kataṁ hoti .pe. Asāretvā kataṁ hoti adhammena kataṁ
 hoti vaggena kataṁ hoti .pe. Āpattiṁ anāropetvā kataṁ
 hoti adhammena kataṁ hoti vaggena kataṁ hoti imehi kho
 bhikkhave tīhaṅgehi samannāgataṁ pabbājanīyakammaṁ adhammakammañceva
 hoti avinayakammañca duvūpasantañca.
                 Adhammakamme dvādasakaṁ niṭṭhitaṁ.
      [93] Tīhi bhikkhave aṅgehi samannāgataṁ pabbājanīyakammaṁ
 dhammakammañceva hoti vinayakammañca suvūpasantañca sammukhā kataṁ hoti
-------------------------------------------------
[page 046]
 Paṭipucchā kataṁ hoti paṭiññāya kataṁ hoti .pe.
      [94] Aparehipi bhikkhave tīhaṅgehi samannāgataṁ pabbājanīyakammaṁ
 dhammakammañceva hoti vinayakammañca suvūpasantañca āpattiyā kataṁ
 hoti desanāgāminiyā āpattiyā kataṁ hoti adesitāya āpattiyā
 kataṁ hoti imehi kho bhikkhave tīhaṅgehi samannāgataṁ pabbājanīyakammaṁ
 dhammakammañceva hoti vinayakammañca suvūpasantañca.
      [95] Aparehipi .pe. Codetvā kataṁ hoti sāretvā kataṁ
 hoti āpattiṁ āropetvā kataṁ hoti imehi kho bhikkhave
 tīhaṅgehi samannāgataṁ pabbājanīyakammaṁ .pe.
      [96] Aparehipi bhikkhave tīhaṅgehi samannāgataṁ pabbājanīyakammaṁ
 dhammakammañceva hoti vinayakammañca suvūpasantañca sammukhā kataṁ
 hoti dhammena kataṁ hoti samaggena kataṁ hoti imehi kho
 bhikkhave tīhaṅgehi samannāgataṁ pabbājanīyakammaṁ dhammakammañceva .pe.
      [97] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Paṭipucchā kataṁ hoti dhammena kataṁ hoti
 samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ .pe.
      [98] Aparehipi .pe. Paṭiññāya kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ dhammakammañceva .pe.
-------------------------------------------------
[page 047]
      [99] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Āpattiyā kataṁ hoti dhammena kataṁ hoti
 samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ .pe.
      [100] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Desanāgāminiyā āpattiyā kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi
 samannāgataṁ pabbājanīyakammaṁ .pe.
      [101] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Adesitāya āpattiyā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi
 samannāgataṁ pabbājanīyakammaṁ .pe.
      [102] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Codetvā kataṁ hoti dhammena kataṁ hoti
 samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ .pe.
      [103] Aparehipi bhikkhave tīhaṅgehi samannāgataṁ pabbājanīyakammaṁ
 .pe. Sāretvā kataṁ hoti dhammena kataṁ hoti
 samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ .pe.
-------------------------------------------------
[page 048]
      [104] Aparehipi .pe. Āpattiṁ āropetvā kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi samannāgataṁ
 pabbājanīyakammaṁ dhammakammañceva hoti vinayakammañca suvūpasantañca.
                 Dhammakamme dvādasakaṁ niṭṭhitaṁ.
      [105] Tīhi bhikkhave aṅgehi samannāgatassa bhikkhuno ākaṅkhamāno
 saṅgho pabbājanīyakammaṁ kareyya bhaṇḍanakārako hoti kalahakārako
 vivādakārako bhassakārako saṅghe adhikaraṇakārako bālo hoti abyatto
 āpattibahulo anapadāno gihisaṁsaṭṭho viharati ananulomikehi
 gihisaṁsaggehi imehi kho bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya.
      [106] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya adhisīle sīlavipanno
 hoti ajjhācāre ācāravipanno hoti atidiṭṭhiyā diṭṭhivipanno
 hoti imehi kho bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya.
      [107] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya buddhassa avaṇṇaṁ
 bhāsati dhammassa avaṇṇaṁ bhāsati saṅghassa avaṇṇaṁ bhāsati imehi
 kho bhikkhave tīhaṅgehi samannāgatassa bhikkhuno ākaṅkhamāno saṅgho
 pabbājanīyakammaṁ kareyya.
-------------------------------------------------
[page 049]
      [108] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya kāyikena davena
 samannāgato hoti vācasikena davena samannāgato hoti kāyikavācasikena
 davena samannāgato hoti imehi kho bhikkhave tīhaṅgehi
 samannāgatassa bhikkhuno ākaṅkhamāno saṅgho pabbājanīyakammaṁ kareyya.
      [109] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya kāyikena anācārena
 samannāgato hoti vācasikena anācārena samannāgato hoti
 kāyikavācasikena anācārena samannāgato hoti imehi kho bhikkhave
 tīhaṅgehi samannāgatassa bhikkhuno ākaṅkhamāno saṅgho pabbājanīyakammaṁ
 kareyya.
      [110] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya kāyikena upaghātikena
 samannāgato hoti vācasikena upaghātikena samannāgato hoti
 kāyikavācasikena upaghātikena samannāgato hoti imehi kho bhikkhave
 tīhaṅgehi samannāgatassa bhikkhuno ākaṅkhamāno saṅgho pabbājanīyakammaṁ
 kareyya.
      [111] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pabbājanīyakammaṁ kareyya kāyikena micchājīvena
 samannāgato hoti vācasikena micchājīvena samannāgato hoti
-------------------------------------------------
[page 050]
 Kāyikavācasikena micchājīvena samannāgato hoti imehi kho bhikkhave
 tīhaṅgehi samannāgatassa bhikkhuno ākaṅkhamāno saṅgho pabbājanīyakammaṁ
 kareyya.
      [112] Tiṇṇaṁ bhikkhave bhikkhūnaṁ ākaṅkhamāno saṅgho pabbājanīyakammaṁ
 kareyya eko bhaṇḍanakārako hoti kalahakārako vivādakārako
 bhassakārako saṅghe adhikaraṇakārako eko bālo hoti abyatto
 āpattibahulo anapadāno eko gihisaṁsaṭṭho viharati ananulomikehi
 gihisaṁsaggehi imesaṁ kho bhikkhave tiṇṇaṁ bhikkhūnaṁ ākaṅkhamāno
 saṅgho pabbājanīyakammaṁ kareyya.
      [113] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya eko adhisīle sīlavipanno hoti eko
 ajjhācāre ācāravipanno hoti eko atidiṭṭhiyā diṭṭhivipanno
 hoti imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya.
      [114] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya eko buddhassa avaṇṇaṁ bhāsati eko
 dhammassa avaṇṇaṁ bhāsati eko saṅghassa avaṇṇaṁ bhāsati imesaṁ
 kho bhikkhave tiṇṇaṁ bhikkhūnaṁ ākaṅkhamāno saṅgho pabbājanīyakammaṁ
 kareyya.
      [115] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
-------------------------------------------------
[page 051]
 Pabbājanīyakammaṁ kareyya eko kāyikena davena samannāgato
 hoti eko vācasikena davena samannāgato hoti eko
 kāyikavācasikena davena samannāgato hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho pabbājanīyakammaṁ kareyya.
      [116] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya eko kāyikena anācārena samannāgato
 hoti eko vācasikena anācārena samannāgato hoti eko
 kāyikavācasikena anācārena samannāgato hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho pabbājanīyakammaṁ kareyya.
      [117] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya eko kāyikena upaghātikena samannāgato
 hoti eko vācasikena upaghātikena samannāgato hoti eko
 kāyikavācasikena upaghātikena samannāgato hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho pabbājanīyakammaṁ kareyya.
      [118] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pabbājanīyakammaṁ kareyya eko kāyikena micchājīvena samannāgato
 hoti eko vācasikena micchājīvena samannāgato hoti eko
 kāyikavācasikena micchājīvena samannāgato hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho pabbājanīyakammaṁ kareyya.
                Ākaṅkhamānacuddasakaṁ niṭṭhitaṁ.
-------------------------------------------------
[page 052]
      [119] Pabbājanīyakammakatena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā yāya āpattiyā saṅghena
 pabbājanīyakammaṁ kataṁ hoti sā āpatti na āpajjitabbā aññā
 vā tādisikā tato vā pāpiṭṭhatarā kammaṁ na garahitabbaṁ
 kammikā na garahitabbā na pakatattassa bhikkhuno uposatho
 ṭhapetabbo na pavāraṇā ṭhapetabbā na savacanīyaṁ kātabbaṁ na
 anuvādo paṭṭhapetabbo na okāso kāretabbo na codetabbo
 na sāretabbo na bhikkhū bhikkhūhi sampayojetabbanti.
              Pabbājanīyakamme aṭṭhārasavattaṁ niṭṭhitaṁ.
      [120] Athakho sārīputtamoggallānappamukho bhikkhusaṅgho kiṭāgiriṁ
 gantvā assajipunabbasukānaṁ bhikkhūnaṁ kiṭāgirismā pabbājanīyakammaṁ
 akāsi nāssajipunabbasukehi bhikkhūhi kiṭāgirismiṁ vatthabbanti.
 Te saṅghena pabbājanīyakammakatā na sammā vattanti na lomaṁ pātenti
 na netthāraṁ vattanti bhikkhū na khamāpenti akkosanti paribhāsanti
 chandagāmitā dosagāmitā mohagāmitā bhayagāmitā pāpenti
 pakkamantipi vibbhamantipi ye te bhikkhū appicchā .pe. Te ujjhāyanti
 khīyanti vipācenti kathaṁ hi nāma assajipunabbasukā bhikkhū saṅghena
 pabbājanīyakammakatā na sammā vattissanti na lomaṁ pātessanti
-------------------------------------------------
[page 053]
 Na netthāraṁ vattissanti bhikkhū na khamāpessanti akkosissanti
 paribhāsissanti chandagāmitā dosagāmitā mohagāmitā bhayagāmitā
 pāpessanti pakkamissantipi vibbhamissantipīti. Athakho te bhikkhū
 bhagavato etamatthaṁ ārocesuṁ.
      [121] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
 sannipātāpetvā bhikkhū paṭipucchi saccaṁ kira bhikkhave assajipunabbasukā
 bhikkhū saṅghena pabbājanīyakammakatā na sammā vattanti na lomaṁ
 pātenti na netthāraṁ vattanti bhikkhū na khamāpenti akkosanti
 paribhāsanti chandagāmitā dosagāmitā mohagāmitā bhayagāmitā pāpenti
 pakkamantipi vibbhamantipīti. Saccaṁ bhagavāti. Vigarahi buddho bhagavā
 ananucchavikaṁ bhikkhave tesaṁ moghapurisānaṁ .pe. Kathaṁ hi nāma te
 bhikkhave moghapurisā saṅghena pabbājanīyakammakatā na sammā vattissanti
 na lomaṁ pātessanti na netthāraṁ vattissanti bhikkhū na khamāpessanti
 akkosissanti paribhāsissanti chandagāmitā dosagāmitā mohagāmitā
 bhayagāmitā pāpessanti pakkamissantipi vibbhamissantipi netaṁ
 bhikkhave appasannānaṁ vā pasādāya .pe. Vigarahitvā dhammiṁ kathaṁ
 katvā bhikkhū āmantesi tenahi bhikkhave saṅgho pabbājanīyakammaṁ
 [1]- Paṭippassambhetu 2-.
      [122] Pañcahi bhikkhave aṅgehi samannāgatassa bhikkhuno pabbājanīyakammaṁ
 na paṭippassambhetabbaṁ upasampādeti nissayaṁ deti

  *  *  *  *  *  *
  Footnote:1 nakāro naṭṭho bhaveyya. 2 po ... saṅghena pabbājanīyakammaṁ (na)
 paṭippassambhetabbaṁ.
-------------------------------------------------
[page 054]
 Sāmaṇeraṁ upaṭṭhāpeti bhikkhunovādakasammatiṁ sādiyati sammatopi
 bhikkhuniyo ovadati imehi kho bhikkhave pañcahaṅgehi samannāgatassa
 bhikkhuno pabbājanīyakammaṁ na paṭippassambhetabbaṁ.
      [123] Aparehipi bhikkhave pañcahaṅgehi samannāgatassa bhikkhuno
 pabbājanīyakammaṁ na paṭippassambhetabbaṁ yāya āpattiyā saṅghena
 pabbājanīyakammaṁ kataṁ hoti taṁ āpattiṁ āpajjati aññaṁ vā
 tādisikaṁ tato vā pāpiṭṭhataraṁ kammaṁ garahati kammike
 garahati imehi kho bhikkhave pañcahaṅgehi samannāgatassa bhikkhuno
 pabbājanīyakammaṁ na paṭippassambhetabbaṁ.
      [124] Aṭṭhahi bhikkhave aṅgehi samannāgatassa bhikkhuno pabbājanīyakammaṁ
 na paṭippassambhetabbaṁ pakatattassa bhikkhuno uposathaṁ
 ṭhapeti pavāraṇaṁ ṭhapeti savacanīyaṁ karoti anuvādaṁ paṭṭhapeti
 okāsaṁ kāreti codeti sāreti bhikkhū bhikkhūhi sampayojeti
 imehi kho bhikkhave aṭṭhahaṅgehi samannāgatassa bhikkhuno
 pabbājanīyakammaṁ na paṭippassambhetabbaṁ.
          Pabbājanīyakamme napaṭippassambhetabbāṭṭhārasakaṁ niṭṭhitaṁ.
      [125] Pañcahi bhikkhave aṅgehi samannāgatassa bhikkhuno
 pabbājanīyakammaṁ paṭippassambhetabbaṁ na upasampādeti na nissayaṁ
 deti na sāmaṇeraṁ upaṭṭhāpeti na bhikkhunovādakasammatiṁ sādiyati
 sammatopi bhikkhuniyo na ovadati imehi kho bhikkhave pañcahaṅgehi
-------------------------------------------------
[page 055]
 Samannāgatassa bhikkhuno pabbājanīyakammaṁ paṭippassambhetabbaṁ.
      [126] Aparehipi bhikkhave pañcahaṅgehi samannāgatassa bhikkhuno
 pabbājanīyakammaṁ paṭippassambhetabbaṁ yāya āpattiyā saṅghena
 pabbājanīyakammaṁ kataṁ hoti taṁ āpattiṁ nāpajjati aññaṁ vā
 tādisikaṁ tato vā pāpiṭṭhataraṁ kammaṁ na garahati kammike na
 garahati imehi kho bhikkhave pañcahaṅgehi samannāgatassa bhikkhuno
 pabbājanīyakammaṁ paṭippassambhetabbaṁ.
      [127] Aṭṭhahi bhikkhave aṅgehi samannāgatassa bhikkhuno
 pabbājanīyakammaṁ paṭippassambhetabbaṁ na pakatattassa bhikkhuno uposathaṁ
 ṭhapeti na pavāraṇaṁ ṭhapeti na savacanīyaṁ karoti na anuvādaṁ
 paṭṭhapeti na okāsaṁ kāreti na codeti na sāreti na
 bhikkhū bhikkhūhi sampayojeti imehi kho bhikkhave aṭṭhahaṅgehi
 samannāgatassa bhikkhuno pabbājanīyakammaṁ paṭippassambhetabbaṁ.
         Pabbājanīyakamme paṭippassambhetabbāṭṭhārasakaṁ niṭṭhitaṁ.
      [128] Evañca pana bhikkhave paṭippassambhetabbaṁ. Tena
 bhikkhave pabbājanīyakammakatena bhikkhunā saṅghaṁ upasaṅkamitvā ekaṁsaṁ
 uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ
 nisīditvā añjaliṁ paggahetvā evamassa vacanīyo ahaṁ bhante
 saṅghena pabbājanīyakammakato sammā vattāmi lomaṁ pātemi
 netthāraṁ vattāmi pabbājanīyakammassa paṭippassaddhiṁ yācāmīti.
-------------------------------------------------
[page 056]
 Dutiyampi yācitabbā. Tatiyampi yācitabbā. Byattena bhikkhunā
 paṭibalena saṅgho ñāpetabbo suṇātu me bhante saṅgho ayaṁ
 itthannāmo bhikkhu saṅghena pabbājanīyakammakato sammā vattati
 lomaṁ pāteti netthāraṁ vattati pabbājanīyakammassa paṭippassaddhiṁ
 yācati. Yadi saṅghassa pattakallaṁ saṅgho itthannāmassa bhikkhuno
 pabbājanīyakammaṁ paṭippassambheyya. Esā ñatti. Suṇātu me
 bhante saṅgho ayaṁ itthannāmo bhikkhu saṅghena pabbājanīyakammakato
 sammā vattati lomaṁ pāteti netthāraṁ vattati pabbājanīyakammassa
 paṭippassaddhiṁ yācati. Saṅgho itthannāmassa bhikkhuno pabbājanīyakammaṁ
 paṭippassambheti. Yassāyasmato khamati itthannāmassa bhikkhuno
 pabbājanīyakammassa paṭippassaddhi so tuṇhassa yassa nakkhamati
 so bhāseyya. Dutiyampi etamatthaṁ vadāmi .pe. Tatiyampi
 etamatthaṁ vadāmi. Suṇātu me bhante saṅgho ayaṁ itthannāmo
 bhikkhu saṅghena pabbājanīyakammakato sammā vattati lomaṁ pāteti
 netthāraṁ vattati pabbājanīyakammassa paṭippassaddhiṁ yācati.
 Saṅgho itthannāmassa bhikkhuno pabbājanīyakammaṁ paṭippassambheti.
 Yassāyasmato khamati itthannāmassa bhikkhuno pabbājanīyakammassa
 paṭippassaddhi so tuṇhassa yassa nakkhamati so bhāseyya.
 Paṭippassaddhaṁ 1- saṅghena itthannāmassa bhikkhuno pabbājanīyakammaṁ
 khamati saṅghassa tasmā tuṇhī. Evametaṁ dhārayāmīti.

  *  *  *  *  *  *
  Footnote:1 Po. paṭippassambhitaṁ.
-------------------------------------------------
[page 057]
                  Pabbājanīyakammaṁ tatiyaṁ niṭṭhitaṁ.
      [129] Tena kho pana samayena āyasmā sudhammo macchikāsaṇḍe
 cittassa gahapatino āvāsiko hoti navakammiko dhuvabhattiko.
 Yadā citto gahapati saṅghaṁ vā gaṇaṁ vā puggalaṁ vā nimantetukāmo
 hoti [1]- na āyasmantaṁ sudhammaṁ anapaloketvā saṅghaṁ vā gaṇaṁ
 vā puggalaṁ vā nimanteti. Tena kho pana samayena sambahulā
 therā bhikkhū āyasmā ca sārīputto < PTS. Vin II , 16 >āyasmā ca mahāmoggallāno
 āyasmā ca mahākaccāno āyasmā ca mahākoṭṭhiko āyasmā
 ca mahākappino āyasmā ca mahācundo āyasmā ca anuruddho
 āyasmā ca revato āyasmā ca upāli āyasmā ca ānando
 āyasmā ca rāhulo kāsīsu cārikañcaramānā yena macchikāsaṇḍo
 tadavasaruṁ.
      [130] Assosi kho citto gahapati therā kira bhikkhū macchikāsaṇḍaṁ
 anuppattāti. Athakho citto gahapati yena therā bhikkhū
 tenupasaṅkami upasaṅkamitvā there bhikkhū abhivādetvā ekamantaṁ
 nisīdi. Ekamantaṁ nisinnaṁ kho cittaṁ gahapatiṁ āyasmā sārīputto
 dhammiyā kathāya sandassesi samādapesi samuttejesi sampahaṁsesi.
 Athakho citto gahapati āyasmatā sārīputtena dhammiyā kathāya
 sandassito samādapito samuttejito sampahaṁsito there bhikkhū

  *  *  *  *  *  *
  Footnote:1 Ma. tadā.
-------------------------------------------------
[page 058]
 Etadavoca adhivāsentu me bhante therā svātanāya āgantukabhattanti.
 Adhivāsesuṁ kho te 1- therā bhikkhū tuṇhībhāvena.
      [131] Athakho citto gahapati therānaṁ bhikkhūnaṁ adhivāsanaṁ viditvā
 uṭṭhāyāsanā there bhikkhū abhivādetvā padakkhiṇaṁ katvā yenāyasmā
 sudhammo tenupasaṅkami upasaṅkamitvā āyasmantaṁ sudhammaṁ
 abhivādetvā ekamantaṁ aṭṭhāsi. Ekamantaṁ ṭhito kho citto gahapati
 āyasmantaṁ sudhammaṁ etadavoca adhivāsetu me bhante ayyo
 sudhammo svātanāya bhattaṁ saddhiṁ therehīti. Athakho āyasmā
 sudhammo pubbe khvāyaṁ citto gahapati yadā saṅghaṁ vā gaṇaṁ
 vā puggalaṁ vā nimantetukāmo na maṁ anapaloketvā saṅghaṁ vā
 gaṇaṁ vā puggalaṁ vā nimanteti sodāni maṁ anapaloketvā
 there bhikkhū nimantesi duṭṭhodānāyaṁ citto gahapati anapekkho
 virattarūpo mayīti cittaṁ gahapatiṁ etadavoca alaṁ gahapati nādhivāsemīti.
 Dutiyampi kho citto gahapati āyasmantaṁ sudhammaṁ etadavoca
 adhivāsetu me bhante ayyo sudhammo svātanāya bhattaṁ saddhiṁ
 therehīti. Alaṁ gahapati nādhivāsemīti. Tatiyampi kho citto
 gahapati āyasmantaṁ sudhammaṁ etadavoca adhivāsetu me bhante
 ayyo sudhammo svātanāya bhattaṁ saddhiṁ therehīti. Alaṁ gahapati
 nādhivāsemīti. Athakho citto gahapati kiṁ me karissati ayyo

  *  *  *  *  *  *
  Footnote:1 Ma. Yu. tesaddo na dissati.
-------------------------------------------------
[page 059]
 Sudhammo adhivāsento vā anadhivāsento vāti āyasmantaṁ sudhammaṁ
 abhivādetvā padakkhiṇaṁ katvā pakkāmi.
      [132] Athakho citto gahapati tassā rattiyā accayena therānaṁ
 bhikkhūnaṁ paṇītaṁ khādanīyaṁ bhojanīyaṁ paṭiyādāpesi. Athakho āyasmā
 sudhammo yannūnāhaṁ cittassa gahapatino therānaṁ bhikkhūnaṁ paṭiyattaṁ
 passeyyanti pubbaṇhasamayaṁ nivāsetvā pattacīvaramādāya yena
 cittassa gahapatino nivesanaṁ tenupasaṅkami upasaṅkamitvā paññatte
 āsane nisīdi. Athakho citto gahapati yenāyasmā sudhammo
 tenupasaṅkami upasaṅkamitvā āyasmantaṁ sudhammaṁ abhivādetvā
 ekamantaṁ nisīdi. Ekamantaṁ nisinnaṁ kho cittaṁ gahapatiṁ āyasmā
 sudhammo etadavoca pahūtaṁ kho te idaṁ gahapati khādanīyaṁ bhojanīyaṁ
 paṭiyattaṁ ekā ca kho idha natthi yadidaṁ tilasaṅguḷikāti.
 Bahumhi vata bhante [1]- buddhavacane vijjamāne ayyena sudhammena
 yadeva kiñci bhāsitaṁ yadidaṁ tilasaṅguḷikāti bhūtapubbaṁ bhante
 dakkhiṇāpathakā vāṇijā puratthimaṁ janapadaṁ agamaṁsu te vāṇijā 2-
 tato kukkuṭiṁ ānesuṁ athakho sā bhante kukkuṭī kākena saddhiṁ
 saṁvāsaṁ kappesi sā potakaṁ janesi yadā kho so bhante

  *  *  *  *  *  *
  Footnote:1 Ma. Yu. ratane. ito paraṁ īdisameva. 2 Ma. Yu. vāṇijjāya. te
-------------------------------------------------
[page 060]
 Kukkuṭapotako kākavassaṁ vassitukāmo hoti kākākukkuṭīti 1-
 vassati yadā kukkuṭavassaṁ 2- vassitukāmo hoti kukkuṭīkākāti 3-
 vassati evameva kho bhante bahumhi buddhavacane vijjamāne ayyena
 sudhammena yadeva kiñci bhāsitaṁ yadidaṁ tilasaṅguḷikāti. Akkosasi
 maṁ tvaṁ gahapati paribhāsasi maṁ tvaṁ gahapati eso te gahapati
 āvāso tamhā āvāsā 4- pakkamissāmīti. Nāhaṁ bhante ayyaṁ
 sudhammaṁ akkosāmi na 5- paribhāsāmi vasatu kho 6- bhante ayyo
 sudhammo macchikāsaṇḍe rammaṇīye ambāṭakavane 7- ahaṁ ayyassa
 sudhammassa ussukkaṁ karissāmi cīvarapiṇḍapātasenāsanagilānapaccayabhesajja-
 parikkhārānanti. Dutiyampi kho āyasmā sudhammo cittaṁ
 gahapatiṁ etadavoca akkosasi maṁ tvaṁ gahapati paribhāsasi maṁ
 tvaṁ gahapati eso te gahapati āvāso tamhā āvāsā
 pakkamissāmīti. Nāhaṁ bhante ayyaṁ sudhammaṁ akkosāmi na paribhāsāmi
 vasatu kho bhante ayyo sudhammo macchikāsaṇḍe rammaṇīye
 ambāṭakavane ahaṁ ayyassa sudhammassa ussukkaṁ karissāmi

  *  *  *  *  *  *
  Footnote:1 Yu. kukkuṭakāti. Ma. kākakukkuṭīti. 2 Ma. kukkuṭivassaṁ. 3 Yu. kākāti.
 4 Ma. Yu. tamhā āvāsāti dvayaṁ na dissati. ito paraṁ sabbattha īdisameva.
 5 Ma. Yu. nasaddo natthi. 6 Ma. Yu. khosaddo natthi.
 7 Ma. Yu. rammaṇīyaṁ ambāṭakavanaṁ.
-------------------------------------------------
[page 061]
 Cīvarapiṇḍapātasenāsanagilānapaccayabhesajjaparikkhārānanti. Tatiyampi kho
 āyasmā sudhammo cittaṁ gahapatiṁ etadavoca akkosasi maṁ tvaṁ
 gahapati paribhāsasi maṁ tvaṁ gahapati eso te gahapati āvāso
 tamhā āvāsā pakkamissāmīti. Kahaṁ bhante ayyo sudhammo
 gamissatīti. Sāvatthiṁ kho ahaṁ gahapati gamissāmi bhagavantaṁ dassanāyāti.
 Tenahi bhante yañca attanā bhaṇitaṁ yañca mayā bhaṇitaṁ taṁ
 sabbaṁ bhagavato ārocehi anacchariyaṁ kho panetaṁ bhante yaṁ
 ayyo sudhammo punadeva macchikāsaṇḍaṁ paccāgaccheyyāti.
      [133] Athakho āyasmā sudhammo senāsanaṁ saṁsāmetvā
 pattacīvaramādāya yena sāvatthī tena pakkāmi anupubbena yena
 sāvatthī [1]- jetavanaṁ anāthapiṇḍikassa ārāmo yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ
 nisīdi. Ekamantaṁ nisinno kho āyasmā sudhammo yañca attanā
 bhaṇitaṁ yañca cittena gahapatinā bhaṇitaṁ taṁ sabbaṁ bhagavato
 ārocesi.
      [134] Vigarahi buddho bhagavā ananucchavikaṁ moghapurisa ananulomikaṁ
 appaṭirūpaṁ assāmaṇakaṁ akappiyaṁ akaraṇīyaṁ kathaṁ hi nāma tvaṁ
 moghapurisa cittaṁ gahapatiṁ saddhiṁ pasannaṁ dāyakaṁ kārakaṁ saṅghupaṭṭhākaṁ
 hīnena khuṁsessasi hīnena vambhessasi netaṁ moghapurisa appasannānaṁ

  *  *  *  *  *  *
  Footnote:1 Ma. yena.
-------------------------------------------------
[page 062]
 Vā pasādāya .pe. Vigarahitvā .pe. Dhammiṁ kathaṁ katvā bhikkhū
 āmantesi tenahi bhikkhave saṅgho sudhammassa bhikkhuno paṭisāraṇīyakammaṁ
 karotu citto te gahapati khamāpetabbo 1-. Evañca
 pana bhikkhave kātabbaṁ. Paṭhamaṁ sudhammo bhikkhu codetabbo
 codetvā sāretabbo sāretvā āpatti āropetabbā 2- āpattiṁ
 āropetvā byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ sudhammo bhikkhu cittaṁ gahapatiṁ
 saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁseti hīnena
 vambheti. Yadi saṅghassa pattakallaṁ saṅgho sudhammassa bhikkhuno
 paṭisāraṇīyakammaṁ kareyya citto te gahapati khamāpetabboti.
 Esā ñatti. Suṇātu me bhante saṅgho ayaṁ sudhammo bhikkhu
 cittaṁ gahapatiṁ saddhaṁ pasannaṁ dāyakaṁ kārakaṁ saṅghupaṭṭhākaṁ hīnena
 khuṁseti hīnena vambheti. Saṅgho sudhammassa bhikkhuno paṭisāraṇīyakammaṁ
 karoti citto te gahapati khamāpetabboti. Yassāyasmato khamati
 sudhammassa bhikkhuno paṭisāraṇīyakammassa karaṇaṁ citto te gahapati
 khamāpetabboti so tuṇhassa yassa nakkhamati so bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi.
 Suṇātu me bhante saṅgho ayaṁ sudhammo bhikkhu cittaṁ gahapatiṁ
 saddhaṁ pasannaṁ dāyakaṁ kārakaṁ saṅghupaṭṭhākaṁ hīnena khuṁseti hīnena
 vambheti. Saṅgho sudhammassa bhikkhuno paṭisāraṇīyakammaṁ karoti

  *  *  *  *  *  *
  Footnote:1 Ma. Yu. khamāpetabboti. 2 Ma. Yu. āpattiṁ āropetabbo.
-------------------------------------------------
[page 063]
 Citto te gahapati khamāpetabboti. Yassāyasmato khamati sudhammassa
 bhikkhuno paṭisāraṇīyakammassa karaṇaṁ citto te gahapati khamāpetabboti
 so tuṇhassa yassa nakkhamati so bhāseyya. Kataṁ
 saṅghena sudhammassa bhikkhuno paṭisāraṇīyakammaṁ citto te gahapati
 khamāpetabboti khamati saṅghassa tasmā tuṇhī. Evametaṁ
 dhārayāmīti.
      [135] Tīhi bhikkhave aṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca asammukhā
 kataṁ hoti appaṭipucchā kataṁ hoti appaṭiññāya kataṁ hoti
 imehi kho bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca.
      [136] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adesanāgāminiyā āpattiyā kataṁ hoti desitāya
 āpattiyā kataṁ hoti imehi kho bhikkhave tīhaṅgehi samannāgataṁ
 paṭisāraṇīyakammaṁ adhammakammañceva hoti avinayakammañca
 duvūpasantañca.
      [137] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca acodetvā
 kataṁ hoti asāretvā kataṁ hoti āpattiṁ anāropetvā kataṁ
-------------------------------------------------
[page 064]
 Hoti imehi kho bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca.
      [138] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca asammukhā
 kataṁ hoti adhammena kataṁ hoti vaggena kataṁ hoti imehi
 kho bhikkhave .pe.
      [139] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca appaṭipucchā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ paṭisāraṇīyakammaṁ adhammakammañceva
 hoti avinayakammañca duvūpasantañca.
      [140] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca appaṭiññāya
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ paṭisāraṇīyakammaṁ adhammakammañceva
 hoti avinayakammañca duvūpasantañca.
      [141] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca anāpattiyā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ paṭisāraṇīyakammaṁ adhammakammañceva
-------------------------------------------------
[page 065]
 Hoti avinayakammañca duvūpasantañca.
      [142] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca adesanāgāminiyā
 āpattiyā kataṁ hoti adhammena kataṁ hoti vaggena
 kataṁ hoti imehi .pe.
      [143] Aparehipi .pe. Desitāya āpattiyā kataṁ hoti
 adhammena kataṁ hoti vaggena kataṁ hoti imehi kho bhikkhave
 tīhaṅgehi samannāgataṁ paṭisāraṇīyakammaṁ adhammakammañceva .pe.
      [144] Aparehipi bhikkhave .pe. Acodetvā kataṁ hoti
 adhammena kataṁ hoti vaggena kataṁ hoti imehi kho bhikkhave
 tīhaṅgehi samannāgataṁ paṭisāraṇīyakammaṁ adhammakammañceva hoti
 avinayakammañca duvūpasantañca.
      [145] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva hoti avinayakammañca duvūpasantañca asāretvā
 kataṁ hoti adhammena kataṁ hoti vaggena kataṁ hoti imehi
 kho bhikkhave tīhaṅgehi samannāgataṁ paṭisāraṇīyakammaṁ adhammakammañceva
 hoti avinayakammañca duvūpasantañca.
      [146] Aparehipi bhikkhave tīhaṅgehi samannāgataṁ paṭisāraṇīyakammaṁ
 adhammakammañceva .pe. Āpattiṁ anāropetvā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi
-------------------------------------------------
[page 066]
 Samannāgataṁ paṭisāraṇīyakammaṁ adhammakammañceva hoti avinayakammañca
 duvūpasantañca.
            Paṭisāraṇīyakamme adhammakammadvādasakaṁ niṭṭhitaṁ.
      [147] Tīhi bhikkhave aṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca sammukhā kataṁ
 hoti paṭipucchā kataṁ hoti paṭiññāya kataṁ hoti imehi
 kho bhikkhave tīhaṅgehi samannāgataṁ paṭisāraṇīyakammaṁ dhammakammañceva
 hoti vinayakammañca suvūpasantañca.
      [148] Aparehipi bhikkhave tīhaṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca āpattiyā kataṁ
 hoti desanāgāminiyā āpattiyā kataṁ hoti adesitāya āpattiyā
 kataṁ hoti imehi kho bhikkhave tīhaṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca.
      [149] Aparehipi bhikkhave tīhaṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca codetvā
 kataṁ hoti sāretvā kataṁ hoti āpattiṁ āropetvā kataṁ
 hoti imehi kho bhikkhave tīhaṅgehi samannāgataṁ .pe.
      [150] Aparehipi bhikkhave .pe. Sammukhā kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi
 samannāgataṁ paṭisāraṇīyakammaṁ .pe.
-------------------------------------------------
[page 067]
      [151] Aparehipi bhikkhave .pe. Paṭipucchā kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi .pe.
      [152] Aparehipi bhikkhave tīhaṅgehi samannāgataṁ .pe. Paṭiññāya
 kataṁ hoti dhammena kataṁ hoti samaggena kataṁ hoti imehi
 kho bhikkhave tīhaṅgehi .pe.
      [153] Aparehipi bhikkhave .pe. Āpattiyā kataṁ hoti
 dhammena kataṁ hoti samaggena kataṁ hoti imehi kho bhikkhave .pe.
      [154] Aparehipi bhikkhave .pe. Desanāgāminiyā āpattiyā
 kataṁ hoti dhammena kataṁ hoti samaggena kataṁ hoti imehi .pe.
      [155] Aparehipi bhikkhave .pe. Adesitāya āpattiyā kataṁ
 hoti dhammena kataṁ hoti samaggena kataṁ hoti imehi kho
 bhikkhave .pe.
      [156] Aparehipi bhikkhave .pe. Codetvā kataṁ hoti dhammena
 kataṁ hoti samaggena kataṁ hoti imehi kho bhikkhave .pe.
      [157] Aparehipi bhikkhave .pe. Sāretvā kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi
 samannāgataṁ paṭisāraṇīyakammaṁ dhammakammañceva hoti vinayakammañca
 suvūpasantañca.
      [158] Aparehipi bhikkhave tīhaṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca āpattiṁ
-------------------------------------------------
[page 068]
 Āropetvā kataṁ hoti dhammena kataṁ hoti samaggena kataṁ hoti
 imehi kho bhikkhave tīhaṅgehi samannāgataṁ paṭisāraṇīyakammaṁ
 dhammakammañceva hoti vinayakammañca suvūpasantañca.
           Paṭisāraṇīyakamme dhammakammadvādasakaṁ niṭṭhitaṁ.
      [159] Pañcahaṅgehi bhikkhave samannāgatassa bhikkhuno ākaṅkhamāno
 saṅgho paṭisāraṇīyakammaṁ kareyya gihīnaṁ alābhāya parisakkati
 gihīnaṁ anatthāya parisakkati < PTS. Vin II , 19 >gihīnaṁ anāvāsāya 1- parisakkati gihī
 akkosati paribhāsati gihī gihīhi bhedeti imehi kho bhikkhave
 pañcahaṅgehi samannāgatassa bhikkhuno ākaṅkhamāno saṅgho
 paṭisāraṇīyakammaṁ kareyya.
      [160] Aparehipi bhikkhave pañcahaṅgehi samannāgatassa bhikkhuno
 ākaṅkhamāno saṅgho paṭisāraṇīyakammaṁ kareyya gihīnaṁ buddhassa
 avaṇṇaṁ bhāsati gihīnaṁ dhammassa avaṇṇaṁ bhāsati gihīnaṁ saṅghassa
 avaṇṇaṁ bhāsati gihī hīnena khuṁseti gihī 2- hīnena vambheti gihīnaṁ
 dhammikaṁ paṭissavaṁ na saccāpeti imehi kho bhikkhave pañcahaṅgehi
 samannāgatassa bhikkhuno ākaṅkhamāno saṅgho paṭisāraṇīyakammaṁ
 kareyya.
      [161] Pañcannaṁ bhikkhave bhikkhūnaṁ ākaṅkhamāno saṅgho paṭisāraṇīyakammaṁ
 kareyya eko gihīnaṁ alābhāya parisakkati eko

  *  *  *  *  *  *
  Footnote:1 Yu. avāsāya. 2 Ma. Yu. ayaṁ pāṭho natthi.
-------------------------------------------------
[page 069]
 Gihīnaṁ anatthāya parisakkati eko gihīnaṁ anāvāsāya parisakkati
 eko gihī akkosati paribhāsati eko gihī gihīhi bhedeti
 imesaṁ kho bhikkhave pañcannaṁ bhikkhūnaṁ ākaṅkhamāno saṅgho
 paṭisāraṇīyakammaṁ kareyya.
      [162] Aparesaṁpi bhikkhave pañcannaṁ bhikkhūnaṁ ākaṅkhamāno saṅgho
 paṭisāraṇīyakammaṁ kareyya eko gihīnaṁ buddhassa avaṇṇaṁ bhāsati
 eko gihīnaṁ dhammassa avaṇṇaṁ bhāsati eko gihīnaṁ saṅghassa
 avaṇṇaṁ bhāsati eko gihī hīnena khuṁseti gihī hīnena vambheti
 eko gihīnaṁ dhammikaṁ paṭissavaṁ na saccāpeti imesaṁ kho bhikkhave
 pañcannaṁ bhikkhūnaṁ ākaṅkhamāno saṅgho paṭisāraṇīyakammaṁ kareyya.
              Ākaṅkhamānacatupañcakaṁ 1- niṭṭhitaṁ.
      [163] Paṭisāraṇīyakammakatena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo
 dātabbo na sāmaṇero upaṭṭhāpetabbo na bhikkhunovādakasammati
 sāditabbā sammatenapi bhikkhuniyo na ovaditabbā
 yāya āpattiyā saṅghena paṭisāraṇīyakammaṁ kataṁ hoti sā āpatti
 na āpajjitabbā aññā vā tādisikā tato vā pāpiṭṭhatarā
 kammaṁ na garahitabbaṁ kammikā na garahitabbā na pakatattassa
 bhikkhuno uposatho ṭhapetabbo na pavāraṇā ṭhapetabbā na
 savacanīyaṁ kātabbaṁ na anuvādo paṭṭhapetabbo na okāso

  *  *  *  *  *  *
  Footnote:1 Ma. ākaṅkhamānacatukkaṁ.
-------------------------------------------------
[page 070]
 Kāretabbo na codetabbo na sāretabbo na bhikkhū bhikkhūhi
 sampayojetabbanti.
            Paṭisāraṇīyakamme aṭṭhārasavattaṁ niṭṭhitaṁ.
      [164] Atha kho saṅgho sudhammassa bhikkhuno paṭisāraṇīyakammaṁ
 akāsi citto te gahapati khamāpetabboti. So saṅghena
 paṭisāraṇīyakammakato macchikāsaṇḍaṁ gantvā maṅkubhūto nāsakkhi
 cittaṁ gahapatiṁ khamāpetuṁ. So 1- punadeva sāvatthiṁ paccāgacchi.
 Bhikkhū evamāhaṁsu khamāpito tayā āvuso sudhammacitto gahapatīti.
 Idhāhaṁ āvuso macchikāsaṇḍaṁ gantvā maṅkubhūto nāsakkhiṁ cittaṁ
 gahapatiṁ khamāpetunti. Te bhikkhū 2- bhagavato etamatthaṁ ārocesuṁ.
 Tenahi bhikkhave saṅgho sudhammassa bhikkhuno anudūtaṁ detu cittaṁ
 gahapatiṁ khamāpetuṁ. Evañca pana bhikkhave dātabbo. Paṭhamaṁ
 bhikkhu yācitabbo yācitvā byattena bhikkhunā paṭibalena saṅgho
 ñāpetabbo suṇātu me bhante saṅgho yadi saṅghassa pattakallaṁ
 saṅgho itthannāmaṁ bhikkhuṁ sudhammassa bhikkhuno anudūtaṁ dadeyya
 cittaṁ gahapatiṁ khamāpetuṁ. Esā ñatti. < PTS. Vin II , 20 >Suṇātu me bhante
 saṅgho saṅgho inthannāmaṁ bhikkhuṁ sudhammassa bhikkhuno anudūtaṁ
 deti cittaṁ gahapatiṁ khamāpetuṁ. Yassāyasmato khamati itthannāmassa
 bhikkhuno sudhammassa bhikkhuno anudūtassa dānaṁ cittaṁ gahapatiṁ khamāpetuṁ.

  *  *  *  *  *  *
  Footnote:1 Ma. Yu. soti na dissati. Ma. teti na dissati.
-------------------------------------------------
[page 071]
 So tuṇhassa yassa nakkhamati so bhāseyya. Dinno saṅghena
 itthannāmo bhikkhu sudhammassa bhikkhuno anudūto cittaṁ gahapatiṁ
 khamāpetuṁ khamati saṅghassa tasmā tuṇhī. Evametaṁ dhārayāmīti.
      [165] Tena [1]- bhikkhave sudhammena bhikkhunā anudūtena bhikkhunā
 saddhiṁ macchikāsaṇḍaṁ gantvā citto gahapati khamāpetabbo khama
 gahapati pasādemi tanti evañce vuccamāno khamati iccetaṁ
 kusalaṁ. No ce khamati anudūtena bhikkhunā vattabbo khama
 gahapati imassa bhikkhuno pasādeti tanti evañce vuccamāno
 khamati iccetaṁ kusalaṁ. No ce khamati anudūtena bhikkhunā
 vattabbo khama gahapati imassa bhikkhuno ahantaṁ pasādemīti
 evañce vuccamāno khamati iccetaṁ kusalaṁ. No ce khamati
 anudūtena bhikkhunā vattabbo khama gahapati imassa bhikkhuno
 saṅghassa vacanenāti evañce vuccamāno khamati iccetaṁ kusalaṁ.
 No ce khamati anudūtena bhikkhunā sudhammaṁ bhikkhuṁ 2- cittassa gahapatino
 dassanupacāraṁ avijahāpetvā savanupacāraṁ avijahāpetvā ekaṁsaṁ uttarāsaṅgaṁ
 kārāpetvā ukkuṭikaṁ nisīdāpetvā añjaliṁ paggaṇhāpetvā
 sā āpatti desāpetabbāti 3-.
      [166] Atha kho āyasmā sudhammo anudūtena bhikkhunā saddhiṁ
 macchikāsaṇḍaṁ gantvā cittaṁ gahapatiṁ khamāpesi. So sammā
 vattati lomaṁ pāteti netthāraṁ vattati bhikkhū upasaṅkamitvā evaṁ

  *  *  *  *  *  *
  Footnote:1 Ma. hi. 2 Ma. Yu. sudhammo bhikkhu. 3 Ma. taṁ āpattiṁ desāpetabboti.
-------------------------------------------------
[page 072]
 Vadeti ahaṁ āvuso saṅghena paṭisāraṇīyakammakato sammā vattāmi
 lomaṁ pātemi netthāraṁ vattāmi kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi
 bhikkhave saṅgho sudhammassa bhikkhuno paṭisāraṇīyakammaṁ paṭippassambhetu.
      [167] Pañcahi bhikkhave aṅgehi samannāgatassa bhikkhuno paṭisāraṇīyakammaṁ
 na paṭippassambhetabbaṁ upasampādeti nissayaṁ deti
 sāmaṇeraṁ upaṭṭhāpeti bhikkhunovādakasammatiṁ sādiyati sammatopi
 bhikkhuniyo ovadati imehi kho bhikkhave pañcahaṅgehi samannāgatassa
 bhikkhuno paṭisāraṇīyakammaṁ na paṭippassambhetabbaṁ.
      [168] Aparehipi bhikkhave pañcahaṅgehi samannāgatassa bhikkhuno
 paṭisāraṇīyakammaṁ na paṭippassambhetabbaṁ yāya āpattiyā saṅghena
 paṭisāraṇīyakammaṁ kataṁ hoti taṁ āpattiṁ āpajjati aññaṁ vā
 tādisikaṁ tato vā pāpiṭṭhataraṁ kammaṁ garahati kammike garahati
 imehi kho bhikkhave pañcahaṅgehi samannāgatassa bhikkhuno
 paṭisāraṇīyakammaṁ na paṭippassambhetabbaṁ.
      [169] Aṭṭhahi bhikkhave aṅgehi samannāgatassa bhikkhuno paṭisāraṇīyakammaṁ
 na paṭippassambhetabbaṁ pakatattassa bhikkhuno uposathaṁ
 ṭhapeti pavāraṇaṁ ṭhapeti savacanīyaṁ karoti anuvādaṁ paṭṭhapeti
 okāsaṁ kāreti codeti sāreti bhikkhū bhikkhūhi sampayojeti
 imehi kho bhikkhave aṭṭhahaṅgehi samannāgatassa bhikkhuno paṭisāraṇīyakammaṁ
-------------------------------------------------
[page 073]
 Na paṭippassambhetabbaṁ.
          Paṭisāraṇīyakamme na paṭippassambhetabbāṭṭhārasakaṁ niṭṭhitaṁ.
      [170] Pañcahi bhikkhave aṅgehi samannāgassa bhikkhuno paṭisāraṇīyakammaṁ
 paṭippassambhetabbaṁ na upasampādeti na nissayaṁ
 deti na sāmaṇeraṁ upaṭṭhāpeti na bhikkhunovādakasammatiṁ sādiyati
 sammatopi bhikkhuniyo na ovadati imehi kho bhikkhave pañcahaṅgehi
 samannāgatassa bhikkhuno paṭisāraṇīyakammaṁ paṭippassambhetabbaṁ.
      [171] Aparehipi bhikkhave pañcahaṅgehi samannāgatassa bhikkhuno
 paṭisāraṇīyakammaṁ paṭippassambhetabbaṁ yāya āpattiyā saṅghena
 paṭisāraṇīyakammaṁ kataṁ hoti taṁ āpattiṁ na āpajjati aññaṁ
 vā tādisikaṁ tato vā pāpiṭṭhataraṁ kammaṁ na garahati kammike
 na garahati imehi kho bhikkhave pañcahaṅgehi samannāgatassa bhikkhuno
 paṭisāraṇīyakammaṁ paṭippassambhetabbaṁ.
      [172] Aṭṭhahi bhikkhave aṅgehi samannāgatassa bhikkhuno paṭisāraṇīyakammaṁ
 paṭippassambhetabbaṁ na pakatattassa bhikkhuno uposathaṁ
 ṭhapeti na pavāraṇaṁ ṭhapeti na savacanīyaṁ karoti na anuvādaṁ
 paṭṭhapeti na okāsaṁ kāreti na codeti na sāreti na
 bhikkhū bhikkhūhi sampayojeti imehi kho bhikkhave aṭṭhahaṅgehi
 samannāgatassa bhikkhuno paṭisāraṇīyakammaṁ paṭippassambhetabbaṁ.
      Paṭisāraṇīyakamme < PTS. Vin II , 21 >paṭippassambhetabbāṭṭhārasakaṁ niṭṭhitaṁ.
-------------------------------------------------
[page 074]
      [173] Evañca pana bhikkhave paṭippassambhetabbaṁ. Tenahi
 bhikkhave sudhammena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante saṅghena
 paṭisāraṇīyakammakato sammā vattāmi lomaṁ pātemi netthāraṁ
 vattāmi paṭisāraṇīyakammassa paṭippassaddhiṁ yācāmīti. Dutiyampi
 yācitabbā. Tatiyampi yācitabbā. Byattena bhikkhunā paṭibalena
 saṅgho ñāpetabbo suṇātu me bhante saṅgho ayaṁ sudhammo
 bhikkhu saṅghena paṭisāraṇīyakammakato sammā vattati lomaṁ pāteti
 netthāraṁ vattati paṭisāraṇīyakammassa paṭippassaddhiṁ yācati.
 Yadi saṅghassa pattakallaṁ saṅgho sudhammassa bhikkhuno paṭisāraṇīyakammaṁ
 paṭippassambheyya. Esā ñatti. Suṇātu me bhante
 saṅgho ayaṁ sudhammo bhikkhu saṅghena paṭisāraṇīyakammakato sammā
 vattati lomaṁ pāteti netthāraṁ vattati paṭisāraṇīyakammassa
 paṭippassaddhiṁ yācati. Saṅgho sudhammassa bhikkhuno paṭisāraṇīyakammaṁ
 paṭippassambheti. Yassāyasmato khamati sudhammassa bhikkhuno paṭisāraṇīyakammassa
 paṭippassaddhi so tuṇhassa yassa nakkhamati
 so bhāseyya. Dutiyampi etamatthaṁ vadāmi. Suṇātu me bhante
 saṅgho ayaṁ sudhammo bhikkhu saṅghena paṭisāraṇīyakammakato sammā
 vattati lomaṁ pāteti netthāraṁ vattati paṭisāraṇīyakammassa
-------------------------------------------------
[page 075]
 Paṭippassaddhiṁ yācati. Saṅgho sudhammassa bhikkhuno paṭisāraṇīyakammaṁ
 paṭippassambheti. Yassāyasmato khamati sudhammassa bhikkhuno paṭisāraṇīyakammassa
 paṭippassaddhi so tuṇhassa yassa nakkhamati
 so bhāseyya. Tatiyampi etamatthaṁ vadāmi. Suṇātu me bhante
 saṅgho ayaṁ sudhammo bhikkhu saṅghena paṭisāraṇīyakammakato sammā
 vattati lomaṁ pāteti netthāraṁ vattati paṭisāraṇīyakammassa
 paṭippassaddhiṁ yācati. Saṅgho sudhammassa bhikkhuno paṭisāraṇīyakammaṁ
 paṭippassambheti. Yassāyasmato khamati sudhammassa bhikkhuno
 paṭisāraṇīyakammassa paṭippassaddhi so tuṇhassa yassa nakkhamati
 so bhāseyya. Paṭippassaddhaṁ saṅghena sudhammassa bhikkhuno paṭisāraṇīyakammaṁ
 khamati saṅghassa tasmā tuṇhī. Evametaṁ
 dhārayāmīti.
               Paṭisāraṇīyakammaṁ catutthaṁ niṭṭhitaṁ.
      [174] Tena samayena buddho bhagavā kosambiyaṁ viharati ghositārāme.
 Tena kho pana samayena āyasmā channo āpattiṁ āpajjitvā
 na icchati āpattiṁ passituṁ. Ye te bhikkhū appicchā .pe.
 Te ujjhāyanti khīyanti vipācenti kathaṁ hi nāma āyasmā
 channo āpattiṁ āpajjitvā na icchissati āpattiṁ passitunti.
 Atha kho te bhikkhū bhagavato etamatthaṁ ārocesuṁ.
      [175] Athakho bhagavā etasmiṁ nidāne etasmiṁ pakaraṇe bhikkhusaṅghaṁ
-------------------------------------------------
[page 076]
 Sannipātāpetvā bhikkhū paṭipucchi saccaṁ kira bhikkhave channo
 bhikkhu āpattiṁ āpajjitvā na icchati āpattiṁ passitunti. Saccaṁ
 bhagavāti. Vigarahi buddho bhagavā ananucchavikaṁ .pe. Kathaṁ hi
 nāma so bhikkhave moghapuriso āpattiṁ āpajjitvā na icchissati
 āpattiṁ passituṁ netaṁ bhikkhave appasannānaṁ vā pasādāya .pe.
 Vigarahitvā .pe. Dhammiṁ kathaṁ katvā bhikkhū āmantesi tenahi
 bhikkhave saṅgho channassa bhikkhuno āpattiyā adassane ukkhepanīyakammaṁ
 karotu asambhogaṁ saṅghena. Evañca pana bhikkhave kātabbaṁ.
 Paṭhamaṁ channo bhikkhu codetabbo codetvā sāretabbo sāretvā
 āpatti āropetabbā āpattiṁ āropetvā byattena bhikkhunā
 paṭibalena saṅgho ñāpetabbo suṇātu me bhante saṅgho ayaṁ
 channo bhikkhu āpattiṁ āpajjitvā na icchati āpattiṁ passituṁ.
 Yadi saṅghassa pattakallaṁ saṅgho channassa bhikkhuno āpattiyā
 adassane ukkhepanīyakammaṁ kareyya asambhogaṁ saṅghena. Esā
 ñatti. Suṇātu me bhante saṅgho ayaṁ channo bhikkhu āpattiṁ
 āpajjitvā na icchati āpattiṁ passituṁ. Saṅgho channassa bhikkhuno
 āpattiyā adassane ukkhepanīyakammaṁ karoti asambhogaṁ saṅghena.
 Yassāyasmato khamati channassa bhikkhuno āpattiyā adassane ukkhepanīyakammassa
 karaṇaṁ asambhogaṁ saṅghena so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe.
-------------------------------------------------
[page 077]
 Tatiyampi etamatthaṁ 1- vadāmi. Suṇātu me bhante saṅgho ayaṁ channo
 bhikkhu āpattiṁ āpajjitvā na icchati āpattiṁ passituṁ. Saṅgho
 channassa bhikkhuno āpattiyā adassane ukkhepanīyakammaṁ karoti
 asambhogaṁ saṅghena. Yassāyasmato khamati channassa bhikkhuno
 āpattiyā adassane ukkhepanīyakammassa karaṇaṁ < PTS. Vin II , 22 >asambhogaṁ saṅghena
 so tuṇhassa yassa nakkhamati so bhāseyya. Kataṁ saṅghena
 channassa bhikkhuno āpattiyā adassane ukkhepanīyakammaṁ asambhogaṁ
 saṅghena khamati saṅghassa tasmā tuṇhī. Evametaṁ dhārayāmīti.
 Āvāsaparamparañca bhikkhave saṁsatha channo bhikkhu saṅghena 1- āpattiyā
 adassane ukkhepanīyakammakato asambhogaṁ saṅghenāti.
      [176] Tīhi bhikkhave aṅgehi samannāgataṁ āpattiyā adassane
 ukkhepanīyakammaṁ adhammakammañceva hoti avinayakammañca duvūpasantañca
 asammukhā kataṁ hoti appaṭipucchā kataṁ hoti
 appaṭiññāya kataṁ hoti imehi kho bhikkhave tīhaṅgehi
 samannāgataṁ āpattiyā adassane ukkhepanīyakammaṁ adhammakammañceva
 hoti avinayakammañca duvūpasantañca.
      [177] Aparehipi bhikkhave tīhaṅgehi samannāgataṁ āpattiyā
 adassane ukkhepanīyakammaṁ adhammakammañceva hoti avinayakammañca
 duvūpasantañca anāpattiyā kataṁ hoti adesanāgāminiyā āpattiyā

  *  *  *  *  *  *
  Footnote:1 Ma. Yu. ayaṁ pāṭho na dissati.
-------------------------------------------------
[page 078]
 Kataṁ hoti desitāya āpattiyā kataṁ hoti .pe.
      [178] Aparehipi .pe. Acodetvā kataṁ hoti asāretvā
 kataṁ hoti āpattiṁ anāropetvā kataṁ hoti .pe.
      [179] Aparehipi .pe. Asammukhā kataṁ hoti adhammena
 kataṁ hoti vaggena kataṁ hoti .pe.
      [180] Aparehipi .pe. Appaṭipucchā kataṁ hoti adhammena
 kataṁ hoti vaggena kataṁ hoti imehi kho bhikkhave .pe.
      [181] Aparehipi bhikkhave tīhaṅgehi samannāgataṁ .pe. Appaṭiññāya
 kataṁ hoti adhammena kataṁ hoti vaggena kataṁ hoti .pe.
      [182] Aparehipi .pe. Anāpattiyā kataṁ hoti adhammena
 kataṁ hoti vaggena kataṁ hoti .pe.
      [183] Aparehipi .pe. Adesanāgāminiyā āpattiyā kataṁ
 hoti adhammena kataṁ hoti vaggena kataṁ hoti .pe.
      [184] Aparehipi .pe. Desitāya āpattiyā kataṁ hoti
 adhammena kataṁ hoti vaggena kataṁ hoti .pe.
      [185] Aparehipi .pe. Acodetvā kataṁ hoti adhammena
 kataṁ hoti vaggena kataṁ hoti .pe.
      [186] Aparehipi .pe. Asāretvā kataṁ hoti adhammena
 kataṁ hoti vaggena kataṁ hoti .pe.
      [187] Aparehipi .pe. Āpattiṁ anāropetvā kataṁ hoti
-------------------------------------------------
[page 079]
 Adhammena kataṁ hoti vaggena kataṁ hoti imehi kho bhikkhave
 tīhaṅgehi samannāgataṁ āpattiyā adassane ukkhepanīyakammaṁ
 adhammakammañceva hoti avinayakammañca duvūpasantañca.
 Āpattiyā adassane ukkhepanīyakamme adhammakammadvādasakaṁ niṭṭhitaṁ.
      [188] Tīhi bhikkhave aṅgehi samannāgataṁ āpattiyā adassane
 ukkhepanīyakammaṁ dhammakammañceva hoti vinayakammañca suvūpasantañca
 sammukhā kataṁ hoti paṭipucchā kataṁ hoti paṭiññāya kataṁ
 hoti imehi kho bhikkhave tīhaṅgehi samannāgataṁ āpattiyā
 adassane ukkhepanīyakammaṁ dhammakammañceva hoti vinayakammañca
 suvūpasantañca.
      [189] Aparehipi bhikkhave tīhaṅgehi samannāgataṁ āpattiyā
 adassane ukkhepanīyakammaṁ dhammakammañceva hoti vinayakammañca
 suvūpasantañca āpattiyā kataṁ hoti desanāgāminiyā āpattiyā
 kataṁ hoti adesitāya āpattiyā kataṁ hoti .pe.
      [190] Aparehipi .pe. Codetvā kataṁ hoti sāretvā
 kataṁ hoti āpattiṁ āropetvā kataṁ hoti .pe.
      [191] Aparehipi .pe. Sammukhā kataṁ hoti dhammena kataṁ
 hoti samaggena kataṁ hoti .pe.
      [192] Aparehipi .pe. Paṭipucchā kataṁ hoti dhammena kataṁ
 hoti samaggena kataṁ hoti .pe.
-------------------------------------------------
[page 080]
      [193] Aparehipi .pe. Paṭiññāya kataṁ hoti dhammena
 kataṁ hoti samaggena kataṁ hoti .pe.
      [194] Aparehipi .pe. Āpattiyā kataṁ hoti dhammena kataṁ
 hoti samaggena kataṁ hoti .pe.
      [195] Aparehipi .pe. Desanāgāminiyā āpattiyā kataṁ hoti
 dhammena kataṁ hoti samaggena kataṁ hoti .pe.
      [196] Aparehipi .pe. Adesitāya āpattiyā kataṁ hoti
 dhammena kataṁ hoti samaggena kataṁ hoti .pe.
      [197] Aparehipi .pe. Codetvā kataṁ hoti dhammena kataṁ
 hoti samaggena kataṁ hoti .pe.
      [198] Aparehipi .pe. Sāretvā kataṁ hoti dhammena kataṁ
 hoti samaggena kataṁ hoti .pe.
      [199] Aparehipi .pe. Āpattiṁ āropetvā kataṁ hoti
 dhammena kataṁ hoti samaggena kataṁ hoti imehi kho bhikkhave
 tīhaṅgehi samannāgataṁ āpattiyā adassane ukkhepanīyakammaṁ
 dhammakammañceva hoti vinayakammañca suvūpasantañca.
  Āpattiyā adassane ukkhepanīyakamme dhammakammadvādasakaṁ niṭṭhitaṁ.
      [200] Tīhi bhikkhave aṅgehi samannāgatassa bhikkhuno ākaṅkhamāno
 saṅgho āpattiyā adassane ukkhepanīyakammaṁ kareyya bhaṇḍanakārako
 hoti kalahakārako vivādakārako bhassakārako saṅghe
-------------------------------------------------
[page 081]
 Adhikaraṇakārako bālo hoti abyatto āpattibahulo anapadāno
 gihisaṁsaṭṭho viharati ananulomikehi gihisaṁsaggehi imehi kho bhikkhave
 tīhaṅgehi samannāgatassa bhikkhuno ākaṅkhamāno saṅgho āpattiyā
 adassane ukkhepanīyakammaṁ kareyya.
      [201] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho āpattiyā adassane ukkhepanīyakammaṁ kareyya
 adhisīle sīlavipanno hoti ajjhācāre ācāravipanno hoti
 atidiṭṭhiyā diṭṭhivipanno hoti imehi kho bhikkhave tīhaṅgehi
 samannāgatassa bhikkhuno ākaṅkhamāno saṅgho āpattiyā adassane
 ukkhepanīyakammaṁ kareyya.
      [202] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho āpattiyā adassane ukkhepanīyakammaṁ kareyya
 buddhassa avaṇṇaṁ bhāsati dhammassa avaṇṇaṁ bhāsati saṅghassa
 avaṇṇaṁ bhāsati imehi kho bhikkhave tīhaṅgehi samannāgatassa
 bhikkhuno ākaṅkhamāno saṅgho āpattiyā adassane ukkhepanīyakammaṁ
 kareyya.
      [203] Tiṇṇaṁ bhikkhave bhikkhūnaṁ ākaṅkhamāno saṅgho āpattiyā
 adassane ukkhepanīyakammaṁ kareyya eko bhaṇḍanakārako hoti .pe.
 Saṅghe adhikaraṇakārako eko bālo hoti abyatto
 āpattibahulo anapadāno eko gihisaṁsaṭṭho viharati ananulomikehi
-------------------------------------------------
[page 082]
 Gihisaṁsaggehi imesaṁ kho bhikkhave tiṇṇaṁ bhikkhūnaṁ ākaṅkhamāno
 saṅgho āpattiyā adassane ukkhepanīyakammaṁ kareyya.
      [204] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 āpattiyā adassane ukkhepanīyakammaṁ kareyya eko adhisīle
 sīlavipanno hoti eko ajjhācāre ācāravipanno hoti eko
 atidiṭṭhiyā diṭṭhivipanno hoti imesaṁ kho bhikkhave tiṇṇaṁ bhikkhūnaṁ
 ākaṅkhamāno saṅgho āpattiyā adassane ukkhepanīyakammaṁ kareyya.
      [205] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 āpattiyā adassane ukkhepanīyakammaṁ kareyya eko buddhassa
 avaṇṇaṁ bhāsati eko dhammassa avaṇṇaṁ bhāsati eko saṅghassa
 avaṇṇaṁ bhāsati imesaṁ kho bhikkhave tiṇṇaṁ bhikkhūnaṁ ākaṅkhamāno
 saṅgho āpattiyā adassane ukkhepanīyakammaṁ kareyya.
          Āpattiyā adassane ukkhepanīyakamme ākaṅkhamānacchakkaṁ niṭṭhitaṁ.
      [206] Āpattiyā adassane ukkhepanīyakammakatena bhikkhave bhikkhunā
 sammā vattitabbaṁ. Tatrāyaṁ sammāvattanā na upasampādetabbaṁ
 na nissayo dātabbo na sāmaṇero upaṭṭhāpetabbo na bhikkhunovādakasammati
 sāditabbā sammatenapi bhikkhuniyo na ovaditabbā
 yāya āpattiyā saṅghena āpattiyā adassane ukkhepanīyakammaṁ
 kataṁ hoti sā āpatti na āpajjitabbā aññā vā tādisikā
 tato vā pāpiṭṭhatarā kammaṁ na garahitabbaṁ kammikā na
-------------------------------------------------
[page 083]
 Garahitabbā na pakatattassa bhikkhuno abhivādanaṁ paccuṭṭhānaṁ añjalikammaṁ
 sāmīcikammaṁ āsanābhihāro seyyābhihāro pādodakaṁ pādapīṭhaṁ
 pādakathalikaṁ pattacīvarapaṭiggahaṇaṁ nahāne piṭṭhiparikammaṁ sāditabbaṁ
 na pakatatto bhikkhu sīlavipattiyā anuddhaṁsitabbo na ācāravipattiyā
 anuddhaṁsitabbo na diṭṭhivipattiyā anuddhaṁsitabbo na ājīvavipattiyā
 anuddhaṁsitabbo na bhikkhū bhikkhūhi bhedetabbā 1- na gihiddhajo
 dhāretabbo na titthiyaddhajo dhāretabbo na titthiyā sevitabbā
 bhikkhū sevitabbā bhikkhusikkhā sikkhitabbā 2- na pakatattena bhikkhunā
 saddhiṁ ekacchanne āvāse vatthabbaṁ na ekacchanne anāvāse
 vatthabbaṁ na ekacchanne āvāse vā anāvāse vā vatthabbaṁ
 pakatattaṁ bhikkhuṁ disvā āsanā vuṭṭhātabbaṁ na pakatatto bhikkhu
 āsādetabbo anto vā bahi vā na pakatattassa bhikkhuno
 uposatho ṭhapetabbo < PTS. Vin II , 23 >na pavāraṇā ṭhapetabbā na savacanīyaṁ
 kātabbaṁ na anuvādo paṭṭhapetabbo na okāso kāretabbo
 na codetabbo na sāretabbo na bhikkhū bhikkhūhi sampayojetabbanti.
 Āpattiyā adassane ukkhepanīyakamme tecattāḷīsavattaṁ niṭṭhitaṁ.
      [207] Atha kho saṅgho channassa bhikkhuno āpattiyā adassane
 ukkhepanīyakammaṁ akāsi asambhogaṁ saṅghena. So saṅghena āpattiyā
 adassane ukkhepanīyakammakato tamhā āvāsā aññaṁ āvāsaṁ
 agamāsi tattha bhikkhū neva abhivādesuṁ na paccuṭṭhesuṁ na añjalikammaṁ

  *  *  *  *  *  *
  Footnote:1 Po. Ma. Yu. na bhikkhu bhikkhūhi bhedetabbo. 2 Ma. Yu. bhikkhusikkhāya
 sikkhitabbaṁ. ito paraṁ īdisameva.
-------------------------------------------------
[page 084]
 Na sāmīcikammaṁ akaṁsu na sakkariṁsu na garukariṁsu 1- na mānesuṁ na pūjesuṁ.
 So bhikkhūhi asakkariyamāno agarukariyamāno amāniyamāno apūjiyamāno
 asakkārakato 2- tamhāpi āvāsā aññaṁ āvāsaṁ agamāsi tatthapi
 bhikkhū neva abhivādesuṁ na paccuṭṭhesuṁ na añjalikammaṁ na sāmīcikammaṁ
 akaṁsu na sakkariṁsu na garukariṁsu 1- na mānesuṁ na pūjesuṁ. So bhikkhūhi
 asakkariyamāno agarukariyamāno amāniyamāno apūjiyamāno asakkārakato 2-
 tamhāpi āvāsā aññaṁ āvāsaṁ agamāsi tatthapi bhikkhū
 neva abhivādesuṁ na paccuṭṭhesuṁ na añjalikammaṁ na sāmīcikammaṁ akaṁsu
 na sakkariṁsu na garukariṁsu 1- na mānesuṁ na pūjesuṁ. So bhikkhūhi
 asakkariyamāno agarukariyamāno amāniyamāno apūjiyamāno asakkārakato 2-
 punadeva kosambiṁ paccāgacchi so sammā vattati lomaṁ
 pāteti netthāraṁ vattati bhikkhū upasaṅkamitvā evaṁ vadeti ahaṁ
 āvuso saṅghena āpattiyā adassane ukkhepanīyakammakato sammā
 vattāmi lomaṁ pātemi netthāraṁ vattāmi kathannu kho mayā
 paṭipajjitabbabanti. Te 3- bhikkhū bhagavato etamatthaṁ ārocesuṁ.
 Tenahi bhikkhave saṅgho channassa bhikkhuno āpattiyā adassane
 ukkhepanīyakammaṁ paṭippassambhetu.
      [208] Pañcahi bhikkhave aṅgehi samannāgatassa bhikkhuno āpattiyā
 adassane ukkhepanīyakammaṁ na paṭippassambhetabbaṁ upasampādeti

  *  *  *  *  *  *
  Footnote:1 Ma. garuṁ. kariṁsu. ito paraṁ sabbattha ñātabbaṁ. 2 Ma. Yu. asakkārapakato. ito
 paraṁsabbattha ñātabbaṁ. 3 Po. Ma. Yu. teti na dissati.
-------------------------------------------------
[page 085]
 Nissayaṁ deti sāmaṇeraṁ upaṭṭhāpeti bhikkhunovādakasammatiṁ sādiyati
 sammatopi bhikkhuniyo ovadati imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ na
 paṭippassambhetabbaṁ.
      [209] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ yāya
 āpattiyā saṅghena āpattiyā adassane ukkhepanīyakammaṁ kataṁ hoti
 taṁ āpattiṁ āpajjati aññaṁ vā tādisikaṁ tato vā pāpiṭṭhataraṁ
 kammaṁ garahati kammike garahati imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ na
 paṭippassambhetabbaṁ.
      [210] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ
 pakatattassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ
 āsanābhihāraṁ sādiyati imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ na
 paṭippassambhetabbaṁ.
      [211] Aparehipi bhikkhave pañcahaṅgehi samannāgatassa bhikkhuno
 āpattiyā < PTS. Vin II , 24 >adassane ukkhepanīyakammaṁ na paṭippassambhetabbaṁ
 pakatattassa bhikkhuno seyyābhihāraṁ pādodakaṁ pādapīṭhaṁ pādakathalikaṁ
-------------------------------------------------
[page 086]
 Pattacīvarapaṭiggahaṇaṁ nahāne piṭṭhiparikammaṁ sādiyati imehi kho
 bhikkhave pañcahaṅgehi samannāgatassa bhikkhuno āpattiyā adassane
 ukkhepanīyakammaṁ na paṭippassambhetabbaṁ.
      [212] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ pakatattaṁ
 bhikkhuṁ sīlavipattiyā anuddhaṁseti ācāravipattiyā anuddhaṁseti diṭṭhivipattiyā
 anuddhaṁseti ājīvavipattiyā anuddhaṁseti bhikkhū 1- bhikkhūhi
 bhedeti imehi kho bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ.
      [213] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ gihiddhajaṁ
 dhāreti titthiyaddhajaṁ dhāreti titthiye sevati bhikkhū na sevati
 bhikkhusikkhāya na sikkhati imehi kho bhikkhave pañcaṅgehi
 samannāgatassa bhikkhuno āpattiyā adassane ukkhepanīyakammaṁ na
 paṭippassambhetabbaṁ.
      [214] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ
 pakatattena bhikkhunā saddhiṁ ekacchanne āvāse vasati ekacchanne
 anāvāse vasati ekacchanne āvāse vā anāvāse vā vasati
 pakatattaṁ bhikkhuṁ disvā āsanā na vuṭṭhāti pakatattaṁ bhikkhuṁ

  *  *  *  *  *  *
  Footnote:1 Ma. Yu. bhikkhuṁ. ito paraṁ īdisameva.
-------------------------------------------------
[page 087]
 Āsādeti anto vā bahi vā imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ na
 paṭippassambhetabbaṁ.
      [215] Aṭṭhahi bhikkhave aṅgehi samannāgatassa bhikkhuno āpattiyā
 adassane ukkhepanīyakammaṁ na paṭippassambhetabbaṁ pakatattassa bhikkhuno
 uposakaṁ ṭhapeti pavāraṇaṁ ṭhapeti savacanīyaṁ karoti anuvādaṁ
 paṭṭhapeti okāsaṁ kāreti codeti sāreti bhikkhū bhikkhūhi
 sampayojeti imehi kho bhikkhave aṭṭhahaṅgehi samannāgatassa bhikkhuno
 āpattiyā adassane ukkhepanīyakammaṁ na paṭippassambhetabbaṁ.
      Āpattiyā adassane ukkhepanīyakamme na paṭippassambhetabbatecattāḷīsakaṁ
 niṭṭhitaṁ.
      [216] Pañcahi bhikkhave aṅgehi samannāgatassa bhikkhuno āpattiyā
 adassane ukkhepanīyakammaṁ paṭippassambhetabbaṁ na upasampādeti
 na nissayaṁ deti na sāmaṇeraṁ upaṭṭhāpeti na bhikkhunovādakasammatiṁ
 sādiyati sammatopi bhikkhuniyo na ovadati imehi kho bhikkhave
 pañcahaṅgehi samannāgatassa bhikkhuno āpattiyā adassane
 ukkhepanīyakammaṁ paṭippassambhetabbaṁ.
      [217] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ yāya
 āpattiyā saṅghena āpattiyā adassane ukkhepanīyakammaṁ kataṁ hoti
-------------------------------------------------
[page 088]
 Taṁ āpattiṁ na āpajjati aññaṁ vā tādisikaṁ tato vā pāpiṭṭhataraṁ
 kammaṁ na garahati kammike na garahati imehi kho bhikkhave
 pañcahaṅgehi samannāgatassa bhikkhuno āpattiyā adassane
 ukkhepanīyakammaṁ paṭippassambhetabbaṁ.
      [218] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ na
 pakatattassa bhikkhuno abhivādanaṁ paccuṭṭhānaṁ añjalikammaṁ sāmīcikammaṁ
 āsanābhihāraṁ sādiyati imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ
 paṭippassambhetabbaṁ.
      [219] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ na
 pakatattassa bhikkhuno seyyābhihāraṁ pādodakaṁ pādapīṭhaṁ pādakathalikaṁ
 pattacīvarapaṭiggahaṇaṁ nahāne piṭṭhiparikammaṁ sādiyati imehi kho
 bhikkhave pañcahaṅgehi samannāgatassa bhikkhuno āpattiyā adassane
 ukkhepanīyakammaṁ paṭippassambhetabbaṁ.
      [220] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ na pakatattaṁ
 bhikkhuṁ sīlavipattiyā anuddhaṁseti na ācāravipattiyā anuddhaṁseti
 na diṭṭhivipattiyā anuddhaṁseti na ājīvavipattiyā anuddhaṁseti na
-------------------------------------------------
[page 089]
 Bhikkhū bhikkhūhi bhedeti imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ
 paṭippassambhetabbaṁ.
      [221] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ na gihiddhajaṁ
 dhāreti na titthiyaddhajaṁ dhāreti na titthiye sevati bhikkhū sevati
 bhikkhusikkhāya sikkhati imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ
 paṭippassambhetabbaṁ.
      [222] Aparehipi bhikkhave pañcahaṅgehi samannāgatassa bhikkhuno
 āpattiyā adassane ukkhepanīyakammaṁ paṭippassambhetabbaṁ na
 pakatattena bhikkhunā saddhiṁ ekacchanne āvāse vasati na ekacchanne
 anāvāse vasati na ekacchanne āvāse vā anāvāse vā vasati
 pakatattaṁ bhikkhuṁ disvā āsanā vuṭṭhāti na pakatattaṁ bhikkhuṁ
 āsādeti anto vā bahi vā imehi kho bhikkhave pañcahaṅgehi
 samannāgatassa bhikkhuno āpattiyā adassane ukkhepanīyakammaṁ
 paṭippassambhetabbaṁ.
      [223] Aṭṭhahi bhikkhave aṅgehi samannāgatassa bhikkhuno āpattiyā
 adassane ukkhepanīyakammaṁ paṭippassambhetabbaṁ na pakatattassa
 bhikkhuno uposathaṁ ṭhapeti na pavāraṇaṁ ṭhapeti na savacanīyaṁ karoti
-------------------------------------------------
[page 090]
 Na anuvādaṁ paṭṭhapeti na okāsaṁ kāreti na codeti na
 sāreti na bhikkhū bhikkhūhi sampayojeti imehi kho bhikkhave
 aṭṭhahaṅgehi samannāgatassa bhikkhuno āpattiyā adassane
 ukkhepanīyakammaṁ paṭippassambhetabbaṁ.
      Āpattiyā adassane ukkhepanīyakamme paṭippassambhetabbatecattāḷīsakaṁ
 niṭṭhitaṁ.
      [224] Evañca pana bhikkhave paṭippassambhetabbaṁ. Tena
 bhikkhave channena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante saṅghena
 āpattiyā adassane ukkhepanīyakammakato sammā vattāmi lomaṁ pātemi
 netthāraṁ vattāmi āpattiyā adassane ukkhepanīyakammassa paṭippassaddhiṁ
 yācāmīti. Dutiyampi yācitabbā. Tatiyampi yācitabbā. Byattena
 bhikkhunā paṭibalena saṅgho ñāpetabbo suṇātu me bhante saṅgho
 ayaṁ channo bhikkhu saṅghena āpattiyā adassane ukkhepanīyakammakato
 sammā vattati lomaṁ pāteti netthāraṁ vattati āpattiyā adassane
 ukkhepanīyakammassa paṭippassaddhiṁ yācati. Yadi saṅghassa pattakallaṁ
 saṅgho channassa bhikkhuno āpattiyā adassane ukkhepanīyakammaṁ
 paṭippassambheyya. Esā ñatti. Suṇātu me bhante saṅgho
 ayaṁ channo bhikkhu saṅghena āpattiyā adassane ukkhepanīyakammakato
-------------------------------------------------
[page 091]
 Sammā vattati lomaṁ pāteti netthāraṁ vattati āpattiyā adassane
 ukkhepanīyakammassa paṭippassaddhiṁ yācati. Saṅgho channassa
 bhikkhuno āpattiyā adassane ukkhepanīyakammaṁ paṭippassambheti.
 Yassāyasmato khamati channassa bhikkhuno āpattiyā adassane ukkhepanīyakammassa
 paṭippassaddhi so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi. Suṇātu me bhante saṅgho ayaṁ channo bhikkhu saṅghena
 āpattiyā adassane ukkhepanīyakammakato sammā vattati lomaṁ
 pāteti netthāraṁ vattati āpattiyā adassane ukkhepanīyakammassa
 paṭippassaddhiṁ yācati. Saṅgho channassa bhikkhuno āpattiyā
 adassane ukkhepanīyakammaṁ paṭippassambheti yassāyasmato khamati
 channassa bhikkhuno āpattiyā adassane ukkhepanīyakammassa paṭippassaddhi
 so tuṇhassa yassa nakkhamati so bhāseyya.
 Paṭippassaddhaṁ saṅghena channassa bhikkhuno āpattiyā adassane
 ukkhepanīyakammaṁ khamati saṅghassa tasmā tuṇhī. Evametaṁ
 dhārayāmīti.
      Āpattiyā < PTS. Vin II , 25 >adassane ukkhepanīyakammaṁ pañcamaṁ niṭṭhitaṁ 1-.
      [225] Tena samayena buddho bhagavā kosambiyaṁ viharati ghositārāme.
 Tena kho pana samayena āyasmā channo āpattiṁ
 āpajjitvā na icchati āpattiṁ paṭikātuṁ. Ye te bhikkhū appicchā

  *  *  *  *  *  *
  Footnote:1 Ma. Yu. niṭṭhitaṁ pañcamaṁ.
-------------------------------------------------
[page 092]
 .pe. Te ujjhāyanti khīyanti vipācenti kathaṁ hi nāma āyasmā
 channo āpattiṁ āpajjitvā na icchissati āpattiṁ paṭikātunti.
 Athakho te bhikkhū bhagavato etamatthaṁ ārocesuṁ. Athakho bhagavā etasmiṁ
 nidāne etasmiṁ pakaraṇe bhikkhusaṅghaṁ sannipātāpetvā bhikkhū paṭipucchi
 saccaṁ kira bhikkhave channo bhikkhu āpattiṁ āpajjitvā na icchati
 āpattiṁ paṭikātunti. Saccaṁ bhagavāti. Vigarahi buddho bhagavā
 ananucchavikaṁ .pe. Akaraṇīyaṁ kathaṁ hi nāma so bhikkhave moghapuriso
 āpattiṁ āpajjitvā na icchissati āpattiṁ paṭikātuṁ netaṁ
 bhikkhave appasannānaṁ vā pasādāya .pe. Vigarahitvā .pe. Dhammiṁ
 kathaṁ katvā bhikkhū āmantesi tenahi bhikkhave saṅgho channassa
 bhikkhuno āpattiyā appaṭikamme ukkhepanīyakammaṁ karotu asambhogaṁ
 saṅghena.
      [226] Evañca pana bhikkhave kātabbaṁ. Paṭhamaṁ channo bhikkhu
 codetabbo codetvā sāretabbo sāretvā āpatti
 āropetabbā āpattiṁ āropetvā byattena bhikkhunā paṭibalena saṅgho
 ñāpetabbo suṇātu me bhante saṅgho ayaṁ channo bhikkhu
 āpattiṁ āpajjitvā na icchati āpattiṁ paṭikātuṁ. Yadi saṅghassa
 pattakallaṁ saṅgho channassa bhikkhuno āpattiyā appaṭikamme ukkhepanīyakammaṁ
 kareyya asambhogaṁ saṅghena. Esā ñatti. Suṇātu me bhante
 saṅgho ayaṁ channo bhikkhu āpattiṁ āpajjitvā na icchati
-------------------------------------------------
[page 093]
 Āpattiṁ paṭikātuṁ. Saṅgho channassa bhikkhuno āpattiyā appaṭikamme
 ukkhepanīyakammaṁ karoti asambhogaṁ saṅghena. Yassāyasmato
 khamati channassa bhikkhuno āpattiyā appaṭikamme ukkhepanīyakammassa
 karaṇaṁ asambhogaṁ saṅghena so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi. Suṇātu me bhante saṅgho ayaṁ channo bhikkhu āpattiṁ
 āpajjitvā na icchati āpattiṁ paṭikātuṁ. Saṅgho channassa
 bhikkhuno āpattiyā appaṭikamme ukkhepanīyakammaṁ karoti asambhogaṁ
 saṅghena. Yassāyasmato khamati channassa bhikkhuno āpattiyā
 appaṭikamme ukkhepanīyakammassa karaṇaṁ asambhogaṁ saṅghena so
 tuṇhassa yassa nakkhamati so bhāseyya. Kataṁ saṅghena channassa
 bhikkhuno āpattiyā appaṭikamme ukkhepanīyakammaṁ asambhogaṁ saṅghena
 khamati saṅghassa tasmā tuṇhī. Evametaṁ dhārayāmīti. Āvāsaparamparañca
 bhikkhave saṁsatha channo bhikkhu saṅghena 1- āpattiyā
 appaṭikamme ukkhepanīyakammakato asambhogaṁ saṅghenāti.
      [227] Tīhi bhikkhave aṅgehi samannāgataṁ āpattiyā
 appaṭikamme ukkhepanīyakammaṁ adhammakammañceva hoti avinayakammañca
 duvūpasantañca asammukhā kataṁ hoti appaṭipucchā kataṁ hoti
 appaṭiññāya kataṁ hoti imehi kho bhikkhave tīhaṅgehi samannāgataṁ

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 094]
 Āpattiyā appaṭikamme ukkhepanīyakammaṁ adhammakammañceva hoti
 avinayakammañca duvūpasantañca.
      [228] Aparehipi bhikkhave tīhaṅgehi samannāgataṁ āpattiyā
 appaṭikamme ukkhepanīyakammaṁ adhammakammañceva hoti avinayakammañca
 duvūpasantañca anāpattiyā kataṁ hoti adesanāgāminiyā āpattiyā
 kataṁ hoti desitāya āpattiyā kataṁ hoti .pe.
      [229] Aparehipi .pe. Acodetvā kataṁ hoti asāretvā
 kataṁ hoti āpattiṁ anāropetvā kataṁ hoti .pe.
      [230] Aparehipi .pe. Asammukhā kataṁ hoti adhammena kataṁ
 hoti vaggena kataṁ hoti imehi kho bhikkhave tīhaṅgehi .pe.
      [231] Aparehipi .pe. Appaṭipucchā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi .pe.
      [232] Aparehipi .pe. Appaṭiññāya kataṁ hoti adhammena kataṁ
 hoti vaggena kataṁ hoti imehi kho bhikkhave tīhaṅgehi .pe.
      [233] Aparehipi .pe. Anāpattiyā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi .pe.
      [234] Aparehipi .pe. Adesanāgāminiyā āpattiyā kataṁ hoti
 adhammena kataṁ hoti vaggena kataṁ hoti .pe.
      [235] Aparehipi .pe. Desitāya āpattiyā kataṁ hoti
 adhammena kataṁ hoti vaggena kataṁ hoti .pe.
-------------------------------------------------
[page 095]
      [236] Aparehipi .pe. Acodetvā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi .pe.
      [237] Aparehipi .pe. Asāretvā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi .pe.
      [238] Aparehipi .pe. Āpattiṁ anāropetvā kataṁ hoti
 adhammena kataṁ hoti vaggena kataṁ hoti imehi kho bhikkhave
 tīhaṅgehi samannāgataṁ āpattiyā appaṭikamme ukkhepanīyakammaṁ
 adhammakammañceva hoti avinayakammañca duvūpasantañca.
 Āpattiyā appaṭikamme ukkhepanīyakamme adhammakammadvādasakaṁniṭṭhitaṁ.
      [239] Tīhi bhikkhave aṅgehi samannāgataṁ āpattiyā appaṭikamme
 ukkhepanīyakammaṁ dhammakammañceva hoti vinayakammañca suvūpasantañca
 sammukhā kataṁ hoti paṭipucchā kataṁ hoti paṭiññāya kataṁ hoti
 imehi kho bhikkhave tīhaṅgehi samannāgataṁ āpattiyā appaṭikamme
 ukkhepanīyakammaṁ dhammakammañceva hoti vinayakammañca suvūpasantañca.
      [240] Aparehipi bhikkhave tīhaṅgehi samannāgataṁ āpattiyā
 appaṭikamme ukkhepanīyakammaṁ dhammakammañceva hoti vinayakammañca
 suvūpasantañca āpattiyā kataṁ hoti desanāgāminiyā āpattiyā
 kataṁ hoti adesitāya āpattiyā kataṁ hoti imehi kho bhikkhave
 tīhaṅgehi samannāgataṁ āpattiyā appaṭikamme ukkhepanīyakammaṁ
 dhammakammañceva hoti vinayakammañca suvūpasantañca.
-------------------------------------------------
[page 096]
      [241] Aparehipi bhikkhave tīhaṅgehi samannāgataṁ āpattiyā
 appaṭikamme ukkhepanīyakammaṁ dhammakammañceva hoti vinayakammañca
 suvūpasantañca codetvā kataṁ hoti sāretvā kataṁ hoti
 āpattiṁ āropetvā kataṁ hoti imehi kho bhikkhave tīhaṅgehi
 samannāgataṁ āpattiyā appaṭikamme ukkhepanīyakammaṁ dhammakammañceva
 hoti vinayakammañca suvūpasantañca.
      [242] Tīhi bhikkhave aṅgehi samannāgataṁ āpattiyā appaṭikamme
 ukkhepanīyakammaṁ dhammakammañceva hoti vinayakammañca suvūpasantañca
 sammukhā kataṁ hoti dhammena kataṁ hoti samaggena kataṁ
 hoti imehi kho bhikkhave tīhaṅgehi samannāgataṁ āpattiyā
 appaṭikamme ukkhepanīyakammaṁ dhammakammañceva hoti vinayakammañca
 suvūpasantañca .pe.
      [243] Aparehipi .pe. Paṭipucchā kataṁ hoti dhammena kataṁ
 hoti samaggena kataṁ hoti .pe.
      [244] Aparehipi .pe. Paṭiññāya kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi .pe.
      [245] Aparehi .pe. Āpattiyā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi .pe.
      [246] Aparehi .pe. Desanāgāminiyā āpattiyā kataṁ hoti
 dhammena kataṁ hoti samaggena kataṁ hoti .pe.
-------------------------------------------------
[page 097]
      [247] Aparehipi .pe. Adesitāya āpattiyā kataṁ hoti
 dhammena kataṁ hoti samaggena kataṁ hoti .pe.
      [248] Aparehipi .pe. Codetvā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi .pe.
      [249] Aparehipi .pe. Sāretvā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi .pe.
      [250] Aparehipi .pe. Āpattiṁ āropetvā kataṁ hoti
 dhammena kataṁ hoti samaggena kataṁ hoti imehi kho bhikkhave
 tīhaṅgehi samannāgataṁ āpattiyā appaṭikamme ukkhepanīyakammaṁ
 dhammakammañceva hoti vinayakammañca suvūpasantañca.
 Āpattiyā appaṭikamme ukkhepanīyakamme dhammakammadvādasakaṁ niṭṭhitaṁ.
      [251] Tīhi bhikkhave aṅgehi samannāgatassa bhikkhuno ākaṅkhamāno
 saṅgho āpattiyā appaṭikamme ukkhepanīyakammaṁ kareyya bhaṇḍanakārako
 hoti kalahakārako vivādakārako bhassakārako saṅghe
 adhikaraṇakārako bālo hoti abyatto āpattibahulo anapadāno
 gihisaṁsaṭṭho viharati ananulomikehi gihisaṁsaggehi imehi kho
 bhikkhave tīhaṅgehi samannāgatassa bhikkhuno ākaṅkhamāno saṅgho
 āpattiyā appaṭikamme ukkhepanīyakammaṁ kareyya.
      [252] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho āpattiyā appaṭikamme ukkhepanīyakammaṁ
-------------------------------------------------
[page 098]
 Kareyya adhisīle sīlavipanno hoti ajjhācāre ācāravipanno
 hoti atidiṭṭhiyā diṭṭhivipanno hoti imehi kho bhikkhave
 tīhaṅgehi samannāgatassa bhikkhuno ākaṅkhamāno saṅgho āpattiyā
 appaṭikamme ukkhepanīyakammaṁ kareyya.
      [253] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho āpattiyā appaṭikamme ukkhepanīyakammaṁ
 kareyya buddhassa avaṇṇaṁ bhāsati dhammassa avaṇṇaṁ bhāsati
 saṅghassa avaṇṇaṁ bhāsati imehi kho bhikkhave tīhaṅgehi samannāgatassa
 bhikkhuno ākaṅkhamāno saṅgho āpattiyā appaṭikamme ukkhepanīyakammaṁ
 kareyya.
      [254] Tiṇṇaṁ bhikkhave bhikkhūnaṁ ākaṅkhamāno saṅgho āpattiyā
 appaṭikamme ukkhepanīyakammaṁ kareyya eko bhaṇḍanakārako
 hoti kalahakārako vivādakārako bhassakārako saṅghe adhikaraṇakārako
 eko bālo hoti abyatto āpattibahulo anapadāno eko
 gihisaṁsaṭṭho viharati ananulomikehi gihisaṁsaggehi imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho āpattiyā appaṭikamme
 ukkhepanīyakammaṁ kareyya.
      [255] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 āpattiyā appaṭikamme ukkhepanīyakammaṁ kareyya eko adhisīle
 sīlavipanno hoti eko ajjhācāre ācāravipanno hoti
-------------------------------------------------
[page 099]
 Eko atidiṭṭhiyā diṭṭhivipanno hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho āpattiyā appaṭikamme
 ukkhepanīyakammaṁ kareyya.
      [256] Aparesaṁpi bhikkhave tiṇṇaṁ bhikkhūnaṁ ākaṅkhamāno saṅgho
 āpattiyā appaṭikamme ukkhepanīyakammaṁ kareyya eko buddhassa
 avaṇṇaṁ bhāsati eko dhammassa avaṇṇaṁ bhāsati eko saṅghassa
 avaṇṇaṁ bhāsati imesaṁ kho bhikkhave tiṇṇaṁ bhikkhūnaṁ ākaṅkhamāno
 saṅgho āpattiyā appaṭikamme ukkhepanīyakammaṁ kareyya.
      [257] Āpattiyā appaṭikamme ukkhepanīyakammakatena bhikkhave
 bhikkhunā sammā vattitabbaṁ. Tatrāyaṁ sammāvattanā na
 upasampādetabbaṁ na nissayo dātabbo na sāmaṇero
 upaṭṭhāpetabbo na bhikkhunovādakasammati sāditabbā sammatenapi bhikkhuniyo
 na ovaditabbā yāya āpattiyā saṅghena āpattiyā appaṭikamme
 ukkhepanīyakammaṁ kataṁ hoti sā āpatti na āpajjitabbā
 aññā vā tādisikā tato vā pāpiṭṭhatarā kammaṁ na
 garahitabbaṁ kammikā na garahitabbā na pakatattassa bhikkhuno
 abhivādanaṁ paccuṭṭhānaṁ añjalikammaṁ sāmīcikammaṁ āsanābhihāro
 seyyābhihāro pādodakaṁ pādapīṭhaṁ pādakathalikaṁ pattacīvarapaṭiggahaṇaṁ
 nahāne piṭṭhiparikammaṁ sāditabbaṁ na pakatatto bhikkhu sīlavipattiyā
-------------------------------------------------
[page 100]
 Anuddhaṁsetabbo na ācāravipattiyā anuddhaṁsetabbo na diṭṭhivipattiyā
 anuddhaṁsetabbo na ājīvavipattiyā anuddhaṁsetabbo
 na bhikkhū bhikkhūhi bhedetabbā na gihiddhajo dhāretabbo na
 titthiyaddhajo dhāretabbo na titthiyā sevitabbā bhikkhū sevitabbā
 bhikkhusikkhā sikkhitabbā na pakatattena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na ekacchanne
 āvāse vā anāvāse vā vatthabbaṁ pakatattaṁ bhikkhuṁ disvā
 āsanā vuṭṭhātabbaṁ na pakatatto bhikkhu āsādetabbo anto
 vā bahi vā na pakatattassa bhikkhuno uposatho ṭhapetabbo
 na pavāraṇā ṭhapetabbā na savacanīyaṁ kātabbaṁ na anuvādo
 paṭṭhapetabbo na okāso kāretabbo na codetabbo na
 sāretabbo na bhikkhū bhikkhūhi sampayojetabbanti.
 Āpattiyā appaṭikamme ukkhepanīyakamme tecattāḷīsavattaṁ niṭṭhitaṁ.
      [258] Athakho saṅgho channassa bhikkhuno āpattiyā appaṭikamme
 ukkhepanīyakammaṁ akāsi asambhogaṁ saṅghena. So saṅghena
 āpattiyā appaṭikamme ukkhepanīyakammakato tamhā āvāsā aññaṁ
 āvāsaṁ agamāsi. Tattha bhikkhū neva abhivādesuṁ na paccuṭṭhesuṁ
 na añjalikammaṁ na sāmīcikammaṁ akaṁsu na sakkariṁsu na garukariṁsu
 na mānesuṁ na pūjesuṁ. So bhikkhūhi asakkariyamāno agarukariyamāno
 amāniyamāno apūjiyamāno asakkārakato tamhāpi āvāsā aññaṁ
-------------------------------------------------
[page 101]
 Āvāsaṁ agamāsi. Tatthapi bhikkhū neva abhivādesuṁ na paccuṭṭhesuṁ
 na añjalikammaṁ na sāmīcikammaṁ akaṁsu na sakkariṁsu na garukariṁsu na
 mānesuṁ na pūjesuṁ. So bhikkhūhi asakkariyamāno agarukariyamāno
 amāniyamāno apūjiyamāno asakkārakato tamhāpi āvāsā aññaṁ
 āvāsaṁ agamāsi. Tatthapi bhikkhū neva abhivādesuṁ na paccuṭṭhesuṁ
 na añjalikammaṁ na sāmīcikammaṁ akaṁsu na sakkariṁsu na garukariṁsu na
 mānesuṁ na pūjesuṁ. So bhikkhūhi asakkariyamāno agarukariyamāno
 amāniyamāno apūjiyamāno asakkārakato punadeva kosambiṁ paccāgacchi.
 So sammā vattati lomaṁ pāteti netthāraṁ vattati bhikkhū
 upasaṅkamitvā evaṁ vadeti ahaṁ āvuso saṅghena āpattiyā appaṭikamme
 ukkhepanīyakammakato sammā vattāmi lomaṁ pātemi netthāraṁ
 vattāmi kathaṁ nu kho mayā paṭipajjitabbanti. Te bhikkhū bhagavato
 etamatthaṁ ārocesuṁ. Tenahi bhikkhave saṅgho channassa bhikkhuno
 āpattiyā appaṭikamme ukkhepanīyakammaṁ paṭippassambhetu.
      [259] Pañcahi bhikkhave aṅgehi samannāgatassa bhikkhuno āpattiyā
 appaṭikamme ukkhepanīyakammaṁ na paṭippassambhetabbaṁ upasampādeti
 nissayaṁ deti sāmaṇeraṁ upaṭṭhāpeti bhikkhunovādakasammatiṁ
 sādiyati sammatopi bhikkhuniyo ovadati imehi kho bhikkhave
 pañcahaṅgehi samannāgatassa bhikkhuno āpattiyā appaṭikamme
 ukkhepanīyakammaṁ na paṭippassambhetabbaṁ.
-------------------------------------------------
[page 102]
      [260] Aparehipi bhikkhave pañcahaṅgehi samannāgatassa bhikkhuno
 āpattiyā appaṭikamme ukkhepanīyakammaṁ na paṭippassambhetabbaṁ
 yāya āpattiyā saṅghena āpattiyā appaṭikamme ukkhepanīyakammaṁ
 kataṁ hoti taṁ āpattiṁ āpajjati aññaṁ vā tādisikaṁ tato
 vā pāpiṭṭhataraṁ kammaṁ garahati kammike garahati .pe.
      [261] Aparehipi .pe. Pakatattassa bhikkhuno abhivādanaṁ
 paccuṭṭhānaṁ añjalikammaṁ sāmīcikammaṁ āsanābhihāraṁ sādiyati .pe.
      [262] Aparehipi .pe. Pakatattassa bhikkhuno seyyābhihāraṁ
 pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammaṁ sādiyati .pe.
      [263] Aparehipi .pe. Pakatattaṁ bhikkhuṁ sīlavipattiyā anuddhaṁseti
 ācāravipattiyā anuddhaṁseti diṭṭhivipattiyā anuddhaṁseti ājīvavipattiyā
 anuddhaṁseti bhikkhū bhikkhūhi bhedeti .pe.
      [264] Aparehipi .pe. Gihiddhajaṁ dhāreti titthiyaddhajaṁ dhāreti
 titthiye sevati na bhikkhū sevati bhikkhusikkhāya na sikkhati .pe.
      [265] Aparehipi .pe. Pakattatena bhikkhunā saddhiṁ ekacchanne
 āvāse vasati ekacchanne anāvāse vasati ekacchanne āvāse
 vā anāvāse vā vasati pakatattaṁ bhikkhuṁ disvā āsanā na
 vuṭṭhāti pakatattaṁ bhikkhuṁ āsādeti anto vā bahi vā imehi
 kho bhikkhave pañcahaṅgehi samannāgatassa bhikkhuno āpattiyā
-------------------------------------------------
[page 103]
 Appaṭikamme ukkhepanīyakammaṁ na paṭippassambhetabbaṁ.
      [266] Aṭṭhahi bhikkhave aṅgehi samannāgatassa bhikkhuno āpattiyā
 appaṭikamme ukkhepanīyakammaṁ na paṭippassambhetabbaṁ pakatattassa
 bhikkhuno uposathaṁ ṭhapeti pavāraṇaṁ ṭhapeti savacanīyaṁ karoti
 anuvādaṁ paṭṭhapeti okāsaṁ kāreti codeti sāreti bhikkhū
 bhikkhūhi sampayojeti imehi kho bhikkhave aṭṭhahaṅgehi
 samannāgatassa bhikkhuno āpattiyā appaṭikamme ukkhepanīyakammaṁ
 na paṭippassambhetabbaṁ.
      Āpattiyā appaṭikamme ukkhepanīyakamme na paṭippassambhetabba-
 tecattāḷīsakaṁ niṭṭhitaṁ.
      [267] Pañcahi bhikkhave aṅgehi samannāgatassa bhikkhuno
 āpattiyā appaṭikamme ukkhepanīyakammaṁ paṭippassambhetabbaṁ na
 upasampādeti na nissayaṁ deti na sāmaṇeraṁ upaṭṭhāpeti na
 bhikkhunovādakasammatiṁ sādiyati sammatopi bhikkhuniyo na ovadati imehi kho
 bhikkhave pañcahaṅgehi samannāgatassa bhikkhuno āpattiyā appaṭikamme
 ukkhepanīyakammaṁ paṭippassambhetabbaṁ.
      [268] Aparehipi bhikkhave pañcahaṅgehi samannāgatassa bhikkhuno
 āpattiyā appaṭikamme ukkhepanīyakammaṁ paṭippassambhetabbaṁ yāya
 āpattiyā saṅghena āpattiyā appaṭikamme ukkhepanīyakammaṁ kataṁ
 hoti taṁ āpattiṁ nāpajjati aññaṁ vā tādisikaṁ tato vā
-------------------------------------------------
[page 104]
 Pāpiṭṭhataraṁ kammaṁ na garahati kammike na garahati .pe.
      [269] Aparehipi .pe. Na pakatattassa bhikkhuno abhivādanaṁ
 paccuṭṭhānaṁ añjalikammaṁ sāmīcikammaṁ āsanābhihāraṁ sādiyati .pe.
      [270] Aparehipi .pe. Na pakatattassa bhikkhuno seyyābhihāraṁ
 pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammaṁ sādiyati .pe.
      [271] Aparehipi .pe. Na pakatattaṁ bhikkhuṁ sīlavipattiyā
 anuddhaṁseti na ācāravipattiyā anuddhaṁseti na diṭṭhivipattiyā
 anuddhaṁseti na ājīvavipattiyā anuddhaṁseti na bhikkhū bhikkhūhi
 bhedeti .pe.
      [272] Aparehipi .pe. Na gihiddhajaṁ dhāreti na titthiyaddhajaṁ
 dhāreti na titthiye sevati bhikkhū sevati bhikkhusikkhāya
 sikkhati .pe.
      [273] Aparehipi .pe. Na pakatattena bhikkhunā saddhiṁ ekacchanne
 āvāse vasati na ekacchanne anāvāse vasati na
 ekacchanne āvāse vā anāvāse vā vasati pakatattaṁ bhikkhuṁ
 disvā āsanā vuṭṭhāti na pakatattaṁ bhikkhuṁ āsādeti anto vā
 bahi vā imehi kho bhikkhave pañcahaṅgehi samannāgatassa bhikkhuno
 āpattiyā appaṭikamme ukkhepanīyakammaṁ paṭippassambhetabbaṁ.
      [274] Aṭṭhahi bhikkhave aṅgehi samannāgatassa bhikkhuno
-------------------------------------------------
[page 105]
 Āpattiyā appaṭikamme ukkhepanīyakammaṁ paṭippassambhetabbaṁ na
 pakatattassa bhikkhuno uposathaṁ ṭhapeti na pavāraṇaṁ ṭhapeti na
 savacanīyaṁ karoti na anuvādaṁ paṭṭhapeti na okāsaṁ kāreti na
 codeti na sāreti na bhikkhū bhikkhūhi sampayojeti imehi kho
 bhikkhave aṭṭhahaṅgehi samannāgatassa bhikkhuno āpattiyā appaṭikamme
 ukkhepanīyakammaṁ paṭippassambhetabbaṁ.
      Āpattiyā appaṭikamme ukkhepanīyakamme paṭippassambhetabbatecattāḷīsakaṁ
 niṭṭhitaṁ.
      [275] Evañca pana bhikkhave paṭippassambhetabbaṁ. Tena [1]-
 bhikkhave channena bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante saṅghena
 āpattiyā appaṭikamme ukkhepanīyakammakato sammā vattāmi lomaṁ
 pātemi netthāraṁ vattāmi āpattiyā appaṭikamme ukkhepanīyakammassa
 paṭippassaddhiṁ yācāmīti. Dutiyampi yācitabbā. Tatiyampi
 yācitabbā. Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ channo bhikkhu saṅghena āpattiyā
 appaṭikamme ukkhepanīyakammakato sammā vattati lomaṁ pāteti
 netthāraṁ vattati āpattiyā appaṭikamme ukkhepanīyakammassa
 paṭippassaddhiṁ yācati. Yadi saṅghassa pattakallaṁ saṅgho channassa

  *  *  *  *  *  *
  Footnote:1 Ma. hi.
-------------------------------------------------
[page 106]
 Bhikkhuno āpattiyā appaṭikamme ukkhepanīyakammaṁ paṭippassambheyya.
 Esā ñatti. Suṇātu me bhante saṅgho ayaṁ
 channo bhikkhu saṅghena āpattiyā appaṭikamme ukkhepanīyakammakato
 sammā vattati lomaṁ pāteti netthāraṁ vattati āpattiyā appaṭikamme
 ukkhepanīyakammassa paṭippassaddhiṁ yācati. Saṅgho channassa
 bhikkhuno āpattiyā appaṭikamme ukkhepanīyakammaṁ paṭippassambheti.
 Yassāyasmato khamati channassa bhikkhuno āpattiyā appaṭikamme
 ukkhepanīyakammassa paṭippassaddhi so tuṇhassa yassa nakkhamati
 so bhāseyya. Dutiyampi etamatthaṁ vadāmi .pe. Tatiyampi
 etamatthaṁ vadāmi. Suṇātu me bhante saṅgho ayaṁ channo
 bhikkhu saṅghena āpattiyā appaṭikamme ukkhepanīyakammakato sammā
 vattati lomaṁ pāteti netthāraṁ vattati āpattiyā appaṭikamme
 ukkhepanīyakammassa paṭippassaddhiṁ yācati. Saṅgho channassa bhikkhuno
 āpattiyā appaṭikamme ukkhepanīyakammaṁ paṭippassambheti.
 Yassāyasmato khamati channassa bhikkhuno āpattiyā appaṭikamme
 ukkhepanīyakammassa paṭippassaddhi so tuṇhassa yassa nakkhamati so
 bhāseyya. Paṭippassaddhaṁ saṅghena channassa bhikkhuno āpattiyā
 appaṭikamme ukkhepanīyakammaṁ khamati saṅghassa tasmā tuṇhī.
 Evametaṁ dhārayāmīti.
      Āpattiyā appaṭikamme ukkhepanīyakammaṁ chaṭṭhaṁ niṭṭhitaṁ 1-.

  *  *  *  *  *  *
  Footnote:1 Ma. Yu. niṭṭhitaṁ chaṭṭhaṁ.
-------------------------------------------------
[page 107]
      [276] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena ariṭṭhassa
 nāma bhikkhuno gandhabādhipubbassa 1- evarūpaṁ pāpakaṁ diṭṭhigataṁ uppannaṁ
 hoti tathāhaṁ bhagavatā dhammaṁ desitaṁ ājānāmi yathā yeme
 antarāyikā dhammā vuttā bhagavatā te paṭisevato
 antarāyāyāti. Assosuṁ kho sambahulā bhikkhū ariṭṭhassa kira nāma
 bhikkhuno gandhabādhipubbassa evarūpaṁ pāpakaṁ diṭṭhigataṁ uppannaṁ
 tathāhaṁ bhagavatā dhammaṁ desitaṁ ājānāmi yathā yeme antarāyikā
 dhammā vuttā bhagavatā te paṭisevato nālaṁ antarāyāyāti.
 Athakho te bhikkhū yena ariṭṭho bhikkhu gandhabādhipubbo 2- tenupasaṅkamiṁsu
 upasaṅkamitvā ariṭṭhaṁ bhikkhuṁ gandhabādhipubbaṁ etadavocuṁ
 saccaṁ kira te āvuso ariṭṭha evarūpaṁ pāpakaṁ diṭṭhigataṁ uppannaṁ
 tathāhaṁ bhagavatā dhammaṁ desitaṁ ājānāmi yathā yeme
 antarāyikā dhammā vuttā bhagavatā te paṭisevato nālaṁ
 antarāyāyāti. Evaṁ byā kho ahaṁ āvuso bhagavatā dhammaṁ desitaṁ
 ājānāmi yathā yeme antarāyikā dhammā vuttā bhagavatā
 te paṭisevato nālaṁ antarāyāyāti. Mā āvuso ariṭṭha
 evaṁ avaca mā bhagavantaṁ abbhācikkhi na hi sādhu bhagavato

  *  *  *  *  *  *
  Footnote:1 Ma. Yu. gaddhabādhipubbassa. aparaṁpi īdisameva. 2 Ma. Yu. gaddhabādhipubbo.
-------------------------------------------------
[page 108]
 Abbhakkhānaṁ na hi bhagavā evaṁ vadeyya anekapariyāyena āvuso
 ariṭṭha antarāyikā dhammā vuttā bhagavatā alañca pana te
 paṭisevato antarāyāya appassādā kāmā vuttā bhagavatā
 bahudukkhā bahūpāyāsā 1- ādīnavo ettha bhiyyo aṭṭhikaṅkalūpamā
 kāmā vuttā bhagavatā bahudukkhā bahūpāyāsā ādīnavo ettha
 bhiyyo maṁsapesūpamā kāmā vuttā bhagavatā .pe. Tiṇukkūpamā
 kāmā vuttā bhagavatā .pe. 2- Aṅgārakāsūpamā kāmā vuttā
 bhagavatā .pe. Supinakūpamā kāmā vuttā bhagavatā < PTS. Vin II , 26 >.pe. Yācitakūpamā
 kāmā vuttā bhagavatā .pe. Rukkhaphalūpamā kāmā vuttā bhagavatā .pe.
 Asisūnūpamā kāmā vuttā bhagavatā .pe. Sattisūlūpamā
 kāmā vuttā bhagavatā .pe. Sappasirūpamā kāmā vuttā bhagavatā
 bahudukkhā bahūpāyāsā ādīnavo ettha bhiyyoti. Evaṁpi kho
 ariṭṭho bhikkhu gandhabādhipubbo tehi bhikkhūhi vuccamāno tatheva taṁ
 pāpakaṁ diṭṭhigataṁ thāmasā parāmassa 4- abhinivissa voharati evaṁ
 byā kho ahaṁ āvuso bhagavatā dhammaṁ desitaṁ ājānāmi yathā
 yeme antarāyikā dhammā vuttā bhagavatā te paṭisevato nālaṁ
 antarāyāyāti. Yato ca 5- kho te bhikkhū nāsakkhiṁsu ariṭṭhaṁ bhikkhuṁ
 gandhabādhipubbaṁ etasmā pāpakā diṭṭhigatā vivecetuṁ. Athakho
 te bhikkhū yena bhagavā tenupasaṅkamiṁsu upasaṅkamitvā bhagavato
 etamatthaṁ ārocesuṁ.

  *  *  *  *  *  *
  Footnote:1 Ma. bahupāyāsā. 2 Ma. ito paraṁ satta peyyālā natthi. 3 Ma. parāmāsā.
 4 Yu. casaddo na dissati.
-------------------------------------------------
[page 109]
      [277] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā ariṭṭhaṁ bhikkhuṁ gandhabādhipubbaṁ paṭipucchi
 saccaṁ kira te ariṭṭha evarūpaṁ pāpakaṁ diṭṭhigataṁ uppannaṁ tathāhaṁ
 bhagavatā dhammaṁ desitaṁ ājānāmi yathā yeme antarāyikā dhammā
 vuttā bhagavatā te paṭisevato nālaṁ antarāyāyāti. Evaṁ
 byā kho ahaṁ bhante bhagavatā dhammaṁ desitaṁ ājānāmi yathā
 yeme antarāyikā dhammā vuttā bhagavatā te paṭisevato nālaṁ
 antarāyāyāti. Kassa nu kho nāma tvaṁ moghapurisa mayā evaṁ
 dhammaṁ desitaṁ ājānāsi nanu mayā moghapurisa anekapariyāyena
 antarāyikā dhammā vuttā alañca pana te paṭisevato antarāyāya
 appassādā kāmā vuttā mayā bahudukkhā bahūpāyāsā ādīnavo
 ettha bhiyyo aṭṭhikaṅkalūpamā kāmā vuttā mayā bahudukkhā
 bahūpāyāsā ādīnavo ettha bhiyyo maṁsapesūpamā kāmā vuttā
 mayā .pe. Tiṇukkūpamā kāmā vuttā mayā .pe. Aṅgārakāsūpamā
 kāmā vuttā mayā .pe. Supinakūpamā kāmā vuttā mayā .pe.
 Yācitakūpamā kāmā vuttā mayā .pe. Rukkhaphalūpamā kāmā vuttā mayā
 .pe. Asisūnūpamā kāmā vuttā mayā .pe. Sattisūlūpamā kāmā
 vuttā mayā .pe. Sappasirūpamā kāmā vuttā mayā bahudukkhā
 bahūpāyāsā ādīnavo ettha bhiyyo atha ca pana tvaṁ moghapurisa
 attanā duggahitena diṭṭhigatena 2- amhe ceva abbhācikkhasi attānañca

  *  *  *  *  *  *
  Footnote:1 Ma. ito paraṁ sattapeyyālā natthi. 2 Ma. Yu. ayaṁ pāṭho natthi.
-------------------------------------------------
[page 110]
 Khaṇasi bahuñca apuññaṁ pasavasi taṁ hi te moghapurisa bhavissati
 dīgharattaṁ ahitāya dukkhāya netaṁ moghapurisa appasannānaṁ vā
 pasādāya pasannānaṁ vā bhiyyobhāvāya .pe. Vigarahitvā .pe. Dhammiṁ
 kathaṁ katvā bhikkhū āmantesi tenahi bhikkhave saṅgho ariṭṭhassa
 bhikkhuno gandhabādhipubbassa pāpikāya diṭṭhiyā appaṭinissagge
 ukkhepanīyakammaṁ karotu asambhogaṁ saṅghena.
      [278] Evañca pana bhikkhave kātabbaṁ paṭhamaṁ ariṭṭho bhikkhu
 gandhabādhipubbo 1- codetabbo codetvā sāretabbo sāretvā
 āpatti āropetabbā 2- āpattiṁ āropetvā byattena bhikkhunā
 paṭibalena saṅgho ñāpetabbo suṇātu me bhante saṅgho
 ariṭṭhassa bhikkhuno gandhabādhipubbassa evarūpaṁ pāpakaṁ diṭṭhigataṁ
 uppannaṁ tathāhaṁ bhagavatā dhammaṁ desitaṁ ājānāmi yathā yeme
 antarāyikā dhammā vuttā bhagavatā te paṭisevato nālaṁ
 antarāyāyāti. So taṁ diṭṭhiṁ nappaṭinissajjati. Yadi saṅghassa pattakallaṁ
 saṅgho ariṭṭhassa bhikkhuno gandhabādhipubbassa pāpikāya diṭṭhiyā
 appaṭinissagge ukkhepanīyakammaṁ kareyya asambhogaṁ saṅghena. Esā
 ñatti. Suṇātu me bhante saṅgho ariṭṭhassa bhikkhuno gandhabādhipubbassa
 evarūpaṁ pāpakaṁ diṭṭhigataṁ uppannaṁ tathāhaṁ bhagavatā
 dhammaṁ desitaṁ ājānāmi yathā yeme antarāyikā dhammā vuttā
 bhagavatā te paṭisevato nālaṁ antarāyāyāti. So taṁ diṭṭhiṁ

  *  *  *  *  *  *
  Footnote:1 Ma. Yu. ayaṁ pāṭho natthi. 2 Ma. āpattiṁ āropetabbo. Yu. āpattiṁ ropetabbo.
 sabbattha īdisameva.
-------------------------------------------------
[page 111]
 Nappaṭinissajjati. Saṅgho ariṭṭhassa bhikkhuno gandhabādhipubbassa
 pāpikāya diṭṭhiyā appaṭinissagge ukkhepanīyakammaṁ karoti asambhogaṁ
 saṅghena. Yassāyasmato khamati ariṭṭhassa bhikkhuno gandhabādhipubbassa
 pāpikāya diṭṭhiyā appaṭinissagge ukkhepanīyakammassa karaṇaṁ asambhogaṁ
 saṅghena so tuṇhassa yassa nakkhamati so bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi.
 Suṇātu me bhante saṅgho ariṭṭhassa bhikkhuno gandhabādhipubbassa
 evarūpaṁ pāpakaṁ diṭṭhigataṁ uppannaṁ tathāhaṁ bhagavatā dhammaṁ desitaṁ
 ājānāmi yathā yeme antarāyikā dhammā vuttā bhagavatā te
 paṭisevato nālaṁ antarāyāyāti. So taṁ diṭṭhiṁ nappaṭinissajjati.
 Saṅgho ariṭṭhassa bhikkhuno gandhabādhipubbassa pāpikāya diṭṭhiyā
 appaṭinissagge ukkhepanīyakammaṁ karoti asambhogaṁ saṅghena.
 Yassāyasmato khamati ariṭṭhassa bhikkhuno gandhabādhipubbassa pāpikāya
 diṭṭhiyā appaṭinissagge ukkhepanīyakammassa karaṇaṁ asambhogaṁ saṅghena
 so tuṇhassa yassa nakkhamati so bhāseyya. Kataṁ saṅghena
 ariṭṭhassa bhikkhuno gandhabādhipubbassa pāpikāya diṭṭhiyā appaṭinissagge
 ukkhepanīyakammaṁ asambhogaṁ saṅghena khamati saṅghassa tasmā
 tuṇhī. Evametaṁ dhārayāmīti. Āvāsaparamparañca bhikkhave saṁsatha
 ariṭṭho bhikkhu gandhabādhipubbo saṅghena 1- pāpikāya diṭṭhiyā appaṭinissagge

  *  *  *  *  *  *
  Footnote:1 Ma. Yu. ayaṁ pāṭho natthi.
-------------------------------------------------
[page 112]
 Ukkhepanīyakammakato asambhogaṁ saṅghenāti.
      [279] Tīhi bhikkhave aṅgehi samannāgataṁ pāpikāya diṭṭhiyā
 appaṭinissagge ukkhepanīyakammaṁ adhammakammañceva 1- hoti avinayakammañca
 duvūpasantañca asammukhā kataṁ hoti appaṭipucchā kataṁ
 hoti appaṭiññāya kataṁ hoti imehi kho bhikkhave tīhaṅgehi
 samannāgataṁ pāpikāya diṭṭhiyā appaṭinissagge ukkhepanīyakammaṁ
 adhammakammañceva 1- hoti avinayakammañca duvūpasantañca.
      [280] Aparehipi .pe. Anāpattiyā kataṁ hoti adesanāgāminiyā
 āpattiyā kataṁ hoti desitāya āpattiyā kataṁ
 hoti .pe.
      [281] Aparehipi .pe. Acodetvā kataṁ hoti asāretvā
 kataṁ hoti āpattiṁ anāropetvā kataṁ hoti .pe.
      [282] Aparehipi .pe. Asammukhā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi
 samannāgataṁ .pe.
      [283] Aparehipi .pe. Appaṭipucchā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi
 samannāgataṁ .pe.
      [284] Aparehipi .pe. Appaṭiññāya kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi

  *  *  *  *  *  *
  Footnote:1 Ma. evasaddo natthi.
-------------------------------------------------
[page 113]
 Samannāgataṁ .pe.
      [285] Aparehipi .pe. Anāpattiyā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi
 samannāgataṁ .pe.
      [286] Aparehipi .pe. Adesanāgāminiyā āpattiyā kataṁ
 hoti adhammena kataṁ hoti vaggena kataṁ hoti .pe.
      [287] Aparehipi .pe. Desitāya āpattiyā kataṁ hoti
 adhammena kataṁ hoti vaggena kataṁ hoti imehi kho bhikkhave
 tīhaṅgehi .pe.
      [288] Aparehipi .pe. Acodetvā kataṁ hoti adhammena
 kataṁ hoti vaggena kataṁ hoti imehi kho bhikkhave tīhaṅgehi
 samannāgataṁ .pe.
      [289] Aparehipi .pe. Asāretvā kataṁ hoti adhammena kataṁ hoti
 vaggena kataṁ hoti imehi kho bhikkhave tīhaṅgehi samannāgataṁ .pe.
      [290] Aparehipi .pe. Āpattiṁ anāropetvā kataṁ hoti
 adhammena kataṁ hoti vaggena kataṁ hoti imehi kho bhikkhave
 tīhaṅgehi samannāgataṁ pāpikāya diṭṭhiyā appaṭinissagge ukkhepanīyakammaṁ
 adhammakammañceva hoti avinayakammañca duvūpasantañca.
      Pāpikāya diṭṭhiyā appaṭinissagge ukkhepanīyakamme adhammakammadvādasakaṁ
 niṭṭhitaṁ.
-------------------------------------------------
[page 114]
      [291] Tīhi bhikkhave aṅgehi samannāgataṁ pāpikāya diṭṭhiyā
 appaṭinissagge ukkhepanīyakammaṁ dhammakammañceva hoti vinayakammañca
 suvūpasantañca sammukhā kataṁ hoti paṭipucchā kataṁ hoti
 paṭiññāya kataṁ hoti imehi kho bhikkhave tīhaṅgehi samannāgataṁ
 pāpikāya diṭṭhiyā appaṭinissagge ukkhepanīyakammaṁ dhammakammañceva
 hoti vinayakammañca suvūpasantañca.
      [292] Aparehipi bhikkhave tīhaṅgehi samannāgataṁ pāpikāya
 diṭṭhiyā appaṭinissagge ukkhepanīyakammaṁ dhammakammañceva hoti
 vinayakammañca suvūpasantañca āpattiyā kataṁ hoti desanāgāminiyā
 āpattiyā kataṁ hoti adesitāya āpattiyā kataṁ hoti .pe.
      [293] Aparehipi .pe. Codetvā kataṁ hoti sāretvā
 kataṁ hoti āpattiṁ āropetvā kataṁ hoti .pe.
      [294] Aparehipi .pe. Sammukhā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi
 samannāgataṁ .pe.
      [295] Aparehipi .pe. Paṭipucchā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi .pe.
      [296] Aparehipi .pe. Paṭiññāya kataṁ hoti dhammena
 kataṁ hoti samaggena kataṁ hoti imehi kho bhikkhave tīhaṅgehi .pe.
      [297] Aparehipi .pe. Āpattiyā kataṁ hoti dhammena
-------------------------------------------------
[page 115]
 Kataṁ hoti samaggena kataṁ hoti imehi kho bhikkhave tīhaṅgehi .pe.
      [298] Aparehipi .pe. Desanāgāminiyā āpattiyā kataṁ hoti
 dhammena kataṁ hoti samaggena kataṁ hoti .pe.
      [299] Aparehipi .pe. Adesitāya āpattiyā kataṁ hoti
 dhammena kataṁ hoti samaggena kataṁ hoti .pe.
      [300] Aparehipi .pe. Codetvā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi .pe.
      [301] Aparehipi .pe. Sāretvā kataṁ hoti dhammena kataṁ
 hoti samaggena kataṁ hoti imehi kho bhikkhave tīhaṅgehi
 samannāgataṁ .pe.
      [302] Aparehipi .pe. Āpattiṁ āropetvā kataṁ hoti
 dhammena kataṁ hoti samaggena kataṁ hoti imehi kho bhikkhave
 tīhaṅgehi samannāgataṁ pāpikāya diṭṭhiyā appaṭinissagge
 ukkhepanīyakammaṁ dhammakammañceva hoti vinayakammañca suvūpasantañca.
      Pāpikāya diṭṭhiyā appaṭinissagge ukkhepanīyakamme
 dhammakammadvādasakaṁ niṭṭhitaṁ.
      [303] Tīhi bhikkhave aṅgehi samannāgatassa bhikkhuno
 ākaṅkhamāno saṅgho pāpikāya diṭṭhiyā appaṭinissagge ukkhepanīyakammaṁ
 kareyya bhaṇḍanakārako hoti kalahakārako vivādakārako bhassakārako
 saṅghe adhikaraṇakārako bālo hoti abyatto āpattibahulo
-------------------------------------------------
[page 116]
 Anapadāno gihisaṁsaṭṭho viharati ananulomikehi gihisaṁsaggehi
 imehi kho bhikkhave tīhaṅgehi samannāgatassa bhikkhuno ākaṅkhamāno
 saṅgho pāpikāya diṭṭhiyā appaṭinissagge ukkhepanīyakammaṁ kareyya.
      [304] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pāpikāya diṭṭhiyā appaṭinissagge ukkhepanīyakammaṁ
 kareyya adhisīle sīlavipanno hoti ajjhācāre
 ācāravipanno hoti atidiṭṭhiyā diṭṭhivipanno hoti imehi
 kho bhikkhave tīhaṅgehi samannāgatassa bhikkhuno ākaṅkhamāno saṅgho
 pāpikāya diṭṭhiyā appaṭinissagge ukkhepanīyakammaṁ kareyya.
      [305] Aparehipi bhikkhave tīhaṅgehi samannāgatassa bhikkhuno
 ākaṅkhamāno saṅgho pāpikāya diṭṭhiyā appaṭinissagge ukkhepanīyakammaṁ
 kareyya buddhassa avaṇṇaṁ bhāsati dhammassa avaṇṇaṁ
 bhāsati saṅghassa avaṇṇaṁ bhāsati imehi kho bhikkhave tīhaṅgehi
 samannāgatassa bhikkhuno ākaṅkhamāno saṅgho pāpikāya diṭṭhiyā
 appaṭinissagge ukkhepanīyakammaṁ kareyya.
      [306] Tiṇṇaṁ bhikkhave bhikkhūnaṁ ākaṅkhamāno saṅgho pāpikāya
 diṭṭhiyā appaṭinissagge ukkhepanīyakammaṁ kareyya eko bhaṇḍanakārako
 hoti kalahakārako vivādakārako bhassakārako saṅghe
 adhikaraṇakārako eko bālo hoti abyatto āpattibahulo
 anapadāno eko gihisaṁsaṭṭho viharati ananulomikehi gihisaṁsaggehi
-------------------------------------------------
[page 117]
 Imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho pāpikāya
 diṭṭhiyā appaṭinissagge ukkhepanīyakammaṁ kareyya.
      [307] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pāpikāya diṭṭhiyā appaṭinissagge ukkhepanīyakammaṁ kareyya eko
 adhisīle sīlavipanno hoti eko ajjhācāre ācāravipanno
 hoti eko atidiṭṭhiyā diṭṭhivipanno hoti imesaṁ kho bhikkhave
 tiṇṇaṁ bhikkhūnaṁ ākaṅkhamāno saṅgho pāpikāya diṭṭhiyā appaṭinissagge
 ukkhepanīyakammaṁ kareyya.
      [308] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 pāpikāya diṭṭhiyā appaṭinissagge ukkhepanīyakammaṁ kareyya eko
 buddhassa avaṇṇaṁ bhāsati eko dhammassa avaṇṇaṁ bhāsati
 eko saṅghassa avaṇṇaṁ bhāsati imesaṁ kho bhikkhave tiṇṇaṁ
 bhikkhūnaṁ ākaṅkhamāno saṅgho pāpikāya diṭṭhiyā appaṭinissagge
 ukkhepanīyakammaṁ kareyya.
     Pāpikāya diṭṭhiyā appaṭinissagge ukkhepanīyakamme ākaṅkhamānacchakkaṁ
 niṭṭhitaṁ.
      [309] Pāpikāya diṭṭhiyā appaṭinissagge ukkhepanīyakammakatena
 bhikkhave bhikkhunā sammā vattitabbaṁ. Tatrāyaṁ sammāvattanā na
 upasampādetabbaṁ na nissayo dātabbo na sāmaṇero upaṭṭhāpetabbo
 na bhikkhunovādakasammati sāditabbā sammatenapi
-------------------------------------------------
[page 118]
 Bhikkhuniyo na ovaditabbā yāya āpattiyā saṅghena pāpikāya
 diṭṭhiyā appaṭinissagge ukkhepanīyakammaṁ kataṁ hoti sā āpatti
 na āpajjitabbā aññā vā tādisikā tato vā pāpiṭṭhatarā
 kammaṁ na garahitabbaṁ kammikā na garahitabbā na pakatattassa
 bhikkhuno uposatho ṭhapetabbo na pavāraṇā ṭhapetabbā na
 savacanīyaṁ kātabbaṁ na anuvādo paṭṭhapetabbo na okāso
 kāretabbo na codetabbo na sāretabbo na bhikkhū bhikkhūhi
 sampayojetabbanti.
      Pāpikāya diṭṭhiyā appaṭinissagge ukkhepanīyakamme aṭṭhārasavattaṁ 1-
 niṭṭhitaṁ.
      [310] Athakho saṅgho ariṭṭhassa bhikkhuno gandhabādhipubbassa
 pāpikāya diṭṭhiyā appaṭinissagge ukkhepanīyakammaṁ akāsi asambhogaṁ
 saṅghena. So saṅghena pāpikāya diṭṭhiyā appaṭinissagge
 ukkhepanīyakammakato vibbhami. Ye te bhikkhū appicchā .pe. Te
 ujjhāyanti khīyanti vipācenti kathaṁ hi nāma ariṭṭho bhikkhu
 gandhabādhipubbo saṅghena pāpikāya diṭṭhiyā appaṭinissagge
 ukkhepanīyakammakato vibbhamissatīti. Athakho te bhikkhū bhagavato
 etamatthaṁ ārocesuṁ.
      [311] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave

  *  *  *  *  *  *
  Footnote:1 Ma. tecattālīsavattaṁ.
-------------------------------------------------
[page 119]
 Ariṭṭho bhikkhu gandhabādhipubbo saṅghena < PTS. Vin II , 28 >pāpikāya diṭṭhiyā
 appaṭinissagge ukkhepanīyakammakato vibbhamatīti 1-. Saccaṁ bhagavāti.
 Vigarahi buddho bhagavā .pe. Kathaṁ hi nāma so bhikkhave moghapuriso
 saṅghena pāpikāya diṭṭhiyā appaṭinissagge ukkhepanīyakammakato
 vibbhamissati netaṁ bhikkhave appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi tenahi bhikkhave saṅgho
 pāpikāya diṭṭhiyā appaṭinissagge ukkhepanīyakammaṁ paṭippassambhetu.
      [312] Pañcahi bhikkhave aṅgehi samannāgatassa bhikkhuno pāpikāya
 diṭṭhiyā appaṭinissagge ukkhepanīyakammaṁ na paṭippassambhetabbaṁ
 upasampādeti nissayaṁ deti sāmaṇeraṁ upaṭṭhāpeti bhikkhunovādakasammatiṁ
 sādiyati sammatopi bhikkhuniyo ovadati imehi
 kho bhikkhave pañcahaṅgehi samannāgatassa bhikkhuno pāpikāya diṭṭhiyā
 appaṭinissagge ukkhepanīyakammaṁ na paṭippassambhetabbaṁ.
      [313] Aparehipi bhikkhave pañcahaṅgehi samannāgatassa bhikkhuno
 pāpikāya diṭṭhiyā appaṭinissagge ukkhepanīyakammaṁ na
 paṭippassambhetabbaṁ yāya āpattiyā saṅghena pāpikāya diṭṭhiyā
 appaṭinissagge ukkhepanīyakammaṁ kataṁ hoti taṁ āpattiṁ āpajjati
 aññaṁ vā tādisikaṁ tato vā pāpiṭṭhataraṁ kammaṁ garahati
 kammike garahati imehi kho bhikkhave pañcahaṅgehi samannāgatassa
 bhikkhuno pāpikāya diṭṭhiyā appaṭinissagge ukkhepanīyakammaṁ na

  *  *  *  *  *  *
  Footnote:1 Ma. vibbhamīti.
-------------------------------------------------
[page 120]
 Paṭippassambhetabbaṁ.
      [314] Aṭṭhahi bhikkhave aṅgehi samannāgatassa bhikkhuno pāpikāya
 diṭṭhiyā appaṭinissagge ukkhepanīyakammaṁ na paṭippassambhetabbaṁ
 pakatattassa bhikkhuno uposathaṁ ṭhapeti pavāraṇaṁ ṭhapeti savacanīyaṁ
 karoti anuvādaṁ paṭṭhapeti okāsaṁ kāreti codeti sāreti
 bhikkhū bhikkhūhi sampayojeti imehi kho bhikkhave aṭṭhahaṅgehi
 samannāgatassa bhikkhuno pāpikāya diṭṭhiyā appaṭinissagge
 ukkhepanīyakammaṁ na paṭippassambhetabbaṁ.
      Pāpikāya diṭṭhiyā appaṭinissagge ukkhepanīyakamme
 napaṭippassambhetabbāṭṭhārasakaṁ 1- niṭṭhitaṁ.
      [315] Pañcahi bhikkhave aṅgehi samannāgatassa bhikkhuno pāpikāya
 diṭṭhiyā appaṭinissagge ukkhepanīyakammaṁ paṭippassambhetabbaṁ na
 upasampādeti na nissayaṁ deti na sāmaṇeraṁ upaṭṭhāpeti na
 bhikkhunovādakasammatiṁ sādiyati sammatopi bhikkhuniyo na ovadati
 imehi kho bhikkhave pañcahaṅgehi samannāgatassa bhikkhuno pāpikāya
 diṭṭhiyā appaṭinissagge ukkhepanīyakammaṁ paṭippassambhetabbaṁ.
      [316] Aparehipi bhikkhave pañcahaṅgehi samannāgatassa bhikkhuno
 pāpikāya diṭṭhiyā appaṭinissagge ukkhepanīyakammaṁ paṭippassambhetabbaṁ
 yāya āpattiyā saṅghena pāpikāya diṭṭhiyā appaṭinissagge
 ukkhepanīyakammaṁ kataṁ hoti taṁ āpattiṁ na āpajjati aññaṁ vā

  *  *  *  *  *  *
  Footnote:1 Ma. ..ṭecattālīsakaṁ.
-------------------------------------------------
[page 121]
 Tādisikaṁ tato vā pāpiṭṭhataraṁ kammaṁ na garahati kammike
 na garahati imehi kho bhikkhave pañcahaṅgehi samannāgatassa
 bhikkhuno pāpikāya diṭṭhiyā appaṭinissagge ukkhepanīyakammaṁ
 paṭippassambhetabbaṁ.
      [317] Aṭṭhahi bhikkhave aṅgehi samannāgatassa bhikkhuno pāpikāya
 diṭṭhiyā appaṭinissagge ukkhepanīyakammaṁ paṭippassambhetabbaṁ na
 pakatattassa bhikkhuno uposathaṁ ṭhapeti na pavāraṇaṁ ṭhapeti na
 savacanīyaṁ karoti na anuvādaṁ paṭṭhapeti na okāsaṁ kāreti
 na codeti na sāreti na bhikkhū bhikkhūhi sampayojeti imehi
 kho bhikkhave aṭṭhahaṅgehi samannāgatassa bhikkhuno pāpikāya diṭṭhiyā
 appaṭinissagge ukkhepanīyakammaṁ paṭippassambhetabbaṁ.
      Pāpikāya diṭṭhiyā appaṭinissagge ukkhepanīyakamme
 paṭippassambhetabbāṭṭhārasakaṁ 1- niṭṭhitaṁ.
      [318] Evañca pana bhikkhave paṭippassambhetabbaṁ tena bhikkhave
 pāpikāya diṭṭhiyā appaṭinissagge ukkhepanīyakammakatena bhikkhunā
 saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ
 pāde vanditvā ukkuṭikaṁ nisīditvā añjaliṁ paggahetvā evamassa
 vacanīyo ahaṁ bhante saṅghena pāpikāya diṭṭhiyā appaṭinissagge
 ukkhepanīyakammakato sammā vattāmi lomaṁ pātemi netthāraṁ
 vattāmi pāpikāya diṭṭhiyā appaṭinissagge ukkhepanīyakammassa

  *  *  *  *  *  *
  Footnote:1 Ma. ..ṭecattālīsakaṁ.
-------------------------------------------------
[page 122]
 Paṭippassaddhiṁ yācāmīti. Dutiyampi yācitabbā. Tatiyampi
 yācitabbā. Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ itthannāmo bhikkhu saṅghena
 pāpikāya diṭṭhiyā appaṭinissagge ukkhepanīyakammakato sammā
 vattati lomaṁ pāteti netthāraṁ vattati pāpikāya diṭṭhiyā
 appaṭinissagge ukkhepanīyakammassa paṭippassaddhiṁ yācati. Yadi saṅghassa
 pattakallaṁ saṅgho itthannāmassa bhikkhuno pāpikāya diṭṭhiyā
 appaṭinissagge ukkhepanīyakammaṁ paṭippassambheyya. Esā ñatti.
 Suṇātu me bhante saṅgho ayaṁ itthannāmo bhikkhu saṅghena
 pāpikāya diṭṭhiyā appaṭinissagge ukkhepanīyakammakato sammā
 vattati lomaṁ pāteti netthāraṁ vattati pāpikāya diṭṭhiyā
 appaṭinissagge ukkhepanīyakammassa paṭippassaddhiṁ yācati. Saṅgho
 itthannāmassa bhikkhuno pāpikāya diṭṭhiyā appaṭinissagge
 ukkhepanīyakammaṁ paṭippassambheti. Yassāyasmato khamati itthannāmassa
 bhikkhuno pāpikāya diṭṭhiyā appaṭinissagge ukkhepanīyakammassa
 paṭippassaddhi so tuṇhassa yassa nakkhamati so bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi.
 Suṇātu me bhante saṅgho ayaṁ itthannāmo bhikkhu saṅghena
 pāpikāya diṭṭhiyā appaṭinissagge ukkhepanīyakammakato sammā
 vattati lomaṁ pāteti netthāraṁ vattati pāpikāya diṭṭhiyā
-------------------------------------------------
[page 123]
 Appaṭinissagge ukkhepanīyakammassa paṭippassaddhiṁ yācati. Saṅgho
 itthannāmassa bhikkhuno pāpikāya diṭṭhiyā appaṭinissagge
 ukkhepanīyakammaṁ paṭippassambheti. Yassāyasmato khamati itthannāmassa
 bhikkhuno pāpikāya diṭṭhiyā appaṭinissagge ukkhepanīyakammassa
 paṭippassaddhi so tuṇhassa yassa nakkhamati so bhāseyya.
 Paṭippassaddhaṁ 1- saṅghena itthannāmassa bhikkhuno pāpikāya diṭṭhiyā
 appaṭinissagge ukkhepanīyakammaṁ khamati saṅghassa tasmā tuṇhī.
 Evametaṁ dhārayāmīti.
 Pāpikāya diṭṭhiyā appaṭinissagge ukkhepanīyakammaṁ sattamaṁ niṭṭhitaṁ.
                   Kammakkhandhakaṁ niṭṭhitaṁ paṭhamaṁ.
                  Imamhi khandhake vatthū satta.
                   ------------------
                         Tassuddānaṁ
   [319] Paṇḍukalohitakā bhikkhū sayaṁ bhaṇḍanakārakā
         tādise upasaṅkamma ussāhiṁsu ca bhaṇḍane
         anuppannāni 2- jāyanti uppannānipi vaḍḍhare
         appicchā pesalā bhikkhū ujjhāyanti parīsato 3-
         saddhammaṭṭhitiko buddho sayambhū aggapuggalo
         āṇāpesi tajjanīyaṁ kammaṁ sāvatthiyaṁ jino.

  *  *  *  *  *  *
  Footnote:1 Po. paṭippassambhitaṁ. 2 Ma. Yu. anuppannāpi. 3 Ma. padassato. Yu. padassako.
-------------------------------------------------
[page 124]
         Asammukhāppaṭipucchā appaṭiññāya katañca yaṁ
         anāpatti adesane desitāya katañca yaṁ
         acodetvā asāretvā anāropetvā ca yaṁ kataṁ
         asammukhā adhammena vaggenāpi ca yaṁ kataṁ 1-
         appaṭipucchā adhammena vaggenāpi ca yaṁ kataṁ 2-
         appaṭiññāya adhammena vaggenāpi ca yaṁ kataṁ 3-
         anāpattiyā adhammena vaggenāpi ca yaṁ kataṁ 4-
         adesanāgāminiyā adhammavaggameva ca
         desitāya adhammena vaggenāpi tatheva ca
         acodetvā adhammena vaggenāpi tatheva ca
         asāretvā adhammena vaggenāpi tatheva ca
         anāropetvā adhammena vaggenāpi tatheva ca
         kaṇhavāranayeneva sukkavāraṁ vijāniyā 5-.
         Saṅgho ākaṅkhamāno va 6- yassa tajjanīyaṁ kare
         bhaṇḍanaṁ bālo saṁsaṭṭho adhisīle ajjhācare
         atidiṭṭhiyā vipannassa saṅgho tajjaniyaṁ kare.

  *  *  *  *  *  *
  Footnote:1 Ma. Yu. vaggena cāpi yaṁ kataṁ. 2-3-4 Ma. Yu. puna vaggena yaṁ kataṁ.
 5 Ma. Yu. sukkavāraṁpi jāniyaṁ. 6 Ma. Yu. ca.
-------------------------------------------------
[page 125]
         Buddhadhammassa saṅghassa avaṇṇaṁ yo ca bhāsati.
         Tiṇṇannampi ca bhikkhūnaṁ saṅgho tajjaniyaṁ kare
         bhaṇḍanakārako eko bālo saṁsagganissito.
         Adhisīle ajjhācāre tatheva atidiṭṭhiyā
         buddhadhammassa saṅghassa avaṇṇaṁ yo ca bhāsati.
         Tajjanīyakammakato evaṁ sammānuvattanā
         upasampadā nissayo sāmaṇeraupaṭṭhanā
         bhikkhunovādakasammato 1- na kare tajjanīkato
         nāpajje tañca āpattiṁ tādisañca tato paraṁ
         kammañca kammike ceva 2- na garahe tathāvidho
         uposathaṁ pavāraṇaṁ pakatattassa naṭṭhape
         na 3- savacanīyaṁ anuvādo 4- okāso codanena ca
         sāraṇaṁ sampayogañca na kareyya tathāvidho.
         Upasampadā nissayo sāmaṇeraupaṭṭhanā
         ovādakasammatenāpi pañcahaṅgehi sammati 5-.
         Tañcāpajjati āpattiṁ 6- tādisañca tato paraṁ
         kammañca kammike cāpi garahanto na sammati.

  *  *  *  *  *  *
  Footnote:1 Ma. Yu. ovādasammatenāpi. 2 Ma. Yu. cāpi. 3 Ma. Yu. nasaddo na dissati.
 4 Ma. Yu. savacanianuvādo. 5 Yu. pañcāṅgo na sammati. Ma. pañcāṅgehi na sammati.
 6 Yu. taṁ āpajjatāpattiñca.
-------------------------------------------------
[page 126]
         Uposathaṁ pavāraṇaṁ savacanīyānuvādo 1-
         okāso codanañceva sāraṇā sampayojanā
         imehaṭṭhaṅgehi yo yutto tajjanā nūpasammati.
         Kaṇhavāranayeneva sukkavāraṁ vijāniyā.
         Bālo āpattibahulo saṁsaṭṭhopi ca seyyaso
         niyassakammaṁ sambuddho āṇāpesi mahāmuni.
         Kiṭāgirismiṁ dve bhikkhū assajipunabbasukā 2-
         anācārampi vividhaṁ ācariṁsu asaññatā
         pabbājanīyaṁ sambuddho kammaṁ sāvatthiyaṁ jino.
         Macchikāsaṇḍe sudhammo cittassāvāsiko ahu
         jātivādena khuṁseti sudhammo cittupāsakaṁ
         paṭisāraṇīyaṁ kammaṁ āṇāpesi tathāgato.
         Kosambiyaṁ channaṁ bhikkhuṁ nicchantāpatti passituṁ.
         Adassane ukkhepituṁ āṇāpesi jinuttamo.
         Channo taṁyeva āpattiṁ paṭikātuṁ na icchati
         ukkhepanāppaṭikamme āṇāpesi vināyako.
         Pāpadiṭṭhi ariṭṭhassa āsi aññāṇanissitā
         diṭṭhiappaṭinissagge ukkhepaṁ jinabhāsitaṁ.
         Niyassakammaṁ pabbajjaṁ 3- tatheva paṭisāraṇī.

  *  *  *  *  *  *
  Footnote:1 Ma. ...canovādo. 2 Yu. assajipunabbasū. 3 Yu. pabbājaṁ.
-------------------------------------------------
[page 127]
         Adassanāppaṭikamme anissagge ca diṭṭhiyā
         davānācārupaghātī micchāājīvameva ca
         pabbājanīyakammamhi atirekapadā ime.
         Alābhāvaṇṇā dve pañca dve pañcakātināmakā
         paṭisāraṇīyakammamhi atirekapadā ime.
         Tajjanīyaṁ niyassañca duve kammāpi sādisā.
         Pabbajjā 1- paṭisāri ca dvaṭṭhaūnārittakā 2-
         tayo ukkhepanīyakammā 3- sadisā te vibhattito
         tajjanīyanayenāpi sesaṁ kammaṁ vijāniyāti.

  *  *  *  *  *  *
  Footnote:1 Yu. pabbājā. 2 Ma. Yu. paṭisāri ca atthi padātirittatā.
 3 Ma. Yu. ukkhepanā kammā.
-------------------------------------------------
[page 128]
                      Pārivāsikakkhandhakaṁ< PTS. Vin II , 31 >
      [320] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena pārivāsikā
 bhikkhū sādiyanti pakatattānaṁ bhikkhūnaṁ abhivādanaṁ paccuṭṭhānaṁ
 añjalikammaṁ sāmīcikammaṁ āsanābhihāraṁ seyyābhihāraṁ pādodakaṁ pādapīṭhaṁ
 pādakathalikaṁ pattacīvarapaṭiggahaṇaṁ nahāne piṭṭhiparikammaṁ. Ye te
 bhikkhū appicchā .pe. Te ujjhāyanti khīyanti vipācenti kathaṁ
 hi nāma pārivāsikā bhikkhū sādiyissanti pakatattānaṁ bhikkhūnaṁ abhivādanaṁ
 paccuṭṭhānaṁ añjalikammaṁ sāmīcikammaṁ āsanābhihāraṁ seyyābhihāraṁ
 pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammanti. Athakho te bhikkhū bhagavato etamatthaṁ ārocesuṁ.
      [321] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
 pārivāsikā bhikkhū sādiyanti pakatattānaṁ bhikkhūnaṁ abhivādanaṁ paccuṭṭhānaṁ
 añjalikammaṁ sāmīcikammaṁ āsanābhihāraṁ seyyābhihāraṁ pādodakaṁ
 pādapīṭhaṁ pādakathalikaṁ pattacīvarapaṭiggahaṇaṁ nahāne piṭṭhiparikammanti.
 Saccaṁ bhagavāti 1-. Vigarahi buddho bhagavā kathaṁ hi nāma bhikkhave
 pārivāsikā bhikkhū sādiyissanti pakatattānaṁ bhikkhūnaṁ abhivādanaṁ
 paccuṭṭhānaṁ añjalikammaṁ sāmīcikammaṁ āsanābhihāraṁ seyyābhihāraṁ

  *  *  *  *  *  *
  Footnote:1 Yu. itisaddo natthi.
-------------------------------------------------
[page 129]
 Pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammaṁ. Netaṁ bhikkhave appasannānaṁ vā pasādāya pasannānaṁ vā
 bhiyyobhāvāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave pārivāsikena bhikkhunā sāditabbaṁ pakatattānaṁ bhikkhūnaṁ
 abhivādanaṁ paccuṭṭhānaṁ añjalikammaṁ sāmīcikammaṁ āsanābhihāro
 seyyābhihāro pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammaṁ yo sādiyeyya āpatti dukkaṭassa. Anujānāmi
 bhikkhave pārivāsikānaṁ bhikkhūnaṁ mithu yathāvuḍḍhaṁ abhivādanaṁ paccuṭṭhānaṁ
 añjalikammaṁ sāmīcikammaṁ āsanābhihāraṁ seyyābhihāraṁ pādodakaṁ
 pādapīṭhaṁ pādakathalikaṁ pattacīvarapaṭiggahaṇaṁ nahāne piṭṭhiparikammaṁ.
 Anujānāmi bhikkhave pārivāsikānaṁ bhikkhūnaṁ pañca yathāvuḍḍhaṁ uposathaṁ
 pavāraṇaṁ vassikasāṭikaṁ oṇojanaṁ bhattañca 1-. Tenahi bhikkhave
 pārivāsikānaṁ < PTS. Vin II , 32 >bhikkhūnaṁ vattaṁ paññāpessāmi yathā pārivāsikehi
 bhikkhūhi vattitabbaṁ.
      [322] Pārivāsikena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā yāya āpattiyā saṅghena
 parivāso dinno hoti sā āpatti na āpajjitabbā aññā

  *  *  *  *  *  *
  Footnote:1 Ma. Yu. casaddo na dissati.
-------------------------------------------------
[page 130]
 Vā tādisikā tato vā pāpiṭṭhatarā kammaṁ na garahitabbaṁ
 kammikā na garahitabbā na pakatattassa bhikkhuno uposatho ṭhapetabbo
 na pavāraṇā ṭhapetabbā na savacanīyaṁ kātabbaṁ na anuvādo
 paṭṭhapetabbo na okāso kāretabbo na codetabbo na
 sāretabbo na bhikkhū bhikkhūhi sampayojetabbaṁ.
      [323] Na bhikkhave pārivāsikena bhikkhunā pakatattassa bhikkhuno
 purato gantabbaṁ na purato nisīditabbaṁ yo hoti saṅghassa
 āsanapariyanto seyyāpariyanto vihārapariyanto so tassa
 padātabbo tena ca so sāditabbo na bhikkhave pārivāsikena
 bhikkhunā pakatattena bhikkhunā 1- puresamaṇena vā pacchāsamaṇena
 vā kulāni upasaṅkamitabbāni na āraññikaṅgaṁ samāditabbaṁ na
 piṇḍapātikaṅgaṁ samāditabbaṁ na ca 2- tappaccayā piṇḍapāto
 nīharāpetabbo mā maṁ jāniṁsūti.
      [324] Pārivāsikena bhikkhave bhikkhunā āgantukena ārocetabbaṁ
 āgantukassa ārocetabbaṁ uposathe ārocetabbaṁ pavāraṇāya
 ārocetabbaṁ sace gilāno hoti dūtenapi ārocāpetabbaṁ 3-.
      [325] Na bhikkhave pārivāsikena bhikkhunā sabhikkhukā āvāsā
 abhikkhuko āvāso gantabbo aññatra pakatattena aññatra
 antarāyā na bhikkhave pārivāsikena bhikkhunā sabhikkhukā āvāsā
 abhikkhuko anāvāso gantabbo aññatra pakatattena aññatra

  *  *  *  *  *  *
  Footnote:1 Yu. pakatattassa bhikkhuno. 2 Yu. casaddo na dissati. 3 Ma. Yu. ārocetabbaṁ.
-------------------------------------------------
[page 131]
 Antarāyā na bhikkhave pārivāsikena bhikkhunā sabhikkhukā āvāsā
 abhikkhuko āvāso vā anāvāso vā gantabbo aññatra
 pakatattena aññatra antarāyā na bhikkhave pārivāsikena bhikkhunā
 sabhikkhukā anāvāsā abhikkhuko āvāso gantabbo aññatra pakatattena
 aññatra antarāyā na bhikkhave pārivāsikena bhikkhunā sabhikkhukā
 anāvāsā abhikkhuko anāvāso gantabbo aññatra pakatattena
 aññatra antarāyā na bhikkhave pārivāsikena bhikkhunā sabhikkhukā
 anāvāsā abhikkhuko āvāso vā anāvāso vā gantabbo aññatra
 pakatattena aññatra antarāyā na bhikkhave pārivāsikena bhikkhunā
 sabhikkhukā āvāsā vā anāvāsā vā abhikkhuko āvāso gantabbo
 aññatra pakatattena aññatra antarāyā na bhikkhave
 pārivāsikena bhikkhunā sabhikkhukā āvāsā vā anāvāsā vā
 abhikkhuko anāvāso gantabbo aññatra pakatattena aññatra
 antarāyā na bhikkhave pārivāsikena bhikkhunā sabhikkhukā āvāsā vā
 anāvāsā vā abhikkhuko āvāso vā anāvāso vā gantabbo
 aññatra pakatattena aññatra antarāyā.
      [326] Na bhikkhave pārivāsikena bhikkhunā sabhikkhukā āvāsā
 sabhikkhuko āvāso gantabbo yatthassu bhikkhū nānāsaṁvāsakā
 aññatra pakatattena aññatra antarāyā na bhikkhave pārivāsikena
 bhikkhunā sabhikkhukā āvāsā sabhikkhuko anāvāso gantabbo
-------------------------------------------------
[page 132]
 Yatthassu bhikkhū nānāsaṁvāsakā aññatra pakatattena aññatra
 antarāyā na bhikkhave pārivāsikena bhikkhunā sabhikkhukā āvāsā
 sabhikkhuko āvāso vā anāvāso vā gantabbo yatthassu
 bhikkhū nānāsaṁvāsakā aññatra pakatattena aññatra antarāyā
 na bhikkhave pārivāsikena bhikkhunā sabhikkhukā anāvāsā sabhikkhuko
 āvāso < PTS. Vin II , 33 >gantabbo yatthassu bhikkhū nānāsaṁvāsakā aññatra
 pakatattena aññatra antarāyā na bhikkhave pārivāsikena bhikkhunā
 sabhikkhukā anāvāsā sabhikkhuko anāvāso gantabbo yatthassu
 bhikkhū nānāsaṁvāsakā aññatra pakatattena aññatra antarāyā
 na bhikkhave pārivāsikena bhikkhunā sabhikkhukā anāvāsā sabhikkhuko
 āvāso vā anāvāso vā gantabbo yatthassu bhikkhū
 nānāsaṁvāsakā aññatra pakatattena aññatra antarāyā na bhikkhave
 pārivāsikena bhikkhunā sabhikkhukā āvāsā vā anāvāsā vā
 sabhikkhuko āvāso gantabbo yatthassu bhikkhū nānāsaṁvāsakā
 aññatra pakatattena aññatra antarāyā na bhikkhave pārivāsikena
 bhikkhunā sabhikkhukā āvāsā vā anāvāsā vā sabhikkhuko anāvāso
 gantabbo yatthassu bhikkhū nānāsaṁvāsakā aññatra pakatattena
 aññatra antarāyā na bhikkhave pārivāsikena bhikkhunā sabhikkhukā
 āvāsā vā anāvāsā vā sabhikkhuko āvāso vā anāvāso
 vā gantabbo yatthassu bhikkhū nānāsaṁvāsakā aññatra pakatattena
-------------------------------------------------
[page 133]
 Aññatra antarāyā.
           [327] Gantabbo bhikkhave pārivāsikena bhikkhunā sabhikkhukā
 āvāsā sabhikkhuko āvāso yatthassu bhikkhū samānasaṁvāsakā yaṁ
 jaññā sakkomi ajjeva gantunti gantabbo bhikkhave
 pārivāsikena bhikkhunā sabhikkhukā āvāsā sabhikkhuko anāvāso yatthassu
 bhikkhū samānasaṁvāsakā yaṁ jaññā sakkomi ajjeva gantunti
 gantabbo bhikkhave pārivāsikena bhikkhunā sabhikkhukā āvāsā
 sabhikkhuko āvāso vā anāvāso vā yatthassu bhikkhū
 samānasaṁvāsakā yaṁ jaññā sakkomi ajjeva gantunti gantabbo
 bhikkhave pārivāsikena bhikkhunā sabhikkhukā anāvāsā sabhikkhuko
 āvāso yatthassu bhikkhū samānasaṁvāsakā yaṁ jaññā sakkomi
 ajjeva gantunti gantabbo bhikkhave pārivāsikena bhikkhunā
 sabhikkhukā anāvāsā sabhikkhuko anāvāso yatthassu bhikkhū
 samānasaṁvāsakā yaṁ jaññā sakkomi ajjeva gantunti gantabbo
 bhikkhave pārivāsikena bhikkhunā sabhikkhukā anāvāsā sabhikkhuko
 āvāso vā anāvāso vā yatthassu bhikkhū samānasaṁvāsakā
 yaṁ jaññā sakkomi ajjeva gantunti gantabbo bhikkhave
 pārivāsikena bhikkhunā sabhikkhukā āvāsā vā anāvāsā vā
 sabhikkhuko āvāso yatthassu bhikkhū samānasaṁvāsakā yaṁ jaññā
 sakkomi ajjeva gantunti gantabbo bhikkhave pārivāsikena
-------------------------------------------------
[page 134]
 Bhikkhunā sabhikkhukā āvāsā vā anāvāsā vā sabhikkhuko anāvāso
 yatthassu bhikkhū samānasaṁvāsakā yaṁ jaññā sakkomi ajjeva
 gantunti gantabbo bhikkhave pārivāsikena bhikkhunā sabhikkhukā
 āvāsā vā anāvāsā vā sabhikkhuko āvāso vā anāvāso
 vā yatthassu bhikkhū samānasaṁvāsakā yaṁ jaññā sakkomi
 ajjeva gantunti.
      [328] Na bhikkhave pārivāsikena bhikkhunā pakatattena bhikkhunā
 saddhiṁ ekacchanne āvāse vatthabbaṁ na ekacchanne anāvāse
 vatthabbaṁ na ekacchanne āvāse vā anāvāse vā vatthabbaṁ
 pakatattaṁ bhikkhuṁ disvā āsanā vuṭṭhātabbaṁ pakatatto bhikkhu
 āsanena nimantetabbo na pakatattena bhikkhunā saddhiṁ ekāsane
 nisīditabbaṁ na nīce āsane nisinne ucce āsane nisīditabbaṁ
 na chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na
 chamāyaṁ caṅkamante caṅkame caṅkamitabbaṁ.
      [329] Na bhikkhave pārivāsikena bhikkhunā pārivāsikena
 vuḍḍhatarena bhikkhunā saddhiṁ .pe. Mūlāya paṭikassanārahena bhikkhunā
 saddhiṁ .pe. Mānattārahena bhikkhunā saddhiṁ .pe. Mānattacārikena
 bhikkhunā saddhiṁ .pe. Abbhānārahena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na
-------------------------------------------------
[page 135]
 Ekacchanne āvāse vā anāvāse vā vatthabbaṁ na ekāsane
 nisīditabbaṁ na nīce āsane nisinne ucce āsane nisīditabbaṁ
 na chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [330] Pārivāsikacatuttho ce bhikkhave parivāsaṁ dadeyya
 mūlāya paṭikasseyya mānattaṁ dadeyya tabbīso 1- abbheyya
 akammaṁ taṁ 2- na ca karaṇīyanti.
                 Catunavutipārivāsikavattaṁ niṭṭhitaṁ.
      [331] Athakho āyasmā upāli yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi ekamantaṁ
 nisinno kho āyasmā upāli bhagavantaṁ etadavoca katī 3- nu kho
 bhante pārivāsikassa < PTS. Vin II , 34 >bhikkhuno ratticchedāti. Tayo kho upāli
 pārivāsikassa bhikkhuno ratticchedā sahavāso vippavāso
 anārocanā ime kho upāli tayo pārivāsikassa bhikkhuno
 ratticchedāti.
      [332] Tena kho pana samayena sāvatthiyaṁ mahābhikkhusaṅgho
 sannipatito hoti. Na sakkonti pārivāsikā bhikkhū parivāsaṁ

  *  *  *  *  *  *
  Footnote:1 Ma. Yu. vīso. 2 Ma. Yu. ayaṁ saddo natthi. 3 Ma. Yu. kati.
-------------------------------------------------
[page 136]
 Sodhetuṁ. Te bhikkhū 1- bhagavato etamatthaṁ ācoresuṁ. Anujānāmi
 bhikkhave parivāsaṁ nikkhipituṁ evañca pana bhikkhave nikkhipitabbo.
 Tena pārivāsikena bhikkhunā ekaṁ bhikkhuṁ upasaṅkamitvā ekaṁsaṁ
 uttarāsaṅgaṁ karitvā ukkuṭikaṁ nisīditvā añjaliṁ paggahetvā
 evamassa vacanīyo parivāsaṁ nikkhipāmīti. Nikkhitto hoti
 parivāso. Vattaṁ nikkhipāmīti. Nikkhitto hoti parivāsoti 2-.
      [333] Tena kho pana samayena sāvatthiyā bhikkhū tahiṁ tahiṁ 3-
 pakkamiṁsu. Sakkonti 4- pārivāsikā bhikkhū parivāsaṁ sodhetuṁ.
 Te bhikkhū 1- bhagavato etamatthaṁ ārocesuṁ. Anujānāmi bhikkhave
 parivāsaṁ samādātuṁ 5-. Evañca pana bhikkhave samāditabbo 6-. Tena
 pārivāsikena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ
 karitvā ukkuṭikaṁ nisīditvā añjaliṁ paggahetvā evamassa vacanīyo
 parivāsaṁ samādiyāmīti. Samādinno hoti parivāso. Vattaṁ
 samādiyāmīti. Samādinno hoti parivāsoti 2-.
                    Pārivāsikavattaṁ niṭṭhitaṁ.

  *  *  *  *  *  *
  Footnote:1 Ma. Yu. te bhikkhūti natthi. 2 Ma. Yu. itisaddo natthi. 3 Ma. Yu. tahaṁ tahaṁ.
 4 yebhuyyena na sakkontīti pāṭho dissati. ettha nasaddena paṭisedho ayuttarūpoyeva
 parivāsasamādānassa sodhetuṁ samatthakāle bhagavatā anujāniyamānattā. purato
 vakkhamāne mānattasamādānepi eseva nayo. 5 Ma. samādiyituṁ. Yu. samādituṁ.
 6 Ma. samādiyitabbo. ito paraṁ sabbattha eseva nayo.
-------------------------------------------------
[page 137]
      [334] Tena kho pana samayena mūlāya paṭikassanārahā bhikkhū
 sādiyanti pakatattānaṁ bhikkhūnaṁ abhivādanaṁ paccuṭṭhānaṁ añjalikammaṁ
 sāmīcikammaṁ āsanābhihāraṁ seyyābhihāraṁ pādodakaṁ pādapīṭhaṁ pādakathalikaṁ
 pattacīvarapaṭiggahaṇaṁ nahāne piṭṭhiparikammaṁ. Ye te bhikkhū appicchā
 .pe. Te ujjhāyanti khīyanti vipācenti kathaṁ hi nāma mūlāya
 paṭikassanārahā bhikkhū sādiyissanti pakatattānaṁ bhikkhūnaṁ abhivādanaṁ
 paccuṭṭhānaṁ añjalikammaṁ sāmīcikammaṁ āsanābhihāraṁ seyyābhihāraṁ
 pādodakaṁ pādapīṭhaṁ pādakathalikaṁ pattacīvarapaṭiggahaṇaṁ nahāne
 piṭṭhiparikammanti. Athakho te bhikkhū bhagavato etamatthaṁ ārocesuṁ.
      [335] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
 mūlāya paṭikassanārahā bhikkhū sādiyanti pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammanti. Saccaṁ bhagavāti.
 Vigarahi buddho bhagavā kathaṁ hi nāma bhikkhave mūlāya paṭikassanārahā
 bhikkhū sādiyissanti pakatattānaṁ bhikkhūnaṁ abhivādanaṁ paccuṭṭhānaṁ .pe.
 Nahāne piṭṭhiparikammaṁ netaṁ bhikkhave appasannānaṁ vā
 pasādāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave mūlāya paṭikassanārahena bhikkhunā sāditabbaṁ pakatattānaṁ
 bhikkhūnaṁ abhivādanaṁ paccuṭṭhānaṁ .pe. Nahāne piṭṭhiparikammaṁ yo
 sādiyeyya āpatti dukkaṭassa. Anujānāmi bhikkhave mūlāya
-------------------------------------------------
[page 138]
 Paṭikassanārahānaṁ bhikkhūnaṁ mithu yathāvuḍḍhaṁ abhivādanaṁ paccuṭṭhānaṁ .pe.
 Nahāne piṭṭhiparikammaṁ. Anujānāmi bhikkhave mūlāya paṭikassanārahānaṁ
 bhikkhūnaṁ pañca yathāvuḍḍhaṁ uposathaṁ pavāraṇaṁ vassikasāṭikaṁ oṇojanaṁ
 bhattañca. Tenahi bhikkhave mūlāya paṭikassanārahānaṁ bhikkhūnaṁ vattaṁ
 paññāpessāmi yathā mūlāya paṭikassanārahehi bhikkhūhi vattitabbaṁ.
      [336] Mūlāya paṭikassanārahena bhikkhave bhikkhunā sammā
 vattitabbaṁ. Tatrāyaṁ sammāvattanā na upasampādetabbaṁ na nissayo
 dātabbo na sāmaṇero upaṭṭhāpetabbo na bhikkhunovādakasammati
 sāditabbā sammatenapi bhikkhuniyo na ovaditabbā yāya āpattiyā
 [1]- Mūlāya paṭikassanāraho [2]- hoti sā āpatti na āpajjitabbā
 aññā vā tādisikā tato vā pāpiṭṭhatarā kammaṁ na
 garahitabbaṁ kammikā na garahitabbā na pakatattassa bhikkhuno
 uposatho ṭhapetabbo na pavāraṇā ṭhapetabbā na savacanīyaṁ
 kātabbaṁ na anuvādo paṭṭhapetabbo na okāso kāretabbo
 na codetabbo na sāretabbo na bhikkhū 3- bhikkhūhi sampayojetabbaṁ.
      [337] Na bhikkhave mūlāya paṭikassanārahena bhikkhunā pakatattassa
 bhikkhuno purato gantabbaṁ na purato nisīditabbaṁ yo hoti
 saṅghassa āsanapariyanto seyyāpariyanto vihārapariyanto so
 tassa padātabbo tena ca so sāditabbo. Na bhikkhave
 mūlāya paṭikassanārahena bhikkhunā pakatattena bhikkhunā puresamaṇena

  *  *  *  *  *  *
  Footnote:1 Ma. Yu. saṅghena. 2 Ma. Yu. kato. 3 Ma. ayaṁ pāṭho na dissati.
-------------------------------------------------
[page 139]
 Vā pacchāsamaṇena vā kulāni upasaṅkamitabbāni na āraññikaṅgaṁ
 samāditabbaṁ na piṇḍapātikaṅgaṁ samāditabbaṁ na ca tappaccayā
 piṇḍapāto nīharāpetabbo mā maṁ jāniṁsūti.
      [338] Na bhikkhave mūlāya paṭikassanārahena bhikkhunā sabhikkhukā
 āvāsā abhikkhuko 1- āvāso gantabbo aññatra pakatattena
 aññatra antarāyā na bhikkhave mūlāya paṭikassanārahena bhikkhunā
 sabhikkhukā āvāsā abhikkhuko anāvāso gantabbo aññatra
 pakatattena aññatra antarāyā na bhikkhave mūlāya paṭikassanārahena
 bhikkhunā sabhikkhukā āvāsā abhikkhuko āvāso vā anāvāso
 vā gantabbo aññatra pakatattena aññatra antarāyā na
 bhikkhave mūlāya paṭikassanārahena bhikkhunā sabhikkhukā anāvāsā
 abhikkhuko āvāso gantabbo aññatra pakatattena aññatra antarāyā
 na bhikkhave mūlāya paṭikassanārahena bhikkhunā sabhikkhukā anāvāsā
 abhikkhuko anāvāso gantabbo aññatra pakatattena aññatra
 antarāyā na bhikkhave mūlāya paṭikassanārahena bhikkhunā sabhikkhukā
 anāvāsā abhikkhuko āvāso vā anāvāso vā gantabbo
 aññatra pakatattena aññatra antarāyā na bhikkhave mūlāya
 paṭikassanārahena bhikkhunā sabhikkhukā āvāsā vā anāvāsā vā
 abhikkhuko āvāso gantabbo .pe. Abhikkhuko anāvāso gantabbo .pe.
 Abhikkhuko āvāso vā anāvāso vā gantabbo aññatra

  *  *  *  *  *  *
  Footnote:1 Yu. sabhikkhuko.
-------------------------------------------------
[page 140]
 Pakatattena aññatra antarāyā.
      [339] Na bhikkhave mūlāya paṭikassanārahena bhikkhunā sabhikkhukā
 āvāsā sabhikkhuko āvāso gantabbo yatthassu bhikkhū
 nānāsaṁvāsakā aññatra pakatattena aññatra antarāyā na bhikkhave
 mūlāya paṭikassanārahena bhikkhunā sabhikkhukā āvāsā sabhikkhuko
 anāvāso gantabbo .pe. Sabhikkhuko āvāso vā anāvāso
 vā gantabbo yatthassu bhikkhū nānāsaṁvāsakā aññatra pakatattena
 aññatra antarāyā na bhikkhave mūlāya paṭikassanārahena bhikkhunā
 sabhikkhukā anāvāsā sabhikkhuko āvāso gantabbo .pe. Sabhikkhuko
 anāvāso gantabbo .pe. Sabhikkhuko āvāso vā anāvāso
 vā gantabbo yatthassu bhikkhū nānāsaṁvāsakā aññatra pakatattena
 aññatra antarāyā na bhikkhave mūlāya paṭikassanārahena bhikkhunā
 sabhikkhukā āvāsā vā anāvāsā vā sabhikkhuko āvāso gantabbo
 .pe. Sabhikkhuko anāvāso gantabbo .pe. Sabhikkhuko āvāso
 vā anāvāso vā gantabbo yatthassu bhikkhū nānāsaṁvāsakā
 aññatra pakatattena aññatra antarāyā.
      [340] Gantabbo bhikkhave mūlāya paṭikassanārahena bhikkhunā
 sabhikkhukā āvāsā sabhikkhuko āvāso .pe. Sabhikkhuko anāvāso
 .pe. Sabhikkhuko āvāso vā anāvāso vā yatthassu bhikkhū
 samānasaṁvāsakā yaṁ jaññā sakkomi ajjeva gantunti gantabbo
-------------------------------------------------
[page 141]
 Bhikkhave mūlāya paṭikassanārahena bhikkhunā sabhikkhukā anāvāsā
 sabhikkhuko āvāso .pe. Sabhikkhuko anāvāso .pe. Sabhikkhuko
 āvāso vā anāvāso vā yatthassu bhikkhū samānasaṁvāsakā
 yaṁ jaññā sakkomi ajjeva gantunti gantabbo bhikkhave
 mūlāya paṭikassanārahena bhikkhunā sabhikkhukā āvāsā vā anāvāsā
 vā sabhikkhuko āvāso .pe. Sabhikkhuko anāvāso .pe.
 Sabhikkhuko āvāso vā anāvāso vā yatthassu bhikkhū samānasaṁvāsakā
 yaṁ jaññā sakkomi ajjeva gantunti.
      [341] Na bhikkhave mūlāya paṭikassanārahena bhikkhunā pakatattena
 bhikkhunā saddhiṁ ekacchanne āvāse vatthabbaṁ na ekacchanne
 anāvāse vatthabbaṁ na ekacchanne āvāse vā anāvāse vā
 vatthabbaṁ pakatattaṁ bhikkhuṁ disvā āsanā vuṭṭhātabbaṁ pakatatto
 bhikkhu āsanena nimantetabbo na pakatattena bhikkhunā saddhiṁ
 ekāsane nisīditabbaṁ na nīce āsane nisinne ucce āsane
 nisīditabbaṁ na chamāyaṁ nisinne āsane nisīditabbaṁ na ekacaṅkame
 caṅkamitabbaṁ na nīce < PTS. Vin II , 35 >caṅkame caṅkamante ucce caṅkame caṅkamitabbaṁ
 na chamāyaṁ caṅkamante caṅkame caṅkamitabbaṁ.
      [342] Na bhikkhave mūlāya paṭikassanārahena bhikkhunā pārivāsikena
 bhikkhunā saddhiṁ .pe. Mūlāya paṭikassanārahena vuḍḍhatarena bhikkhunā
 saddhiṁ .pe. Mānattārahena bhikkhunā saddhiṁ .pe. Mānattacārikena
-------------------------------------------------
[page 142]
 Bhikkhunā saddhiṁ .pe. Abbhānārahena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na ekacchanne
 āvāse vā anāvāse vā vatthabbaṁ na ekāsane nisīditabbaṁ
 na nīce āsane nisinne ucce āsane nisīditabbaṁ na chamāyaṁ
 nisinne āsane nisīditabbaṁ na ekacaṅkame caṅkamitabbaṁ na nīce
 caṅkame caṅkamante ucce caṅkame caṅkamitabbaṁ na chamāyaṁ caṅkamante
 caṅkame caṅkamitabbaṁ.
      [343] Mūlāya paṭikassanārahacatuttho ce bhikkhave parivāsaṁ dadeyya
 mūlāya paṭikasseyya mānattaṁ dadeyya tabbīso 1- abbheyya
 akammaṁ taṁ 2- na ca karaṇīyanti.
               Mūlāya paṭikassanārahavattaṁ niṭṭhitaṁ 3-.
      [344] Tena kho pana samayena mānattārahā bhikkhū sādiyanti
 pakatattānaṁ bhikkhūnaṁ abhivādanaṁ paccuṭṭhānaṁ .pe. Nahāne
 piṭṭhiparikammaṁ. Ye te bhikkhū appicchā .pe. Te ujjhāyanti
 khīyanti vipācenti kathaṁ hi nāma mānattārahā bhikkhū sādiyissanti
 pakatattānaṁ bhikkhūnaṁ abhivādanaṁ paccuṭṭhānaṁ .pe. Nahāne
 piṭṭhiparikammanti. Athakho te bhikkhū bhagavato etamatthaṁ ārocesuṁ.
 Saccaṁ kira bhikkhave mānattārahā bhikkhū sādiyanti pakatattānaṁ
 bhikkhūnaṁ abhivādanaṁ paccuṭṭhānaṁ .pe. Nahāne piṭṭhiparikammanti.
 Saccaṁ bhagavāti. Vigarahi buddho bhagavā kathaṁ hi nāma bhikkhave

  *  *  *  *  *  *
  Footnote:1 Ma. taṁ vīso. Yu. vīso. 2 Ma. Yu. tanti natthi. 3 Yu. mūlāya ...
 niṭṭhitanti natthi.
-------------------------------------------------
[page 143]
 Mānattārahā bhikkhū sādiyissanti pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammaṁ netaṁ bhikkhave appasannānaṁ
 vā pasādāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave mānattārahena bhikkhunā sāditabbaṁ pakatattānaṁ bhikkhūnaṁ
 abhivādanaṁ paccuṭṭhānaṁ .pe. Nahāne piṭṭhiparikammaṁ yo sādiyeyya
 āpatti dukkaṭassa. Anujānāmi bhikkhave mānattārahānaṁ bhikkhūnaṁ
 mithu yathāvuḍḍhaṁ abhivādanaṁ paccuṭṭhānaṁ .pe. Nahāne piṭṭhiparikammaṁ.
 Anujānāmi bhikkhave mānattārahānaṁ bhikkhūnaṁ pañca yathāvuḍḍhaṁ
 uposathaṁ pavāraṇaṁ vassikasāṭikaṁ oṇojanaṁ bhattañca 1-. Tenahi
 bhikkhave mānattārahānaṁ bhikkhūnaṁ vattaṁ paññāpessāmi yathā
 mānattārahehi bhikkhūhi vattitabbaṁ.
      [345] Mānattārahena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā yāya āpattiyā mānattāraho
 hoti sā āpatti na āpajjitabbā aññā vā tādisikā
 tato vā pāpiṭṭhatarā kammaṁ na garahitabbaṁ kammikā na garahitabbā
 na pakatattassa bhikkhuno uposatho ṭhapetabbo na pavāraṇā
 ṭhapetabbā na savacanīyaṁ kātabbaṁ na anuvādo paṭṭhapetabbo
 na okāso kāretabbo na codetabbo na sāretabbo na

  *  *  *  *  *  *
  Footnote:1 Ma. casaddo natthi.
-------------------------------------------------
[page 144]
 Bhikkhū bhikkhūhi sampayojetabbaṁ.
      [346] Na bhikkhave mānattārahena bhikkhunā pakatattassa bhikkhuno
 purato gantabbaṁ na purato nisīditabbaṁ yo hoti saṅghassa
 āsanapariyanto seyyāpariyanto vihārapariyanto so tassa
 padātabbo tena ca so sāditabbo. Na bhikkhave mānattārahena
 bhikkhunā pakatattena bhikkhunā puresamaṇena vā pacchāsamaṇena vā
 kulāni upasaṅkamitabbāni na āraññikaṅgaṁ samāditabbaṁ na
 piṇḍapātikaṅgaṁ samāditabbaṁ 1- na ca tappaccayā piṇḍapāto
 nīharāpetabbo mā maṁ jāniṁsūti.
      [347] Mānattārahena bhikkhave bhikkhunā āgantukena ārocetabbaṁ
 āgantukassa ārocetabbaṁ uposathe ārocetabbaṁ pavāraṇāya
 ārocetabbaṁ devasikaṁ ārocetabbaṁ sace gilāno hoti
 dūtenapi ārocāpetabbaṁ 2-.
      [348] Na bhikkhave mānattārahena bhikkhunā sabhikkhukā āvāsā
 abhikkhuko āvāso gantabbo aññatra pakatattena aññatra
 antarāyā na bhikkhave mānattārahena bhikkhunā sabhikkhukā āvāsā
 abhikkhuko anāvāso gantabbo aññatra pakatattena aññatra
 antarāyā na bhikkhave mānattārahena bhikkhunā sabhikkhukā āvāsā

  *  *  *  *  *  *
  Footnote:1 Ma. samādātabbaṁ. 2 Ma. Yu. mānattārahena bhikkhave .pe. dūtenapi ārocāpetabbanti
 natthi.
-------------------------------------------------
[page 145]
 Abhikkhuko āvāso vā anāvāso vā gantabbo aññatra pakatattena
 aññatra antarāyā na bhikkhave mānattārahena bhikkhunā sabhikkhukā
 anāvāsā abhikkhuko āvāso gantabbo .pe. Abhikkhuko anāvāso
 gantabbo .pe. Abhikkhuko āvāso vā anāvāso vā gantabbo
 aññatra pakatattena aññatra antarāyā na bhikkhave mānattārahena
 bhikkhunā sabhikkhukā āvāsā vā anāvāsā vā abhikkhuko āvāso
 gantabbo .pe. Abhikkhuko anāvāso gantabbo .pe. Abhikkhuko
 āvāso vā anāvāso vā gantabbo aññatra pakatattena
 aññatra antarāyā.
      [349] Na bhikkhave mānattārahena bhikkhunā sabhikkhukā āvāsā
 sabhikkhuko āvāso gantabbo .pe. Sabhikkhuko anāvāso gantabbo .pe.
 Sabhikkhuko āvāso vā anāvāso vā gantabbo yatthassu
 bhikkhū nānāsaṁvāsakā aññatra pakatattena aññatra antarāyā
 na bhikkhave mānattārahena bhikkhunā sabhikkhukā anāvāsā sabhikkhuko
 āvāso gantabbo .pe. Sabhikkhuko anāvāso gantabbo .pe.
 Sabhikkhuko āvāso vā anāvāso vā gantabbo yatthassu bhikkhū
 nānāsaṁvāsakā aññatra pakatattena aññatra antarāyā na
 bhikkhave mānattārahena bhikkhunā sabhikkhukā āvāsā vā anāvāsā vā
 sabhikkhuko āvāso gantabbo .pe. Sabhikkhuko anāvāso gantabbo .pe.
 Sabhikkhuko āvāso vā anāvāso vā gantabbo yatthassu
-------------------------------------------------
[page 146]
 Bhikkhū nānāsaṁvāsakā aññatra pakatattena aññatra antarāyā.
      [350] Gantabbo bhikkhave mānattārahena bhikkhunā sabhikkhukā
 āvāsā sabhikkhuko āvāso .pe. Sabhikkhuko anāvāso .pe.
 Sabhikkhuko āvāso vā anāvāso vā yatthassu bhikkhū
 samānasaṁvāsakā yaṁ jaññā sakukomi ajjeva gantunti gantabbo
 bhikkhave mānattārahena bhikkhunā sabhikkhukā anāvāsā sabhikkhuko
 āvāso .pe. Sabhikkhuko anāvāso .pe. Sabhikkhuko āvāso
 vā anāvāso vā yatthassu bhikkhū samānasaṁvāsakā yaṁ jaññā
 sakkomi ajjeva gantunti gantabbo bhikkhave mānattārahena
 bhikkhunā sabhikkhukā āvāsā vā anāvāsā vā sabhikkhuko āvāso .pe.
 Sabhikkhuko anāvāso .pe. Sabhikkhuko āvāso vā anāvāso
 vā yatthassu bhikkhū samānasaṁvāsakā yaṁ jaññā sakkomi
 ajjeva gantunti.
      [351] Na bhikkhave mānattārahena bhikkhunā pakatattena bhikkhunā
 saddhiṁ ekacchanne āvāse vatthabbaṁ na ekacchanne anāvāse
 vatthabbaṁ na ekacchanne āvāse vā anāvāse vā vatthabbaṁ
 pakatattaṁ bhikkhuṁ disvā āsanā vuṭṭhātabbaṁ pakatatto bhikkhu
 āsanena nimantetabbo na pakatattena bhikkhunā saddhiṁ ekāsane
 nisīditabbaṁ na nīce āsane nisinne ucce āsane nisīditabbaṁ
 na chamāyaṁ nisinne āsane nisīditabbaṁ na ekacaṅkame caṅkamitabbaṁ
-------------------------------------------------
[page 147]
 Na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [352] Na bhikkhave mānattārahena bhikkhunā pārivāsikena bhikkhunā
 saddhiṁ .pe. Mūlāya paṭikassanārahena bhikkhunā saddhiṁ .pe.
 Mānattārahena vuḍḍhatarena bhikkhunā saddhiṁ .pe. Mānattacārikena
 bhikkhunā saddhiṁ .pe. Abbhānārahena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na
 ekacchanne āvāse vā anāvāse vā vatthabbaṁ na ekāsane
 nisīditabbaṁ na nīce āsane nisinne ucce āsane nisīditabbaṁ na
 chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [353] Mānattārahacatuttho ce bhikkhave parivāsaṁ dadeyya mūlāya
 paṭikasseyya mānattaṁ dadeyya tabbīso abbheyya akammaṁ taṁ
 na ca karaṇīyanti.
                  Mānattārahavattaṁ niṭṭhitaṁ 1-.
      [354] Tena kho pana samayena mānattacārikā bhikkhū sādiyanti
 pakatattānaṁ bhikkhūnaṁ abhivādanaṁ paccuṭṭhānaṁ añjalikammaṁ sāmīcikammaṁ
 āsanābhihāraṁ seyyābhihāraṁ pādodakaṁ pādapīṭhaṁ pādakathalikaṁ
 pattacīvarapaṭiggahaṇaṁ nahāne piṭṭhiparikammaṁ. Ye te bhikkhū

  *  *  *  *  *  *
  Footnote:1 Yu. mānattārahavattaṁ niṭṭhitanti natthi.
-------------------------------------------------
[page 148]
 Appicchā .pe. Te ujjhāyanti khīyanti vipācenti kathaṁ hi
 nāma mānattacārikā bhikkhū sādiyissanti pakatattānaṁ bhikkhūnaṁ
 abhivādanaṁ paccuṭṭhānaṁ .pe. Nahāne piṭṭhiparikammanti. Athakho
 te bhikkhū bhagavato etamatthaṁ ārocesuṁ.
      [355] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
 mānattacārikā bhikkhū sādiyanti pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammanti. Saccaṁ bhagavāti.
 Vigarahi buddho bhagavā kathaṁ hi nāma bhikkhave mānattacārikā
 bhikkhū sādiyissanti pakatattānaṁ bhikkhūnaṁ abhivādanaṁ paccuṭṭhānaṁ .pe.
 Nahāne piṭṭhiparikammaṁ netaṁ bhikkhave appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 mānattacārikena bhikkhunā sāditabbaṁ pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammaṁ yo sādiyeyya āpatti
 dukkaṭassa. Anujānāmi bhikkhave mānattacārikānaṁ bhikkhūnaṁ mithu
 yathāvuḍḍhaṁ abhivādanaṁ paccuṭṭhānaṁ .pe. Nahāne piṭṭhiparikammaṁ.
 Anujānāmi bhikkhave mānattacārikānaṁ bhikkhūnaṁ pañca yathāvuḍḍhaṁ
 uposathaṁ pavāraṇaṁ vassikasāṭikaṁ oṇojanaṁ bhattañca. Tenahi
 bhikkhave mānattacārikānaṁ bhikkhūnaṁ vattaṁ paññāpessāmi yathā
 mānattacārikehi bhikkhūhi vattitabbaṁ.
-------------------------------------------------
[page 149]
      [356] Mānattacārikena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo dātabbo
 na sāmaṇero upaṭṭhāpetabbo na bhikkhunovādakasammati sāditabbā
 sammatenapi bhikkhuniyo na ovaditabbā yāya āpattiyā saṅghena
 mānattaṁ dinnaṁ hoti sā āpatti na āpajjitabbā aññā
 vā tādisikā tato vā pāpiṭṭhatarā kammaṁ na garahitabbaṁ
 kammikā na garahitabbā na pakatattassa bhikkhuno uposatho ṭhapetabbo
 na pavāraṇā ṭhapetabbā na savacanīyaṁ kātabbaṁ na anuvādo
 paṭṭhapetabbo na okāso kāretabbo na codetabbo na
 sāretabbo na bhikkhū bhikkhūhi sampayojetabbaṁ.
      [357] Na bhikkhave mānattacārikena bhikkhunā pakatattassa bhikkhuno
 purato gantabbaṁ na purato nisīditabbaṁ yo hoti saṅghassa
 āsanapariyanto seyyāpariyanto vihārapariyanto so tassa
 padātabbo tena ca so sāditabbo. Na bhikkhave mānattacārikena
 bhikkhunā pakatattena bhikkhunā puresamaṇena vā pacchāsamaṇena vā
 kulāni upasaṅkamitabbāni na āraññikaṅgaṁ samāditabbaṁ na
 piṇḍapātikaṅgaṁ samāditabbaṁ na ca tappaccayā piṇḍapāto
 nīharāpetabbo mā maṁ jāniṁsūti.
      [358] Mānattacārikena bhikkhave bhikkhunā āgantukena ārocetabbaṁ
 āgantukassa ārocetabbaṁ uposathe ārocetabbaṁ pavāraṇāya
-------------------------------------------------
[page 150]
 Ārocetabbaṁ devasikaṁ ārocetabbaṁ sace gilāno hoti dūtenapi
 ārocāpetabbaṁ.
      [359] Na bhikkhave mānattacārikena bhikkhunā sabhikkhukā āvāsā
 abhikkhuko āvāso gantabbo aññatra saṅghena aññatra antarāyā
 na bhikkhave mānattacārikena bhikkhunā sabhikkhukā āvāsā abhikkhuko
 anāvāso gantabbo aññatra saṅghena aññatra antarāyā na
 bhikkhave mānattacārikena bhikkhunā sabhikkhukā āvāsā abhikkhuko
 āvāso vā anāvāso vā gantabbo aññatra saṅghena aññatra
 antarāyā na bhikkhave mānattacārikena bhikkhunā sabhikkhukā
 anāvāsā abhikkhuko āvāso gantabbo .pe. Abhikkhuko anāvāso
 gantabbo .pe. Abhikkhuko āvāso vā anāvāso vā gantabbo
 aññatra saṅghena aññatra antarāyā na bhikkhave mānattacārikena
 bhikkhunā sabhikkhukā āvāsā vā anāvāsā vā abhikkhuko āvāso
 gantabbo .pe. Abhikkhuko anāvāso gantabbo .pe. Abhikkhuko
 āvāso vā anāvāso vā gantabbo aññatra saṅghena aññatra
 antarāyā.
      [360] Na bhikkhave mānattacārikena bhikkhunā sabhikkhukā āvāsā
 sabhikkhuko āvāso gantabbo .pe. Sabhikkhuko anāvāso
 gantabbo .pe. Sabhikkhuko āvāso vā anāvāso vā gantabbo
 yatthassu bhikkhū nānāsaṁvāsakā aññatra saṅghena aññatra antarāyā na
-------------------------------------------------
[page 151]
 Bhikkhave mānattacārikena bhikkhunā sabhikkhukā anāvāsā sabhikkhuko
 āvāso gantabbo .pe. Sabhikkhuko anāvāso gantabbo .pe.
 Sabhikkhuko āvāso vā anāvāso vā gantabbo yatthassu bhikkhū
 nānāsaṁvāsakā aññatra saṅghena aññatra antarāyā na bhikkhave
 mānattacārikena bhikkhunā sabhikkhukā āvāsā vā anāvāsā vā
 sabhikkhuko āvāso gantabbo .pe. Sabhikkhuko anāvāso gantabbo .pe.
 Sabhikkhuko āvāso vā anāvāso vā gantabbo yatthassu bhikkhū
 nānāsaṁvāsakā aññatra saṅghena aññatra antarāyā.
      [361] Gantabbo bhikkhave mānattacārikena bhikkhunā sabhikkhukā
 āvāsā sabhikkhuko āvāso .pe. Sabhikkhuko anāvāso .pe.
 Sabhikkhuko āvāso vā anāvāso vā yatthassu bhikkhū
 samānasaṁvāsakā yaṁ jaññā sakkomi ajjeva gantunti gantabbo
 bhikkhave mānattacārikena bhikkhunā sabhikkhukā anāvāsā sabhikkhuko
 āvāso .pe. Sabhikkhuko anāvāso .pe. Sabhikkhuko āvāso
 vā anāvāso vā yatthassu bhikkhū samānasaṁvāsakā yaṁ jaññā
 sakkomi ajjeva gantunti gantabbo bhikkhave mānattacārikena
 bhikkhunā sabhikkhukā āvāsā vā anāvāsā vā sabhikkhuko āvāso .pe.
 Sabhikkhuko anāvāso .pe. Sabhikkhuko āvāso vā anāvāso
 vā yatthassu bhikkhū samānasaṁvāsakā yaṁ jaññā sakkomi
 ajjeva gantunti.
-------------------------------------------------
[page 152]
      [362] Na bhikkhave mānattacārikena bhikkhunā pakatattena bhikkhunā
 saddhiṁ ekacchanne āvāse vatthabbaṁ na ekacchanne anāvāse
 vatthabbaṁ na ekacchanne āvāse vā anāvāse vā vatthabbaṁ
 pakatattaṁ bhikkhuṁ disvā āsanā vuṭṭhātabbaṁ pakatatto bhikkhu
 āsanena nimantetabbo na pakatattena bhikkhunā saddhiṁ ekāsane
 nisīditabbaṁ na nīce āsane nisinne ucce āsane nisīditabbaṁ na
 chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [363] Na bhikkhave mānattacārikena bhikkhunā pārivāsikena
 bhikkhunā saddhiṁ .pe. Mūlāya paṭikassanārahena bhikkhunā saddhiṁ .pe.
 Mānattārahena bhikkhunā saddhiṁ .pe. Mānattacārikena vuḍḍhatarena
 bhikkhunā saddhiṁ .pe. Abbhānārahena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na
 ekacchanne āvāse vā anāvāse vā vatthabbaṁ na ekāsane
 nisīditabbaṁ na nīce āsane nisinne ucce āsane nisīditabbaṁ
 na chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [364] Mānattacārikacatuttho ce bhikkhave parivāsaṁ dadeyya
-------------------------------------------------
[page 153]
 Mūlāya paṭikasseyya mānattaṁ dadeyya tabbīso abbheyya
 akammaṁ taṁ na ca karaṇīyanti.
      [365] Athakho āyasmā upāli yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho āyasmā upāli bhagavantaṁ etadavoca katī nu kho
 bhante mānattacārikassa bhikkhuno ratticchedāti. Cattāro kho
 upāli mānattacārikassa bhikkhuno ratticchedā sahavāso
 vippavāso anārocanā ūne gaṇe carati 1- ime kho upāli
 cattāro mānattacārikassa bhikkhuno ratticchedāti.
      [366] Tena kho pana samayena sāvatthiyaṁ mahābhikkhusaṅgho
 sannipatito hoti. Na sakkonti mānattacārikā bhikkhū mānattaṁ
 sodhetuṁ. Te bhikkhū bhagavato etamatthaṁ ārocesuṁ. Anujānāmi
 bhikkhave mānattaṁ nikkhipituṁ. Evañca pana bhikkhave nikkhipitabbaṁ.
 Tena mānattacārikena bhikkhunā ekaṁ bhikkhuṁ upasaṅkamitvā ekaṁsaṁ
 uttarāsaṅgaṁ karitvā ukkuṭikaṁ nisīditvā añjaliṁ paggahetvā evamassa
 vacanīyo mānattaṁ nikkhipāmīti. Nikkhittaṁ hoti mānattaṁ.
 Vattaṁ nikkhipāmīti. Nikkhittaṁ hoti mānattanti.
      [367] Tena kho pana samayena sāvatthiyā bhikkhū tahiṁ tahiṁ

  *  *  *  *  *  *
  Footnote:1 Ma. Yu. onogaṇena caratītipi onogaṇe caratītipi pāṭho dissati. ūne gaṇe caraṇanti.
-------------------------------------------------
[page 154]
 Pakkamiṁsu. Sakkonti 1- mānattacārikā bhikkhū mānattaṁ sodhetuṁ.
 Te bhikkhū bhagavato etamatthaṁ ārocesuṁ. Anujānāmi bhikkhave
 mānattaṁ samādiyituṁ 2-. Evañca pana bhikkhave samāditabbaṁ. Tena
 mānattacārikena bhikkhunā ekaṁ bhikkhuṁ upasaṅkamitvā ekaṁsaṁ uttarāsaṅgaṁ
 karitvā ukkuṭikaṁ nisīditvā añjaliṁ paggahetvā evamassa vacanīyo
 mānattaṁ samādiyāmīti. Samādinnaṁ hoti mānattaṁ. Vattaṁ
 samādiyāmīti. Samādinnaṁ hoti mānattanti.
                 Mānattacārikavattaṁ niṭṭhitaṁ 3-.
      [368] Tena kho pana samayena abbhānārahā bhikkhū sādiyanti
 pakatattānaṁ bhikkhūnaṁ abhivādanaṁ paccuṭṭhānaṁ .pe. Nahāne
 piṭṭhiparikammaṁ. Ye te bhikkhū appicchā .pe. Te ujjhāyanti
 khīyanti vipācenti kathaṁ hi nāma abbhānārahā bhikkhū sādiyissanti
 pakatattānaṁ bhikkhūnaṁ abhivādanaṁ paccuṭṭhānaṁ .pe. Nahāne
 piṭṭhiparikammanti. Athakho te bhikkhū bhagavato etamatthaṁ ārocesuṁ.
      [369] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā bhikkhū paṭipucchi saccaṁ kira bhikkhave
 abbhānārahā bhikkhū sādiyanti pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammanti. Saccaṁ bhagavāti.
 Vigarahi buddho bhagavā kathaṁ hi nāma bhikkhave abbhānārahā bhikkhū
 sādiyissanti pakatattānaṁ bhikkhūnaṁ abhivādanaṁ paccuṭṭhānaṁ .pe. Nahāne

  *  *  *  *  *  *
  Footnote:1 Yu. na sakkonti. 2 Yu. samādituṁ. 3 Yu. mānattacārikavattaṁ niṭṭhitanti natthi.
-------------------------------------------------
[page 155]
 Piṭṭhiparikammaṁ netaṁ bhikkhave appasannānaṁ vā pasādāya .pe.
 Vigarahitvā dhammiṁ kathaṁ katvā bhikkhū āmantesi na bhikkhave
 abbhānārahena bhikkhunā sāditabbaṁ pakatattānaṁ bhikkhūnaṁ abhivādanaṁ
 paccuṭṭhānaṁ .pe. Nahāne piṭṭhiparikammaṁ yo sādiyeyya āpatti
 dukkaṭassa. Anujānāmi bhikkhave abbhānārahānaṁ bhikkhūnaṁ mithu
 yathāvuḍḍhaṁ abhivādanaṁ paccuṭṭhānaṁ .pe. Nahāne piṭṭhiparikammaṁ.
 Anujānāmi bhikkhave abbhānārahānaṁ bhikkhūnaṁ pañca yathāvuḍḍhaṁ uposathaṁ
 pavāraṇaṁ vassikasāṭikaṁ oṇojanaṁ bhattañca. Tenahi bhikkhave
 abbhānārahānaṁ bhikkhūnaṁ vattaṁ paññāpessāmi yathā abbhānārahehi
 bhikkhūhi vattitabbaṁ.
      [370] Abbhānārahena bhikkhave bhikkhunā sammā vattitabbaṁ.
 Tatrāyaṁ sammāvattanā na upasampādetabbaṁ na nissayo
 dātabbo na sāmaṇero upaṭṭhāpetabbo .pe. Yathā mūlāya
 paṭikassanārahassa vattaṁ tathā mānattārahassa ca mānattacārikassa
 ca abbhānārahassa ca tiṇṇaṁ ekasadisaṁ vitthāretabbaṁ .pe. Na
 bhikkhū bhikkhūhi sampayojetabbaṁ.
      [371] Na bhikkhave abbhānārahena bhikkhunā pakatattassa bhikkhuno
 purato gantabbaṁ na purato nisīditabbaṁ yo hoti saṅghassa
 āsanapariyanto seyyāpariyanto vihārapariyanto so tassa padātabbo
 tena ca so sāditabbo. Na bhikkhave abbhānārahena
-------------------------------------------------
[page 156]
 Bhikkhunā pakatattena bhikkhunā puresamaṇena vā pacchāsamaṇena vā
 kulāni upasaṅkamitabbāni na āraññikaṅgaṁ samāditabbaṁ na
 piṇḍapātikaṅgaṁ samāditabbaṁ na ca tappaccayā piṇḍapāto
 nīharāpetabbo mā maṁ jāniṁsūti.
      [372] Na bhikkhave abbhānārahena bhikkhunā sabhikkhukā āvāsā
 abhikkhuko āvāso gantabbo aññatra pakatattena aññatra
 antarāyā na bhikkhave abbhānārahena bhikkhunā sabhikkhukā āvāsā
 abhikkhuko anāvāso gantabbo aññatra pakatattena aññatra
 antarāyā yathā heṭṭhā tathā vitthāretabbaṁ. .pe. < PTS. Vin II , 37 >Gantabbo
 bhikkhave abbhānārahena bhikkhunā sabhikkhukā āvāsā .pe. Anāvāsā .pe.
 Āvāsā vā anāvāsā vā sabhikkhuko āvāso .pe. Sabhikkhuko
 anāvāso .pe. Sabhikkhuko āvāso vā anāvāso vā yatthassu
 bhikkhū samānasaṁvāsakā yaṁ jaññā sakkomi ajjeva gantunti.
      [373] Na bhikkhave abbhānārahena bhikkhunā pakatattena bhikkhunā
 saddhiṁ ekacchanne āvāse vatthabbaṁ na ekacchanne anāvāse
 vatthabbaṁ na ekacchanne āvāse vā anāvāse vā vatthabbaṁ
 pakatattaṁ bhikkhuṁ disvā āsanā vuṭṭhātabbaṁ pakatatto bhikkhu āsanena
 nimantetabbo na pakatattena bhikkhunā saddhiṁ ekāsane nisīditabbaṁ
 na nīce āsane nisinne ucce āsane nisīditabbaṁ na chamāyaṁ
 nisinne āsane nisīditabbaṁ na ekacaṅkame caṅkamitabbaṁ na nīce
-------------------------------------------------
[page 157]
 Caṅkame caṅkamante ucce caṅkame caṅkamitabbaṁ na chamāyaṁ caṅkamante
 caṅkame caṅkamitabbaṁ.
      [374] Na bhikkhave abbhānārahena bhikkhunā pārivāsikena bhikkhunā
 saddhiṁ .pe. Mūlāya paṭikassanārahena bhikkhunā saddhiṁ .pe.
 Mānattārahena bhikkhunā saddhiṁ .pe. Mānattacārikena bhikkhunā
 saddhiṁ .pe. Abbhānārahena vuḍḍhatarena bhikkhunā saddhiṁ ekacchanne
 āvāse vatthabbaṁ na ekacchanne anāvāse vatthabbaṁ na
 ekacchanne āvāse vā anāvāse vā vatthabbaṁ na ekāsane
 nisīditabbaṁ na nīce āsane nisinne ucce āsane nisīditabbaṁ
 na chamāyaṁ nisinne āsane nisīditabbaṁ na ekacaṅkame caṅkamitabbaṁ
 na nīce caṅkame caṅkamante ucce caṅkame caṅkamitabbaṁ na chamāyaṁ
 caṅkamante caṅkame caṅkamitabbaṁ.
      [375] Abbhānārahacatuttho ce bhikkhave parivāsaṁ dadeyya
 mūlāya paṭikasseyya mānattaṁ dadeyya tabbīso abbheyya akammaṁ
 taṁ na ca karaṇīyanti.
                 Abbhānārahavattaṁ niṭṭhitaṁ 1-.
               Pārivāsikakkhandhakaṁ niṭṭhitaṁ dutiyaṁ 2-.
                 Imasmiṁ khandhake vatthū 3- pañca.
                 ----------------------

  *  *  *  *  *  *
  Footnote:1 Yu. abbhānārahavattaṁ niṭṭhitanti natthi. 2 Ma. pārivāsikakkhandhako dutiyo.
 3 Yu. vatthu.
-------------------------------------------------
[page 158]
                         Tassuddānaṁ
   [376] Pārivāsikā sādiyanti pakatattānaṁ bhikkhūnaṁ 1-
         abhivādanaṁ paccuṭṭhānaṁ añjaliñceva sāmiciṁ
         āsanaṁ 2- seyyābhihāraṁ pādodakaṁ pādapīṭhaṁ
         pādakathalikaṁ pattacīvarapaṭiggāhaṇaṁ
         nahāne piṭṭhiparikammaṁ ujjhāyanteva pesalā 3-.
         Dukkaṭaṁ sādiyantassa mithu pañca yathāvuḍḍhaṁ 4-
         uposathaṁ pavāraṇaṁ vassikañcāvaṇojanaṁ
         bhattaṁ 5- sammā pavattanā pakatattena gacchare 6-
         yo ca hoti pariyanto na pure pacchā samaṇena 7-
         araññaṁ piṇḍanīhāro 8- āgantuke uposathe 9-
         pavāraṇā ca dūtena gantabbo ca sabhikkhuko 10-

  *  *  *  *  *  *
  Footnote:1 Ma. pārivāsikā sādenti pakatattāna bhikkhunaṁ. Yu. pārivāsikā sādenti pakatattena
 bhikkhunā. 2 Ma. abhivādanaṁ paccuṭṭhānaṁ añjaliṁ ca sāmiciyaṁ āsanaṁ. Yu. abhivādanaṁ
 paccuṭṭhānaṁ añjalisāmiyaṁ āsanaṁ. 3 ma seyyābhihāraṁ pādo pīṭhaṁ kathalikaṁ ....
 Yu. seyyābhihāraṁ pādodakaṁ pādapīṭhaṁ pādakathalikaṁ pattaṁ nahāne parikammaṁ ujjhāyanti
 ca pesalā. 4 Yu. pañca punāpare. 5 Ma. Yu. vassikoṇojabhojanaṁ. 6 Ma. Yu.
 sammā ca vattanā tattha pakatattassa gacchanaṁ. 7 Ma. Yu. yo ca hoti pariyanto
 pure pacchā tatheva ca. 8 Ma. āraññapiṇḍanīhāro. Yu. araññapiṇḍanihāro.
 9 Yu. uposathaṁ. 10 Yu. pavāraṇā ca dūto ca gantabbañca sabhikjuke.
-------------------------------------------------
[page 159]
         Ekacchanne na vatthabbaṁ na chamāyaṁ nisajjite 1-
         āsane nīce caṅkame 2- chamāyaṁ caṅkame na ca
         vuḍḍhatarena akammaṁ ratticchedā 3- ca sodhanā
         nikkhipanaṁ samādānaṁ ñātabbaṁ pārivāsikā 4-
         mūlāya mānattārahā tathā mānattacārikā
         abbhānārahakā cāpi sambhedanayato puna 5-.
         Pārivāsikānaṁ 6- tayo catumānattacārike
         na samenti ratticchedā 7- mānattesu ca divāsikaṁ 8-.
         Dve kammā sadisā sesā tayo kammā samānatāti 9-.

  *  *  *  *  *  *
  Footnote:1 Ma. Yu. ekacchanne ca vuṭṭhānaṁ tatheva ca nimantaye. 2 Yu. nīcacaṅkame.
 3 Ma. Yu. ratticchedo. 4 Ma. vattaṁ va parivāsike. Yu. ratti vā pārivāsike.
 5 Ma. abbhānārahena yo cāpi sambhedaṁ nayato puna. Yu. abbhānāraho yo cāpi
 sambhedaṁ nayato puna. 6 Ma. Yu. pārivāsikesu. 7 Ma. Yu. samanti racticchedesu.
 8 Ma. Yu. devasi. 9 Ma. Yu. samāsamāti.
-------------------------------------------------
[page 160]
                       Samuccayakkhandhakaṁ< PTS. Vin II , 38 >
      [377] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena āyasmā
 udāyi 1- ekaṁ āpattiṁ āpanno hoti sañcetanikaṁ sukkavisaṭṭhiṁ
 appaṭicchannaṁ. So bhikkhūnaṁ ārocesi ahaṁ āvuso ekaṁ
 āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ kathaṁ nu kho
 mayā paṭipajjitabbanti. Te bhikkhū bhagavato etamatthaṁ ārocesuṁ.
 Tenahi bhikkhave saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ detu.
      [378] Evañca pana bhikkhave dātabbaṁ. Tena bhikkhave udāyinā
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ bhante saṅghaṁ ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ
 yācāmi. Ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ dutiyampi sohaṁ bhante 2- saṅghaṁ ekissā

  *  *  *  *  *  *
  Footnote:1 Ma. sabbavāre udāyī. 2 Ma. Yu. dutiyampi bhante.
-------------------------------------------------
[page 161]
 Āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yācāmi. Ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ tatiyampi sohaṁ bhante 1- saṅghaṁ ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yācāmīti.
      [379] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ appaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yācati. Yadi saṅghassa pattakallaṁ < PTS. Vin II , 39 >saṅgho udāyissa
 bhikkhuno ekissā āpattiyā sañcetanikāya sukkavisaṭṭhiyā appaṭicchannāya
 chārattaṁ mānattaṁ dadeyya. Esā ñatti. Suṇātu me
 bhante saṅgho ayaṁ udāyi bhikkhu ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ yācati.
 Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ deti. Yassāyasmato
 khamati udāyissa bhikkhuno ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattassa dānaṁ so

  *  *  *  *  *  *
  Footnote:1 Ma. Yu. tatiyampi bhante.
-------------------------------------------------
[page 162]
 Tuṇhassa yassa nakkhamati so bhāseyya. Dutiyampi etamatthaṁ
 vadāmi. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ appaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā appaṭicchannāya
 chārattaṁ mānattaṁ yācati. Saṅgho udāyissa bhikkhuno ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ deti. Yassāyasmato khamati udāyissa bhikkhuno ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattassa dānaṁ so tuṇhassa yassa nakkhamati so bhāseyya.
 Tatiyampi etamatthaṁ vadāmi. Suṇātu me bhante saṅgho ayaṁ
 udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 appaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ yācati. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ deti. Yassāyasmato khamati
 udāyissa bhikkhuno ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattassa dānaṁ so tuṇhassa yassa
 nakkhamati so bhāseyya. Dinnaṁ saṅghena udāyissa bhikkhuno
 ekissā āpattiyā sañcetanikāya sukkavisaṭṭhiyā appaṭicchannāya
 chārattaṁ mānattaṁ khamati saṅghassa tasmā tuṇhī. Evametaṁ
-------------------------------------------------
[page 163]
 Dhārayāmīti.
      [380] So ciṇṇamānatto bhikkhūnaṁ ārocesi ahaṁ āvuso
 ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭichannaṁ sohaṁ
 saṅghaṁ ekissā āpattiyā sañcetanikāya sukkavisaṭṭhiyā appaṭicchannāya
 channāya chārattaṁ mānattaṁ yāciṁ tassa me saṅgho ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ adāsi sohaṁ ciṇṇamānatto kathaṁ nu kho mayā
 paṭipajjitabbanti. Te bhikkhū bhagavato etamatthaṁ ārocesuṁ.
 Tenahi bhikkhave saṅgho udāyiṁ bhikkhuṁ abbhetu.
      [381] Evañca pana bhikkhave abbhetabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ appaṭicchannaṁ sohaṁ saṅghaṁ ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ adāsi.
 Sohaṁ bhante ciṇṇamānatto saṅghaṁ abbhānaṁ yācāmi. Ahaṁ
 bhante ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ
-------------------------------------------------
[page 164]
 Sohaṁ saṅghaṁ ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yāciṁ. Tassa me saṅgho ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ adāsi. Sohaṁ ciṇṇamānatto dutiyampi bhante saṅghaṁ
 abbhānaṁ yācāmi. Ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ
 yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ adāsi sohaṁ
 ciṇṇamānatto tatiyampi bhante saṅghaṁ < PTS. Vin II , 40 >abbhānaṁ yācāmīti.
      [382] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ appaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ adāsi.
 So ciṇṇamānatto saṅghaṁ abbhānaṁ yācati. Yadi saṅghassa pattakallaṁ
 saṅgho udāyiṁ bhikkhuṁ abbheyya. Esā ñatti. Suṇātu me
 bhante saṅgho ayaṁ udāyi bhikkhu ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ ekissā āpattiyā
-------------------------------------------------
[page 165]
 Sañcetanikāya sukkavisaṭṭhiyā appaṭicchannāya chārattaṁ mānattaṁ yāci.
 Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ adāsi. So
 ciṇṇamānatto saṅghaṁ abbhānaṁ yācati. Saṅgho udāyiṁ bhikkhuṁ
 abbheti. Yassāyasmato khamati udāyissa bhikkhuno abbhānaṁ so
 tuṇhassa yassa nakkhamati so bhāseyya. Dutiyampi etamatthaṁ
 vadāmi. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ appaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā appaṭicchannāya
 chārattaṁ mānattaṁ yāci. Saṅgho udāyissa bhikkhuno ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ adāsi. So ciṇṇamānatto saṅghaṁ abbhānaṁ yācati.
 Saṅgho udāyiṁ bhikkhuṁ abbheti. Yassāyasmato khamati udāyissa
 bhikkhuno abbhānaṁ so tuṇhassa yassa nakkhamati so bhāseyya.
 Tatiyampi etamatthaṁ vadāmi. Suṇātu me bhante saṅgho ayaṁ
 udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 appaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ adāsi. So ciṇṇamānatto
-------------------------------------------------
[page 166]
 Saṅghaṁ abbhānaṁ yācati. Saṅgho udāyiṁ bhikkhuṁ abbheti. Yassāyasmato
 khamati udāyissa bhikkhuno abbhānaṁ so tuṇhassa yassa nakkhamati
 so bhāseyya. Abbhīto 1- saṅghena udāyi bhikkhu khamati saṅghassa
 tasmā tuṇhī. Evametaṁ dhārayāmīti.
      [383] Tena kho pana samayena āyasmā udāyi ekaṁ āpattiṁ
 āpanno hoti sañcetanikaṁ sukkavisaṭṭhiṁ ekāhapaṭicchannaṁ. So
 bhikkhūnaṁ ārocesi ahaṁ āvuso ekaṁ āpattiṁ āpajjiṁ sañcetanikaṁ
 sukkavisaṭṭhiṁ ekāhapaṭicchannaṁ kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 ekāhapaṭicchannāya ekāhaparivāsaṁ detu.
      [384] Evañca pana bhikkhave dātabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ ekāhapaṭicchannaṁ sohaṁ bhante saṅghaṁ
 ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ yācāmīti. Dutiyampi yācitabbo tatiyampi
 yācitabbo.

  *  *  *  *  *  *
  Footnote:1 Ma. Yu. abbhito.
-------------------------------------------------
[page 167]
      [385] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ ekāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ < PTS. Vin II , 41 >yācati. Yadi saṅghassa pattakallaṁ saṅgho udāyissa
 bhikkhuno ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ dadeyya. Esā ñatti. Suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ ekāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yācati. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 deti. Yassāyasmato khamati udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsassa
 dānaṁ so tuṇhassa yassa nakkhamati so bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi. Suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ ekāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yācati. Saṅgho udāyissa bhikkhuno ekissā āpattiyā
-------------------------------------------------
[page 168]
 Sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 deti. Yassāyasmato khamati udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsassa
 dānaṁ so tuṇhassa yassa nakkhamati so bhāseyya. Dinno
 saṅghena udāyissa bhikkhuno ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāso khamati saṅghassa
 tasmā tuṇhī. Evametaṁ dhārayāmīti.
      [386] So parivutthaparivāso bhikkhūnaṁ ārocesi ahaṁ āvuso
 ekaṁ āpattiṁ āpajjiṁ sañcetanikaṁ sukkavisaṭṭhiṁ ekāhapaṭicchannaṁ
 sohaṁ saṅghaṁ ekissā āpattiyā sañcetanikāya sukkavisaṭṭhiyā
 ekāhapaṭicchannāya ekāhaparivāsaṁ yāciṁ tassa me saṅgho ekissā
 āpattiyā sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 adāsi sohaṁ parivutthaparivāso kathaṁ nu kho mayā
 paṭipajjitabbanti. Te bhikkhū bhagavato etamatthaṁ ārocesuṁ. Tenahi
 bhikkhave saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ detu.
      [387] Evañca pana bhikkhave dātabbaṁ. Tena bhikkhave udāyinā
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
-------------------------------------------------
[page 169]
 Sukkavisaṭṭhiṁ ekāhapaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāsaṁ adāsi. Sohaṁ
 bhante 1- parivutthaparivāso saṅghaṁ ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ yācāmīti.
 Dutiyampi yācitabbaṁ tatiyampi yācitabbaṁ.
      [388] Byattena bhikkhunā paṭibalena saṅgho ñāpetabbo
 suṇātu me bhante < PTS. Vin II , 42 >saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ ekāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 adāsi. So parivutthaparivāso saṅghaṁ ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ yācati.
 Yadi saṅghassa pattakallaṁ saṅgho udāyissa bhikkhuno ekissā
 āpattiyā sañcetanikāya sukkavisaṭṭhiyā ekāhapaṭicchannāya chārattaṁ
 mānattaṁ dadeyya. Esā ñatti. Suṇātu me bhante saṅgho
 ayaṁ udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 ekāhapaṭicchannaṁ so saṅghaṁ ekissā āpattiyā sañcetanikāya

  *  *  *  *  *  *
  Footnote:1 Yu. bhanteti natthi.
-------------------------------------------------
[page 170]
 Sukkavisaṭṭhiyā ekāhaparicchannāya ekāhaparivāsaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 ekāhapaṭicchannāya ekāhaparivāsaṁ adāsi. So parivutthaparivāso
 saṅghaṁ ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ yācati. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ deti. Yassāyasmato khamati udāyissa bhikkhuno
 ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattassa dānaṁ so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ ekāhapaṭicchannaṁ so
 saṅghaṁ ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ yāci. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ adāsi. So parivutthaparivāso saṅghaṁ ekissā
 āpattiyā sañcetanikāya sukkavisaṭṭhiyā ekāhapaṭicchannāya chārattaṁ
 mānattaṁ yācati. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya chārattaṁ mānattaṁ
 deti. Yassāyasmato khamati udāyissa bhikkhuno ekissā āpattiyā
-------------------------------------------------
[page 171]
 Sañcetanikāya sukkavisaṭṭhiyā ekāhapaṭicchannāya chārattaṁ mānattassa
 dānaṁ so tuṇhassa yassa nakkhamati so bhāseyya. Dinnaṁ
 saṅghena udāyissa bhikkhuno ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ khamati saṅghassa
 tasmā tuṇhī. Evametaṁ dhārayāmīti.
      [389] So ciṇṇamānatto bhikkhūnaṁ ārocesi ahaṁ āvuso
 ekaṁ āpattiṁ āpajjiṁ sañcetanikaṁ sukkavisaṭṭhiṁ ekāhapaṭicchannaṁ
 sohaṁ saṅghaṁ ekissā āpattiyā sañcetanikāya sukkavisaṭṭhiyā
 ekāhapaṭicchannāya ekāhaparivāsaṁ yāciṁ tassa me saṅgho ekissā
 āpattiyā sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 adāsi sohaṁ parivutthaparivāso saṅghaṁ ekissā āpattiyā
 sañcetanikāya sukkavisaṭṭhiyā ekāhapaṭicchannāya chārattaṁ mānattaṁ
 yāciṁ tassa me saṅgho ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ adāsi sohaṁ
 ciṇṇamānatto kathaṁ nu kho mayā paṭipajjitabbanti. Te
 bhikkhū bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ abbhetu.
      [390] Evañca pana bhikkhave abbhetabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
-------------------------------------------------
[page 172]
 Evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ ekāhapaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāsaṁ adāsi. Sohaṁ
 parivutthaparivāso saṅghaṁ ekissā āpattiyā sañcetanikāya sukkavisaṭṭhiyā
 ekāhapaṭicchannāya chārattaṁ mānattaṁ yāciṁ. Tassa me
 saṅgho ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ adāsi. Sohaṁ bhante ciṇṇamānatto
 saṅghaṁ abbhānaṁ yācāmi 1- .pe. Dutiyampi bhante saṅghaṁ
 abbhānaṁ yācāmi. Ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ ekāhapaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāsaṁ adāsi. Sohaṁ
 parivutthaparivāso saṅghaṁ ekissā āpattiyā sañcetanikāya sukkavisaṭṭhiyā
 ekāhapaṭicchannāya chārattaṁ mānattaṁ yāciṁ. Tassa me
 saṅgho ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ adāsi. Sohaṁ ciṇṇamānatto
 tatiyampi bhante saṅghaṁ abbhānaṁ yācāmīti.

  *  *  *  *  *  *
  Footnote:1 Ma. Yu. yācāmīti.
-------------------------------------------------
[page 173]
      [391] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ ekāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā ekāhapaṭicchannāya
 ekāhaparivāsaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 adāsi. So parivutthaparivāso saṅghaṁ ekissā āpattiyā sañcetanikāya
 sukkavisaṭṭhiyā ekāhapaṭicchannāya < PTS. Vin II , 43 >chārattaṁ mānattaṁ yāci.
 Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ adāsi. So
 ciṇṇamānatto saṅghaṁ abbhānaṁ yācati. Yadi saṅghassa pattakallaṁ
 saṅgho udāyiṁ bhikkhuṁ abbheyya. Esā ñatti. Suṇātu me
 bhante saṅgho ayaṁ udāyi bhikkhu ekaṁ āpattiṁ āpajji sañcetanikaṁ
 sukkavisaṭṭhiṁ ekāhapaṭicchannaṁ so saṅghaṁ ekissā āpattiyā
 sañcetanikāya sukkavisaṭṭhiyā ekāhapaṭicchannāya ekāhaparivāsaṁ
 yāci. Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāsaṁ adāsi.
 So parivutthaparivāso saṅghaṁ ekissā āpattiyā sañcetanikāya
 sukkavisaṭṭhiyā ekāhapaṭicchannāya chārattaṁ mānattaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
-------------------------------------------------
[page 174]
 Ekāhapaṭicchannāya chārattaṁ mānattaṁ adāsi. So ciṇṇamānatto
 saṅghaṁ abbhānaṁ yācati. Saṅgho udāyiṁ bhikkhuṁ abbheti. Yassāyasmato
 khamati udāyissa bhikkhuno abbhānaṁ so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi. Suṇātu me bhante saṅgho ayaṁ
 udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 ekāhapaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā ekāhapaṭicchannāya ekāhaparivāsaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 ekāhaparicchannāya ekāhaparivāsaṁ adāsi. So parivutthaparivāso
 saṅghaṁ ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ yāci. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā ekāhapaṭicchannāya
 chārattaṁ mānattaṁ adāsi. So ciṇṇamānatto saṅghaṁ abbhānaṁ
 yācati. Saṅgho udāyiṁ bhikkhuṁ abbheti. Yassāyasmato khamati
 udāyissa bhikkhuno abbhānaṁ so tuṇhassa yassa nakkhamati
 so bhāseyya. Abbhīto saṅghena udāyi bhikkhu khamati saṅghassa
 tasmā tuṇhī. Evametaṁ dhārayāmīti.
      [392] Tena kho pana samayena āyasmā udāyi bhikkhu 2- ekaṁ
 āpattiṁ āpanno hoti sañcetanikaṁ sukkavisaṭṭhiṁ dvīhapaṭicchannaṁ

  *  *  *  *  *  *
  Footnote:1 Ma. Yu. bhikkhūti natthi.
-------------------------------------------------
[page 175]
 Tīhapaṭicchannaṁ catūhapaṭicchannaṁ pañcāhapaṭicchannaṁ. So bhikkhūnaṁ
 ārocesi ahaṁ āvuso ekaṁ āpattiṁ āpajjiṁ sañcetanikaṁ
 sukkavisaṭṭhiṁ dvīhapaṭicchannaṁ tīhapaṭicchannaṁ catūhapaṭicchannaṁ pañcāhapaṭicchannaṁ
 kathaṁ nu kho mayā paṭipajjitabbanti. Te bhikkhū bhagavato
 etamatthaṁ ārocesuṁ. Tenahi bhikkhave saṅgho udāyissa bhikkhuno
 ekisasā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ detu.
      [393] Evañca pana bhikkhave dātabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ pañcāhapaṭicchannaṁ sohaṁ bhante saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yācāmīti. Dutiyampi yācitabbo tatiyampi
 yācitabbo.
      [394] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yācati. Yadi saṅghassa pattakallaṁ saṅgho
-------------------------------------------------
[page 176]
 Udāyissa bhikkhuno ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ dadeyya. Esā ñatti.
 Suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yācati. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ deti. Yassāyasmato khamati udāyissa
 bhikkhuno ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsassa dānaṁ so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi. Suṇātu me bhante saṅgho ayaṁ
 udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 pañcāhapaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ yācati. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ deti. Yassāyasmato khamati
 udāyissa bhikkhuno ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsassa dānaṁ so tuṇhassa
 yassa nakkhamati so bhāseyya. Dinno saṅghena udāyissa
-------------------------------------------------
[page 177]
 Bhikkhuno ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāso khamati saṅghassa tasmā tuṇhī.
 Evametaṁ dhārayāmīti.
      [395] So parivasanto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ. So bhikkhūnaṁ ārocesi ahaṁ
 āvuso ekaṁ āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ
 sohaṁ saṅghaṁ ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ yāciṁ tassa me
 saṅgho ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ adāsi sohaṁ parivasanto antarā
 ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ kathaṁ
 nu kho mayā paṭipajjitabbanti. Te bhikkhū bhagavato etamatthaṁ
 ārocesuṁ. Tenahi bhikkhave saṅgho udāyiṁ bhikkhuṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassatu.
      [396] Evañca pana bhikkhave mūlāya paṭikassitabbo. Tena
 bhikkhave udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante ekaṁ āpattiṁ
 āpajjiṁ sañcetanikaṁ sukkavisaṭṭhiṁ pañcāhapaṭicchannaṁ sohaṁ saṅghaṁ
-------------------------------------------------
[page 178]
 Ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāciṁ. Tassa me saṅgho ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāha
 parivāsaṁ adāsi. Sohaṁ parivasanto antarā ekaṁ āpattiṁ
 āpajjiṁ sañcetanikaṁ sukkavisaṭṭhiṁ appaṭicchannaṁ sohaṁ bhante
 saṅghaṁ < PTS. Vin II , 44 >antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yācāmīti. Dutiyampi yācitabbā
 tatiyampi yācitabbā.
      [397] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāci. Saṅgho udāyissa bhikkhuno ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. So parivasanto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yācati. Yadi saṅghassa pattakallaṁ saṅgho udāyiṁ
 bhikkhuṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikasseyya. Esā ñatti. Suṇātu me
-------------------------------------------------
[page 179]
 Bhante saṅgho ayaṁ udāyi bhikkhu ekaṁ āpattiṁ āpajji sañcetanikaṁ
 sukkavisaṭṭhiṁ pañcāhapaṭicchannaṁ so saṅghaṁ ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 yāci. Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ adāsi.
 So parivasanto antarā ekaṁ āpattiṁ āpajji sañcetanikaṁ sukkavisaṭṭhiṁ
 appaṭicchannaṁ so saṅghaṁ antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassanaṁ yācati. Saṅgho
 udāyiṁ bhikkhuṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassati. Yassāyasmato khamati udāyissa
 bhikkhuno antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanā so tuṇhassa yassa nakkhamati
 so bhāseyya. Dutiyampi etamatthaṁ vadāmi .pe. Tatiyampi
 etamatthaṁ vadāmi. Suṇātu me bhante saṅgho ayaṁ udāyi
 bhikkhu ekaṁ āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ
 so saṅghaṁ ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ adāsi. So parivasanto
 antarā ekaṁ āpattiṁ āpajji sañcetanikaṁ sukkavisaṭṭhiṁ appaṭicchannaṁ
-------------------------------------------------
[page 180]
 So saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yācati. Saṅgho udāyiṁ bhikkhuṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassati. Yassāyasmato khamati udāyissa
 bhikkhuno antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanā so tuṇhassa yassa nakkhamati
 so bhāseyya. Paṭikassito saṅghena udāyi bhikkhu antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya 1-
 khamati saṅghassa tasmā tuṇhī. Evametaṁ dhārayāmīti.
      [398] So parivutthaparivāso mānattāraho antarā ekaṁ āpattiṁ
 āpajji sañcetanikaṁ sukkavisaṭṭhiṁ appaṭicchannaṁ. So bhikkhūnaṁ
 ārocesi ahaṁ āvuso ekaṁ āpattiṁ āpajjiṁ sañcetanikaṁ

  *  *  *  *  *  *
  Footnote:1 ito paraṁ paṭikassanantipi paṭikassanātipi pāṭho aññesu potthakesu yebhuyyena
 dissati ṭhapetvā pālimttakavinayavinicchayaṁ. yadi paṭikassananti padaṁ paṭikassitoti
 pade kiriyāvisesanaṁ siyā taṁ abbhito saṅghena udāyi bhikkhūti abbhānapāliyā na
 sameti ettha abbhitoti padassa nikkiriyāvisesanattā. yadi paṭikassanāti padaṁ
 khamatīti pade kattāti gahetabbaṁ taṁ na yujjati aññesu kammesu khamatīti padassa kattuno
 adissamānarūpabhūtapbbattā. tasmā so dubbidho pāṭho ayuttarūpoyeva.
-------------------------------------------------
[page 181]
 Sukkavisaṭṭhiṁ pañcāhapaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ yāciṁ
 tassa me saṅgho ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ adāsi sohaṁ parivasanto
 antarā ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāciṁ taṁ maṁ saṅgho antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi sohaṁ parivutthaparivāso mānattāraho antarā
 ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ kathaṁ nu
 kho mayā paṭipajjitabbanti. Te bhikkhū bhagavato etamatthaṁ ārocesuṁ.
 Tenahi bhikkhave saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassatu.
      [399] Evañca pana bhikkhave mūlāya 1- paṭikassitabbo. Tena
 bhikkhave udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante ekaṁ āpattiṁ
 āpajjiṁ sañcetanikaṁ sukkavisaṭṭhiṁ pañcāhapaṭicchannaṁ sohaṁ saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāciṁ. Tassa me saṅgho ekissā āpattiyā

  *  *  *  *  *  *
  Footnote:1 Ma. Yu. mūlāyāti natthi.
-------------------------------------------------
[page 182]
 Sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. Sohaṁ parivasanto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ yāciṁ.
 Taṁ maṁ saṅgho antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassi. Sohaṁ < PTS. Vin II , 45 >parivutthaparivāso
 mānattāraho antarā ekaṁ āpattiṁ āpajjiṁ sañcetanikaṁ sukkavisaṭṭhiṁ
 appaṭicchannaṁ sohaṁ bhante saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yācāmīti. Dutiyampi yācitabbā tatiyampi yācitabbā.
      [400] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāci. Saṅgho udāyiṁ bhikkhuṁ antarā ekissā āpattiyā
-------------------------------------------------
[page 183]
 Sañcetanikāya sukkavisaṭṭhiyā appaṭicchannāya mūlāya paṭikassi.
 So parivutthaparivāso mānattāraho antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yācati. Yadi saṅghassa pattakallaṁ saṅgho udāyiṁ
 bhikkhuṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikasseyya. Esā ñatti. Suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāci. Saṅgho udāyiṁ bhikkhuṁ antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. So parivutthaparivāso
 mānattāraho antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
-------------------------------------------------
[page 184]
 Yācati. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassati.
 Yassāyasmato khamati udāyissa bhikkhuno antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanā
 so tuṇhassa yassa nakkhamati so bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi .pe.
 Paṭikassito saṅghena udāyi bhikkhu antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya 1- khamati saṅghassa
 tasmā tuṇhī. Evametaṁ dhārayāmīti.
      [401] So parivutthaparivāso bhikkhūnaṁ ārocesi ahaṁ āvuso
 ekaṁ āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ
 sohaṁ saṅghaṁ ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ yāciṁ tassa me saṅgho
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ adāsi sohaṁ parivasanto antarā ekaṁ
 āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ sohaṁ
 saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāciṁ taṁ maṁ saṅgho antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi sohaṁ parivutthaparivāso mānattāraho antarā

  *  *  *  *  *  *
  Footnote:1 Ma. mūlāya paṭikassanā. Yu. mūlāya paṭikassanaṁ.
-------------------------------------------------
[page 185]
 Ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāciṁ taṁ maṁ saṅgho antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi sohaṁ parivutthaparivāso kathaṁ nu kho mayā
 paṭipajjitabbanti. Te bhikkhū bhagavato etamatthaṁ ārocesuṁ.
 Tenahi bhikkhave saṅgho udāyissa bhikkhuno tissannaṁ āpattīnaṁ
 chārattaṁ mānattaṁ detu.
      [402] Evañca pana bhikkhave dātabbaṁ. Tena bhikkhave udāyinā
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ pañcāhapaṭicchannaṁ sohaṁ saṅghaṁ ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ adāsi.
 Sohaṁ parivasanto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
-------------------------------------------------
[page 186]
 Sukkavisaṭṭhiyā appaṭicchannāya mūlāya paṭikassi. Sohaṁ parivutthaparivāso
 mānattāraho antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. Sohaṁ bhante
 parivutthaparivāso saṅghaṁ tissannaṁ āpattīnaṁ chārattaṁ mānattaṁ yācāmīti.
 Dutiyampi yācitabbaṁ tatiyampi yācitabbaṁ.
      [403] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi. So
 parivutthaparivāso mānattāraho antarā ekaṁ āpattiṁ āpajji
-------------------------------------------------
[page 187]
 Sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassi. So parivutthaparivāso saṅghaṁ tissannaṁ āpattīnaṁ chārattaṁ
 mānattaṁ yācati. Yadi saṅghassa pattakallaṁ saṅgho udāyissa
 bhikkhuno tissannaṁ āpattīnaṁ chārattaṁ mānattaṁ dadeyya. Esā
 ñatti. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ so
 saṅghaṁ ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāci. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ adāsi. So parivasanto antarā ekaṁ āpattiṁ
 āpajji sañcetanikaṁ sukkavisaṭṭhiṁ appaṭicchannaṁ so saṅghaṁ antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassanaṁ yāci. Saṅgho udāyiṁ bhikkhuṁ antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi. So parivutthaparivāso mānattāraho antarā ekaṁ
 āpattiṁ āpajji sañcetanikaṁ sukkavisaṭṭhiṁ appaṭicchannaṁ so saṅghaṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
-------------------------------------------------
[page 188]
 Mūlāya paṭikassanaṁ yāci. Saṅgho udāyiṁ bhikkhuṁ antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi. So parivutthaparivāso saṅghaṁ tissannaṁ āpattīnaṁ
 chārattaṁ < PTS. Vin II , 46 >mānattaṁ yācati. Saṅgho udāyissa bhikkhuno tissannaṁ
 āpattīnaṁ chārattaṁ mānattaṁ deti. Yassāyasmato khamati udāyissa
 bhikkhuno tissannaṁ āpattīnaṁ chārattaṁ mānattassa dānaṁ so tuṇhassa
 yassa nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi .pe. Dinnaṁ saṅghena udāyissa bhikkhuno
 tissannaṁ āpattīnaṁ chārattaṁ mānattaṁ khamati saṅghassa tasmā
 tuṇhī. Evametaṁ dhārayāmīti.
      [404] So mānattaṁ caranto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ. So bhikkhūnaṁ ārocesi
 ahaṁ āvuso ekaṁ āpattiṁ āpajjiṁ sañcetanikaṁ sukkavisaṭṭhiṁ
 pañcāhapaṭicchannaṁ sohaṁ saṅghaṁ ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ yāciṁ tassa
 me saṅgho ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ adāsi sohaṁ parivasanto
 antarā ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāciṁ taṁ maṁ saṅgho antarā
-------------------------------------------------
[page 189]
 Ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi sohaṁ parivutthaparivāso mānattāraho antarā
 ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ sohaṁ
 saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāciṁ taṁ maṁ saṅgho antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi sohaṁ parivutthaparivāso saṅghaṁ tissannaṁ āpattīnaṁ
 chārattaṁ mānattaṁ yāciṁ tassa me saṅgho tissannaṁ āpattīnaṁ
 chārattaṁ mānattaṁ adāsi sohaṁ mānattaṁ caranto antarā ekaṁ
 āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ kathaṁnu
 kho mayā paṭipajjitabbanti. Te bhikkhū bhagavato etamatthaṁ
 ārocesuṁ. Tenahi bhikkhave saṅgho udāyiṁ bhikkhuṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassitvā chārattaṁ mānattaṁ detu.
      [405] Evañca pana bhikkhave mūlāya paṭikassitabbo. Tena
 bhikkhave udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ pañcāhapaṭicchannaṁ sohaṁ saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
-------------------------------------------------
[page 190]
 Yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ adāsi.
 Sohaṁ parivasanto antarā ekaṁ āpattiṁ āpajjiṁ sañcetanikaṁ sukkavisaṭṭhiṁ
 appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ yāciṁ.
 Taṁ maṁ saṅgho antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassi. Sohaṁ parivutthaparivāso
 mānattāraho antarā ekaṁ āpattiṁ āpajjiṁ sañcetanikaṁ sukkavisaṭṭhiṁ
 appaṭicchannaṁ sohaṁ saṅghaṁ antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassanaṁ yāciṁ.
 Taṁ maṁ saṅgho antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassi. Sohaṁ parivutthaparivāso
 saṅghaṁ tissannaṁ āpattīnaṁ chārattaṁ mānattaṁ yāciṁ. Tassa me
 saṅgho tissannaṁ āpattīnaṁ chārattaṁ mānattaṁ adāsi. Sohaṁ
 mānattaṁ caranto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ bhante saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yācāmīti. Dutiyampi yācitabbā tatiyampi yācitabbā.
      [406] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
-------------------------------------------------
[page 191]
 Āpajji sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāci. Saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ adāsi. So parivasanto antarā ekaṁ
 āpattiṁ āpajji sañcetanikaṁ sukkavisaṭṭhiṁ appaṭicchannaṁ so
 saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāci. Saṅgho udāyiṁ bhikkhuṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi. So parivutthaparivāso mānattāraho
 antarā ekaṁ āpattiṁ āpajji sañcetanikaṁ sukkavisaṭṭhiṁ appaṭicchannaṁ
 so saṅghaṁ antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassanaṁ yāci. Saṅgho
 udāyiṁ bhikkhuṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassi. So parivutthaparivāso
 saṅghaṁ tissannaṁ āpattīnaṁ chārattaṁ mānattaṁ yāci. Saṅgho
 udāyissa bhikkhuno tissannaṁ āpattīnaṁ chārattaṁ mānattaṁ adāsi.
 So mānattaṁ caranto antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
-------------------------------------------------
[page 192]
 Yācati. Yadi saṅghassa pattakallaṁ saṅgho udāyiṁ bhikkhuṁ antarā
 ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikasseyya. Esā ñatti. Suṇātu me bhante saṅgho
 ayaṁ udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 pañcāhapaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ yāci. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 pañcāhapaṭicchannāya pañcāhaparivāsaṁ adāsi. So parivasanto
 antarā ekaṁ āpattiṁ āpajji sañcetanikaṁ sukkavisaṭṭhiṁ appaṭicchannaṁ
 so saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭīkassanaṁ yāci. Saṅgho udāyiṁ bhikkhuṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi. So parivutthaparivāso mānattāraho
 antarā ekaṁ āpattiṁ āpajji sañcetanikaṁ sukkavisaṭṭhiṁ appaṭicchannaṁ
 so saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yāci. Saṅgho udāyiṁ bhikkhuṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassi. So parivutthaparivāso saṅghaṁ tissannaṁ āpattīnaṁ
 chārattaṁ mānattaṁ yāci. Saṅgho udāyissa bhikkhuno tissannaṁ
 āpattīnaṁ chārattaṁ mānattaṁ adāsi. So mānattaṁ caranto
-------------------------------------------------
[page 193]
 Antarā ekaṁ āpattiṁ āpajji sañcetanikaṁ sukkavisaṭṭhiṁ appaṭicchannaṁ
 so saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassanaṁ yācati. Saṅgho udāyiṁ bhikkhuṁ
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassati. Yassāyasmato khamati udāyissa bhikkhuno
 antarā ekissā āpattiyā sañcetanikāya sukkavisaṭṭhiyā appaṭicchannāya
 mūlāya paṭikassanā so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi .pe. Paṭikassito saṅghena udāyi bhikkhu antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 khamati saṅghassa tasmā tuṇhī. Evametaṁ dhārayāmīti.
      [407] Evañca pana bhikkhave chārattaṁ mānattaṁ dātabbaṁ. Tena
 bhikkhave udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ
 karitvā vuḍḍhānaṁ bhikkhūnaṁ pāde vanditvā ukkuṭikaṁ nisīditvā
 añjaliṁ paggahetvā evamassa vacanīyo ahaṁ bhante ekaṁ āpattiṁ
 āpajjiṁ sañcetanikaṁ sukkavisaṭṭhiṁ pañcāhapaṭicchannaṁ .pe. Sohaṁ
 parivutthaparivāso saṅghaṁ tissannaṁ āpattīnaṁ chārattaṁ mānattaṁ yāciṁ
 tassa me saṅgho tissannaṁ āpattīnaṁ chārattaṁ mānattaṁ adāsi. Sohaṁ
 mānattaṁ caranto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
-------------------------------------------------
[page 194]
 Sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. Sohaṁ bhante saṅghaṁ
 antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yācāmīti. Dutiyampi yācitabbaṁ
 tatiyampi yācitabbaṁ.
      [408] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pañcāhapaṭicchannaṁ .pe. So
 parivutthaparivāso saṅghaṁ tissannaṁ āpattīnaṁ chārattaṁ mānattaṁ yāci.
 Saṅgho udāyissa bhikkhuno tissannaṁ āpattīnaṁ chārattaṁ mānattaṁ
 adāsi. So mānattaṁ caranto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yācati. Yadi saṅghassa pattakallaṁ
 saṅgho udāyissa bhikkhuno antarā ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ dadeyya. Esā
-------------------------------------------------
[page 195]
 Ñatti. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ .pe.
 So parivutthaparivāso saṅghaṁ tissannaṁ āpattīnaṁ chārattaṁ mānattaṁ
 yāci. Saṅgho udāyissa bhikkhuno tissannaṁ āpattīnaṁ chārattaṁ
 mānattaṁ adāsi. So mānattaṁ caranto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yācati. Saṅgho udāyissa
 bhikkhuno antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ deti. Yassāyasmato khamati
 udāyissa bhikkhuno antarā ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattassa dānaṁ so
 tuṇhassa yassa nakkhamati so bhāseyya. Dutiyampi etamatthaṁ
 vadāmi .pe. Tatiyampi etamatthaṁ vadāmi .pe. Dinnaṁ saṅghena
 udāyissa bhikkhuno antarā ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ khamati saṅghassa
 tasmā tuṇhī. Evametaṁ dhārayāmīti.
-------------------------------------------------
[page 196]
      [409] So ciṇṇamānatto abbhānāraho antarā ekaṁ
 āpattiṁ āpajji sañcetanikaṁ sukkavisaṭṭhiṁ appaṭicchannaṁ. So bhikkhūnaṁ
 ārocesi ahaṁ āvuso ekaṁ āpattiṁ āpajjiṁ sañcetanikaṁ
 sukkavisaṭṭhiṁ pañcāhapaṭicchannaṁ .pe. Sohaṁ ciṇṇamānatto
 abbhānāraho antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ kathaṁ nu kho mayā paṭipajjitabbanti. Te
 bhikkhū bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassitvā chārattaṁ mānattaṁ detu.
      [410] Evañca bhikkhave mūlāya paṭikassitabbo .pe.
      [411] Evañca pana bhikkhave chārattaṁ mānattaṁ dātabbaṁ .pe.
 Deti .pe. Dinnaṁ saṅghena udāyissa bhikkhuno antarā ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ khamati saṅghassa tasmā tuṇhī. Evametaṁ dhārayāmīti.
      [412] So ciṇṇamānatto bhikkhūnaṁ ārocesi ahaṁ āvuso
 ekaṁ < PTS. Vin II , 47 >āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ .pe.
 Sohaṁ ciṇṇamānatto kathaṁ nu kho mayā paṭipajjitabbanti.
 Te bhikkhū 1- bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ abbhetu.
      [413] Evañca pana bhikkhave abbhetabbo. Tena bhikkhave
-------------------------------------------------
[page 197]
 Udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ pañcāhapaṭicchannaṁ sohaṁ saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāciṁ. Tassa me saṅgho ekissā āpattiyā sañcetanikāya
 sukkavisaṭṭhiyā pañcāhapaṭicchannāya pañcāhaparivāsaṁ adāsi.
 Sohaṁ parivasanto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. Sohaṁ parivutthaparivāso
 mānattāraho antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. Sohaṁ
 parivutthaparivāso saṅghaṁ tissannaṁ āpattīnaṁ chārattaṁ mānattaṁ yāciṁ.
 Tassa me saṅgho tissannaṁ āpattīnaṁ chārattaṁ mānattaṁ adāsi.
 Sohaṁ mānattaṁ caranto antarā ekaṁ āpattiṁ āpajjiṁ sañcetanikaṁ
-------------------------------------------------
[page 198]
 Sukkavisaṭṭhiṁ appaṭicchannaṁ sohaṁ saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāciṁ. Taṁ maṁ saṅgho antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassi. Sohaṁ saṅghaṁ
 antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yāciṁ. Tassa me saṅgho antarā
 ekissā āpattiyā sañcetanikāya sukkavisaṭṭhiyā appaṭicchannāya
 chārattaṁ mānattaṁ adāsi. Sohaṁ ciṇṇamānatto abbhānāraho
 antarā ekaṁ āpattiṁ āpajjiṁ sañcetanikaṁ sukkavisaṭṭhiṁ appaṭicchannaṁ
 sohaṁ saṅghaṁ antarā ekissā āpattiyā sañcetanikāya
 sukkavisaṭṭhiyā appaṭicchannāya mūlāya paṭikassanaṁ yāciṁ. Taṁ maṁ
 saṅgho antarā ekissā āpattiyā sañcetanikāya sukkavisaṭṭhiyā
 appaṭicchannāya mūlāya paṭikassi. Sohaṁ saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya chārattaṁ
 mānattaṁ yāciṁ. Tassa me saṅgho antarā ekissā āpattiyā
 sañcetanikāya sukkavisaṭṭhiyā appaṭicchannāya chārattaṁ mānattaṁ
 adāsi. Sohaṁ bhante ciṇṇamānatto saṅghaṁ abbhānaṁ yācāmīti.
 Dutiyampi yācitabbaṁ tatiyampi yācitabbaṁ.
      [414] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
-------------------------------------------------
[page 199]
 Sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pañcāhapaṭicchannāya
 pañcāhaparivāsaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pañcāhapaṭicchannāya pañcāhaparivāsaṁ
 adāsi. So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ appaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassanaṁ
 yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi. So
 parivutthaparivāso mānattāraho antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi.
 So parivutthaparivāso saṅghaṁ tissannaṁ āpattīnaṁ chārattaṁ mānattaṁ
 yāci. Saṅgho udāyissa bhikkhuno tissannaṁ āpattīnaṁ chārattaṁ mānattaṁ
 adāsi. So mānattaṁ caranto antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā
-------------------------------------------------
[page 200]
 Āpattiyā sañcetanikāya sukkavisaṭṭhiyā appaṭicchannāya mūlāya
 paṭikassi. So saṅghaṁ antarā ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ yāci. Saṅgho
 udāyissa bhikkhuno antarā ekissā āpattiyā sañcetanikāya
 sukkavisaṭṭhiyā appaṭicchannāya chārattaṁ mānattaṁ adāsi. So
 ciṇṇamānatto abbhānāraho antarā ekaṁ āpattiṁ āpajji
 sañcetanikaṁ sukkavisaṭṭhiṁ appaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā appaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā appaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ yāci. Saṅgho udāyissa bhikkhuno
 antarā ekissā āpattiyā sañcetanikāya sukkavisaṭṭhiyā
 appaṭicchannāya chārattaṁ mānattaṁ adāsi. So ciṇṇamānatto saṅghaṁ
 abbhānaṁ yācati. Yadi saṅghassa pattakallaṁ saṅgho udāyiṁ bhikkhuṁ
 abbheyya. Esā ñatti. Suṇātu me bhante saṅgho ayaṁ
 udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 pañcāhapaṭicchannaṁ .pe. So ciṇṇamānatto saṅghaṁ abbhānaṁ yācati.
 Saṅgho udāyiṁ bhikkhuṁ abbheti. Yassāyasmato khamati udāyissa
 bhikkhuno abbhānaṁ so tuṇhassa yassa nakkhamati so bhāseyya.
-------------------------------------------------
[page 201]
 Dutiyampi etamatthaṁ vadāmi .pe. Tatiyampi etamatthaṁ vadāmi .pe.
 Abbhīto saṅghena udāyi bhikkhu khamati saṅghassa tasmā tuṇhī.
 Evametaṁ dhārayāmīti.
      [415] Tena kho pana samayena āyasmā udāyi ekaṁ āpattiṁ
 āpanno hoti sañcetanikaṁ sukkavisaṭṭhiṁ pakkhapaṭicchannaṁ. So bhikkhūnaṁ
 ārocesi ahaṁ āvuso ekaṁ āpattiṁ āpajjiṁ sañcetanikaṁ
 sukkavisaṭṭhiṁ pakkhapaṭicchannaṁ kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 pakkhapaṭicchannāya pakkhaparivāsaṁ detu.
      [416] Evañca pana bhikkhave dātabbo. Tena bhikkhave udāyinā
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ pakkhapaṭicchannaṁ sohaṁ bhante saṅghaṁ ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 yācāmīti. Dutiyampi yācitabbo tatiyampi yācitabbo.
      [417] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pakkhapaṭicchannaṁ so saṅghaṁ ekissā
-------------------------------------------------
[page 202]
 Āpattiyā sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 yācati. Yadi saṅghassa pattakallaṁ saṅgho udāyissa bhikkhuno
 ekissā āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ dadeyya. Esā ñatti. Suṇātu me bhante saṅgho
 ayaṁ udāyi bhikkhu ekaṁ āpattiṁ āpajji sañcetanikaṁ sukkavisaṭṭhiṁ
 pakkhapaṭicchannaṁ so saṅghaṁ ekissā āpattiyā sañcetanikāya
 sukkavisaṭṭhiyā pakkhapaṭicchannāya pakkhaparivāsaṁ yācati. Saṅgho
 udāyissa bhikkhuno ekissā āpattiyā sañcetanikāya sukkavisaṭṭhiyā
 pakkhapaṭicchannāya pakkhaparivāsaṁ deti. Yassāyasmato khamati udāyissa
 bhikkhuno ekissā āpattiyā sañcetanikāya sukkavisaṭṭhiyā
 pakkhapaṭicchannāya pakkhaparivāsassa dānaṁ so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe. Tatiyampi
 etamatthaṁ vadāmi .pe. Dinno saṅghena udāyissa bhikkhuno ekissā
 āpattiyā sañcetanikāya sukkavisaṭṭhiyā pakkhapaṭicchannāya pakkhaparivāso
 khamati saṅghassa tasmā tuṇhī. Evametaṁ dhārayāmīti.
      [418] So parivasanto antarā ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ. So bhikkhūnaṁ ārocesi
 ahaṁ āvuso ekaṁ āpattiṁ āpajjiṁ sañcetanikaṁ sukkavisaṭṭhiṁ
 pakkhapaṭicchannaṁ sohaṁ saṅghaṁ ekissā āpattiyā sañcetanikāya
 sukkavisaṭṭhiyā pakkhapaṭicchannāya pakkhaparivāsaṁ yāciṁ tassa me saṅgho
-------------------------------------------------
[page 203]
 Ekissā āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ adāsi sohaṁ parivasanto antarā ekaṁ āpattiṁ
 āpajjiṁ sañcetanikaṁ sukkavisaṭṭhiṁ pañcāhapaṭicchannaṁ kathaṁ nu kho
 mayā paṭipajjitabbanti. Te bhikkhū bhagavato etamatthaṁ ārocesuṁ.
 Tenahi bhikkhave saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassitvā
 purimāya āpattiyā samodhānaparivāsaṁ detu.
      [419] Evañca pana bhikkhave mūlāya paṭikassitabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ pakkhapaṭicchannaṁ sohaṁ saṅghaṁ ekissā
 āpattiyā sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 yāciṁ tassa < PTS. Vin II , 49 >me saṅgho ekissā āpattiyā sañcetanikāya
 sukkavisaṭṭhiyā pakkhapaṭicchannāya pakkhaparivāsaṁ adāsi sohaṁ
 parivasanto antarā ekaṁ āpattiṁ āpajjiṁ sañcetanikaṁ sukkavisaṭṭhiṁ
 pañcāhapaṭicchannaṁ sohaṁ bhante saṅghaṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassanaṁ
 yācāmīti. Dutiyampi yācitabbā tatiyampi yācitabbā.
      [420] Byattena bhikkhunā paṭibalena saṅgho ñāpetabbo
-------------------------------------------------
[page 204]
 Suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pakkhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ adāsi.
 So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ pañcāhapaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassanaṁ
 yācati. Yadi saṅghassa pattakallaṁ saṅgho udāyiṁ bhikkhuṁ antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikasseyya. Esā ñatti. Suṇātu me bhante
 saṅgho ayaṁ udāyi bhikkhu ekaṁ āpattiṁ āpajji sañcetanikaṁ
 sukkavisaṭṭhiṁ pakkhapaṭicchannaṁ so saṅghaṁ ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ yāci.
 Saṅgho udāyissa bhikkhuno ekissā āpattiyā sañcetanikāya
 sukkavisaṭṭhiyā pakkhapaṭicchannāya pakkhaparivāsaṁ adāsi. So
 parivasanto antarā ekaṁ āpattiṁ āpajji sañcetanikaṁ sukkavisaṭṭhiṁ
 pañcāhapaṭicchannaṁ so saṅghaṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassanaṁ
 yācati. Saṅgho udāyiṁ bhikkhuṁ antarā ekissā āpattiyā sañcetanikāya
-------------------------------------------------
[page 205]
 Sukkavisaṭṭhiyā pañcāhapaṭicchannāya mūlāya paṭikassati.
 Yassāyasmato khamati udāyissa bhikkhuno antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassanā
 so tuṇhassa yassa nakkhamati so bhāseyya. Dutiyampi etamatthaṁ
 vadāmi .pe. Tatiyampi etamatthaṁ vadāmi .pe. Paṭikassito
 saṅghena udāyi bhikkhu antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya mūlāya khamati saṅghassa tasmā
 tuṇhī. Evametaṁ dhārayāmīti.
      [421] Evañca pana bhikkhave purimāya āpattiyā samodhānaparivāso
 dātabbo. Tena bhikkhave udāyinā bhikkhunā saṅghaṁ
 upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde
 vanditvā ukkuṭikaṁ nisīditvā añjaliṁ paggahetvā evamassa vacanīyo
 ahaṁ bhante ekaṁ āpattiṁ āpajjiṁ sañcetanikaṁ sukkavisaṭṭhiṁ
 pakkhapaṭicchannaṁ sohaṁ saṅghaṁ ekissā āpattiyā sañcetanikāya
 sukkavisaṭṭhiyā pakkhapaṭicchannāya pakkhaparivāsaṁ yāciṁ tassa me saṅgho
 ekissā āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ adāsi sohaṁ parivasanto antarā ekaṁ āpattiṁ āpajjiṁ
 sañcetanikaṁ sukkavisaṭṭhiṁ pañcāhapaṭicchannaṁ sohaṁ saṅghaṁ antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassanaṁ yāciṁ taṁ maṁ saṅgho antarā ekissā
-------------------------------------------------
[page 206]
 Āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassi sohaṁ bhante saṅghaṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya purimāya āpattiyā
 samodhānaparivāsaṁ yācāmīti. Dutiyampi yācitabbo tatiyampi
 yācitabbo.
      [422] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pakkhapaṭicchannaṁ so saṅghaṁ ekissā
 āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ adāsi.
 So parivasanto antarā ekaṁ āpattiṁ āpajji sañcetanikaṁ
 sukkavisaṭṭhiṁ pañcāhapaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāsaṁ yācati.
 Yadi saṅghassa pattakallaṁ saṅgho udāyissa bhikkhuno antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
-------------------------------------------------
[page 207]
 Purimāya āpattiyā samodhānaparivāsaṁ dadeyya. Esā
 ñatti. Suṇātu me bhante saṅgho ayaṁ udāyi bhikkhu ekaṁ
 āpattiṁ āpajji sañcetanikaṁ sukkavisaṭṭhiṁ pakkhapaṭicchannaṁ so
 saṅghaṁ ekissā āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ yāci. Saṅgho udāyissa bhikkhuno ekissā
 āpattiyā sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 adāsi. So parivasanto antarā ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassanaṁ yāci. Saṅgho udāyiṁ bhikkhuṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassi. So saṅghaṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā samodhānaparivāsaṁ
 yācati. Saṅgho udāyissa bhikkhuno antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya purimāya
 āpattiyā samodhānaparivāsaṁ deti. Yassāyasmato khamati udāyissa
 bhikkhuno antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāsassa dānaṁ
 so tuṇhassa yassa nakkhamati so bhāseyya. Dutiyampi etamatthaṁ
 vadāmi .pe. Tatiyampi etamatthaṁ vadāmi .pe. Dinno saṅghena
-------------------------------------------------
[page 208]
 Udāyissa bhikkhuno antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā samodhānaparivāso
 khamati saṅghassa tasmā tuṇhī. Evametaṁ dhārayāmīti.
      [423] So parivutthaparivāso mānattāraho antarā ekaṁ
 āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ.
 So bhikkhūnaṁ ārocesi ahaṁ āvuso ekaṁ āpattiṁ āpajjiṁ
 sañcetanikaṁ sukkavisaṭṭhiṁ pakkhapaṭicchannaṁ .pe. Sohaṁ parivutthaparivāso
 mānattāraho antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ pañcāhapaṭicchannaṁ kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya mūlāya paṭikassitvā purimāya
 āpattiyā samodhānaparivāsaṁ detu.
      [424] Evañca pana bhikkhave mūlāya paṭikassitabbo .pe.
      [425] Evañca pana bhikkhave purimāya āpattiyā samodhānaparivāso
 dātabbo .pe. Deti .pe. Dinno saṅghena udāyissa
 bhikkhuno antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāso khamati
 saṅghassa tasmā tuṇhī. Evametaṁ dhārayāmīti.
      [426] So parivutthaparivāso bhikkhūnaṁ ārocesi ahaṁ āvuso
-------------------------------------------------
[page 209]
 Ekaṁ āpattiṁ āpajjiṁ sañcetanikaṁ sukkavisaṭṭhiṁ pakkhapaṭicchannaṁ
 .pe. Sohaṁ parivutthaparivāso kathaṁ nu kho < PTS. Vin II , 50 >mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyissa bhikkhuno tissannaṁ āpattīnaṁ chārattaṁ mānattaṁ detu.
      [427] Evañca pana bhikkhave dātabbaṁ. Tena bhikkhave udāyinā
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante ekaṁ āpattiṁ āpajjiṁ sañcetanikaṁ
 sukkavisaṭṭhiṁ pakkhapaṭicchannaṁ .pe. Sohaṁ bhante parivutthaparivāso
 saṅghaṁ tissannaṁ āpattīnaṁ chārattaṁ mānattaṁ yācāmīti. Dutiyampi
 yācitabbaṁ tatiyampi yācitabbaṁ.
      [428] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pakkhapaṭicchannaṁ .pe.
 Parivutthaparivāso saṅghaṁ tissannaṁ āpattīnaṁ chārattaṁ mānattaṁ yācati.
 Yadi saṅghassa pattakallaṁ saṅgho udāyissa bhikkhuno tissannaṁ
 āpattīnaṁ chārattaṁ mānattaṁ dadeyya. Esā ñatti. Suṇātu
 me bhante saṅgho ayaṁ udāyi bhikkhu ekaṁ āpattiṁ āpajji
 sañcetanikaṁ sukkavisaṭṭhiṁ pakkhapaṭicchannaṁ .pe. So parivutthaparivāso
 saṅghaṁ tissannaṁ āpattīnaṁ chārattaṁ mānattaṁ yācati. Saṅgho udāyissa
-------------------------------------------------
[page 210]
 Bhikkhuno tissannaṁ āpattīnaṁ chārattaṁ mānattaṁ deti. Yassāyasmato
 khamati udāyissa bhikkhuno tissannaṁ āpattīnaṁ chārattaṁ mānattassa
 dānaṁ so tuṇhassa yassa nakkhamati so bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi .pe. Dinnaṁ
 saṅghena udāyissa bhikkhuno tissannaṁ āpattīnaṁ chārattaṁ mānattaṁ
 khamati saṅghassa tasmā tuṇhī. Evametaṁ dhārayāmīti.
      [429] So mānattaṁ caranto antarā ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ. So bhikkhūnaṁ ārocesi
 ahaṁ āvuso ekaṁ āpattiṁ āpajjiṁ sañcetanikaṁ sukkavisaṭṭhiṁ
 pakkhapaṭicchannaṁ .pe. Sohaṁ mānattaṁ caranto antarā ekaṁ
 āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ kathaṁ
 nu kho mayā paṭipajjitabbanti. Te bhikkhū bhagavato etamatthaṁ
 ārocesuṁ. Tenahi bhikkhave saṅgho udāyiṁ bhikkhuṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassitvā purimāya āpattiyā samodhānaparivāsaṁ datvā chārattaṁ
 mānattaṁ detu.
      [430] Evañca pana bhikkhave mūlāya paṭikassitabbo .pe.
      [431] Evañca pana bhikkhave purimāya āpattiyā samodhānaparivāso
 dātabbo .pe.
      [432] Evañca pana bhikkhave chārattaṁ mānattaṁ dātabbaṁ .pe.
-------------------------------------------------
[page 211]
 Deti .pe. Dinnaṁ saṅghena udāyissa bhikkhuno antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya chārattaṁ
 mānattaṁ khamati saṅghassa tasmā tuṇhī. Evametaṁ dhārayāmīti.
      [433] So ciṇṇamānatto abbhānāraho antarā ekaṁ
 āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ.
 So bhikkhūnaṁ ārocesi ahaṁ āvuso ekaṁ āpattiṁ āpajjiṁ
 sañcetanikaṁ sukkavisaṭṭhiṁ pakkhapaṭicchannaṁ .pe. Sohaṁ ciṇṇamānatto
 abbhānāraho antarā ekaṁ āpattiṁ āpajjiṁ sañcetanikaṁ sukkavisaṭṭhiṁ
 pañcāhapaṭicchannaṁ kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya mūlāya paṭikassitvā purimāya
 āpattiyā samodhānaparivāsaṁ datvā chārattaṁ mānattaṁ detu.
      [434] Evañca pana bhikkhave mūlāya paṭikassitabbo .pe.
      [435] Evañca pana bhikkhave purimāya āpattiyā samodhānaparivāso
 dātabbo .pe.
      [436] Evañca pana bhikkhave chārattaṁ mānattaṁ dātabbaṁ .pe.
 Deti .pe. Dinnaṁ saṅghena udāyissa bhikkhuno antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya chārattaṁ
 mānattaṁ < PTS. Vin II , 51 >khamati saṅghassa tasmā tuṇhī. Evametaṁ dhārayāmīti.
-------------------------------------------------
[page 212]
      [437] So ciṇṇamānatto bhikkhūnaṁ ārocesi ahaṁ āvuso
 ekaṁ āpattiṁ āpajjiṁ sañcetanikaṁ sukkavisaṭṭhiṁ pakkhapaṭicchannaṁ
 .pe. Sohaṁ ciṇṇamānatto kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi bhikkhave saṅgho
 udāyiṁ bhikkhuṁ abbhetu.
      [438] Evañca pana bhikkhave abbhetabbo. Tena bhikkhave
 udāyinā bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā
 vuḍḍhānaṁ bhikkhūnaṁ pāde vanditvā ukkuṭikaṁ nisīditvā añjaliṁ
 paggahetvā evamassa vacanīyo ahaṁ bhante ekaṁ āpattiṁ āpajjiṁ
 sañcetanikaṁ sukkavisaṭṭhiṁ pakkhapaṭicchannaṁ sohaṁ saṅghaṁ ekissā
 āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ yāciṁ tassa me saṅgho ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ adāsi
 sohaṁ parivasanto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ pañcāhapaṭicchannaṁ sohaṁ saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassanaṁ yāciṁ taṁ maṁ saṅgho antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassi
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāsaṁ yāciṁ
-------------------------------------------------
[page 213]
 Tassa me saṅgho antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā
 samodhānaparivāsaṁ adāsi sohaṁ parivutthaparivāso mānattāraho antarā
 ekaṁ āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya mūlāya paṭikassanaṁ yāciṁ taṁ maṁ saṅgho
 antarā ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassi sohaṁ saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya purimāya
 āpattiyā samodhānaparivāsaṁ yāciṁ tassa me saṅgho antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 purimāya āpattiyā samodhānaparivāsaṁ adāsi sohaṁ parivutthaparivāso
 saṅghaṁ tissannaṁ āpattīnaṁ chārattaṁ mānattaṁ yāciṁ tassa
 me saṅgho tissannaṁ āpattīnaṁ chārattaṁ mānattaṁ adāsi sohaṁ
 mānattaṁ caranto antarā ekaṁ āpattiṁ āpajjiṁ sañcetanikaṁ
 sukkavisaṭṭhiṁ pañcāhapaṭicchannaṁ sohaṁ saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassanaṁ yāciṁ taṁ maṁ saṅgho antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassi
 sohaṁ saṅghaṁ antarā ekissā āpattiyā sañcetanikāya sukkavisaṭṭhiyā
-------------------------------------------------
[page 214]
 Pañcāhapaṭicchannāya purimāya āpattiyā samodhānaparivāsaṁ yāciṁ
 tassa me saṅgho antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā
 samodhānaparivāsaṁ adāsi sohaṁ parivutthaparivāso saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya chārattaṁ
 mānattaṁ yāciṁ tassa me saṅgho antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya chārattaṁ mānattaṁ
 adāsi sohaṁ [1]- ciṇṇamānatto abbhānāraho antarā ekaṁ
 āpattiṁ āpajjiṁ sañcetanikaṁ sukkavisaṭṭhiṁ pañcāhapaṭicchannaṁ sohaṁ
 saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya mūlāya paṭikassanaṁ yāciṁ taṁ maṁ saṅgho
 antarā ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassi sohaṁ saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya purimāya
 āpattiyā samodhānaparivāsaṁ yāciṁ tassa me saṅgho antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 purimāya āpattiyā samodhānaparivāsaṁ adāsi sohaṁ parivutthaparivāso
 saṅghaṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya chārattaṁ mānattaṁ yāciṁ
 tassa me saṅgho antarā ekissā āpattiyā sañcetanikāya

  *  *  *  *  *  *
  Footnote:1 Ma. bhante.
-------------------------------------------------
[page 215]
 Sukkavisaṭṭhiyā pañcāhapaṭicchannāya chārattaṁ mānattaṁ adāsi
 sohaṁ bhante ciṇṇamānatto saṅghaṁ abbhānaṁ yācāmīti. Dutiyampi
 yācitabbaṁ tatiyampi yācitabbaṁ.
      [439] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ udāyi bhikkhu ekaṁ āpattiṁ
 āpajji sañcetanikaṁ sukkavisaṭṭhiṁ pakkhapaṭicchannaṁ so saṅghaṁ
 ekissā āpattiyā sañcetanikāya sukkavisaṭṭhiyā pakkhapaṭicchannāya
 pakkhaparivāsaṁ yāci. Saṅgho udāyissa bhikkhuno ekissā āpattiyā
 sañcetanikāya sukkavisaṭṭhiyā pakkhapaṭicchannāya pakkhaparivāsaṁ
 adāsi. So parivasanto antarā ekaṁ āpattiṁ āpajji
 sañcetanikaṁ sukkavisaṭṭhiṁ pañcāhapaṭicchannaṁ so saṅghaṁ antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassanaṁ yāci. Saṅgho udāyiṁ bhikkhuṁ antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 mūlāya paṭikassi. So saṅghaṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya purimāya āpattiyā
 samodhānaparivāsaṁ yāci. Saṅgho udāyissa bhikkhuno antarā
 ekissā āpattiyā sañcetanikāya sukkavisaṭṭhiyā pañcāhapaṭicchannāya
 purimāya āpattiyā samodhānaparivāsaṁ adāsi. So parivutthaparivāso
 mānattāraho antarā ekaṁ āpattiṁ āpajji sañcetanikaṁ
-------------------------------------------------
[page 216]
 Sukkavisaṭṭhiṁ pañcāhapaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāsaṁ yāci.
 Saṅgho udāyissa bhikkhuno antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā samodhānaparivāsaṁ
 adāsi. So parivutthaparivāso saṅghaṁ tissannaṁ āpattīnaṁ
 chārattaṁ mānattaṁ yāci. Saṅgho udāyissa bhikkhuno tissannaṁ
 āpattīnaṁ chārattaṁ mānattaṁ adāsi. So mānattaṁ caranto
 antarā ekaṁ āpattiṁ āpajji sañcetanikaṁ sukkavisaṭṭhiṁ pañcāhapaṭicchannaṁ
 so saṅghaṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya mūlāya paṭikassanaṁ yāci. Saṅgho
 udāyiṁ bhikkhuṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya mūlāya paṭikassi. So saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya purimāya
 āpattiyā samodhānaparivāsaṁ yāci. Saṅgho udāyissa bhikkhuno
 antarā ekissā āpattiyā sañcetanikāya sukkavisaṭṭhiyā pañcāhapaṭicchannāya
 purimāya āpattiyā samodhānaparivāsaṁ adāsi. So
-------------------------------------------------
[page 217]
 Parivutthaparivāso saṅghaṁ antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya chārattaṁ mānattaṁ yāci.
 Saṅgho udāyissa bhikkhuno antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya chārattaṁ mānattaṁ adāsi. So
 ciṇṇamānatto abbhānāraho antarā ekaṁ āpattiṁ āpajji sañcetanikaṁ
 sukkavisaṭṭhiṁ pañcāhapaṭicchannaṁ so saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya mūlāya
 paṭikassanaṁ yāci. Saṅgho udāyiṁ bhikkhuṁ antarā ekissā āpattiyā
 sañcetanikāya sukkavisaṭṭhiyā pañcāhapaṭicchannāya mūlāya paṭikassi.
 So saṅghaṁ antarā ekissā āpattiyā sañcetanikāya sukkavisaṭṭhiyā
 pañcāhapaṭicchannāya purimāya āpattiyā samodhānaparivāsaṁ yāci.
 Saṅgho udāyissa bhikkhuno antarā ekissā āpattiyā sañcetanikāya
 sukkavisaṭṭhiyā pañcāhapaṭicchannāya purimāya āpattiyā samodhānaparivāsaṁ
 adāsi. So parivutthaparivāso saṅghaṁ antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya chārattaṁ
 mānattaṁ yāci. Saṅgho udāyissa bhikkhuno antarā ekissā
 āpattiyā sañcetanikāya sukkavisaṭṭhiyā pañcāhapaṭicchannāya chārattaṁ
 mānattaṁ adāsi. So ciṇṇamānatto saṅghaṁ abbhānaṁ yācati.
 Yadi saṅghassa pattakallaṁ saṅgho udāyiṁ bhikkhuṁ abbheyya. Esā
 ñatti. Suṇātu me bhante saṅgho ayaṁ udāyi bhikkhu ekaṁ
-------------------------------------------------
[page 218]
 Āpattiṁ āpajji sañcetanikaṁ sukkavisaṭṭhiṁ pakkhapaṭicchannaṁ .pe.
 So ciṇṇamānatto saṅghaṁ abbhānaṁ yācati. Saṅgho udāyiṁ bhikkhuṁ
 abbheti. Yassāyasmato khamati udāyissa bhikkhuno abbhānaṁ so
 tuṇhassa yassa nakkhamati so bhāseyya. Dutiyampi etamatthaṁ
 vadāmi .pe. Tatiyampi etamatthaṁ vadāmi .pe. Abbhīto saṅghena
 udāyi bhikkhu khamati saṅghassa tasmā tuṇhī. Evametaṁ
 dhārayāmīti.
                      Sukkavisaṭṭhi samattā
      [440] Tena kho pana samayena aññataro bhikkhu sambahulā
 saṅghādisesā āpattiyo āpanno hoti ekā āpatti
 ekāhapaṭicchannā ekā āpatti dvīhapaṭicchannā ekā āpatti
 tīhapaṭicchannā ekā āpatti catūhapaṭicchannā ekā āpatti
 pañcāhapaṭicchannā ekā āpatti chāhapaṭicchannā ekā
 āpatti sattāhapaṭicchannā ekā āpatti aṭṭhāhapaṭicchannā
 ekā āpatti navāhapaṭicchannā ekā āpatti dasāhapaṭicchannā.
 So bhikkhūnaṁ ārocesi ahaṁ āvuso sambahulā saṅghādisesā
 āpattiyo āpajjiṁ ekā āpatti ekāhapaṭicchannā .pe.
 Ekā āpatti dasāhapaṭicchannā kathaṁ nu kho mayā paṭipajjitabbanti.
 Te bhikkhū bhagavato etamatthaṁ ārocesuṁ. Tenahi
 bhikkhave saṅgho tassa bhikkhuno tāsaṁ āpattīnaṁ yā āpatti
-------------------------------------------------
[page 219]
 Dasāhapaṭicchannā tassā agghena samodhānaparivāsaṁ detu.
      [441] Evañca pana bhikkhave dātabbo. Tena bhikkhave bhikkhunā
 saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ
 pāde vanditvā ukkuṭikaṁ nisīditvā añjaliṁ paggahetvā evamassa
 vacanīyo ahaṁ bhante sambahulā saṅghādisesā āpattiyo āpajjiṁ
 ekā āpatti ekāhapaṭicchannā .pe. Ekā āpatti
 dasāhapaṭicchannā sohaṁ bhante saṅghaṁ tāsaṁ āpattīnaṁ yā āpatti
 dasāhapaṭicchannā tassā agghena samodhānaparivāsaṁ yācāmīti.
 Dutiyampi yācitabbo tatiyampi yācitabbo.
      [442] Byattena bhikkhunā paṭibalena saṅgho ñāpetabbo
 suṇātu < PTS. Vin II , 52 >me bhante saṅgho ayaṁ itthannāmo bhikkhu sambahulā
 saṅghādisesā āpattiyo āpajji ekā āpatti ekāhapaṭicchannā
 .pe. Ekā āpatti dasāhapaṭicchannā so saṅghaṁ tāsaṁ
 āpattīnaṁ yā āpatti dasāhapaṭicchannā tassā agghena
 samodhānaparivāsaṁ yācati. Yadi saṅghassa pattakallaṁ saṅgho itthannāmassa
 bhikkhuno tāsaṁ āpattīnaṁ yā āpatti dasāhapaṭicchannā tassā
 agghena samodhānaparivāsaṁ dadeyya. Esā ñatti. Suṇātu me
 bhante saṅgho ayaṁ itthannāmo bhikkhu sambahulā saṅghādisesā
 āpattiyo āpajji ekā āpatti ekāhapaṭicchannā .pe.
 Ekā āpatti dasāhapaṭicchannā so saṅghaṁ tāsaṁ āpattīnaṁ
-------------------------------------------------
[page 220]
 Yā āpatti dasāhapaṭicchannā tassā agghena samodhānaparivāsaṁ
 yācati. Saṅgho itthannāmassa bhikkhuno tāsaṁ āpattīnaṁ yā
 āpatti dasāhapaṭicchannā tassā agghena samodhānaparivāsaṁ deti.
 Yassāyasmato khamati itthannāmassa bhikkhuno tāsaṁ āpattīnaṁ yā
 āpatti dasāhapaṭicchannā tassā agghena samodhānaparivāsassa
 dānaṁ so tuṇhassa yassa nakkhamati so bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi .pe. Dinno
 saṅghena itthannāmassa bhikkhuno tāsaṁ āpattīnaṁ yā āpatti
 dasāhapaṭicchannā tassā agghena samodhānaparivāso khamati
 saṅghassa tasmā tuṇhī. Evametaṁ dhārayāmīti.
      [443] Tena kho pana samayena aññataro bhikkhu sambahulā
 saṅghādisesā āpattiyo āpanno hoti ekā āpatti
 ekāhapaṭicchannā dve āpattiyo dvīhapaṭicchannāyo 1- tisso
 āpattiyo tīhapaṭicchannāyo catasso āpattiyo catūhapaṭicchannāyo
 pañca āpattiyo pañcāhapaṭicchannāyo 1- cha āpattiyo
 chāhapaṭicchannāyo 1- satta āpattiyo sattāhapaṭicchannāyo 1- aṭṭha
 āpattiyo aṭṭhāhapaṭicchannāyo nava āpattiyo navāhapaṭicchannāyo
 dasa āpattiyo dasāhapaṭicchannāyo. So bhikkhūnaṁ
 ārocesi ahaṁ āvuso sambahulā saṅghādisesā āpattiyo
 āpajjiṁ ekā āpatti ekāhapaṭicchannā .pe. Dasa āpattiyo

  *  *  *  *  *  *
  Footnote:1 Yu. ... channā. ito paraṁ sabbattha eseva nayo.
-------------------------------------------------
[page 221]
 Dasāhapaṭicchannāyo kathaṁ nu kho mayā paṭipajjitabbanti. Te
 bhikkhū bhagavato etamatthaṁ ārocesuṁ. Tenahi bhikkhave saṅgho
 tassa bhikkhuno tāsaṁ āpattīnaṁ yā āpattiyo sabbacirapaṭicchannāyo
 tāsaṁ agghena samodhānaparivāsaṁ detu.
      [444] Evañca pana bhikkhave dātabbo. Tena bhikkhave
 bhikkhunā saṅghaṁ upasaṅkamitvā ekaṁsaṁ uttarasaṅgaṁ karitvā .pe.
 Evamassa vacanīyo ahaṁ bhante sambahulā saṅghādisesā āpattiyo
 āpajjiṁ ekā āpatti ekāhapaṭicchannā .pe. Dasa āpattiyo
 dasāhapaṭicchannāyo sohaṁ bhante saṅghaṁ tāsaṁ āpattīnaṁ yā
 āpattiyo sabbacirapaṭicchannāyo tāsaṁ agghena samodhānaparivāsaṁ
 yācāmīti. Dutiyampi yācitabbo tatiyampi yācitabbo.
      [445] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ itthannāmo bhikkhu sambahulā
 saṅghādisesā āpattiyo āpajji ekā āpatti ekāhapaṭicchannā
 .pe. Dasa āpattiyo dasāhapaṭicchannāyo so saṅghaṁ tāsaṁ
 āpattīnaṁ yā āpattiyo sabbacirapaṭicchannāyo tāsaṁ agghena
 samodhānaparivāsaṁ yācati. Yadi saṅghassa pattakallaṁ saṅgho itthannāmassa
 bhikkhuno tāsaṁ āpattīnaṁ yā āpattiyo sabbacirapaṭicchannāyo
 tāsaṁ agghena samodhānaparivāsaṁ dadeyya. Esā ñatti. Suṇātu
 me bhante saṅgho ayaṁ itthannāmo bhikkhu sambahulā saṅghādisesā
-------------------------------------------------
[page 222]
 Āpattiyo āpajji ekā āpatti ekāhapaṭicchannā .pe.
 Dasa āpattiyo dasāhapaṭicchannāyo so saṅghaṁ tāsaṁ āpattīnaṁ
 yā āpattiyo sabbacirapaṭicchannāyo tāsaṁ agghena samodhānaparivāsaṁ
 yācati. Saṅgho itthannāmassa bhikkhuno tāsaṁ āpattīnaṁ
 yā āpattiyo sabbacirapaṭicchannāyo tāsaṁ agghena samodhānaparivāsaṁ
 deti. Yassāyasmato khamati itthannāmassa bhikkhuno tāsaṁ
 āpattīnaṁ yā āpattiyo sabbacirapaṭicchannāyo tāsaṁ agghena
 samodhānaparivāsassa dānaṁ so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi .pe. Dinno saṅghena itthannāmassa bhikkhuno tāsaṁ
 āpattīnaṁ yā āpattiyo sabbacirapaṭicchannāyo tāsaṁ agghena
 samodhānaparivāso khamati saṅghassa tasmā tuṇhī. Evametaṁ
 dhārayāmīti.< PTS. Vin II , 53 >
      [446] Tena kho pana samayena aññataro bhikkhu dve saṅghādisesā
 āpattiyo āpanno hoti dvemāsapaṭicchannāyo. Tassa etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāceyyanti. So saṅghaṁ ekissā āpattiyā
 dvemāsapaṭicchannāya dvemāsaparivāsaṁ yāci. Tassa saṅgho ekissā
 āpattiyā dvemāsapaṭicchannāya dvemāsaparivāsaṁ adāsi. Tassa
-------------------------------------------------
[page 223]
 Parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti sohaṁ saṅghaṁ ekissā āpattiyā devamāsapaṭicchannāya
 dvemāsaparivāsaṁ yāciṁ tassa me saṅgho ekissā
 āpattiyā dvemāsapaṭicchannāya dvemāsaparivāsaṁ adāsi tassa
 me parivasantassa lajjidhammo okkami yannūnāhaṁ saṅghaṁ itarissāpi
 āpattiyā dvemāsapaṭicchannāya dvemāsaparivāsaṁ yāceyyanti.
 So bhikkhūnaṁ ārocesi ahaṁ āvuso dve saṅghādisesā āpattiyo
 āpajjiṁ dvemāsapaṭicchannāyo tassa me etadahosi ahaṁ kho
 dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti sohaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāciṁ tassa me saṅgho ekissā
 āpattiyā dvemāsapaṭicchannāya dvemāsaparivāsaṁ adāsi tassa
 me parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya
-------------------------------------------------
[page 224]
 Dvemāsaparivāsaṁ yāceyyanti sohaṁ saṅghaṁ ekissā āpattiyā
 dvemāsapaṭicchannāya dvemāsaparivāsaṁ yāciṁ tassa me saṅgho
 ekissā āpattiyā dvemāsapaṭicchannāya dvemāsaparivāsaṁ adāsi
 tassa me parivasantassa lajjidhammo okkami yannūnāhaṁ saṅghaṁ
 itarissāpi āpattiyā dvemāsapaṭicchannāya dvemāsaparivāsaṁ
 yāceyyanti kathaṁ nu kho mayā paṭipajjitabbanti. Te bhikkhū bhagavato
 etamatthaṁ ārocesuṁ. Tenahi bhikkhave saṅgho tassa bhikkhuno
 itarissāpi āpattiyā dvemāsapaṭicchannāya dvemāsaparivāsaṁ detu.
      [447] Evañca pana bhikkhave dātabbo. Tena bhikkhave
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā .pe.
 Evamassa vacanīyo ahaṁ bhante dve saṅghādisesā āpattiyo
 āpajjiṁ dvemāsapaṭicchannāyo tassa me etadahosi ahaṁ
 kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti sohaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāciṁ tassa me saṅgho ekissā
 āpattiyā dvemāsapaṭicchannāya dvemāsaparivāsaṁ adāsi tassa
 me parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
-------------------------------------------------
[page 225]
 Yannūnāhaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāceyyanti sohaṁ saṅghaṁ ekissā āpattiyā
 dvemāsapaṭicchannāya dvemāsaparivāsaṁ yāciṁ tassa me saṅgho
 ekissā āpattiyā dvemāsapaṭicchannāya dvemāsaparivāsaṁ adāsi
 tassa me parivasantassa lajjidhammo okkami yannūnāhaṁ saṅghaṁ
 itarissāpi āpattiyā dvemāsapaṭicchannāya dvemāsaparivāsaṁ
 yāceyyanti sohaṁ bhante < PTS. Vin II , 54 >saṅghaṁ itarissāpi āpattiyā
 dvemāsapaṭicchannāya dvemāsaparivāsaṁ yācāmīti. Dutiyampi
 yācitabbo tatiyampi yācitabbo.
      [448] Byattena bhikkhunā paṭibalena saṅgho ñāpetabbo
 suṇātu me bhante saṅgho ayaṁ itthannāmo bhikkhu dve saṅghādisesā
 āpattiyo āpajji dvemāsapaṭicchannāyo. Tassa etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāceyyanti. So saṅghaṁ ekissā āpattiyā
 dvemāsapaṭicchannāya dvemāsaparivāsaṁ yāci. Tassa saṅgho ekissā
 āpattiyā dvemāsapaṭicchannāya dvemāsaparivāsaṁ adāsi. Tassa
 parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
-------------------------------------------------
[page 226]
 Yannūnāhaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāceyyanti sohaṁ saṅghaṁ ekissā āpattiyā
 dvemāsapaṭicchannāya dvemāsaparivāsaṁ yāciṁ. Tassa me saṅgho
 ekissā āpattiyā dvemāsapaṭicchannāya dvemāsaparivāsaṁ adāsi.
 Tassa me parivasantassa lajjidhammo okkami yannūnāhaṁ saṅghaṁ
 itarissāpi āpattiyā dvemāsapaṭicchannāya dvemāsaparivāsaṁ
 yāceyyanti. So saṅghaṁ itarissāpi āpattiyā dvemāsapaṭicchannāya
 dvemāsaparivāsaṁ yācati. Yadi saṅghassa pattakallaṁ saṅgho
 itthannāmassa bhikkhuno itarissāpi āpattiyā dvemāsapaṭicchannāya
 dvemāsaparivāsaṁ dadeyya. Esā ñatti. Suṇātu me bhante
 saṅgho ayaṁ itthannāmo bhikkhu dve saṅghādisesā āpattiyo
 āpajji dvemāsapaṭicchannāyo. Tassa etadahosi ahaṁ kho dve
 saṅghādisesā āpattiyo āpajjiṁ dvemāsapaṭicchannāyo yannūnāhaṁ
 saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti. So saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāci. Tassa saṅgho ekissā āpattiyā
 dvemāsapaṭicchannāya dvemāsaparivāsaṁ adāsi. Tassa parivasantassa
 lajjidhammo okkami ahaṁ kho dve saṅghādisesā āpattiyo āpajjiṁ
 dvemāsapaṭicchannāyo tassa me etadahosi ahaṁ kho dve
 saṅghādisesā āpattiyo āpajjiṁ dvemāsapaṭicchannāyo yannūnāhaṁ
-------------------------------------------------
[page 227]
 Saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti sohaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāciṁ. Tassa me saṅgho ekissā āpattiyā
 dvemāsapaṭicchannāya dvemāsaparivāsaṁ adāsi. Tassa me parivasantassa
 lajjidhammo okkami yannūnāhaṁ saṅghaṁ itarissāpi āpattiyā
 dvemāsapaṭicchannāya dvemāsaparivāsaṁ yāceyyanti. So saṅghaṁ
 itarissāpi āpattiyā dvemāsapaṭicchannāya dvemāsaparivāsaṁ
 yācati. Saṅgho itthannāmassa bhikkhuno itarissāpi āpattiyā
 dvemāsapaṭicchannāya dvemāsaparivāsaṁ deti. Yassāyasmato khamati
 itthannāmassa bhikkhuno itarissāpi āpattiyā dvemāsapaṭicchannāya
 dvemāsaparivāsassa dānaṁ so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi .pe. Dinno saṅghena itthannāmassa bhikkhuno itarissāpi
 āpattiyā dvemāsapaṭicchannāya dvemāsaparivāso khamati saṅghassa
 tasmā tuṇhī. Evametaṁ dhārayāmīti. Tena bhikkhave bhikkhunā
 tadupādāya dve māsā parivasitabbā.
      [449] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo. Tassa evaṁ hoti ahaṁ kho dve
 saṅghādisesā āpattiyo āpajjiṁ dvemāsapaṭicchannāyo yannūnāhaṁ
 saṅghaṁ ekissā āpattiyā dvemāsapaṭicchannāya dvemāsaparivāsaṁ
-------------------------------------------------
[page 228]
 Yāceyyanti. So saṅghaṁ ekissā āpattiyā dvemāsapaṭicchannāya
 dvemāsaparivāsaṁ yācati. Tassa saṅgho ekissā āpattiyā
 dvemāsapaṭicchannāya dvemāsaparivāsaṁ deti. Tassa parivasantassa
 lajjidhammo okkami ahaṁ kho dve saṅghādisesā āpattiyo
 āpajjiṁ dvemāsapaṭicchannāyo tassa me etadahosi ahaṁ kho dve
 saṅghādisesā āpattiyo āpajjiṁ dvemāsapaṭicchannāyo yannūnāhaṁ
 saṅghaṁ ekissā āpattiyā dvemāsapaṭicchannāya dvemāsaparivāsaṁ
 yāceyyanti sohaṁ saṅghaṁ ekissā āpattiyā dvemāsapaṭicchannāya
 dvemāsaparivāsaṁ yāciṁ tassa me saṅgho ekissā āpattiyā
 dvemāsapaṭicchannāya dvemāsaparivāsaṁ adāsi tassa me parivasantassa
 lajjidhammo okkami yannūnāhaṁ saṅghaṁ itarissāpi āpattiyā dvemāsapaṭicchannāya
 dvemāsaparivāsaṁ yāceyyanti. So saṅghaṁ itarissāpi
 āpattiyā dvemāsapaṭicchannāya dvemāsaparivāsaṁ yācati. Tassa
 saṅgho itarissāpi āpattiyā dvemāsapaṭicchannāya dvemāsaparivāsaṁ
 deti. Tena bhikkhave bhikkhunā tadupādāya dve māsā parivasitabbā.
      [450] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekaṁ āpattiṁ jānāti ekaṁ
 āpattiṁ na jānāti. So saṅghaṁ yaṁ āpattiṁ jānāti tassā
 āpattiyā dvemāsapaṭicchannāya dvemāsaparivāsaṁ yācati. Tassa saṅgho
 tassā āpattiyā dvemāsapaṭicchannāya dvemāsaparivāsaṁ deti. So
-------------------------------------------------
[page 229]
 Parivasanto itarampi āpattiṁ jānāti. Tassa evaṁ hoti ahaṁ
 kho dve saṅghādisesā āpattiyo āpajjiṁ dvemāsapaṭicchannāyo
 ekaṁ āpattiṁ jāniṁ ekaṁ āpattiṁ na jāniṁ sohaṁ saṅghaṁ yaṁ āpattiṁ
 jāniṁ tassā āpattiyā dvemāsapaṭicchannāya dvemāsaparivāsaṁ
 yāciṁ tassa me saṅgho tassā āpattiyā devamāsapaṭicchannāya
 dvemāsaparivāsaṁ adāsi < PTS. Vin II , 55 >sohaṁ parivasanto itaraṁpi āpattiṁ jānāmi
 yannūnāhaṁ saṅghaṁ itarissāpi āpattiyā dvemāsapaṭicchannāya
 dvemāsaparivāsaṁ yāceyyanti. So saṅghaṁ itarissāpi āpattiyā
 dvemāsapaṭicchannāya dvemāsaparivāsaṁ yācati. Tassa saṅgho
 itarissāpi āpattiyā dvemāsapaṭicchannāya dvemāsaparivāsaṁ deti.
 Tena bhikkhave bhikkhunā tadupādāya dve māsā parivasitabbā.
      [451] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekaṁ āpattiṁ sarati ekaṁ
 āpattiṁ na sarati. So saṅghaṁ yaṁ āpattiṁ sarati tassā
 āpattiyā dvemāsapaṭicchannāya dvemāsaparivāsaṁ yācati. Tassa
 saṅgho tassā āpattiyā dvemāsapaṭicchannāya dvemāsaparivāsaṁ
 deti. So parivasanto itarampi āpattiṁ sarati. Tassa evaṁ
 hoti ahaṁ kho dve saṅghādisesā āpattiyo āpajjiṁ
 dvemāsapaṭicchannāyo ekaṁ āpattiṁ sariṁ ekaṁ āpattiṁ na sariṁ
 sohaṁ saṅghaṁ yaṁ āpattiṁ sariṁ tassā āpattiyā dvemāsapaṭicchannāya
-------------------------------------------------
[page 230]
 Dvemāsaparivāsaṁ yāciṁ tassa me saṅgho tassā āpattiyā
 dvemāsapaṭicchannāya dvemāsaparivāsaṁ adāsi sohaṁ parivasanto
 itarampi āpattiṁ sarāmi yannūnāhaṁ saṅghaṁ itarissāpi āpattiyā
 dvemāsapaṭicchannāya dvemāsaparivāsaṁ yāceyyanti. So saṅghaṁ
 itarissāpi āpattiyā dvemāsapaṭicchannāya dvemāsaparivāsaṁ
 yācati. Tassa saṅgho itarissāpi āpattiyā dvemāsapaṭicchannāya
 dvemāsaparivāsaṁ deti. Tena bhikkhave bhikkhunā tadupādāya dve
 māsā parivasitabbā.
      [452] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekāya āpattiyā nibbematiko ekāya
 āpattiyā vematiko. So saṅghaṁ yāya āpattiyā nibbematiko
 tassā āpattiyā dvemāsapaṭicchannāya dvemāsaparivāsaṁ yācati.
 Tassa saṅgho tassā āpattiyā dvemāsapaṭicchannāya dvemāsaparivāsaṁ
 deti. So parivasanto itarissāpi āpattiyā nibbematiko hoti.
 Tassa evaṁ hoti ahaṁ kho dve saṅghādisesā āpattiyo āpajjiṁ
 dvemāsapaṭicchannāyo ekāya āpattiyā nibbematiko ekāya
 āpattiyā vematiko sohaṁ saṅghaṁ yāya āpattiyā nibbematiko
 tassā āpattiyā dvemāsapaṭicchannāya dvemāsaparivāsaṁ yāciṁ tassa
 me saṅgho tassā āpattiyā dvemāsapaṭicchannāya dvemāsaparivāsaṁ
 adāsi sohaṁ parivasanto itarissāpi āpattiyā nibbematiko
-------------------------------------------------
[page 231]
 Yannūnāhaṁ saṅghaṁ itarissāpi āpattiyā dvemāsapaṭicchannāya
 dvemāsaparivāsaṁ yāceyyanti. So saṅghaṁ itarissāpi āpattiyā
 dvemāsapaṭicchannāya dvemāsaparivāsaṁ yācati. Tassa saṅgho
 itarissāpi āpattiyā dvemāsapaṭicchannāya dvemāsaparivāsaṁ deti.
 Tena bhikkhave bhikkhunā tadupādāya dve māsā parivasitabbā.
      [453] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekā āpatti jānapaṭicchannā
 ekā āpatti ajānapaṭicchannā. So saṅghaṁ tāsaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Tassa saṅgho tāsaṁ
 āpattīnaṁ dvemāsapaṭicchannānaṁ dvemāsaparivāsaṁ deti. Tassa
 parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso bhikkhu
 āpanno kissāyaṁ bhikkhu parivasatīti. Te evaṁ vadenti ayaṁ
 āvuso bhikkhu dve saṅghādisesā āpattiyo āpajji
 dvemāsapaṭicchannāyo ekā āpatti jānapaṭicchannā ekā āpatti
 ajānapaṭicchannā so saṅghaṁ tāsaṁ āpattīnaṁ dvemāsapaṭicchannānaṁ
 dvemāsaparivāsaṁ yāci tassa saṅgho tāsaṁ āpattīnaṁ dvemāsapaṭicchannānaṁ
 dvemāsaparivāsaṁ adāsi tāyo ayaṁ āvuso bhikkhu
 āpanno tāsāyaṁ bhikkhu parivasatīti. So evaṁ vadeti yāyaṁ
-------------------------------------------------
[page 232]
 Āvuso āpatti jānapaṭicchannā dhammikaṁ tassā āpattiyā
 parivāsadānaṁ dhammatā 1- rūhati yā ca khvāyaṁ āvuso āpatti
 ajānapaṭicchannā adhammikaṁ tassā āpattiyā parivāsadānaṁ adhammatā 2-
 na rūhati etissā 3- āvuso āpattiyā bhikkhu mānattārahoti.
      [454] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekā āpatti saramānapaṭicchannā
 ekā āpatti asaramānapaṭicchannā. So saṅghaṁ tāsaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Tassa saṅgho
 tāsaṁ āpattīnaṁ dvemāsapaṭicchannānaṁ dvemāsaparivāsaṁ deti.
 Tassa parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso
 bhikkhu āpanno kissāyaṁ bhikkhu parivasatīti. Te evaṁ vadenti
 ayaṁ āvuso bhikkhu dve saṅghādisesā āpattiyo āpajji
 dvemāsapaṭicchannāyo ekā āpatti saramānapaṭicchannā ekā āpatti
 asaramānapaṭicchannā so saṅghaṁ tāsaṁ āpattīnaṁ dvemāsapaṭicchannānaṁ
 dvemāsaparivāsaṁ yāci tassa saṅgho tāsaṁ āpattīnaṁ
 dvemāsapaṭicchannānaṁ dvemāsaparivāsaṁ adāsi tāyo ayaṁ āvuso
 bhikkhu āpanno tāsāyaṁ bhikkhu parivasatīti. So evaṁ vadeti yāyaṁ

  *  *  *  *  *  *
  Footnote:1 Ma. Yu. dhammattā. evamuparipi. 2 Ma. Yu. adhammattā. evamuparipi.
 3 Ma. ekissā. evamuparipi.
-------------------------------------------------
[page 233]
 Āvuso āpatti saramānapaṭicchannā dhammikaṁ tassā āpattiyā
 parivāsadānaṁ dhammatā rūhati yā ca khvāyaṁ āvuso āpatti
 asaramānapaṭicchannā adhammikaṁ tassā āpattiyā parivāsadānaṁ
 adhammatā na rūhati etissā āvuso āpattiyā bhikkhu
 mānattārahoti.
      [455] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekā āpatti nibbematikapaṭicchannā
 ekā āpatti vematikapaṭicchannā. So saṅghaṁ tāsaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Tassa saṅgho
 tāsaṁ āpattīnaṁ dvemāsapaṭicchannānaṁ dvemāsaparivāsaṁ deti.
 Tassa parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso
 bhikkhu āpanno kissāyaṁ bhikkhu parivasatīti. Te evaṁ vadenti
 ayaṁ āvuso bhikkhu dve saṅghādisesā āpattiyo āpajji
 dvemāsapaṭicchannāyo ekā āpatti nibbematikapaṭicchannā
 ekā āpatti vematikapaṭicchannā so saṅghaṁ tāsaṁ āpattīnaṁ
 dvemāsapaṭicchannānaṁ dvemāsaparivāsaṁ yāci tassa saṅgho tāsaṁ
 āpattīnaṁ dvemāsapaṭicchannānaṁ dvemāsaparivāsaṁ adāsi tāyo ayaṁ
 āvuso bhikkhu āpanno tāsāyaṁ bhikkhu parivasatīti. So evaṁ vadeti
-------------------------------------------------
[page 234]
 Yāyaṁ āvuso āpatti nibbematikapaṭicchannā dhammikaṁ tassā
 āpattiyā parivāsadānaṁ dhammatā rūhati yā ca khvāyaṁ āvuso
 āpatti vematikapaṭicchannā adhammikaṁ tassā āpattiyā parivāsadānaṁ
 adhammatā na rūhati etissā āvuso āpattiyā bhikkhu
 mānattārahoti.< PTS. Vin II , 56 >
      [456] Tena kho pana samayena aññataro bhikkhu dve
 saṅghādisesā āpattiyo āpanno hoti dvemāsapaṭicchannāyo.
 Tassa etadahosi ahaṁ kho dve saṅghādisesā āpattiyo āpajjiṁ
 dvemāsapaṭicchannāyo yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāceyyanti. So saṅghaṁ dvinnaṁ
 āpattīnaṁ dvemāsapaṭicchannānaṁ ekamāsaparivāsaṁ yāci. Tassa
 saṅgho dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 adāsi. Tassa parivasantassa lajjidhammo okkami ahaṁ kho
 dve saṅghādisesā āpattiyo āpajjiṁ dvemāsapaṭicchannāyo tassa
 me etadahosi ahaṁ kho dve saṅghādisesā āpattiyo āpajjiṁ
 dvemāsapaṭicchannāyo yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāceyyanti sohaṁ saṅghaṁ dvinnaṁ
 āpattīnaṁ dvemāsapaṭicchannānaṁ ekamāsaparivāsaṁ yāciṁ tassa me
 saṅgho dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 adāsi tassa me parivasantassa lajjidhammo okkami yannūnāhaṁ
-------------------------------------------------
[page 235]
 Saṅghaṁ dvinnaṁ āpattīnaṁ dvemāsapaṭicchannānaṁ itarampi māsaparivāsaṁ
 yāceyyanti. So bhikkhūnaṁ ārocesi ahaṁ kho āvuso dve
 saṅghādisesā āpattiyo āpajjiṁ dvemāsapaṭicchannāyo tassa
 me etadahosi ahaṁ kho dve saṅghādisesā āpattiyo āpajjiṁ
 dvemāsapaṭicchannāyo yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāceyyanti sohaṁ saṅghaṁ
 dvinnaṁ āpattīnaṁ dvemāsapaṭicchannānaṁ ekamāsaparivāsaṁ yāciṁ tassa
 me saṅgho dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 adāsi tassa me parivasantassa lajjidhammo okkami ahaṁ kho
 dve saṅghādisesā āpattiyo āpajjiṁ dvemāsapaṭicchannāyo
 tassa me etadahosi ahaṁ kho dve saṅghādisesā āpattiyo
 āpajjiṁ dvemāsapaṭicchannāyo yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāceyyanti sohaṁ saṅghaṁ
 dvinnaṁ āpattīnaṁ dvemāsapaṭicchannānaṁ ekamāsaparivāsaṁ yāciṁ tassa
 me saṅgho dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 adāsi tassa me parivasantassa lajjidhammo okkami yannūnāhaṁ
 saṅghaṁ dvinnaṁ āpattīnaṁ dvemāsapaṭicchannānaṁ itarampi māsaparivāsaṁ
 yāceyyanti kathaṁ nu kho mayā paṭipajjitabbanti. Te bhikkhū bhagavato
 etamatthaṁ ārocesuṁ. Tenahi bhikkhave saṅgho tassa bhikkhuno
-------------------------------------------------
[page 236]
 Dvinnaṁ āpattīnaṁ dvemāsapaṭicchannānaṁ itarampi māsaparivāsaṁ detu.
      [457] Evañca pana bhikkhave dātabbo. Tena bhikkhave
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante dve saṅghādisesā āpattiyo
 āpajjiṁ dvemāsapaṭicchannāyo tassa me etadahosi ahaṁ kho
 dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāceyyanti sohaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāciṁ tassa me saṅgho dvinnaṁ
 āpattīnaṁ dvemāsapaṭicchannānaṁ ekamāsaparivāsaṁ adāsi tassa me
 parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 yāceyyanti sohaṁ saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāciṁ tassa me saṅgho davinnaṁ
 āpattīnaṁ dvemāsapaṭicchannānaṁ ekamāsaparivāsaṁ adāsi tassa me
 parivasantassa lajjidhammo okkami yannūnānaṁ saṅghaṁ dvinnaṁ āpattīnaṁ
 dvemāsapaṭicchannānaṁ itarampi māsaparivāsaṁ yāceyyanti sohaṁ bhante
-------------------------------------------------
[page 237]
 Saṅghaṁ dvinnaṁ < PTS. Vin II , 57 >āpattīnaṁ dvemāsapaṭicchannānaṁ itarampi māsaparivāsaṁ
 yācāmīti. Dutiyampi yācitabbo tatiyampi yācitabbo.
      [458] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ itthannāmo bhikkhu dve saṅghādisesā
 āpattiyo āpajji dvemāsapaṭicchannāyo. Tassa etadahosi ahaṁ
 kho dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 yāceyyanti. So saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāci. Tassa saṅgho dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ adāsi. Tassa parivasantassa
 lajjidhammo okkami ahaṁ kho dve saṅghādisesā āpattiyo
 āpajjiṁ dvemāsapaṭicchannāyo tassa me etadahosi ahaṁ kho
 dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 yāceyyanti sohaṁ saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāciṁ tassa me saṅgho dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ adāsi tassa me parivasantassa
 lajjidhammo okkami yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ itarampi māsaparivāsaṁ yāceyyanti. So saṅghaṁ
 dvinnaṁ āpattīnaṁ dvemāsapaṭicchannānaṁ itarampi māsaparivāsaṁ yācati.
-------------------------------------------------
[page 238]
 Yadi saṅghassa pattakallaṁ saṅgho itthannāmassa bhikkhuno dvinnaṁ
 āpattīnaṁ dvemāsapaṭicchannānaṁ itarampi māsaparivāsaṁ dadeyya.
 Esā ñatti. Suṇātu me bhante saṅgho ayaṁ itthannāmo
 bhikkhu dve saṅghādisesā āpattiyo āpajji dvemāsapaṭicchannāyo.
 Tassa etadahosi ahaṁ kho dve saṅghādisesā
 āpattiyo āpajjiṁ dvemāsapaṭicchannāyo yannūnāhaṁ saṅghaṁ dvinnaṁ
 āpattīnaṁ dvemāsapaṭicchannānaṁ ekamāsaparivāsaṁ yāceyyanti.
 So saṅghaṁ dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 yāci. Tassa saṅgho dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ adāsi. Tassa parivasantassa lajjidhammo okkami
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 tassa me etadahosi ahaṁ kho dve saṅghādisesā āpattiyo
 āpajjiṁ dvemāsapaṭicchannāyo yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yāceyyanti sohaṁ saṅghaṁ
 dvinnaṁ āpattīnaṁ dvemāsapaṭicchannānaṁ ekamāsaparivāsaṁ yāciṁ tassa
 me saṅgho dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 adāsi tassa me parivasantassa lajjidhammo okkami yannūnāhaṁ
 saṅghaṁ dvinnaṁ āpattīnaṁ dvemāsapaṭicchannānaṁ itarampi māsaparivāsaṁ
 yāceyyanti. So saṅghaṁ dvinnaṁ āpattīnaṁ dvemāsapaṭicchannānaṁ
 itarampi māsaparivāsaṁ yācati. Saṅgho itthannāmassa bhikkhuno
-------------------------------------------------
[page 239]
 Dvinnaṁ āpattīnaṁ dvemāsapaṭicchannānaṁ itarampi māsaparivāsaṁ deti.
 Yassāyasmato khamati itthannāmassa bhikkhuno dvinnaṁ āpattīnaṁ
 dvemāsapaṭicchannānaṁ itarassapi māsaparivāsassa 1- dānaṁ so tuṇhassa
 yassa nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi .pe. Dinno saṅghena itthannāmassa
 bhikkhuno dvinnaṁ āpattīnaṁ dvemāsapaṭicchannānaṁ itaropi māsaparivāso 2-
 khamati saṅghassa tasmā tuṇhī. Evametaṁ dhārayāmīti. Tena
 bhikkhave bhikkhunā purimaṁ upādāya dve māsā parivasitabbā.
      [459] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo. Tassa evaṁ hoti ahaṁ kho
 dve saṅghādisesā āpattiyo āpajjiṁ dvemāsapaṭicchannāyo
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāceyyanti. So saṅghaṁ dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ yācati. Tassa saṅgho dvinnaṁ
 āpattīnaṁ dvemāsapaṭicchannānaṁ ekamāsaparivāsaṁ deti. Tassa
 parivasantassa lajjidhammo okkami ahaṁ kho dve saṅghādisesā
 āpattiyo āpajjiṁ dvemāsapaṭicchannāyo tassa me etadahosi
 ahaṁ kho dve saṅghādisesā āpattiyo āpajjiṁ dvemāsapaṭicchannāyo

  *  *  *  *  *  *
  Footnote:1 Ma. Yu. itarampi māsaṁ parivāsassa. 2 Ma. Yu. itarampi māsaṁ parivāso.
-------------------------------------------------
[page 240]
 Yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ ekamāsaparivāsaṁ
 yāceyyanti sohaṁ saṅghaṁ dvinnaṁ āpattīnaṁ dvemāsapaṭicchannānaṁ
 ekamāsaparivāsaṁ yāciṁ tassa me saṅgho dvinnaṁ āpattīnaṁ
 dvemāsapaṭicchannānaṁ ekamāsaparivāsaṁ adāsi tassa me parivasantassa
 lajjidhammo okkami yannūnāhaṁ saṅghaṁ dvinnaṁ āpattīnaṁ
 dvemāsapaṭicchannānaṁ itarampi māsaparivāsaṁ yāceyyanti. So
 saṅghaṁ dvinnaṁ āpattīnaṁ dvemāsapaṭicchannānaṁ itarampi māsaparivāsaṁ
 yācati. Tassa saṅgho dvinnaṁ āpattīnaṁ dvemāsapaṭicchannānaṁ
 itarampi māsaparivāsaṁ deti. Tena bhikkhave bhikkhunā purimaṁ
 upādāya dve māsā parivasitabbā.
      [460] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekaṁ māsaṁ jānāti ekaṁ māsaṁ
 na jānāti. So saṅghaṁ dvinnaṁ āpattīnaṁ dvemāsapaṭicchannānaṁ
 yaṁ māsaṁ jānāti taṁ māsaṁ parivāsaṁ yācati. Tassa saṅgho
 dvinnaṁ āpattīnaṁ dvemāsapaṭicchannānaṁ yaṁ māsaṁ jānāti taṁ
 māsaṁ parivāsaṁ deti. So parivasanto itarampi māsaṁ jānāti.
 Tassa evaṁ hoti ahaṁ kho dve saṅghādisesā āpattiyo āpajjiṁ
 dvemāsapaṭicchannāyo ekaṁ māsaṁ jāniṁ ekaṁ māsaṁ na jāniṁ
 sohaṁ saṅghaṁ dvinnaṁ āpattīnaṁ dvemāsapaṭicchannānaṁ yaṁ māsaṁ jāniṁ
 taṁ māsaṁ parivāsaṁ yāciṁ tassa me saṅgho dvinnaṁ āpattīnaṁ
-------------------------------------------------
[page 241]
 Dvemāsapaṭicchannānaṁ yaṁ māsaṁ jāniṁ taṁ māsaṁ parivāsaṁ adāsi
 sohaṁ parivasanto itarampi māsaṁ jānāmi yannūnāhaṁ saṅghaṁ dvinnaṁ
 āpattīnaṁ dvemāsapaṭicchannānaṁ itarampi māsaparivāsaṁ yāceyyanti.
 So saṅghaṁ dvinnaṁ āpattīnaṁ dvemāsapaṭicchannānaṁ itarampi māsaparivāsaṁ
 yācati. Tassa saṅgho dvinnaṁ āpattīnaṁ dvemāsapaṭicchannānaṁ
 itarampi māsaparivāsaṁ deti. Tena bhikkhave bhikkhunā purimaṁ
 upādāya dve māsā parivasitabbā.
      [461] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekaṁ māsaṁ sarati ekaṁ māsaṁ
 na sarati. So saṅghaṁ dvinnaṁ āpattīnaṁ dvemāsapaṭicchannānaṁ yaṁ
 māsaṁ sarati taṁ māsaṁ parivāsaṁ yācati. Tassa saṅgho dvinnaṁ
 āpattīnaṁ dvemāsapaṭicchannānaṁ yaṁ māsaṁ sarati taṁ māsaṁ parivāsaṁ
 deti. So parivasanto itarampi māsaṁ sarati. Tassa evaṁ hoti
 ahaṁ kho dve saṅghādisesā āpattiyo āpajjiṁ dvemāsapaṭicchannāyo
 ekaṁ māsaṁ sariṁ ekaṁ māsaṁ na sariṁ sohaṁ saṅghaṁ dvinnaṁ
 āpattīnaṁ dvemāsapaṭicchannānaṁ yaṁ māsaṁ sariṁ taṁ māsaṁ parivāsaṁ
 yāciṁ tassa me saṅgho dvinnaṁ āpattīnaṁ dvemāsapaṭicchannānaṁ
 yaṁ māsaṁ sariṁ taṁ māsaṁ parivāsaṁ adāsi sohaṁ parivasanto
 itarampi māsaṁ sarāmi yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ
 itarampi māsaparivāsaṁ yāceyyanti. So saṅghaṁ
-------------------------------------------------
[page 242]
 Dvinnaṁ āpattīnaṁ dvemāsapaṭicchannānaṁ itarampi māsaparivāsaṁ yācati.
 Tassa saṅgho dvinnaṁ āpattīnaṁ dvemāsapaṭicchannānaṁ itarampi
 māsaparivāsaṁ deti. Tena bhikkhave bhikkhunā purimaṁ upādāya dve
 māsā parivasitabbā.
      [462] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo ekaṁ māsaṁ nibbematiko ekaṁ
 māsaṁ vematiko. So saṅghaṁ dvinnaṁ āpattīnaṁ dvemāsapaṭicchannānaṁ
 yaṁ māsaṁ nibbematiko taṁ māsaṁ parivāsaṁ yācati. Tassa saṅgho
 dvinnaṁ āpattīnaṁ dvemāsapaṭicchannānaṁ yaṁ māsaṁ nibbematiko
 taṁ māsaṁ parivāsaṁ deti. So parivasanto itarampi māsaṁ nibbematiko
 hoti. Tassa evaṁ hoti ahaṁ kho dve saṅghādisesā āpattiyo
 āpajjiṁ dvemāsapaṭicchannāyo < PTS. Vin II , 58 >ekaṁ māsaṁ nibbematiko ekaṁ
 māsaṁ vematiko sohaṁ saṅghaṁ dvinnaṁ āpattīnaṁ dvemāsapaṭicchannānaṁ
 yaṁ māsaṁ nibbematiko taṁ māsaṁ parivāsaṁ yāciṁ tassa me saṅgho
 dvinnaṁ āpattīnaṁ dvemāsapaṭicchannānaṁ yaṁ māsaṁ nibbematiko taṁ
 māsaṁ parivāsaṁ adāsi sohaṁ parivasanto itarampi māsaṁ nibbematiko
 yannūnāhaṁ saṅghaṁ dvinnaṁ āpattīnaṁ dvemāsapaṭicchannānaṁ itarampi
 māsaparivāsaṁ yāceyyanti. So saṅghaṁ dvinnaṁ āpattīnaṁ dvemāsapaṭicchannānaṁ
 itarampi māsaparivāsaṁ yācati. Tassa saṅgho dvinnaṁ
 āpattīnaṁ dvemāsapaṭicchannānaṁ itarampi māsaparivāsaṁ deti. Tena
-------------------------------------------------
[page 243]
 Bhikkhave bhikkhunā purimaṁ upādāya dve māsā parivasitabbā.
      [463] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo eko māso jānapaṭicchanno
 eko māso ajānapaṭicchanno. So saṅghaṁ dvinnaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Tassa saṅgho dvinnaṁ
 āpattīnaṁ dvemāsapaṭicchannānaṁ dvemāsaparivāsaṁ deti. Tassa
 parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso
 bhikkhu āpanno kissāyaṁ bhikkhu parivasatīti. Te evaṁ vadenti
 ayaṁ āvuso bhikkhu dve saṅghādisesā āpattiyo āpajji
 dvemāsapaṭicchannāyo eko māso jānapaṭicchanno eko māso
 ajānapaṭicchanno so saṅghaṁ dvinnaṁ āpattīnaṁ dvemāsapaṭicchannānaṁ
 dvemāsaparivāsaṁ yāci tassa saṅgho dvinnaṁ āpattīnaṁ dvemāsapaṭicchannānaṁ
 dvemāsaparivāsaṁ adāsi tāyo ayaṁ āvuso bhikkhu
 āpanno tāsāyaṁ bhikkhu parivasatīti. So evaṁ vadeti yvāyaṁ
 āvuso māso jānapaṭicchanno dhammikaṁ tassa māsassa parivāsadānaṁ
 dhammatā rūhati yo ca khvāyaṁ āvuso māso ajānapaṭicchanno
 adhammikaṁ tassa māsassa parivāsadānaṁ adhammatā na rūhati etassa 1-

  *  *  *  *  *  *
  Footnote:1 Ma. ekassa. evamuparipi.
-------------------------------------------------
[page 244]
 Āvuso māsassa bhikkhu mānattārahoti.
      [464] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo eko māso saramānapaṭicchanno
 eko māso asaramānapaṭicchanno. So saṅghaṁ dvinnaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Tassa saṅgho dvinnaṁ
 āpattīnaṁ dvemāsapaṭicchannānaṁ dvemāsaparivāsaṁ deti. Tassa
 parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso
 bhikkhu āpanno kissāyaṁ bhikkhu parivasatīti. Te evaṁ vadenti
 ayaṁ āvuso bhikkhu dve saṅghādisesā āpattiyo āpajji
 dvemāsapaṭicchannāyo eko māso saramānapaṭicchanno eko māso
 asaramānapaṭicchanno so saṅghaṁ dvinnaṁ āpattīnaṁ dvemāsapaṭicchannānaṁ
 dvemāsaparivāsaṁ yāci tassa saṅgho dvinnaṁ āpattīnaṁ
 dvemāsapaṭicchannānaṁ dvemāsaparivāsaṁ adāsi tāyo ayaṁ āvuso
 bhikkhu āpanno tāsāyaṁ bhikkhu parivasatīti. So evaṁ vadeti
 yvāyaṁ āvuso māso saramānapaṭicchanno dhammikaṁ tassa māsassa
 parivāsadānaṁ dhammatā rūhati yo ca khvāyaṁ āvuso māso
 asaramānapaṭicchanno adhammikaṁ tassa māsassa parivāsadānaṁ adhammatā
 na rūhati etassa āvuso māsassa bhikkhu mānattārahoti.
-------------------------------------------------
[page 245]
      [465] Idha pana bhikkhave bhikkhu dve saṅghādisesā āpattiyo
 āpajjati dvemāsapaṭicchannāyo eko māso nibbematikapaṭicchanno
 eko māso vematikapaṭicchanno. So saṅghaṁ dvinnaṁ āpattīnaṁ
 dvemāsapaṭicchannānaṁ dvemāsaparivāsaṁ yācati. Saṅgho tassa 1- dvinnaṁ
 āpattīnaṁ dvemāsapaṭicchannānaṁ dvemāsaparivāsaṁ deti. Tassa
 parivasantassa añño bhikkhu āgacchati bahussuto āgatāgamo
 dhammadharo vinayadharo mātikādharo paṇḍito viyatto medhāvī lajjī
 kukkuccako sikkhākāmo. So evaṁ vadeti kiṁ ayaṁ āvuso
 bhikkhu āpanno kissāyaṁ bhikkhu parivasatīti. Te evaṁ vadenti
 ayaṁ āvuso bhikkhu dve saṅghādisesā āpattiyo āpajji
 dvemāsapaṭicchannāyo eko māso nibbematikapaṭicchanno eko māso
 vematikapaṭicchanno so saṅghaṁ dvinnaṁ āpattīnaṁ dvemāsapaṭicchannānaṁ
 dvemāsaparivāsaṁ yāci tassa saṅgho dvinnaṁ āpattīnaṁ dvemāsapaṭicchannānaṁ
 dvemāsaparivāsaṁ adāsi tāyo ayaṁ āvuso bhikkhu
 āpanno tāsāyaṁ bhikkhu parivasatīti. So evaṁ vadeti yvāyaṁ
 āvuso māso nibbematikapaṭicchanno dhammikaṁ tassa māsassa
 parivāsadānaṁ dhammatā rūhati yo ca khvāyaṁ āvuso māso
 vematikapaṭicchanno adhammikaṁ tassa māsassa parivāsadānaṁ adhammatā
 na rūhati etassa āvuso māsassa bhikkhu mānattārahoti.
      [466] Tena kho pana samayena aññataro bhikkhu sambahulā

  *  *  *  *  *  *
  Footnote:1 Ma. tassa saṅgho.
-------------------------------------------------
[page 246]
 Saṅghādisesā āpattiyo āpanno hoti. So 1- āpattipariyantaṁ
 na jānāti rattipariyantaṁ na jānāti āpattipariyantaṁ na sarati
 rattipariyantaṁ na sarati āpattipariyante vematiko rattipariyante
 vematiko. So bhikkhūnaṁ ārocesi < PTS. Vin II , 59 >ahaṁ āvuso sambahulā
 saṅghādisesā āpattiyo āpajjiṁ āpattipariyantaṁ na jānāmi
 rattipariyantaṁ na jānāmi āpattipariyantaṁ na sarāmi rattipariyantaṁ
 na sarāmi āpattipariyante vematiko rattipariyante vematiko kathaṁ
 nu kho mayā paṭipajjitabbanti. Te bhikkhū bhagavato etamatthaṁ
 ārocesuṁ. Tenahi bhikkhave saṅgho tassa bhikkhuno tāsaṁ āpattīnaṁ
 suddhantaparivāsaṁ detu.
      [467] Evañca pana bhikkhave dātabbo. Tena bhikkhave
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā vuḍḍhānaṁ
 bhikkhūnaṁ pāde vanditvā ukkuṭikaṁ nisīditvā añjaliṁ paggahetvā
 evamassa vacanīyo ahaṁ bhante sambahulā saṅghādisesā āpattiyo
 āpajjiṁ āpattipariyantaṁ na jānāmi rattipariyantaṁ na jānāmi
 āpattipariyantaṁ na sarāmi rattipariyantaṁ na sarāmi āpattipariyante
 vematiko rattipariyante vematiko sohaṁ bhante saṅghaṁ tāsaṁ āpattīnaṁ
 suddhantaparivāsaṁ yācāmīti. Dutiyampi yācitabbo tatiyampi
 yācitabbo.

  *  *  *  *  *  *
  Footnote:1 Ma. Yu. sosaddo na dissati.
-------------------------------------------------
[page 247]
      [468] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ itthannāmo bhikkhu sambahulā saṅghādisesā
 āpattiyo āpajji āpattipariyantaṁ na jānāti rattipariyantaṁ na
 jānāti āpattipariyantaṁ na sarati rattipariyantaṁ na sarati āpattipariyante
 vematiko rattipariyante vematiko so saṅghaṁ tāsaṁ
 āpattīnaṁ suddhantaparivāsaṁ yācati. Yadi saṅghassa pattakallaṁ saṅgho
 itthannāmassa bhikkhuno tāsaṁ āpattīnaṁ suddhantaparivāsaṁ dadeyya.
 Esā ñatti. Suṇātu me bhante saṅgho ayaṁ itthannāmo
 bhikkhu sambahulā saṅghādisesā āpattiyo āpajji āpattipariyantaṁ
 na jānāti rattipariyantaṁ na jānāti āpattipariyantaṁ na sarati
 rattipariyantaṁ na sarati āpattipariyante vematiko rattipariyante
 vematiko so saṅghaṁ tāsaṁ āpattīnaṁ suddhantaparivāsaṁ yācati. Saṅgho
 itthannāmassa bhikkhuno tāsaṁ āpattīnaṁ suddhantaparivāsaṁ deti.
 Yassāyasmato khamati itthannāmassa bhikkhuno tāsaṁ āpattīnaṁ suddhantaparivāsassa
 dānaṁ so tuṇhassa yassa nakkhamati so bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi .pe.
 Dinno saṅghena itthannāmassa bhikkhuno tāsaṁ āpattīnaṁ suddhantaparivāso
 khamati saṅghassa tasmā tuṇhī. Evametaṁ dhārayāmīti.
      [469] Evañca 1- kho bhikkhave suddhantaparivāso dātabbo.

  *  *  *  *  *  *
  Footnote:1 Ma. Yu. casaddo na dissati.
-------------------------------------------------
[page 248]
 Evaṁ parivāso dātabbo. Kathañca bhikkhave suddhantaparivāso
 dātabbo. Āpattipariyantaṁ na jānāti rattipariyantaṁ na jānāti
 āpattipariyantaṁ na sarati rattipariyantaṁ na sarati āpattipariyante
 vematiko rattipariyante vematiko suddhantaparivāso dātabbo.
 Āpattipariyantaṁ jānāti rattipariyantaṁ na jānāti āpattipariyantaṁ
 sarati rattipariyantaṁ na sarati āpattipariyante nibbematiko rattipariyante
 vematiko suddhantaparivāso dātabbo. Āpattipariyantaṁ
 ekaccaṁ jānāti ekaccaṁ na jānāti rattipariyantaṁ na jānāti
 āpattipariyantaṁ ekaccaṁ sarati ekaccaṁ na sarati rattipariyantaṁ na
 sarati āpattipariyante ekacce vematiko ekacce nibbematiko
 rattipariyante vematiko suddhantaparivāso dātabbo. Āpattipariyantaṁ
 na jānāti rattipariyantaṁ ekaccaṁ jānāti ekaccaṁ na
 jānāti āpattipariyantaṁ na sarati rattipariyantaṁ ekaccaṁ sarati
 ekaccaṁ na sarati < PTS. Vin II , 60 >āpattipariyante vematiko rattipariyante ekacce
 vematiko ekacce nibbematiko suddhantaparivāso dātabbo.
 Āpattipariyantaṁ jānāti rattipariyantaṁ ekaccaṁ jānāti ekaccaṁ na
 jānāti āpattipariyantaṁ sarati rattipariyantaṁ ekaccaṁ sarati
 ekaccaṁ na sarati āpattipariyante nibbematiko rattipariyante
 ekacce vematiko ekacce nibbematiko suddhantaparivāso
 dātabbo. Āpattipariyantaṁ ekaccaṁ jānāti ekaccaṁ na jānāti
-------------------------------------------------
[page 249]
 Rattipariyantaṁ ekaccaṁ jānāti ekaccaṁ na jānāti āpattipariyantaṁ
 ekaccaṁ sarati ekaccaṁ na sarati rattipariyantaṁ ekaccaṁ sarati
 ekaccaṁ na sarati āpattipariyante ekacce vematiko ekacce
 nibbematiko rattipariyante ekacce vematiko ekacce nibbematiko
 suddhantaparivāso dātabbo. Evaṁ kho bhikkhave suddhantaparivāso
 dātabbo.
      [470] Kathañca bhikkhave parivāso dātabbo. Āpattipariyantaṁ
 jānāti rattipariyantaṁ jānāti āpattipariyantaṁ sarati rattipariyantaṁ
 sarati āpattipariyante nibbematiko rattipariyante nibbematiko
 parivāso dātabbo. Āpattipariyantaṁ na jānāti rattipariyantaṁ
 jānāti āpattipariyantaṁ na sarati rattipariyantaṁ sarati āpattipariyante
 vematiko rattipariyante nibbematiko parivāso dātabbo.
 Āpattipariyantaṁ ekaccaṁ jānāti ekaccaṁ na jānāti rattipariyantaṁ
 jānāti āpattipariyantaṁ ekaccaṁ sarati ekaccaṁ na sarati rattipariyantaṁ
 sarati āpattipariyante ekacce vematiko ekacce
 nibbematiko rattipariyante nibbematiko parivāso dātabbo.
 Evaṁ kho bhikkhave parivāso dātabbo.
                     Parivāso niṭṭhito.
      [471] Tena kho pana samayena aññataro bhikkhu parivasanto
 vibbhami. So puna paccāgantvā bhikkhū upasampadaṁ yāci. Te
-------------------------------------------------
[page 250]
 Bhikkhū bhagavato etamatthaṁ ārocesuṁ.
      [472] Idha pana bhikkhave bhikkhu parivasanto vibbhamati.
 Vibbhantakassa bhikkhave parivāso na rūhati. So ce puna upasampajjati
 tassa tadeva purimaṁ parivāsadānaṁ. Yo parivāso dinno
 sudinno. Yo parivuttho suparivuttho. Avaseso parivasitabbo.
      [473] Idha pana bhikkhave bhikkhu parivasanto sāmaṇero hoti.
 Sāmaṇerassa bhikkhave parivāso na rūhati. So ce puna upasampajjati
 tassa tadeva purimaṁ parivāsadānaṁ. Yo parivāso dinno
 sudinno. Yo parivuttho suparivuttho. Avaseso parivasitabbo.
      [474] Idha pana bhikkhave bhikkhu parivasanto ummattako
 hoti. Ummattakassa bhikkhave parivāso na rūhati. So ce
 puna anummattako hoti tassa tadeva purimaṁ parivāsadānaṁ. Yo
 parivāso dinno sudinno. Yo parivuttho suparivuttho.
 Avaseso parivasitabbo.
      [475] Idha pana bhikkhave < PTS. Vin II , 61 >bhikkhu parivasanto khittacitto
 hoti. Khittacittassa bhikkhave parivāso na rūhati. So ce
 puna akhittacitto hoti tassa tadeva purimaṁ parivāsadānaṁ. Yo
 parivāso dinno sudinno. Yo parivuttho suparivuttho.
 Avaseso parivasitabbo.
      [476] Idha pana bhikkhave bhikkhu parivasanto vedanaṭṭo 1- hoti.

  *  *  *  *  *  *
  Footnote:1 Ma. vedanāṭṭo. ito paraṁ sabbattha eseva nayo.
-------------------------------------------------
[page 251]
 Vedanaṭṭassa bhikkhave parivāso na rūhati. So ce puna avedanaṭṭo
 hoti tassa tadeva purimaṁ parivāsadānaṁ. Yo parivāso dinno
 sudinno. Yo parivuttho suparivuttho. Avaseso parivasitabbo.
      [477] Idha pana bhikkhave bhikkhu parivasanto āpattiyā adassane
 ukkhipiyati. Ukkhittakassa bhikkhave parivāso na rūhati. So
 ce puna osāriyati tassa tadeva purimaṁ parivāsadānaṁ. Yo
 parivāso dinno sudinno. Yo parivuttho suparivuttho.
 Avaseso parivasitabbo.
      [478] Idha pana bhikkhave bhikkhu parivasanto āpattiyā appaṭikamme
 ukkhipiyati. Ukkhittakassa bhikkhave parivāso na rūhati.
 So ce puna osāriyati tassa tadeva purimaṁ parivāsadānaṁ.
 Yo parivāso dinno sudinno. Yo parivuttho suparivuttho.
 Avaseso parivasitabbo.
      [479] Idha pana bhikkhave bhikkhu parivasanto pāpikāya diṭṭhiyā
 appaṭinissagge ukkhipiyati. Ukkhittakassa bhikkhave parivāso na
 rūhati. So ce puna osāriyati tassa tadeva purimaṁ parivāsadānaṁ.
 Yo parivāso dinno sudinno. Yo parivuttho suparivuttho.
 Avaseso parivasitabbo.
      [480] Idha pana bhikkhave bhikkhu mūlāya paṭikassanāraho vibbhamati.
 Vibbhantakassa bhikkhave mūlāya paṭikassanā na rūhati. So ce
-------------------------------------------------
[page 252]
 Puna upasampajjati tassa tadeva purimaṁ parivāsadānaṁ. Yo
 parivāso dinno sudinno. Yo parivuttho suparivuttho.
 So bhikkhu mūlāya paṭikassitabbo.
      [481] Idha pana bhikkhave bhikkhu mūlāya paṭikassanāraho
 sāmaṇero hoti .pe. Ummattako hoti .pe. Khittacitto
 hoti .pe. Vedanaṭṭo hoti .pe. Āpattiyā adassane
 ukkhipiyati .pe. Āpattiyā appaṭikamme ukkhipiyati .pe.
 Pāpikāya diṭṭhiyā appaṭinissagge ukkhipiyati. Ukkhittakassa
 bhikkhave mūlāya paṭikassanā na rūhati. So ce puna osāriyati
 tassa tadeva purimaṁ parivāsadānaṁ. Yo parivāso dinno sudinno.
 Yo parivuttho suparivuttho. So bhikkhu mūlāya paṭikassitabbo.
      [482] Idha pana bhikkhave bhikkhu mānattāraho vibbhamati.
 Vibbhantakassa bhikkhave mānattādānaṁ na rūhati. So ce puna
 upasampajjati tassa tadeva purimaṁ parivāsadānaṁ. Yo parivāso
 dinno sudinno. Yo parivuttho suparivattho. Tassa bhikkhuno
 mānattaṁ dātabbaṁ.
      [483] Idha pana bhikkhave bhikkhu mānattāraho sāmaṇero
 hoti .pe. Ummattako hoti .pe. Khittacitto hoti .pe.
 Vedanaṭṭo hoti .pe. Āpattiyā adassane ukkhipiyati .pe.
 Āpattiyā appaṭikamme ukkhipiyati .pe. Pāpikāya diṭṭhiyā
-------------------------------------------------
[page 253]
 Appaṭinissagge ukkhipiyati. Ukkhittakassa bhikkhave mānattadānaṁ
 na rūhati. So ce puna osāriyati tassa tadeva purimaṁ
 parivāsadānaṁ. Yo parivāso dinno sudinno. Yo parivuttho
 suparivuttho. Tassa bhikkhuno mānattaṁ dātabbaṁ.
      [484] Idha pana bhikkhave bhikkhu mānattaṁ caranto vibbhamati.
 Vibbhantakassa bhikkhave mānattacariyā na rūhati. So ce puna
 upasampajjati tassa tadeva purimaṁ parivāsadānaṁ. Yo parivāso
 dinno sudinno. Yo parivuttho suparivuttho. Yaṁ mānattaṁ
 dinnaṁ sudinnaṁ. Yaṁ mānattaṁ ciṇṇaṁ suciṇṇaṁ. Avasesaṁ caritabbaṁ.
      [485] Idha pana bhikkhave bhikkhu mānattaṁ caranto sāmaṇero
 hoti .pe. Ummattako hoti .pe. Khittacitto hoti .pe.
 Vedanaṭṭo hoti .pe. Āpattiyā adassane ukkhipiyati .pe.
 Āpattiyā appaṭikamme ukkhipiyati .pe. Pāpikāya diṭṭhiyā
 appaṭinissagge ukkhipiyati. Ukkhittakassa bhikkhave mānattacariyā
 na rūhati. So ce puna osāriyati tassa tadeva purimaṁ parivāsadānaṁ.
 Yo parivāso dinno sudinno. Yo parivuttho
 suparivuttho. Yaṁ mānattaṁ dinnaṁ sudinnaṁ. Yaṁ mānattaṁ ciṇṇaṁ
 suciṇṇaṁ. Avasesaṁ caritabbaṁ.
      [486] Idha pana bhikkhave bhikkhu abbhānāraho vibbhamati.
 Vibbhantakassa bhikkhave abbhānaṁ na rūhati. So ce puna
-------------------------------------------------
[page 254]
 Upasampajjati tassa tadeva purimaṁ parivāsadānaṁ. Yo parivāso dinno
 sudinno. Yo parivuttho suparivuttho. Yaṁ mānattaṁ dinnaṁ
 sudinnaṁ. Yaṁ mānattaṁ ciṇṇaṁ suciṇṇaṁ. So bhikkhu abbhetabbo.
      [487] Idha pana bhikkhave bhikkhu abbhānāraho sāmaṇero
 hoti .pe. Ummattako hoti .pe. Khittacitto hoti .pe.
 Vedanaṭṭo hoti .pe. Āpattiyā adassane ukkhipiyati .pe.
 Āpattiyā appaṭikamme ukkhipiyati .pe. Pāpikāya < PTS. Vin II , 62 >diṭṭhiyā
 appaṭinissagge ukkhipiyati. Ukkhittakassa bhikkhave abbhānaṁ na
 rūhati. So ce puna osāriyati tassa tadeva purimaṁ parivāsadānaṁ.
 Yo parivāso dinno sudinno. Yo parivuttho suparivuttho.
 Yaṁ mānattaṁ dinnaṁ sudinnaṁ. Yaṁ mānattaṁ ciṇṇaṁ suciṇṇaṁ.
 So bhikkhu abbhetabbo.
                     Cattāḷīsakaṁ samattaṁ.
      [488] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyo 1- appaṭicchannāyo.
 So bhikkhu mūlāya paṭikassitabbo.
      [489] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyo paṭicchannāyo.
 So bhikkhu mūlāya paṭikassitabbo yathāpaṭicchannānañcassa āpattīnaṁ
 purimāya āpattiyā samodhānaparivāso dātabbo.

  *  *  *  *  *  *
  Footnote:1 Ma. Yu. parimāṇā. evamuparipi.
-------------------------------------------------
[page 255]
      [490] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyo paṭicchannāyopi
 appaṭicchannāyopi. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [491] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati aparimāṇāyo 1- appaṭicchannāyo.
 So bhikkhu mūlāya paṭikassitabbo.
      [492] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati aparimāṇāyo paṭicchannāyo.
 So bhikkhu mūlāya paṭikassitabbo yathāpaṭicchannānañcassa āpattīnaṁ
 purimāya āpattiyā samodhānaparivāso dātabbo.
      [493] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati aparimāṇāyo paṭicchannāyopi
 appaṭicchannāyopi. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [494] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyopi aparimāṇāyopi
 appaṭicchannāyo. So bhikkhu mūlāya paṭikassitabbo.

  *  *  *  *  *  *
  Footnote:1 Ma. Yu. aparimāṇā. evamuparipi.
-------------------------------------------------
[page 256]
      [495] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyopi aparimāṇāyopi
 paṭicchannāyo. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [496] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati parimāṇāyopi aparimāṇāyopi
 paṭicchannāyopi appaṭicchannāyopi. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
      [497] Idha pana bhikkhave bhikkhu mānattāraho .pe.
      [498] Idha pana bhikkhave bhikkhu mānattaṁ caranto .pe.
      [499] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati parimāṇāyo appaṭicchannāyo.
 So bhikkhu mūlāya paṭikassitabbo.
      [500] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati parimāṇāyo paṭicchannāyo.
 So bhikkhu mūlāya paṭikassitabbo yathāpaṭicchannānañcassa āpattīnaṁ
 purimāya āpattiyā samodhānaparivāso dātabbo.
      [501] Idha pana bhikkhave bhikkhu abbhānāraho antarā sambahulā
-------------------------------------------------
[page 257]
 Saṅghādisesā āpattiyo āpajjati parimāṇāyo paṭicchannāyopi
 appaṭicchannāyopi. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
      [502] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati aparimāṇāyo appaṭicchannāyo.
 So bhikkhu mūlāya paṭikassitabbo.
      [503] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati aparimāṇāyo paṭicchannāyo.
 So bhikkhu mūlāya paṭikassitabbo yathāpaṭicchannānañcassa āpattīnaṁ
 purimāya āpattiyā samodhānaparivāso dātabbo.
      [504] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati aparimāṇāyo paṭicchannāyopi
 appaṭicchannāyopi. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [505] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati parimāṇāyopi aparimāṇāyopi
 appaṭicchannāyo. So bhikkhu mūlāya paṭikassitabbo.
      [506] Idha pana bhikkhave bhikkhu abbhānāraho antarā sambahulā
-------------------------------------------------
[page 258]
 Saṅghādisesā āpattiyo āpajjati parimāṇāyopi aparimāṇāyopi
 paṭicchannāyo. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso dātabbo.
      [507] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjati parimāṇāyopi aparimāṇāyopi
 paṭicchannāyopi appaṭicchannāyopi. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
                     Chattiṁsakaṁ samattaṁ.
      [508] Idha pana bhikkhave bhikkhu sambahulā saṅghādisesā āpattiyo
 āpajjitvā appaṭicchādetvā vibbhamati. So puna 1- upasampanno
 tā āpattiyo na chādeti. Tassa bhikkhave bhikkhuno mānattaṁ
 dātabbaṁ.
      [509] Idha pana bhikkhave bhikkhu sambahulā saṅghādisesā āpattiyo
 āpajjitvā appaṭicchādetvā vibbhamati. So puna upasampanno
 tā āpattiyo chādeti. Tassa bhikkhave bhikkhuno pacchimasmiṁ
 āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [510] Idha pana bhikkhave bhikkhu sambahulā saṅghādisesā āpattiyo
 āpajjitvā paṭicchādetvā vibbhamati. So puna upasampanno
 tā āpattiyo na chādeti. Tassa bhikkhave bhikkhuno purimasmiṁ

  *  *  *  *  *  *
  Footnote:1 Ma. so ce puna.
-------------------------------------------------
[page 259]
 Āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [511] Idha pana bhikkhave bhikkhu sambahulā saṅghādisesā āpattiyo
 āpajjitvā paṭicchādetvā vibbhamati. So puna upasampanno
 tā āpattiyo chādeti. Tassa bhikkhave bhikkhuno purimasmiñca
 pacchimasmiñca āpattikkhandhe yathāpaṭicchanne parivāsaṁ datvā mānattaṁ
 dātabbaṁ.
      [512] Idha pana bhikkhave bhikkhu sambahulā saṅghādisesā āpattiyo
 āpajjati. Tassa honti āpattiyo paṭicchannāyopi appaṭicchannāyopi.
 So vibbhamitvā puna upasampanno yā āpattiyo
 pubbe chādesi tā āpattiyo pacchā na chādeti yā āpattiyo
 pubbe na chādesi tā āpattiyo pacchā na chādeti. Tassa
 bhikkhave bhikkhuno purimasmiṁ āpattikkhandhe yathāpaṭicchanne parivāsaṁ
 datvā mānattaṁ dātabbaṁ.
      [513] Idha pana bhikkhave bhikkhu sambahulā saṅghādisesā āpattiyo
 āpajjati. Tassa honti āpattiyo paṭicchannāyopi appaṭicchannāyopi.
 So vibbhamitvā puna upasampanno yā āpattiyo
 pubbe chādesi tā āpattiyo pacchā na chādeti yā āpattiyo
 pubbe na chādesi tā āpattiyo pacchā chādeti. Tassa
 bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
-------------------------------------------------
[page 260]
      [514] Idha pana bhikkhave bhikkhu sambahulā saṅghādisesā āpattiyo
 āpajjati. Tassa honti āpattiyo paṭicchannāyopi appaṭicchannāyopi.
 So vibbhamitvā puna upasampanno yā āpattiyo
 pubbe chādesi tā āpattiyo pacchā chādeti 1- yā āpattiyo
 pubbe na chādesi tā āpattiyo pacchā na chādeti 2-. Tassa
 bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [515] Idha pana bhikkhave bhikkhu sambahulā saṅghādisesā āpattiyo
 āpajjati. Tassa honti āpattiyo paṭicchannāyopi appaṭicchannāyopi.
 So vibbhamitvā puna upasampanno yā āpattiyo
 pubbe chādesi tā āpattiyo pacchā chādeti yā āpattiyo
 pubbe na chādesi tā āpattiyo pacchā chādeti. Tassa
 bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [516] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo jānāti ekaccā āpattiyo na
 jānāti yā < PTS. Vin II , 64 >āpattiyo jānāti tā āpattiyo chādeti yā
 āpattiyo na jānāti tā āpattiyo na chādeti. So vibbhamitvā
 puna upasampanno yā āpattiyo pubbe jānitvā chādesi
 tā āpattiyo pacchā jānitvā na chādeti yā āpattiyo

  *  *  *  *  *  *
  Footnote:1 Yu. pacchā na chādeti. 2 Yu. pacchā chādeti.
-------------------------------------------------
[page 261]
 Pubbe ajānitvā na chādesi tā āpattiyo pacchā jānitvā
 na chādeti. Tassa bhikkhave bhikkhuno purimasmiṁ āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [517] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo jānāti ekaccā āpattiyo
 na jānāti yā āpattiyo jānāti tā āpattiyo chādeti
 yā āpattiyo na jānāti tā āpattiyo na chādeti. So
 vibbhamitvā puna upasampanno yā āpattiyo pubbe jānitvā
 chādesi tā āpattiyo pacchā jānitvā na chādeti yā
 āpattiyo pubbe ajānitvā na chādesi tā āpattiyo pacchā
 jānitvā chādeti. Tassa bhikkhave bhikkhuno purimasmiñca pacchimasmiñca
 āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [518] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo jānāti ekaccā āpattiyo na
 jānāti yā āpattiyo jānāti tā āpattiyo chādeti yā
 āpattiyo na jānāti tā āpattiyo na chādeti. So
 vibbhamitvā puna upasampanno yā āpattiyo pubbe jānitvā
 chādesi tā āpattiyo pacchā jānitvā chādeti yā āpattiyo
 pubbe ajānitvā na chādesi tā āpattiyo pacchā jānitvā
 na chādeti. Tassa bhikkhave bhikkhuno purimasmiñca pacchimasmiñca
-------------------------------------------------
[page 262]
 Āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [519] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo jānāti ekaccā āpattiyo na
 jānāti yā āpattiyo jānāti tā āpattiyo chādeti yā
 āpattiyo na jānāti tā āpattiyo na chādeti. So
 vibbhamitvā puna upasampanno yā āpattiyo pubbe jānitvā
 chādesi tā āpattiyo pacchā jānitvā chādeti yā āpattiyo
 pubbe ajānitvā na chādesi tā āpattiyo pacchā jānitvā
 chādeti. Tassa bhikkhave bhikkhuno purimasmiñca pacchimasmiñca
 āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [520] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo sarati ekaccā āpattiyo na
 sarati yā āpattiyo sarati tā āpattiyo chādeti yā
 āpattiyo na sarati tā āpattiyo na chādeti. So vibbhamitvā
 puna upasampanno yā āpattiyo pubbe saritvā chādesi tā
 āpattiyo pacchā saritvā na chādeti yā āpattiyo pubbe
 asaritvā na chādesi tā āpattiyo pacchā saritvā na chādeti.
 Tassa bhikkhave bhikkhuno purimasmiṁ āpattikkhandhe yathāpaṭicchanne
 parivāsaṁ datvā mānattaṁ dātabbaṁ.
      [521] Idha pana bhikkhave bhikkhu sambahulā saṅghādisesā āpattiyo
-------------------------------------------------
[page 263]
 Āpajjati ekaccā āpattiyo sarati ekaccā āpattiyo na
 sarati yā āpattiyo sarati tā āpattiyo chādeti yā
 āpattiyo na sarati tā āpattiyo na chādeti. So vibbhamitvā
 puna upasampanno yā āpattiyo pubbe saritvā chādesi tā
 āpattiyo pacchā saritvā na chādeti yā āpattiyo pubbe
 asaritvā na chādesi tā āpattiyo pacchā saritvā chādeti.
 Tassa bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [522] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo sarati ekaccā āpattiyo na
 sarati yā āpattiyo sarati tā āpattiyo chādeti yā
 āpattiyo na sarati tā āpattiyo na chādeti. So vibbhamitvā
 puna upasampanno yā āpattiyo pubbe saritvā chādesi tā
 āpattiyo pacchā saritvā chādeti yā āpattiyo pubbe
 asaritvā na chādesi tā āpattiyo pacchā saritvā na chādeti.
 Tassa bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [523] Idha pana bhikkhave bhikkhu sambahulā saṅghādisesā āpattiyo
 āpajjati ekaccā āpattiyo sarati ekaccā āpattiyo na
 sarati yā āpattiyo sarati tā āpattiyo chādeti yā
-------------------------------------------------
[page 264]
 Āpattiyo na sarati tā āpattiyo na chādeti. So vibbhamitvā
 puna upasampanno yā āpattiyo pubbe saritvā chādesi tā
 āpattiyo pacchā saritvā chādeti yā āpattiyo pubbe
 asaritvā na chādesi tā āpattiyo pacchā saritvā chādeti.
 Tassa bhikkhave bhikkhuno purimasmiñca pacchimasmiñca āpattikkhandhe
 yathāpaṭicchanne parivāsaṁ datvā mānattaṁ dātabbaṁ.
      [524] Idha pana bhikkhave bhikkhu sambahulā saṅghādisesā āpattiyo
 āpajjati ekaccāsu āpattīsu nibbematiko ekaccāsu āpattīsu
 vematiko yāsu āpattīsu nibbematiko tā āpattiyo chādeti
 yāsu āpattīsu vematiko tā āpattiyo na chādeti. So
 vibbhamitvā puna upasampanno yā āpattiyo pubbe nibbematiko
 chādesi tā āpattiyo pacchā nibbematiko na chādeti yā
 āpattiyo pubbe vematiko na chādesi tā āpattiyo pacchā
 nibbematiko na chādeti. Tassa bhikkhave bhikkhuno purimasmiṁ
 āpattikkhandhe yathāpaṭicchanne parivāsaṁ datvā mānattaṁ dātabbaṁ.
      [525] Idha pana bhikkhave bhikkhu sambahulā saṅghādisesā āpattiyo
 āpajjati ekaccāsu āpattīsu nibbematiko ekaccāsu āpattīsu
 vematiko yāsu āpattīsu nibbematiko tā āpattiyo chādeti
 yāsu āpattīsu vematiko tā āpattiyo na chādeti. So
 vibbhamitvā puna upasampanno yā āpattiyo pubbe nibbematiko
-------------------------------------------------
[page 265]
 Chādesi tā āpattiyo pacchā nibbematiko na chādeti yā
 āpattiyo pubbe vematiko na chādesi tā āpattiyo pacchā
 nibbematiko chādeti. Tassa bhikkhave bhikkhuno purimasmiñca
 pacchimasmiñca āpattikkhandhe yathāpaṭicchanne parivāsaṁ datvā
 mānattaṁ dātabbaṁ.
      [526] Idha pana bhikkhave bhikkhu sambahulā saṅghādisesā āpattiyo
 āpajjati ekaccāsu āpattīsu nibbematiko ekaccāsu āpattīsu
 vematiko yāsu āpattīsu nibbematiko tā āpattiyo chādeti
 yāsu āpattīsu vematiko tā āpattiyo na chādeti. So
 vibbhamitvā puna upasampanno yā āpattiyo pubbe nibbematiko
 chādesi tā āpattiyo pacchā nibbematiko chādeti yā
 āpattiyo pubbe vematiko na chādesi tā āpattiyo pacchā
 nibbematiko na chādeti. Tassa bhikkhave bhikkhuno purimasmiñca
 pacchimasmiñca āpattikkhandhe yathāpaṭicchanne parivāsaṁ datvā mānattaṁ
 dātabbaṁ.
      [527] Idha pana bhikkhave bhikkhu sambahulā saṅghādisesā
 āpattiyo āpajjati ekaccāsu āpattīsu nibbematiko ekaccāsu
 āpattīsu vematiko yāsu āpattīsu nibbematiko tā āpattiyo
 chādeti yāsu āpattīsu vematiko tā āpattiyo na chādeti.
 So vibbhamitvā puna upasampanno yāsu āpattīsu 1- pubbe

  *  *  *  *  *  *
  Footnote:1 Ma. yā āpattiyo.
-------------------------------------------------
[page 266]
 Nibbematiko chādesi tā āpattiyo pacchā nibbematiko chādeti
 yā āpattiyo pubbe vematiko na chādesi tā āpattiyo
 pacchā nibbematiko chādeti. Tassa bhikkhave bhikkhuno purimasmiñca
 pacchimasmiñca āpattikkhandhe yathāpaṭicchanne parivāsaṁ datvā
 mānattaṁ dātabbaṁ.
      [528] Idha pana bhikkhave bhikkhu sambahulā saṅghādisesā āpattiyo
 āpajjitvā appaṭicchādetvā sāmaṇero hoti .pe. Ummattako
 hoti .pe. Khittacitto hoti .pe. Yathā heṭṭhā tathā
 vitthāretabbaṁ .pe. Vedanaṭṭo hoti .pe. Tassa honti āpattiyo
 paṭicchannāyopi appaṭicchannāyopi .pe. Ekaccā āpattiyo
 jānāti < PTS. Vin II , 65 >ekaccā āpattiyo na jānāti .pe. Ekaccā āpattiyo
 sarati ekaccā āpattiyo na sarati .pe. Ekaccāsu āpattīsu
 nibbematiko ekaccāsu āpattīsu vematiko yāsu āpattīsu
 nibbematiko tā āpattiyo chādeti yāsu āpattīsu vematiko
 tā āpattiyo na chādeti. So vedanaṭṭo hoti. So puna
 avedanaṭṭo hutvā yā āpattiyo pubbe nibbematiko chādesi
 tā āpattiyo pacchā nibbematiko na chādeti yā āpattiyo
 pubbe vematiko na chādesi tā āpattiyo pacchā nibbematiko
 na chādeti .pe. Yā āpattiyo pubbe nibbematiko chādesi
 tā āpattiyo pacchā nibbematiko na chādeti yā āpattiyo
-------------------------------------------------
[page 267]
 Pubbe vematiko na chādesi tā āpattiyo pacchā nibbematiko
 chādeti .pe. Yā āpattiyo pubbe nibbematiko chādesi tā
 āpattiyo pacchā nibbematiko chādeti yā āpattiyo pubbe
 vematiko na chādesi tā āpattiyo pacchā nibbematiko na
 chādeti .pe. Yā āpattiyo pubbe nibbematiko chādesi tā
 āpattiyo pacchā nibbematiko chādeti yā āpattiyo pubbe
 vematiko na chādesi tā āpattiyo pacchā nibbematiko
 chādeti. Tassa bhikkhave bhikkhuno purimasmiñca pacchimasmiñca
 āpattikkhandhe yathāpaṭicchanne parivāsaṁ datvā mānattaṁ dātabbaṁ.
                    Mānattasataṁ niṭṭhitaṁ 1-.
      [529] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjitvā appaṭicchādetvā vibbhamati.
 So puna upasampanno tā āpattiyo na chādeti. So bhikkhu
 mūlāya paṭikassitabbo.
      [530] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjitvā appaṭicchādetvā vibbhamati.
 So puna upasampanno tā āpattiyo chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.

  *  *  *  *  *  *
  Footnote:1 Yu. niṭṭhitanti natthi.
-------------------------------------------------
[page 268]
      [531] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjitvā paṭicchādetvā vibbhamati.
 So puna upasampanno tā āpattiyo na chādeti. So bhikkhu
 mūlāya paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [532] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjitvā paṭicchādetvā vibbhamati.
 So puna upasampanno tā āpattiyo chādeti. So bhikkhu
 mūlāya paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [533] Idha pana bhikkhave bhikkhu < PTS. Vin II , 66 >parivasanto antarā sambahulā
 saṅghādisesā āpattiyo āpajjati. Tassa honti āpattiyo
 paṭicchannāyopi appaṭicchannāyopi. So vibbhamitvā puna
 upasampanno yā āpattiyo pubbe chādesi tā āpattiyo pacchā
 na chādeti yā āpattiyo pubbe na chādesi tā āpattiyo
 pacchā na chādeti. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [534] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati. Tassa honti āpattiyo
-------------------------------------------------
[page 269]
 Paṭicchannāyopi appaṭicchannāyopi. So vibbhamitvā puna
 upasampanno yā āpattiyo pubbe chādesi tā āpattiyo pacchā
 na chādeti yā āpattiyo pubbe na chādesi tā āpattiyo
 pacchā chādeti. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [535] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati. Tassa honti āpattiyo
 paṭicchannāyopi appaṭicchannāyopi. So vibbhamitvā puna
 upasampanno yā āpattiyo pubbe chādesi tā āpattiyo pacchā
 chādeti yā āpattiyo pubbe na chādesi tā āpattiyo
 pacchā na chādeti. So bhikkhu mūlāya paṭikassitabbo yathāpaṭicchannānañcassa
 āpattīnaṁ purimāya āpattiyā samodhānaparivāso
 dātabbo.
      [536] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati. Tassa honti āpattiyo
 paṭicchannāyopi appaṭicchannāyopi. So vibbhamitvā puna
 upasampanno yā āpattiyo pubbe chādesi tā āpattiyo pacchā
 chādeti yā āpattiyo pubbe na chādesi tā āpattiyo
 pacchā chādeti. So bhikkhu mūlāya paṭikassitabbo yathāpaṭicchannānañcassa
-------------------------------------------------
[page 270]
 Āpattīnaṁ purimāya āpattiyā samodhānaparivāso
 dātabbo.
      [537] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo jānāti
 ekaccā āpattiyo na jānāti yā āpattiyo jānāti tā
 āpattiyo chādeti yā āpattiyo na jānāti tā āpattiyo
 na chādeti. So vibbhamitvā puna upasampanno yā āpattiyo
 pubbe jānitvā chādesi tā āpattiyo pacchā jānitvā na
 chādeti yā āpattiyo pubbe ajānitvā na chādesi tā
 āpattiyo pacchā jānitvā na chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [538] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo jānāti
 ekaccā āpattiyo na jānāti yā āpattiyo jānāti tā
 āpattiyo chādeti yā āpattiyo na jānāti tā āpattiyo
 na chādeti. So vibbhamitvā puna upasampanno yā āpattiyo
 pubbe jānitvā chādesi tā āpattiyo pacchā jānitvā na chādeti
 yā āpattiyo pubbe ajānitvā na chādesi tā āpattiyo
 pacchā jānitvā chādeti. So bhikkhu mūlāya paṭikassitabbo
-------------------------------------------------
[page 271]
 Yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
     [539] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo jānāti
 ekaccā āpattiyo na jānāti yā āpattiyo jānāti tā
 āpattiyo chādeti yā āpattiyo na jānāti tā āpattiyo
 na chādeti. So vibbhamitvā puna upasampanno yā āpattiyo
 pubbe jānitvā chādesi tā āpattiyo pacchā jānitvā chādeti
 yā āpattiyo pubbe ajānitvā na chādesi tā āpattiyo
 pacchā jānitvā na chādeti. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
      [540] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo jānāti
 ekaccā āpattiyo na jānāti yā āpattiyo jānāti tā
 āpattiyo chādeti yā āpattiyo na jānāti tā āpattiyo
 na chādeti. So vibbhamitvā puna upasampanno yā āpattiyo
 pubbe jānitvā chādesi tā āpattiyo pacchā jānitvā chādeti
 yā āpattiyo pubbe ajānitvā na chādesi tā āpattiyo
 pacchā jānitvā chādeti. So bhikkhu mūlāya paṭikassitabbo
-------------------------------------------------
[page 272]
 Yaṭithāpacchannānañcassa āpattīnaṁ purimāya āpattiyā samodhānaparivāso
 dātabbo.
      [541] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo sarati
 ekaccā āpattiyo na sarati yā āpattiyo sarati tā
 āpattiyo chādeti yā āpattiyo na sarati tā āpattiyo
 na chādeti. So vibbhamitvā puna upasampanno yā āpattiyo
 pubbe saritvā chādesi tā āpattiyo pacchā saritvā na
 chādeti yā āpattiyo pubbe asaritvā na chādesi tā
 āpattiyo pacchā saritvā na chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [542] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo sarati
 ekaccā āpattiyo na sarati yā āpattiyo sarati tā
 āpattiyo chādeti yā āpattiyo na sarati tā āpattiyo
 na chādeti. So vibbhamitvā puna upasampanno yā āpattiyo
 pubbe saritvā chādesi tā āpattiyo pacchā saritvā na
 chādeti yā āpattiyo pubbe asaritvā na chādesi tā
 āpattiyo pacchā saritvā chādeti. So bhikkhu mūlāya paṭikassitabbo
-------------------------------------------------
[page 273]
 Yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
      [543] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo sarati
 ekaccā āpattiyo na sarati yā āpattiyo sarati tā
 āpattiyo chādeti yā āpattiyo na sarati tā āpattiyo
 na chādeti. So vibbhamitvā puna upasampanno yā āpattiyo
 pubbe saritvā chādesi tā āpattiyo pacchā saritvā chādeti
 yā āpattiyo pubbe asaritvā na chādesi tā āpattiyo
 pacchā saritvā na chādeti. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
      [544] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccā āpattiyo sarati
 ekaccā āpattiyo na sarati yā āpattiyo sarati tā
 āpattiyo chādeti yā āpattiyo na sarati tā āpattiyo
 na chādeti. So vibbhamitvā puna upasampanno yā āpattiyo
 pubbe saritvā chādesi tā āpattiyo pacchā saritvā chādeti
 yā āpattiyo pubbe asaritvā na chādesi tā āpattiyo
 pacchā saritvā chādeti. So bhikkhu mūlāya paṭikassitabbo
-------------------------------------------------
[page 274]
 Yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
      [545] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccāsu āpattīsu nibbematiko
 ekaccāsu āpattīsu vematiko yāsu āpattīsu nibbematiko
 tā āpattiyo chādeti yāsu āpattīsu vematiko tā āpattiyo
 na chādeti. So vibbhamitvā puna upasampanno yā āpattiyo
 pubbe nibbematiko chādesi tā āpattiyo pacchā nibbematiko
 na chādeti yā āpattiyo pubbe vematiko na chādesi tā
 āpattiyo pacchā nibbematiko na chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
      [546] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccāsu āpattīsu nibbematiko
 ekaccāsu āpattīsu vematiko yāsu āpattīsu nibbematiko
 tā āpattiyo chādeti yāsu āpattīsu vematiko tā āpattiyo
 na chādeti. So vibbhamitvā puna upasampanno yā āpattiyo
 pubbe nibbematiko chādesi tā āpattiyo pacchā nibbematiko na
 chādeti yā āpatatiyo pubbe vematiko na chādesi tā
 āpattiyo pacchā nibbematiko chādeti. So bhikkhu mūlāya
-------------------------------------------------
[page 275]
 Paṭikassitabbo yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
      [547] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccāsu āpattīsu nibbematiko
 ekaccāsu āpattīsu vematiko yāsu āpattīsu nibbematiko
 tā āpattiyo chādeti yāsu āpattīsu vematiko tā āpattiyo
 na chādeti. So vibbhamitvā puna upasampanno yā āpattiyo
 pubbe nibbematiko chādesi tā āpattiyo pacchā nibbematiko
 chādeti yā āpattiyo pubbe vematiko na chādesi tā
 āpattiyo pacchā nibbematiko na chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [548] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjati ekaccāsu āpattīsu nibbematiko
 ekaccāsu āpattīsu vematiko yāsu āpattīsu nibbematiko
 tā āpattiyo chādeti yāsu āpattīsu vematiko tā āpattiyo
 na chādeti. So vibbhamitvā puna upasamapanno yā āpattiyo
 pubbe nibbematiko chādesi tā āpattiyo pacchā nibbematiko
 chādeti yā āpattiyo pubbe vematiko na chādesi tā
 āpattiyo pacchā nibbematiko chādeti. So bhikkhu mūlāya
-------------------------------------------------
[page 276]
 Paṭikassitabbo yathāpaṭicchannānañcassa āpattīnaṁ purimāya
 āpattiyā samodhānaparivāso dātabbo.
      [549] Idha pana bhikkhave bhikkhu parivasanto antarā sambahulā
 saṅghādisesā āpattiyo āpajjitvā appaṭicchādetvā sāmaṇero
 hoti .pe. Ummattako hoti .pe. Khittacitto hoti .pe.
 Vedanaṭṭo hoti .pe. Tassa honti āpattiyo paṭicchannāyopi
 appaṭicchannāyopi yathā parivāsaṁ vitthāritaṁ tathā vitthāretabbaṁ.
 .pe. Ekaccā āpattiyo jānāti ekaccā āpattiyo na
 jānāti .pe. Ekaccā āpattiyo sarati ekaccā āpattiyo na
 sarati .pe. Ekaccāsu āpattīsu nibbematiko ekaccāsu āpattīsu
 vematiko yāsu āpattīsu nibbematiko tā āpattiyo chādeti
 yāsu āpattīsu vematiko tā āpattiyo na chādeti. So
 vedanaṭṭo hoti. So puna avedanaṭṭo hutvā yā āpattiyo
 pubbe nibbematiko chādesi tā āpattiyo pacchā nibbematiko
 na chādeti yā āpattiyo pubbe vematiko na chādesi tā
 āpattiyo pacchā nibbematiko na chādeti .pe. Yā āpattiyo
 pubbe nibbematiko chādesi tā āpattiyo pacchā nibbematiko
 na chādeti yā āpattiyo pubbe vematiko na chādesi tā
 āpattiyo pacchā nibbematiko chādeti .pe. Yā āpattiyo
 pubbe nibbematiko chādesi tā āpattiyo pacchā nibbematiko
-------------------------------------------------
[page 277]
 Chādeti yā āpattiyo pubbe vematiko na chādesi tā āpattiyo
 pacchā nibbematiko na chādeti .pe. Yā āpattiyo pubbe
 nibbematiko chādesi tā āpattiyo pacchā nibbematiko chādeti
 yā āpattiyo pubbe vematiko na chādesi tā āpattiyo
 pacchā nibbematiko chādeti. So bhikkhu mūlāya paṭikassitabbo
 yathāpaṭicchannānañcassa āpattīnaṁ purimāya āpattiyā samodhānaparivāso
 dātabbo.
      [550] Idha pana bhikkhave bhikkhu mānattāraho .pe.
      [551] Idha pana bhikkhave bhikkhu mānattaṁ caranto .pe.
      [552] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjitvā appaṭicchādetvā vibbhamati .pe.
 Mānattāraho ca mānattacārī ca abbhānāraho ca yathā pārivāsiko
 vitthārito evaṁ vitthāretabbo 1-.
      [553] Idha pana bhikkhave bhikkhu abbhānāraho antarā sambahulā
 saṅghādisesā āpattiyo āpajjitvā appaṭicchādetvā sāmaṇero
 hoti .pe. Ummattako hoti .pe. Khittacitto hoti .pe.
 Vedanaṭṭo hoti .pe. Tassa honti āpattiyo paṭicchannāyopi
 appaṭicchannāyopi .pe. Ekaccā āpattiyo jānāti ekaccā
 āpattiyo na jānāti .pe. Ekaccā āpattiyo sarati ekaccā
 āpattiyo na sarati .pe. Ekaccāsu āpattīsu nibbematiko

  *  *  *  *  *  *
  Footnote:1 Ma. yathā parivāso vitthārito tathā vitthāretabbo. Yu. yathā parivāsaṁ tathā
 vitthāretabbaṁ.
-------------------------------------------------
[page 278]
 Ekaccāsu āpattīsu vematiko yāsu āpattīsu nibbematiko tā
 āpattiyo chādeti yāsu āpattīsu vematiko tā āpattiyo
 na chādeti. So vedanaṭṭo hoti. So puna avedanaṭṭo hutvā
 yā āpattiyo pubbe nibbematiko chādesi tā āpattiyo
 pacchā nibbematiko na chādeti yā āpattiyo pubbe vematiko
 na chādesi tā āpattiyo pacchā nibbematiko na chādeti .pe.
 Yā āpattiyo pubbe nibbematiko chādesi tā āpattiyo pacchā
 nibbematiko na chādeti yā āpattiyo pubbe vematiko na
 chādesi tā āpattiyo pacchā nibbematiko chādeti .pe. Yā
 āpattiyo pubbe nibbematiko chādesi tā āpattiyo pacchā
 nibbematiko chādeti yā āpattiyo pubbe vematiko na chādesi
 tā āpattiyo pacchā nibbematiko na chādeti .pe. Yā āpattiyo
 pubbe nibbematiko chādesi tā āpattiyo pacchā nibbematiko
 chādeti yā āpattiyo pubbe vematiko na chādesi tā
 āpattiyo pacchā < PTS. Vin II , 67 >nibbematiko chādeti. So bhikkhu mūlāya
 paṭikassitabbo yathāpaṭicchannānañcassa āpattīnaṁ purimāya āpattiyā
 samodhānaparivāso dātabbo.
      [554] Idha pana bhikkhave bhikkhu sambahulā saṅghādisesā
 āpattiyo āpajjitvā parimāṇāyo appaṭicchādetvā vibbhamati .pe.
 Aparimāṇāyo appaṭicchādetvā vibbhamati .pe. Ekanāmā
-------------------------------------------------
[page 279]
 Appaṭicchādetvā vibbhamati .pe. Nānānāmā appaṭicchādetvā
 vibbhamati .pe. Sabhāgā appaṭicchādetvā vibbhamati .pe. Visabhāgā
 appaṭicchādetvā vibbhamati .pe. Vavatthitā appaṭicchādetvā
 vibbhamati .pe. Sambhinnā appaṭicchādetvā vibbhamati .pe.
      [555] Dve bhikkhū saṅghādisesaṁ āpannā honti te saṅghādisese
 saṅghādisesadiṭṭhino honti eko chādeti eko na chādeti.
 Yo chādeti so dukkaṭaṁ desāpetabbo. Yathāpaṭicchanne cassa
 parivāsaṁ datvā ubhinnampi mānattaṁ dātabbaṁ.
      [556] Dve bhikkhū saṅghādisesaṁ āpannā honti te
 saṅghādisese vematikā honti eko chādeti eko na chādeti.
 Yo chādeti so dukkaṭaṁ desāpetabbo. Yathāpaṭicchanne cassa
 parivāsaṁ datvā ubhinnampi mānattaṁ dādabbaṁ.
      [557] Dve bhikkhū saṅghādisesaṁ āpannā honti te
 saṅghādisese missakadiṭṭhino honti eko chādeti eko na
 chādeti. Yo chādeti so dukkaṭaṁ desāpetabbo. Yathāpaṭicchanne
 cassa parivāsaṁ datvā ubhinnampi mānattaṁ dātabbaṁ.
      [558] Dve bhikkhū missakaṁ āpannā honti te missake
 saṅghādisesadiṭṭhino honti eko chādeti eko na chādeti.
 Yo chādeti so dukkaṭaṁ desāpetabbo. Yathāpaṭicchanne cassa
 parivāsaṁ datvā ubhinnampi mānattaṁ dātabbaṁ.
-------------------------------------------------
[page 280]
      [559] Dve bhikkhū missakaṁ āpannā honti te missake
 missakadiṭṭhino honti eko chādeti eko na chādeti.
 Yo chādeti so dukkaṭaṁ desāpetabbo. Yathāpaṭicchanne cassa
 parivāsaṁ datvā ubhinnampi mānattaṁ dātabbaṁ.
      [560] Dve bhikkhū suddhakaṁ āpannā honti te suddhake
 saṅghādisesadiṭṭhino honti eko chādeti eko na chādeti.
 Yo chādeti so dukkaṭaṁ desāpetabbo. Ubhopi yathādhammaṁ
 kārāpetabbā.
      [561] Dve bhikkhū suddhakaṁ āpannā honti te suddhake
 suddhakadiṭṭhino honti eko chādeti eko na chādeti.
 Yo chādeti so dukkaṭaṁ desāpetabbo. Ubhopi yathādhammaṁ
 kārāpetabbā.
      [562] Dve bhikkhū saṅghādisesaṁ āpannā honti te
 saṅghādisese saṅghādisesadiṭṭhino honti ekassa hoti
 ārocessāmīti. Ekassa hoti nārocessāmīti 1-. So paṭhamampi
 yāmaṁ chādeti dutiyampi yāmaṁ chādeti tatiyampi yāmaṁ chādeti
 uṭṭhite 2- aruṇe channā hoti āpatti. Yo chādeti so
 dukkaṭaṁ desāpetabbo. Yathāpaṭicchanne cassa parivāsaṁ datvā

  *  *  *  *  *  *
  Footnote:1 Ma. Yu. na ārocessāmīti. 2 Yu. uddhate. evamuparipi.
-------------------------------------------------
[page 281]
 Ubhinnampi mānattaṁ dātabbaṁ.
      [563] Dve bhikkhū saṅghādisesaṁ āpannā honti te
 saṅghādisese saṅghādisesadiṭṭhino honti te gacchanti ārocessāmāti.
 Ekassa antarāmagge makkhadhammo uppajjati na
 ārocessāmīti. So paṭhamampi yāmaṁ chādeti dutiyampi yāmaṁ
 chādeti tatiyampi yāmaṁ chādeti uṭṭhite aruṇe channā hoti
 āpatti. Yo chādeti so dukkaṭaṁ desāpetabbo. Yathāpaṭicchanne
 cassa parivāsaṁ datvā ubhinnampi mānattaṁ dātabbaṁ.
      [564] Dve bhikkhū saṅghādisesaṁ āpannā honti te
 saṅghādisese saṅghādisesadiṭṭhino honti. Te ummattakā honti.
 Te pacchā anummattakā hutvā eko chādeti eko na
 chādeti. Yo chādeti so dukkaṭaṁ desāpetabbo. Yathāpaṭicchanne
 cassa parivāsaṁ datvā ubhinnampi mānattaṁ dātabbaṁ.
      [565] Dve bhikkhū saṅghādisesaṁ āpannā honti te pātimokkhe
 uddissamāne evaṁ vadenti idāneva kho mayaṁ jānāma ayampi
 kira dhammo suttāgato suttapariyāpanno anvaḍḍhamāsaṁ uddesaṁ
 āgacchatīti. Te saṅghādisese saṅghādisesadiṭṭhino honti.
 Eko chādeti eko na chādeti. Yo chādeti so dukkaṭaṁ
 desāpetabbo. Yathāpaṭicchanne cassa parivāsaṁ datvā ubhinnampi
 mānattaṁ dātabbaṁ.
-------------------------------------------------
[page 282]
      [566] Idha pana bhikkhave bhikkhu sambahulā saṅghādisesāāpattiyo
 āpajjati parimāṇampi < PTS. Vin II , 69 >aparimāṇampi ekanāmampi nānānāmampi
 sabhāgampi visabhāgampi vavatthitampi sambhinnampi. So saṅghaṁ tāsaṁ
 āpattīnaṁ samodhānaparivāsaṁ yācati. Tassa saṅgho tāsaṁ āpattīnaṁ
 samodhānaparivāsaṁ deti. So parivasanto antarā sambahulā
 saṅghādisesā āpattiyo āpajjati parimāṇāyo appaṭicchannāyo.
 So saṅghaṁ antarā āpattīnaṁ mūlāya paṭikassanaṁ yācati. Taṁ
 saṅgho antarā āpattīnaṁ mūlāya paṭikassati dhammikena kammena
 akuppena ṭhānārahena dhammena samodhānaparivāsaṁ deti 1- adhammena
 mānattaṁ deti adhammena abbheti. So bhikkhave bhikkhu avisuddho
 tāhi āpattīhi.
      [567] Idha pana bhikkhave bhikkhu sambahulā saṅghādisesā āpattiyo
 āpajjati parimāṇampi aparimāṇampi ekanāmampi nānānāmampi
 sabhāgampi visabhāgampi vavatthitampi sambhinnampi. So saṅghaṁ tāsaṁ
 āpattīnaṁ samodhānaparivāsaṁ yācati. Tassa saṅgho tāsaṁ āpattīnaṁ
 samodhānaparivāsaṁ deti. So parivasanto antarā sambahulā
 saṅghādisesā āpattiyo āpajjati parimāṇāyo paṭicchannāyo.
 So saṅghaṁ antarā āpattīnaṁ mūlāya paṭikassanaṁ yācati. Taṁ
 saṅgho antarā āpattīnaṁ mūlāya paṭikassati. Dhammikena kammena
 akuppena ṭhānārahena dhammena samodhānaparivāsaṁ deti adhammena

  *  *  *  *  *  *
  Footnote:1 Yu. dhammena samodhānaparivāsaṁ detīti pāṭhattayaṁ natthi.
-------------------------------------------------
[page 283]
 Mānattaṁ deti adhammena abbheti. So bhikkhave bhikkhu avisuddho
 tāhi āpattīhi.
      [568] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi.
 So saṅghaṁ tāsaṁ āpattīnaṁ samodhānaparivāsaṁ yācati. Tassa saṅgho
 tāsaṁ āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati parimāṇāyo
 paṭicchannāyopi appaṭicchannāyopi. So saṅghaṁ antarā āpattīnaṁ
 mūlāya paṭikassanaṁ yācati. Taṁ saṅgho antarā āpattīnaṁ mūlāya
 paṭikassati dhammikena kammena akuppena ṭhānārahena dhammena
 samodhānaparivāsaṁ deti adhammena mānattaṁ deti adhammena abbheti.
 So bhikkhave bhikkhu avisuddho tāhi āpattīhi.
      [569] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi. So saṅghaṁ
 tāsaṁ āpattīnaṁ samodhānaparivāsaṁ yācati. Tassa saṅgho tāsaṁ
 āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati aparimāṇāyo
 appaṭicchannāyo. So saṅghaṁ antarā āpattīnaṁ mūlāya paṭikassanaṁ
-------------------------------------------------
[page 284]
 Yācati. Taṁ saṅgho antarā āpattīnaṁ mūlāya paṭikassati dhammikena
 kammena akuppena ṭhānārahena dhammena samodhānaparivāsaṁ deti
 adhammena mānattaṁ deti adhammena abbheti. So bhikkhave bhikkhu
 avisuddho tāhi āpattīhi.
      [570] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi. So
 saṅghaṁ tāsaṁ āpattīnaṁ samodhānaparivāsaṁ yācati. Tassa saṅgho tāsaṁ
 āpattīnaṁ samodhānaparivāsaṁ deti. So parivasanto antarā sambahulā
 saṅghādisesā āpattiyo āpajjati aparimāṇāyo paṭicchannāyo. So
 saṅghaṁ antarā āpattīnaṁ mūlāya paṭikassanaṁ yācati. Taṁ saṅgho antarā
 āpattīnaṁ mūlāya paṭikassati dhammikena kammena akuppena ṭhānārahena
 dhammena samodhānaparivāsaṁ deti adhammena mānattaṁ deti adhammena
 abbheti. So bhikkhave bhikkhu avisuddho tāhi āpattīhi.
      [571] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi. So
 saṅghaṁ tāsaṁ āpattīnaṁ samodhānaparivāsaṁ yācati. Tassa saṅgho tāsaṁ
 āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati aparimāṇāyo
-------------------------------------------------
[page 285]
 Paṭicchannāyopi appaṭicchannāyopi. So saṅghaṁ antarā āpattīnaṁ mūlāya
 paṭikassanaṁ yācati. Taṁ saṅgho antarā āpattīnaṁ mūlāya paṭikassati
 dhammikena kammena akuppena ṭhānārahena dhammena samodhānaparivāsaṁ
 deti adhamamena mānattaṁ deti adhammena abbheti. So bhikkhave
 bhikkhu avisuddho tāhi āpattīhi.
      [572] Idha pana bhikkhave bhikkhu sambahulā saṅghādisesā āpattiyo
 āpajjati parimāṇampi aparimāṇampi ekanāmampi nānānāmampi
 sabhāgampi visabhāgampi vavatthitampi sambhinnampi. So saṅghaṁ
 tāsaṁ āpattīnaṁ samodhānaparivāsaṁ yācati. Tassa saṅgho tāsaṁ
 āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati parimāṇāyopi
 aparimāṇāyopi appaṭicchannāyo. So saṅghaṁ antarā āpattīnaṁ
 mūlāya paṭikassanaṁ yācati. Taṁ saṅgho antarā āpattīnaṁ mūlāya
 paṭikassati dhammikena kammena akuppena ṭhānārahena dhammena
 samodhānaparivāsaṁ deti adhammena mānattaṁ deti adhammena abbheti.
 So bhikkhave bhikkhu avisuddho tāhi āpattīhi.
      [573] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi. So
 saṅghaṁ tāsaṁ āpattīnaṁ samodhānaparivāsaṁ yācati. Tassa saṅgho
-------------------------------------------------
[page 286]
 Tāsaṁ āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati parimāṇāyopi
 aparimāṇāyopi paṭicchannāyo. So saṅghaṁ antarā āpattīnaṁ mūlāya
 paṭikassanaṁ yācati. Taṁ saṅgho antarā āpattīnaṁ mūlāya paṭikassati
 dhammikena < PTS. Vin II , 70 >kammena akuppena ṭhānārahena dhammena samodhānaparivāsaṁ
 deti adhammena mānattaṁ deti adhammena abbheti. So bhikkhave
 bhikkhu avisuddho tāhi āpattīhi.
      [574] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi ekanāmampi
 nānānāmampi sabhāgampi visabhāgampi vavatthitampi sambhinnampi. So
 saṅghaṁ tāsaṁ āpattīnaṁ samodhānaparivāsaṁ yācati. Tassa saṅgho
 tāsaṁ āpattīnaṁ samodhānaparivāsaṁ deti. So parivasanto antarā
 sambahulā saṅghādisesā āpattiyo āpajjati parimāṇāyopi
 aparimāṇāyopi paṭicchannāyopi appaṭicchannāyopi. So saṅghaṁ
 antarā āpattīnaṁ mūlāya paṭikassanaṁ yācati. Taṁ saṅgho antarā
 āpattīnaṁ mūlāya paṭikassati dhammikena kammena akuppena ṭhānārahena
 dhammena samodhānaparivāsaṁ deti adhammena mānattaṁ deti adhammena
 abbheti. So bhikkhave bhikkhu avisuddho tāhi āpattīhi.
               Mūlāya avisuddhinavakaṁ 1- niṭṭhitaṁ.

  *  *  *  *  *  *
  Footnote:1 Yu. mūlāvisuddhinavakaṁ.
-------------------------------------------------
[page 287]
      [575] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati
 parimāṇāyo appaṭicchannāyo .pe. Parimāṇāyo paṭicchannāyo .pe.
 Parimāṇāyo paṭicchannāyopi appaṭicchannāyopi. So saṅghaṁ
 antarā āpattīnaṁ mūlāya paṭikassanaṁ yācati. Taṁ saṅgho
 antarā āpattīnaṁ mūlāya paṭikassati dhammikena kammena akuppena
 ṭhānārahena 1- dhammena samodhānaparivāsaṁ deti 2- dhammena mānattaṁ
 deti dhammena abbheti. So bhikkhave bhikkhu visuddho 3- tāhi
 āpattīhi.
      [576] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So parivasanto
 antarā sambahulā saṅghādisesā āpattiyo āpajjati aparimāṇāyo
 appaṭicchannāyo .pe. Aparimāṇāyo paṭicchannāyo .pe.
 Aparimāṇāyo paṭicchannāyopi appaṭicchannāyopi. So saṅghaṁ
 antarā āpattīnaṁ mūlāya paṭikassanaṁ yācati. Taṁ saṅgho antarā

  *  *  *  *  *  *
  Footnote:1 Ma. Yu. adhammikena kammena kuppena aṭhānārahena.
 2 Ma. adhammena samodhānaparivāsaṁ deti. Yu. dhammena samodhānaparivāsaṁ detīti natthi.
 3 Ma. Yu. avisuddho.
-------------------------------------------------
[page 288]
 Āpattīnaṁ mūlāya paṭikassati dhammikena kammena akuppena ṭhānārahena
 dhammena samodhānaparivāsaṁ deti dhammena mānattaṁ deti dhammena
 abbheti. So bhikkhave bhikkhu visuddho tāhi āpattīhi.
      [577] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati
 parimāṇāyopi aparimāṇāyopi appaṭicchannāyo .pe. Parimāṇāyopi
 aparimāṇāyopi paṭicchannāyo .pe. Parimāṇāyopi
 aparimāṇāyopi paṭicchannāyopi appaṭicchannāyopi. So saṅghaṁ
 antarā āpattīnaṁ mūlāya paṭikassanaṁ yācati. Taṁ saṅgho antarā
 āpattīnaṁ mūlāya paṭikassati dhammikena kammena akuppena ṭhānārahena
 dhammena samodhānaparivāsaṁ deti dhammena mānattaṁ deti dhammena
 abbheti. So bhikkhave bhikkhu visuddho tāhi āpattīhi 1-.
                   Mūlāya visuddhinavakaṁ niṭṭhitaṁ.
      [578] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.

  *  *  *  *  *  *
  Footnote:1 Yu. idaṁ visuddhinavakaṁ na dissati.
-------------------------------------------------
[page 289]
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati
 parimāṇāyo appaṭicchannāyo 1-. So saṅghaṁ antarā āpattīnaṁ
 mūlāya paṭikassanaṁ yācati. Taṁ saṅgho antarā āpattīnaṁ mūlāya
 paṭikassati adhammikena kammena kuppena aṭṭhānārahena adhammena
 samodhānaparivāsaṁ deti. So parivasāmīti maññamāno antarā
 sambahulā saṅghādisesā āpattiyo āpajjati parimāṇāyo
 appaṭicchannāyo 1-. So tasmiṁ 2- bhūmiyaṁ ṭhito purimāāpattīnaṁ 3-
 antarā āpattiyo sarati aparāāpattīnaṁ 4- antarā āpattiyo
 sarati. Tassa evaṁ hoti ahaṁ kho sambahulā saṅghādisesā
 āpattiyo āpajjiṁ parimāṇampi aparimāṇampi .pe. Vavatthitampi
 sambhinnampi sohaṁ saṅghaṁ tāsaṁ āpattīnaṁ samodhānaparivāsaṁ yāciṁ
 tassa me saṅgho tāsaṁ āpattīnaṁ samodhānaparivāsaṁ adāsi sohaṁ
 parivasanto antarā sambahulā saṅghādisesā āpattiyo āpajjiṁ
 parimāṇāyo appaṭicchannāyo 1- sohaṁ saṅghaṁ antarā āpattīnaṁ
 mūlāya paṭikassanaṁ yāciṁ taṁ maṁ saṅgho antarā āpattīnaṁ mūlāya
 paṭikassi adhammikena kammena kuppena aṭṭhānārahena 2- adhammena
 samodhānaparivāsaṁ adāsi. Sohaṁ parivasāmīti maññamāno antarā
 sambahulā saṅghādisesā āpattiyo āpajjiṁ parimāṇāyo appaṭicchannāyo 1-

  *  *  *  *  *  *
  Footnote:1 Yu. paṭicchannāyo. 2 tassaṁ. 3 Yu. purimānaṁ āpattīnaṁ. evamuparipi.
 4 Yu. aparāpattīnaṁ. evamuparipi.
-------------------------------------------------
[page 290]
 Sohaṁ tasmiṁ bhūmiyaṁ ṭhito purimāāpattīnaṁ antarā
 āpattiyo sarāmi aparāāpattīnaṁ antarā āpattiyo sarāmi
 yannūnāhaṁ saṅghaṁ purimāāpattīnaṁ antarā āpattīnañca aparāāpattīnaṁ
 antarā āpattīnañca mūlāya paṭikassanaṁ yāceyyaṁ dhammikena kammena
 akuppena ṭhānārahena dhammena samodhānaparivāsaṁ dhammena mānattaṁ
 dhammena abbhānanti. So saṅghaṁ purimāāpattīnaṁ antarā
 āpattīnañca aparāāpattīnaṁ antarā āpattīnañca mūlāya paṭikassanaṁ yācati
 dhammikena kammena akuppena ṭhānārahena dhammena samodhānaparivāsaṁ
 dhammena mānattaṁ dhammena abbhānaṁ. Taṁ saṅgho purimāāpattīnaṁ
 antarā āpattīnañca aparāāpattīnaṁ antarā āpattīnañca mūlāya
 paṭikassati dhammikena kammena akuppena ṭhānārahena dhammena
 samodhānaparivāsaṁ deti dhammena mānattaṁ deti dhammena abbheti.
 So bhikkhave bhikkhu visuddho tāhi āpattīhi.
      [579] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati
 parimāṇāyo paṭicchannāyo .pe. Parimāṇāyo paṭicchannāyopi
 appaṭicchannāyopi. So saṅghaṁ antarā āpattīnaṁ mūlāya paṭikassanaṁ
-------------------------------------------------
[page 291]
 Yācati. Taṁ saṅgho antarā āpattīnaṁ mūlāya paṭikassati adhammikena
 kammena kuppena aṭṭhānārahena adhammena samodhānaparivāsaṁ
 deti. So parivasāmīti maññamāno antarā sambahulā saṅghādisesā
 āpattiyo āpajjati parimāṇāyo paṭicchannāyopi appaṭicchannāyopi.
 So tasmiṁ bhūmiyaṁ ṭhito purimāāpattīnaṁ antarā
 āpattiyo sarati aparāāpattīnaṁ antarā āpattiyo sarati.
 Tassa evaṁ hoti ahaṁ kho sambahulā saṅghādisesā āpattiyo
 āpajjiṁ parimāṇampi aparimāṇampi .pe. Vavatthitampi sambhinnampi
 sohaṁ saṅghaṁ tāsaṁ āpattīnaṁ samodhānaparivāsaṁ yāciṁ tassa me
 saṅgho tāsaṁ āpattīnaṁ samodhānaparivāsaṁ adāsi sohaṁ parivasanto
 antarā sambahulā saṅghādisesā āpattiyo āpajjiṁ parimāṇāyo
 paṭicchannāyopi appaṭicchannāyopi sohaṁ saṅghaṁ antarā āpattīnaṁ
 mūlāya paṭikassanaṁ yāciṁ taṁ maṁ saṅgho antarā āpattīnaṁ
 mūlāya paṭikassi adhammikena kammena kuppena aṭṭhānārahena
 adhammena samodhānaparivāsaṁ adāsi sohaṁ parivasāmīti maññamāno
 antarā sambahulā saṅghādisesā āpattiyo āpajjiṁ parimāṇāyo
 paṭicchannāyopi appaṭicchannāyopi sohaṁ tasmiṁ bhūmiyaṁ ṭhito
 purimāāpattīnaṁ antarā āpattiyo sarāmi aparāāpattīnaṁ antarā
 āpattiyo sarāmi yannūnāhaṁ saṅghaṁ purimāāpattīnaṁ antarā
 āpattīnañca aparāāpattīnaṁ antarā āpattīnañca mūlāya paṭikassanaṁ
-------------------------------------------------
[page 292]
 Yāceyyaṁ dhammikena kammena akuppena ṭhānārahena dhammena
 samodhānaparivāsaṁ dhammena mānattaṁ dhammena abbhānanti. So
 saṅghaṁ purimāāpattīnaṁ antarā āpattīnañca aparāāpattīnaṁ antarā
 āpattīnañca mūlāya paṭikassanaṁ yācati dhammikena kammena akuppena
 ṭhānārahena dhammena samodhānaparivāsaṁ dhammena mānattaṁ dhammena
 abbhānanti 1-. Taṁ saṅgho purimāāpattīnaṁ antarā āpattīnañca
 aparāāpattīnaṁ antarā āpattīnañca mūlāya paṭikassati dhammikena
 kammena akuppena ṭhānārahena dhammena samodhānaparivāsaṁ deti
 dhammena mānattaṁ deti dhammena abbheti. So bhikkhave bhikkhu
 visuddho tāhi āpattīhi.
      [580] Idha pana bhikkhave bhikkhu sambahulā saṅghādisesā āpattiyo
 āpajjati parimāṇampi aparimāṇampi ekanāmampi nānānāmampi
 sabhāgampi visabhāgampi vavatthitampi sambhinnampi. So saṅghaṁ tāsaṁ
 āpattīnaṁ samodhānaparivāsaṁ yācati. Tassa saṅgho tāsaṁ āpattīnaṁ
 samodhānaparivāsaṁ deti. So parivasanto antarā sambahulā
 saṅghādisesā āpattiyo āpajjati aparimāṇāyo appaṭicchannāyo
 .pe. Aparimāṇāyo paṭicchannāyo .pe. Aparimāṇāyo paṭicchannāyopi
 appaṭicchannāyopi. So < PTS. Vin II , 72 >saṅghaṁ antarā āpattīnaṁ
 mūlāya paṭikassanaṁ yācati. Taṁ saṅgho antarā āpattīnaṁ mūlāya
 paṭikassati adhammikena kammena kuppena aṭṭhānārahena adhammena

  *  *  *  *  *  *
  Footnote:1 Ma. itisaddo natti.
-------------------------------------------------
[page 293]
 Samodhānaparivāsaṁ deti. So parivasāmīti maññamāno .pe.
 Dhammena samodhānaparivāsaṁ deti dhammena mānattaṁ deti dhammena
 abbheti. So bhikkhave bhikkhu visuddho tāhi āpattīhi.
      [581] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati
 parimāṇāyopi aparimāṇāyopi appaṭicchannāyo. So saṅghaṁ
 antarā āpattīnaṁ mūlāya paṭikassanaṁ yācati. Taṁ saṅgho antarā
 āpattīnaṁ mūlāya paṭikassati adhammikena kammena kuppena
 aṭṭhānārahena adhammena samodhānaparivāsaṁ deti 1-. So parivasāmīti
 maññamāno .pe. Dhammena samodhānaparivāsaṁ deti dhammena
 mānattaṁ deti dhammena abbheti. So bhikkhave bhikkhu visuddho 2-
 tāhi āpattīhi.
      [582] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So
 parivasanto antarā sambahulā saṅghādisesā āpattiyo āpajjati

  *  *  *  *  *  *
  Footnote:1 Yu. adhammena samodhānaparivāsaṁ detīti natthi. 2 Yu. avisuddho.
-------------------------------------------------
[page 294]
 Parimāṇāyopi aparimāṇāyopi paṭicchannāyo. So saṅghaṁ antarā
 āpattīnaṁ mūlāya paṭikassanaṁ yācati. Taṁ saṅgho antarā āpattīnaṁ
 mūlāya paṭikassati adhammikena kammena kuppena aṭṭhānārahena
 adhammena samodhānaparivāsaṁ deti. So parivasāmīti maññamāno
 antarā sambahulā saṅghādisesā āpattiyo āpajjati parimāṇāyopi
 aparimāṇāyopi paṭicchannāyo. So tasmiṁ bhūmiyaṁ ṭhito
 purimāāpattīnaṁ antarā āpattiyo sarati aparāāpattīnaṁ antarā
 āpattiyo sarati. Tassa evaṁ hoti ahaṁ kho sambahulā saṅghādisesā
 āpattiyo āpajjiṁ parimāṇampi aparimāṇampi .pe. Vavatthitampi
 sambhinnampi sohaṁ saṅghaṁ tāsaṁ āpattīnaṁ samodhānaparivāsaṁ yāciṁ tassa
 me saṅgho tāsaṁ āpattīnaṁ samodhānaparivāsaṁ adāsi sohaṁ parivasanto
 antarā sambahulā saṅghādisesā āpattiyo āpajjiṁ parimāṇāyopi
 aparimāṇāyopi paṭicchannāyo sohaṁ saṅghaṁ antarā āpattīnaṁ
 mūlāya paṭikassanaṁ yāciṁ taṁ maṁ saṅgho antarā āpattīnaṁ mūlāya
 paṭikassi adhammikena kammena kuppena aṭṭhānārahena adhammena
 samodhānaparivāsaṁ adāsi sohaṁ parivasāmīti maññamāno antarā
 sambahulā saṅghādisesā āpattiyo āpajjiṁ parimāṇāyopi aparimāṇāyopi
 paṭicchannāyo sohaṁ tasmiṁ bhūmiyaṁ ṭhito purimāāpattīnaṁ
 antarā āpattiyo sarāmi aparāāpattīnaṁ antarā āpattiyo
 sarāmi yannūnāhaṁ saṅghaṁ purimāāpattīnaṁ antarā āpattīnañca
-------------------------------------------------
[page 295]
 Aparāāpattīnaṁ antarā āpattīnañca mūlāya paṭikassanaṁ yāceyyaṁ
 dhammikena kammena akuppena ṭhānārahena dhammena samodhānaparivāsaṁ
 dhammena mānattaṁ dhammena abbhānanti. So saṅghaṁ purimāāpattīnaṁ
 antarā āpattīnañca aparāāpattīnaṁ antarā āpattīnañca mūlāya
 paṭikassanaṁ yācati dhammikena kammena akuppena ṭhānārahena dhammena
 samodhānaparivāsaṁ dhammena mānattaṁ dhammena abbhānaṁ. Taṁ saṅgho
 purimāāpattīnaṁ antarā āpattīnañca aparāāpattīnaṁ antarā
 āpattīnañca mūlāya paṭikassati dhammikena kammena akuppena
 ṭhānārahena dhammena samodhānaparivāsaṁ deti dhammena mānattaṁ
 deti dhammena abbheti. So bhikkhave bhikkhu visaddho tāhi
 āpattīhi.
      [583] Idha pana bhikkhave bhikkhu sambahulā saṅghādisesā
 āpattiyo āpajjati parimāṇampi aparimāṇampi .pe. Vavatthitampi
 sambhinnampi. So saṅghaṁ tāsaṁ āpattīnaṁ samodhānaparivāsaṁ yācati.
 Tassa saṅgho tāsaṁ āpattīnaṁ samodhānaparivāsaṁ deti. So parivasanto
 antarā sambahulā saṅghādisesā āpattiyo āpajjati
 parimāṇāyopi aparimāṇāyopi paṭicchannāyopi appaṭicchannāyopi.
 So saṅghaṁ antarā āpattīnaṁ mūlāya paṭikassanaṁ yācati. Taṁ saṅgho
 antarā āpattīnaṁ mūlāya paṭikassati adhammikena kammena kuppena
 aṭṭhānārahena adhammena samodhānaparivāsaṁ deti. So parivasāmīti
-------------------------------------------------
[page 296]
 Maññamāno antarā sambahulā saṅghādisesā āpattiyo
 āpajjati parimāṇāyopi aparimāṇāyopi paṭicchannāyopi
 appaṭicchannāyopi. So tasmiṁ bhūmiyaṁ ṭhito purimāāpattīnaṁ antarā
 āpattiyo sarati aparāāpattīnaṁ antarā āpattiyo sarati.
 Tassa evaṁ hoti ahaṁ kho sambahulā saṅghādisesā āpattiyo
 āpajjiṁ parimāṇampi aparimāṇampi ekanāmampi nānānāmampi
 sabhāgampi visabhāgampi vavatthitampi sambhinnampi sohaṁ saṅghaṁ tāsaṁ
 āpattīnaṁ samodhānaparivāsaṁ yāciṁ tassa me saṅgho tāsaṁ āpattīnaṁ
 samodhānaparivāsaṁ adāsi sohaṁ parivasanto antarā sambahulā
 saṅghādisesā āpattiyo āpajjiṁ parimāṇāyopi aparimāṇāyopi
 paṭicchannāyopi appaṭicchannāyopi sohaṁ saṅghaṁ antarā āpattīnaṁ
 mūlāya paṭikassanaṁ yāciṁ taṁ maṁ saṅgho antarā āpattīnaṁ mūlāya
 paṭikassi adhammikena kammena kuppena aṭṭhānārahena adhammena
 samodhānaparivāsaṁ adāsi sohaṁ parivasāmīti maññamāno antarā
 sambahulā saṅghādisesā āpattiyo āpajjiṁ parimāṇāyopi aparimāṇāyopi
 paṭicchannāyopi appaṭicchannāyopi sohaṁ tasmiṁ bhūmiyaṁ
 ṭhito purimāāpattīnaṁ antarā āpattiyo sarāmi aparāāpattīnaṁ
 antarā āpattiyo sarāmi yannūnāhaṁ saṅghaṁ purimāāpattīnaṁ
 antarā āpattīnañca aparāāpattīnaṁ antarā āpattīnañca mūlāya
 paṭikassanaṁ yāceyyaṁ dhammikena kammena akuppena ṭhānārahena
-------------------------------------------------
[page 297]
 Dhammena samodhānaparivāsaṁ dhammena mānattaṁ dhammena abbhānanti.
 So saṅghaṁ purimāāpattīnaṁ antarā āpattīnañca aparāāpattīnaṁ
 antarā āpattīnañca mūlāya paṭikassanaṁ yācati dhammikena kammena
 akuppena ṭhānārahena dhammena samodhānaparivāsaṁ dhammena mānattaṁ
 dhammena abbhānaṁ. Taṁ saṅgho purimāāpattīnaṁ antarā
 āpattīnañca aparāāpattīnaṁ antarā āpattīnañca mūlāya paṭikassati
 dhammikena kammena akuppena ṭhānārahena dhammena samodhānaparivāsaṁ
 deti dhammena mānattaṁ deti dhammena abbheti. So bhikkhave
 bhikkhu visuddho tāhi āpattīhīti 1-.
                    Samuccayakkhandhakaṁ niṭṭhitaṁ tatiyaṁ.
                        ------------
                          Tassuddānaṁ
   [584] Appaṭicchannā ekāha dvīha tīha catūha ca
         pañcāhapakkhadasādīnaṁ āpattīnaṁ māsā ca mahāparisuddhanto ca
         vibbhamanto parimāṇā 2- dve bhikkhū tatthasaññino
         dve vematikā missakadiṭṭhino 3- missakāmissakadiṭṭhino 4-

  *  *  *  *  *  *
  Footnote:1 ma Yu. potthakesu āgatapāṭho iminā asadiso. ñātuṁ icchantena tāni dve
 potthakāni oloketabbāni. 2 Ma. Yu. pañcāha ca pakkhadasannaṁ āpattimāha mahāmuni.
 suddhanto ca vibbhanto parimāṇamukhaṁ. Yu. pañcāha pakkhadasānaṁ .... 3 Ma. dve yathā
 vematikā tatheva ca. 4 Ma. missakadiṭṭhino dve ca. Yu. missakāmissakadiṭṭhinoti
 natthi.
-------------------------------------------------
[page 298]
         Asuddhake va 1- diṭṭhino suddhadiṭṭhino tatheva ca 2-
         eko chādeti na chādeti atha pakkamitena ca 3-
         ummattakadesanañceva 4- mūlaṭṭhārasa visuddhito 5-
         ācariyānaṁ vibhajjapadānaṁ tambapaṇṇidīpapasādakānaṁ
         mahāvihāravāsīnaṁ vācanā saddhammaṭṭhitiyāti.
                      --------------

  *  *  *  *  *  *
  Footnote:1 Ma. Yu. asuddhaketha .... 2 Ma. dve ceva suddhadiṭṭhino. 3 Ma. tatheva ca
 eko chādeti atha makkhamatena ca. Yu. eko chādeti atha pakkhamitena ca. 4 Ma. Yu.
 evasaddo natthi. 5 Ma. mūlā aṭṭhārasa visuddhato. Yu. mūlā pannarasa visuddhato.
-------------------------------------------------
[page 299]
                        Samathakkhandhakaṁ< PTS. Vin II , 73 >
      [585] Tena samayena buddho bhagavā sāvatthiyaṁ viharati jetavane
 anāthapiṇḍikassa ārāme. Tena kho pana samayena chabbaggiyā
 bhikkhū asammukhībhūtānaṁ bhikkhūnaṁ kammāni karonti tajjanīyampi 1- niyassampi
 pabbājanīyampi paṭisāraṇīyampi ukkhepanīyampi 2-. Ye te bhikkhū appicchā
 .pe. Te ujjhāyanti khīyanti vipācenti kathaṁ hi nāma chabbaggiyā
 bhikkhū asammukhībhūtānaṁ bhikkhūnaṁ kammāni karissanti tajjanīyampi
 niyassampi pabbājanīyampi paṭisāraṇīyampi ukkhepanīyampīti. Athakho
 te bhikkhū bhagavato etamatthaṁ ārocesuṁ .pe. Saccaṁ kira bhikkhave
 chabbaggiyā bhikkhū asammukhībhūtānaṁ bhikkhūnaṁ kammāni karonti tajjanīyampi
 niyassampi pabbājanīyampi paṭisāraṇīyampi ukkhepanīyampīti.
 Saccaṁ bhagavāti. Vigarahi buddho bhagavā ananucchavikaṁ bhikkhave
 tesaṁ moghapurisānaṁ ananulomikaṁ appaṭirūpaṁ assāmaṇakaṁ akappiyaṁ
 akaraṇīyaṁ kathaṁ hi nāma te bhikkhave moghapurisā asammukhībhūtānaṁ
 bhikkhūnaṁ kammāni karissanti tajjanīyampi niyassampi pabbājanīyampi
 paṭisāraṇīyampi ukkhepanīyampi netaṁ bhikkhave appasannānaṁ vā
 pasādāya .pe. Vigarahitvā dhammiṁ kathaṁ katvā bhikkhū āmantesi
 na bhikkhave asammukhībhūtānaṁ bhikkhūnaṁ kammaṁ kātabbaṁ tajjanīyaṁ vā
 niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ vā yo

  *  *  *  *  *  *
  Footnote:1 Yu. tajjaniyampi. evamuparipi 2 Yu. pabbājanīyampi paṭisāraṇīyampi
 ukkhepanīyampi evamuparipi.
-------------------------------------------------
[page 300]
 Kareyya āpatti dukkaṭassa.
      [586] Adhammavādī puggalo adhammavādī sambahulā adhammavādī
 saṅgho dhammavādī puggalo dhammavādī sambahulā dhammavādī saṅgho.
      [587] Adhammavādī puggalo dhammavādiṁ puggalaṁ saññāpeti
 nijjhāpeti pekkheti anupekkheti dasseti anudasseti ayaṁ < PTS. Vin II , 74 >dhammo
 ayaṁ vinayo idaṁ satthusāsanaṁ imaṁ gaṇhāhi imaṁ rocehīti
 evañce taṁ adhikaraṇaṁ vūpasammati adhammena vūpasammati sammukhāvinayapaṭirūpakena.
 Adhammavādī puggalo dhammavādī sambahule
 saññāpeti nijjhāpeti pekkheti anupekkheti dasseti anudasseti
 ayaṁ dhammo ayaṁ vinayo idaṁ satthusāsanaṁ imaṁ gaṇhatha
 imaṁ rocethāti evañce taṁ adhikaraṇaṁ vūpasammati adhammena
 vūpasammati sammukhāvinayapaṭirūpakena. Adhammavādī puggalo dhammavādiṁ
 saṅghaṁ saññāpeti nijjhāpeti pekkheti anupekkheti dasseti anudasseti
 ayaṁ dhammo ayaṁ vinayo idaṁ satthusāsanaṁ imaṁ
 gaṇhāhi imaṁ rocehīti evañce taṁ adhikaraṇaṁ vūpasammati
 adhammena vūpasammati sammukhāvinayapaṭirūpakena. Adhammavādī sambahulā
 dhammavādiṁ puggalaṁ saññāpenti nijjhāpenti pekkhenti
 anupekkhenti dassenti anudassenti ayaṁ dhammo ayaṁ vinayo
 idaṁ satthusāsanaṁ imaṁ gaṇhāhi imaṁ rocehīti evañce taṁ
 adhikaraṇaṁ vūpasammati adhammena vūpasammati sammukhāvinayapaṭirūpakena.
-------------------------------------------------
[page 301]
 Adhammavādī sambahulā dhammavādī sambahule saññāpenti nijjhāpenti
 pekkhenti anupekkhenti dassenti anudassenti ayaṁ dhammo ayaṁ
 vinayo idaṁ satthusāsanaṁ imaṁ gaṇhatha imaṁ rocethāti evañce
 taṁ adhikaraṇaṁ vūpasammati adhammena vūpasammati sammukhāvinayapaṭirūpakena.
 Adhammavādī sambahulā dhammavādiṁ saṅghaṁ saññāpenti
 nijjhāpenti pekkhenti anupekkhenti dassenti anudassenti ayaṁ
 dhammo ayaṁ vinayo idaṁ satthusāsanaṁ imaṁ gaṇhāhi 1- imaṁ
 rocehīti 2- evañce taṁ adhikaraṇaṁ vūpasammati adhammena vūpasammati
 sammukhāvinayapaṭirūpakena. Adhammavādī saṅgho dhammavādiṁ puggalaṁ
 saññāpeti nijjhāpeti pekkheti anupekkheti dasseti anudasseti
 ayaṁ dhammo ayaṁ vinayo idaṁ satthusāsanaṁ imaṁ gaṇhāhi
 imaṁ rocehīti evañce taṁ adhikaraṇaṁ vūpasammati adhammena
 vūpasammati sammukhāvinayapaṭirūpakena. Adhammavādī saṅgho dhammavādī
 sambahule saññāpeti nijjhāpeti pekkheti anupekkheti dasseti
 anudasseti ayaṁ dhammo ayaṁ vinayo idaṁ satthusāsanaṁ imaṁ
 gaṇhatha imaṁ rocethāti evañce taṁ adhikaraṇaṁ vūpasammati
 adhammena vūpasammati sammukhāvinayapaṭirūpakena. Adhammavādī saṅgho
 dhammavādiṁ saṅghaṁ saññāpeti nijjhāpeti pekkheti anupekkheti
 dasseti anudasseti ayaṁ dhammo ayaṁ vinayo idaṁ satthusāsanaṁ
 imaṁ gaṇhāhi imaṁ rocehīti evañce taṁ adhikaraṇaṁ vūpasammati

  *  *  *  *  *  *
  Footnote:1 Ma. gaṇhatha. evamuparipi. 2 Ma. rocethāti. evamuparipi.
-------------------------------------------------
[page 302]
 Adhammena vūpasammati sammukhāvinayapaṭirūpakena.
                   Kaṇhapakkhanavakaṁ niṭṭhitaṁ.
      [588] Dhammavādī puggalo adhammavādiṁ puggalaṁ saññāpeti
 nijjhāpeti pekkheti anupekkheti dasseti anudasseti ayaṁ dhammo
 ayaṁ vinayo idaṁ satthusāsanaṁ imaṁ gaṇhāhi imaṁ rocehīti
 evañce taṁ adhikaraṇaṁ vūpasammati dhammena vūpasammati sammukhāvinayena.
 Dhammavādī puggalo adhammavādī sambahule saññāpeti
 nijjhāpeti pekkheti anupekkheti dasseti anudasseti ayaṁ dhammo
 ayaṁ vinayo idaṁ satthusāsanaṁ imaṁ gaṇhatha imaṁ rocethāti
 evañce taṁ adhikaraṇaṁ vūpasammati dhammena vūpasammati sammukhāvinayena.
 Dhammavādī puggalo adhammavādiṁ saṅghaṁ saññāpeti
 nijjhāpeti pekkheti anupekkheti dasseti anudasseti ayaṁ
 dhammo ayaṁ vinayo idaṁ satthusāsanaṁ imaṁ gaṇhāhi imaṁ
 rocehīti evañce taṁ adhikaraṇaṁ vūpasammati dhammena vūpasammati
 sammukhāvinayena. Dhammavādī sambahulā adhammavādiṁ puggalaṁ
 saññāpenti nijjhāpenti pekkhenti anupekkhenti dassenti
 anudassenti ayaṁ dhammo ayaṁ vinayo idaṁ satthusāsanaṁ imaṁ
 gaṇhāhi imaṁ rocehīti evañce taṁ adhikaraṇaṁ vūpasammati dhammena
 vūpasammati sammukhāvinayena. Dhammavādī sambahulā adhammavādī
 sambahule saññāpenti nijjhāpenti pekkhenti anupekkhenti
-------------------------------------------------
[page 303]
 Dassenti anudassenti ayaṁ dhammo ayaṁ vinayo idaṁ satthusāsanaṁ
 imaṁ gaṇhatha imaṁ rocethāti evañce taṁ adhikaraṇaṁ vūpasammati
 dhammena vūpasammati sammukhāvinayena. Dhammavādī sambahulā adhammavādiṁ
 saṅghaṁ saññāpenti nijjhāpenti pekkhenti anupekkhenti dassenti
 anudassenti ayaṁ dhammo ayaṁ vinayo idaṁ satthusāsanaṁ imaṁ
 gaṇhāhi imaṁ rocehīti evañce taṁ adhikaraṇaṁ vūpasammati
 dhammena vūpasammati sammukhāvinayena. Dhammavādī saṅgho adhammavādiṁ
 puggalaṁ saññāpeti nijjhāpeti pekkheti anupekkheti dasseti
 anudasseti ayaṁ dhammo ayaṁ vinayo idaṁ satthusāsanaṁ imaṁ
 gaṇhāhi imaṁ rocehīti evañce taṁ adhikaraṇaṁ vūpasammati
 dhammena vūpasammati sammukhāvinayena. Dhammavādī saṅgho adhammavādī
 sambahule saññāpeti nijjhāpeti pekkheti anupekkheti dasseti
 anudasseti ayaṁ dhammo ayaṁ vinayo idaṁ satthusāsanaṁ imaṁ
 gaṇhatha imaṁ rocethāti evañce taṁ adhikaraṇaṁ vūpasammati
 dhammena vūpasammati sammukhāvinayena. Dhammavādī saṅgho adhammavādiṁ
 saṅghaṁ saññāpeti nijjhāpeti pekkheti anupekkheti dasseti
 anudasseti ayaṁ dhammo ayaṁ vinayo idaṁ satthusāsanaṁ imaṁ
 gaṇhāhi imaṁ rocehīti evañce taṁ adhikaraṇaṁ vūpasammati
 dhammena vūpasammati sammukhāvinayenāti.
                    Sukkapakkhanavakaṁ niṭṭhitaṁ.
-------------------------------------------------
[page 304]
      [589] Tena samayena buddho bhagavā rājagahe viharati veḷuvane
 kalandakanivāpe. Tena kho pana samayena āyasmatā dabbena
 mallaputtena jātiyā sattavassena arahattaṁ sacchikataṁ hoti yaṅkiñci
 sāvakena pattabbaṁ sabbaṁ tena anuppattaṁ hoti natthi cassa
 kiñci uttari 1- karaṇīyaṁ katassa vā paticayo.
      [590] Athakho āyasmato dabbassa mallaputtassa rahogatassa
 paṭisallīnassa evañcetaso parivitakko udapādi mayā kho jātiyā
 sattavassena arahattaṁ sacchikataṁ yaṅkiñci sāvakena pattabbaṁ
 sabbaṁ mayā anuppattaṁ natthi ca me kiñci uttari karaṇīyaṁ
 katassa vā paticayo kiṁ nu kho ahaṁ saṅghassa veyyāvaccaṁ kareyyanti.
 Athakho āyasmato < PTS. Vin II , 75 >dabbassa mallaputtassa etadahosi yannūnāhaṁ
 saṅghassa senāsanañca paññāpeyyaṁ bhattāni ca uddiseyyanti.
      [591] Athakho āyasmā dabbo mallaputto sāyaṇhasamayaṁ
 paṭisallānā vuṭṭhito yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 āyasmā dabbo mallaputto bhagavantaṁ etadavoca idha mayhaṁ
 bhante rahogatassa paṭisallīnassa evañcetaso parivitakko udapādi
 mayā kho jātiyā sattavassena arahattaṁ sacchikataṁ yaṅkiñci sāvakena
 pattabbaṁ sabbaṁ mayā anuppattaṁ natthi ca me kiñci uttari
 karaṇīyaṁ katassa vā paticayo kiṁ nu kho ahaṁ saṅghassa veyyāvaccaṁ

  *  *  *  *  *  *
  Footnote:1 Yu. uttariṁ. evamuparipi.
-------------------------------------------------
[page 305]
 Kareyyanti tassa mayhaṁ bhante etadahosi yannūnāhaṁ saṅghassa
 senāsanañca paññāpeyyaṁ bhattāni ca uddiseyyanti icchāmahaṁ
 bhante saṅghassa senāsanañca paññāpetuṁ bhattāni ca uddisitunti.
 Sādhu sādhu dabba tenahi tvaṁ dabba saṅghassa senāsanañca
 paññāpehi bhattāni ca uddisāhīti. Evaṁ bhanteti kho āyasmā
 dabbo mallaputto bhagavato paccassosi.
      [592] Athakho bhagavā etasmiṁ nidāne etasmiṁ pakaraṇe
 dhammiṁ kathaṁ katvā bhikkhū āmantesi tenahi bhikkhave saṅgho dabbaṁ
 mallaputtaṁ senāsanapaññāpakañca bhattuddesakañca sammannatu.
 Evañca pana bhikkhave sammannitabbo. Paṭhamaṁ dabbo yācitabbo
 yācitvā byattena bhikkhunā paṭibalena saṅgho ñāpetabbo
 suṇātu me bhante saṅgho yadi saṅghassa pattakallaṁ saṅgho
 āyasmantaṁ dabbaṁ mallaputtaṁ senāsanapaññāpakañca bhattuddesakañca
 sammanneyya. Esā ñatti. Suṇātu me bhante saṅgho
 saṅgho āyasmantaṁ dabbaṁ mallaputtaṁ senāsanapaññāpakañca
 bhattuddesakañca sammannati. Yassāyasmato khamati āyasmato
 dabbassa mallaputtassa senāsanapaññāpakassa ca bhattuddesakassa ca
 sammati so tuṇhassa yassa nakkhamati so bhāseyya. Sammato
 saṅghena āyasmā dabbo mallaputto senāsanapaññāpako ca
 bhattuddesako ca khamati saṅghassa tasmā tuṇhī. Evametaṁ
-------------------------------------------------
[page 306]
 Dhārayāmīti.
      [593] Sammato cāyasmā 1- dabbo mallaputto sabhāgānaṁ
 sabhāgānaṁ 2- bhikkhūnaṁ ekajjhaṁ senāsanaṁ paññāpeti ye te bhikkhū suttantikā
 tesaṁ ekajjhaṁ senāsanaṁ paññāpeti te aññamaññaṁ suttantaṁ
 saṅgāyissantīti ye te bhikkhū vinayadharā tesaṁ ekajjhaṁ senāsanaṁ
 paññāpeti te aññamaññaṁ vinayaṁ vinicchinissantīti ye te
 bhikkhū dhammakathikā tesaṁ ekajjhaṁ senāsanaṁ paññāpeti te
 aññamaññaṁ dhammaṁ sākacchissantīti ye te bhikkhū jhāyino tesaṁ
 ekajjhaṁ senāsanaṁ paññāpeti te aññamaññaṁ na byābādhissantīti
 ye te bhikkhū tiracchānakathikā kāyadaḷhibahulā 3- viharanti
 tesampi ekajjhaṁ senāsanaṁ paññāpeti imāyapīme 4- āyasmantā 5-
 ratiyā acchissantīti yepi te bhikkhū vikāle āgacchanti tesampi
 tejodhātuṁ samāpajjitvā teneva ālokena senāsanaṁ paññāpeti.
 Apissu bhikkhū sañcicca vikāle āgacchanti mayaṁ āyasmato
 dabbassa mallaputtassa iddhipāṭihāriyaṁ passissāmāti. Te āyasmantaṁ
 dabbaṁ mallaputtaṁ upasaṅkamitvā evaṁ vadenti amhākaṁ āvuso dabba
 senāsanaṁ paññāpehīti. Te āyasmā dabbo mallaputto evaṁ vadeti
 kattha āyasmantā icchanti kattha paññāpemīti. Te sañcicca
 dūre apadissanti amhākaṁ āvuso dabba gijjhakūṭe pabbate 6-

  *  *  *  *  *  *
  Footnote:1 Ma. ca panāyasmā. Yu. ca āyasmā. 2 Ma. Yu. ayaṁ pāṭho natthi.
 3 Yu. kāyadaḷhībahulā. 4 Ma. Yu. imāyapime. 5 Ma. āyasmanto.
 6 Yu. ayaṁ pāṭho na dissati.
-------------------------------------------------
[page 307]
 Senāsanaṁ paññāpehi. Amhākaṁ āvuso dabba 1- corappapāte
 senāsanaṁ paññāpehi. Amhākaṁ āvuso dabba isigilipasse
 kāḷasilāyaṁ senāsanaṁ paññāpehi. Amhākaṁ āvuso dabba
 vebhārapasse sattapaṇṇaguhāyaṁ senāsanaṁ paññāpehi. Amhākaṁ
 āvuso dabba sītavane sappasoṇḍikapabbhāre senāsanaṁ paññāpehi.
 Amhākaṁ āvuso dabba gomaṭakandarāyaṁ senāsanaṁ paññāpehi.
 Amhākaṁ āvuso dabba tiṇḍukakandarāyaṁ 2- senāsanaṁ paññāpehi.
 Amhākaṁ āvuso dabba kapotakandarāyaṁ 3- senāsanaṁ paññāpehi.
 Amhākaṁ āvuso dabba tapodārāme senāsanaṁ paññāpehi.
 Amhākaṁ āvuso dabba jīvakambavane senāsanaṁ paññāpehi. Amhākaṁ
 āvuso dabba maddakucchimhi migadāye senāsanaṁ paññāpehīti.
 Tesaṁ āyasmā dabbo mallaputto tejodhātuṁ samāpajjitvā
 aṅguliyā jalamānāya purato purato gacchati. Tepi teneva
 ālokena āyasmato dabbassa mallaputtassa piṭṭhito piṭṭhito
 gacchanti. Tesaṁ āyasmā dabbo mallaputto evaṁ senāsanaṁ
 paññāpeti ayaṁ mañco idaṁ pīṭhaṁ ayaṁ bhisī idaṁ bimbohanaṁ
 idaṁ vaccaṭṭhānaṁ idaṁ passāvaṭṭhānaṁ idaṁ pānīyaṁ idaṁ paribhojanīyaṁ
 ayaṁ kattaradaṇḍo idaṁ saṅghassa katikasaṇṭhānaṁ imaṁ kālaṁ

  *  *  *  *  *  *
  Footnote:1 ito paraṁ dabbātyālapanaṁ sabbattha na dissati. 2 Yu. Rā. tindukakandarāyaṁ.
 3 Yu. tapodakandarāyaṁ.
-------------------------------------------------
[page 308]
 Pavisitabbaṁ imaṁ kālaṁ nikkhamitabbanti. Tesaṁ āyasmā dabbo
 mallaputto evaṁ senāsanaṁ paññāpetvā punadeva veḷuvanaṁ paccāgacchati.
      [594] Tena kho pana samayena mettiyabhummajakā 1- bhikkhū navakā ceva
 honti appapuññā ca. Yāni saṅghassa lāmakāni senāsanāni tāni
 tesaṁ < PTS. Vin II , 77 >2- pāpuṇanti lāmakāni ca bhattāni. Tena kho pana samayena rājagahe
 manussā icchanti therānaṁ bhikkhūnaṁ abhisaṅkhārikaṁ dātuṁ sappimpi telampi
 uttaribhaṅgampi mettiyabhummajakānaṁ pana bhikkhūnaṁ pākatikaṁ denti
 yathāraddhaṁ kāṇājakaṁ bilaṅgadutiyaṁ. Te pacchābhattaṁ piṇḍapātapaṭikkantā
 there bhikkhū pucchanti tumhākaṁ āvuso bhattagge kiṁ ahosi
 tumhākaṁ kiṁ nāhosīti 3-. Ekacce therā evaṁ vadenti amhākaṁ
 āvuso sappi ahosi telaṁ ahosi uttaribhaṅgaṁ ahosīti.
 Mettiyabhummajakā pana bhikkhū evaṁ vadenti amhākaṁ āvuso na
 kiñci ahosi pākatikaṁ yathāraddhaṁ kāṇājakaṁ bilaṅgadutiyanti.
      [595] Tena kho pana samayena kalyāṇabhattiko gahapati saṅghassa
 catukkabhattaṁ deti niccabhattaṁ. So bhattagge saputtadāro upatiṭṭhitvā
 parivisati. Aññe odanena pucchanti aññe sūpena pucchanti
 aññe telena pucchanti aññe uttaribhaṅgena pucchanti.
      [596] Tena kho pana samayena kalyāṇabhattikassa gahapatino
 bhattaṁ svātanāya mettiyabhummajakānaṁ bhikkhūnaṁ uddiṭṭhaṁ hoti.

  *  *  *  *  *  *
  Footnote:1 Ma. sabbavāre mettiyabhūmajakā. 2 Ma. tesaṁ tāni. 3 Ma. Yu. kiṁ ahosīti.
 nasaddo na dissati.
-------------------------------------------------
[page 309]
 Athakho kalyāṇabhattiko gahapati ārāmaṁ agamāsi kenacideva karaṇīyena
 yenāyasmā 1- dabbo mallaputto tenupasaṅkami upasaṅkamitvā
 āyasmantaṁ dabbaṁ mallaputtaṁ abhivādetvā ekamantaṁ nisīdi.
 Ekamantaṁ nisinnaṁ kho kalyāṇabhattikaṁ gahapatiṁ āyasmā dabbo
 mallaputto dhammiyā kathāya sandassesi samādapesi samuttejesi
 sampahaṁsesi. Athakho kalyāṇabhattiko gahapati āyasmatā dabbena
 mallaputtena dhammiyā kathāya sandassito samādapito samuttejito
 sampahaṁsito āyasmantaṁ dabbaṁ mallaputtaṁ etadavoca kassa bhante
 amhākaṁ ghare svātanāya bhattaṁ uddiṭṭhanti. Mettiyabhummajakānaṁ
 kho gahapati bhikkhūnaṁ tumhākaṁ ghare svātanāya bhattaṁ uddiṭṭhanti.
 Athakho kalyāṇabhattiko gahapati anattamano ahosi kathaṁ hi
 nāma pāpabhikkhū amhākaṁ ghare bhuñjissantīti gharaṁ gantvā dāsiṁ
 āṇāpesi ye je sve bhattikā āgacchanti [2]- koṭṭhake
 āsanaṁ paññāpetvā kāṇājakena bilaṅgadutiyena parivisāti. Evaṁ
 ayyāti kho sā dāsī kalyāṇabhattikassa gahapatino paccassosi.
 Athakho mettiyabhummajakā bhikkhū hiyyo kho āvuso amhākaṁ
 kalyāṇabhattikassa gahapatino bhattaṁ uddiṭṭhaṁ sve amhe 3-
 kalyāṇabhattiko gahapati saputtadāro upatiṭṭhitvā parivisissati < PTS. Vin II , 78 >aññe
 odanena pucchissanti aññe sūpena pucchissanti aññe telena
 pucchissanti aññe uttaribhaṅgena pucchissantīti. Te teneva

  *  *  *  *  *  *
  Footnote:1 Ma. so yenāyasmā. 2 Ma. te. 3 Yu. amhākaṁ.
-------------------------------------------------
[page 310]
 Somanassena na cittarūpaṁ rattiyā supiṁsu. Athakho mettiyabhummajakā
 bhikkhū pubbaṇhasamayaṁ nivāsetvā pattacīvaramādāya yena
 kalyāṇabhattikassa gahapatino nivesanaṁ tenupasaṅkamiṁsu. Addasā
 kho sā dāsī mettiyabhummajake bhikkhū dūrato va āgacchante
 disvāna koṭṭhake āsanaṁ paññāpetvā mettiyabhummajake bhikkhū
 etadavoca nisīdatha bhanteti. Athakho mettiyabhummajakānaṁ bhikkhūnaṁ
 etadahosi nissaṁsayaṁ kho na tāva bhattaṁ siddhaṁ bhavissati yathā
 mayaṁ koṭṭhake nisīdāpiyāmāti 2-. Athakho sā dāsī kāṇājakena
 bilaṅgadutiyena upagañchi bhuñjatha bhanteti. Mayaṁ kho bhagini
 niccabhattikāti. Jānāmi ayyā niccabhattikāti 3- apicāhaṁ hiyyo
 va gahapatinā āṇattā ye je sve bhattikā āgacchanti
 [4]- Koṭṭhake āsanaṁ paññāpetvā kāṇājakena bilaṅgadutiyena parivisāti
 bhuñjatha bhanteti. Athakho mettiyabhummajakā bhikkhū hiyyo kho
 āvuso kalyāṇabhattiko gahapati ārāmaṁ agamāsi dabbassa mallaputtassa
 santike nissaṁsayaṁ kho mayaṁ dabbena mallaputtena gahapatino
 santike 5- paribhinnāti. Te teneva domanassena na cittarūpaṁ bhuñjiṁsu.
 Athakho mettiyabhummajakā bhikkhū pacchābhattaṁ piṇḍapātapaṭikkantā
 ārāmaṁ gantvā pattacīvaraṁ paṭisāmetvā bahārāmakoṭṭhake
 saṅghāṭipallatthikāya nisīdiṁsu tuṇhībhūtā maṅkubhūtā pattakkhandhā adhomukhā

  *  *  *  *  *  *
  Footnote:1 sabbattha nisīdāpeyyāmāti dissati. 2 Yu. itisaddo natthi. 3 Ma. te.
 4 Ma. Yu. antare.
-------------------------------------------------
[page 311]
 Pajjhāyantā appaṭibhāṇā. Athakho mettiyā bhikkhunī yena
 mettiyabhummajakā bhikkhū tenupasaṅkami upasaṅkamitvā mettiyabhummajake
 bhikkhū etadavoca vandāmi ayyāti. Evaṁ vutte mettiyabhummajakā
 bhikkhū nālapiṁsu. Dutiyampi kho .pe. Tatiyampi kho mettiyā
 bhikkhunī mettiyabhummajake bhikkhū etadavoca vandāmi ayyāti.
 Tatiyampi kho mettiyabhummajakā bhikkhū nālapiṁsu. Kyāhaṁ ayyānaṁ
 aparajjhāmi kissa maṁ ayyā nālapantīti. Tathā hi pana tvaṁ bhagini
 amhe dabbena mallaputtena viheṭhiyamāne ajjhupekkhasīti. Kyāhaṁ
 ayyā karomīti. Sace kho tvaṁ bhagini iccheyyāsi ajjeva
 bhagavā āyasmantaṁ dabbaṁ mallaputtaṁ nāsāpeyyāti. Kyāhaṁ ayyā
 karomi kiṁ mayā sakkā kātunti. Ehi tvaṁ < PTS. Vin II , 79 >bhagini yena
 bhagavā tenupasaṅkama 1- upasaṅkamitvā bhagavantaṁ evaṁ vadehi idaṁ
 bhante nacchannaṁ nappaṭirūpaṁ yāyaṁ bhante disā abhayā anītikā
 anupaddavā sayaṁ disā sabhayā saītikā saupaddavā yato
 nīvātaṁ tato pavātaṁ udakaṁ maññe ādittaṁ ayyenamhi
 dabbena mallaputtena dūsitāti. Evaṁ ayyāti kho mettiyā
 bhikkhunī mettiyabhummajakānaṁ bhikkhūnaṁ paṭissuṇitvā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ
 aṭṭhāsi. Ekamantaṁ ṭhitā kho sā 2- mettiyā bhikkhunī bhagavantaṁ

  *  *  *  *  *  *
  Footnote:1 Ma. tenupasaṅkami. 2 yuropiyapotthake ca amhākaṁ mahāvibhaṅge ca sāti na dissati.
-------------------------------------------------
[page 312]
 Etadavoca idaṁ bhante nacchannaṁ nappaṭirūpaṁ yāyaṁ bhante disā
 abhayā anītikā anupaddavā sāyaṁ disā sabhayā saītikā saupaddavā
 yato nīvātaṁ tato pavātaṁ udakaṁ maññe ādittaṁ ayyenamhi
 dabbena mallaputtena dūsitāti.
      [597] Athakho bhagavā etasmiṁ nidāne etasmiṁ pakaraṇe
 bhikkhusaṅghaṁ sannipātāpetvā āyasmantaṁ dabbaṁ mallaputtaṁ paṭipucchi
 sarasi tvaṁ dabba evarūpaṁ kattā yathāyaṁ bhikkhunī āhāti. Yathā
 maṁ bhante bhagavā jānātīti. Dutiyampi kho bhagavā .pe. Tatiyampi
 kho bhagavā āyasmantaṁ dabbaṁ mallaputtaṁ etadavoca sarasi tvaṁ
 dabba evarūpaṁ kattā yathāyaṁ bhikkhunī āhāti. Yathā maṁ bhante
 bhagavā jānātīti. Na kho dabba dabbā evaṁ nibbeṭhenti sace
 tayā kataṁ katanti vadehi sace akataṁ akatanti vadehīti. Yatohaṁ
 bhante jāto nābhijānāmi supinantenāpi methunaṁ dhammaṁ paṭisevitā
 pageva jāgaroti. Athakho bhagavā bhikkhū āmantesi tenahi
 bhikkhave mettiyaṁ bhikkhuniṁ nāsetha ime ca bhikkhū anuyuñjathāti.
 Idaṁ vatvā bhagavā uṭṭhāyāsanā vihāraṁ pāvisi. Athakho te
 bhikkhū mettiyaṁ bhikkhuniṁ nāsesuṁ. Athakho mettiyabhummajakā bhikkhū
 te bhikkhū etadavocuṁ mā āvuso 3- mettiyaṁ bhikkhuniṁ nāsetha
 na sā kiñci aparajjhati amhehi sā ussāhitā kupitehi
 anattamanehi cāvanādhippāyehīti. Kiṁ pana tumhe āvuso āyasmantaṁ

  *  *  *  *  *  *
  Footnote:1 Ma. Yu. māvuso.
-------------------------------------------------
[page 313]
 Dabbaṁ mallaputtaṁ amūlikāya sīlavipattiyā anuddhaṁsethāti. Evamāvusoti.
 Ye te bhikkhū appicchā .pe. Te ujjhāyanti khīyanti vipācenti
 kathaṁ hi nāma mettiyabhummajakā bhikkhū āyasmantaṁ dabbaṁ mallaputtaṁ
 amūlikāya sīlavipattiyā anuddhaṁsessantīti. Athakho te bhikkhū
 bhagavato etamatthaṁ ārocesuṁ. Saccaṁ kira bhikkhave mettiyabhummajakā
 bhikkhū dabbaṁ mallaputtaṁ amūlikāya sīlavipattiyā anuddhaṁsentīti.
 Saccaṁ bhagavāti .pe. Vigarahitvā dhammiṁ kathaṁ katvā bhikkhū
 āmantesi tenahi bhikkhave saṅgho < PTS. Vin II , 80 >dabbassa mallaputtassa
 sativepullappattassa sativinayaṁ detu. Evañca pana bhikkhave dātabbo.
 Tena bhikkhave dabbena mallaputtena saṅghaṁ upasaṅkamitvā ekaṁsaṁ
 uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ
 nisīditvā añjaliṁ paggahetvā evamassa vacanīyo ime maṁ bhante
 mettiyabhummajakā bhikkhū amūlikāya sīlavipattiyā anuddhaṁsenti sohaṁ
 bhante sativepullappatto saṅghaṁ sativinayaṁ yācāmīti. Dutiyampi
 yācitabbo tatiyampi yācitabbo ime maṁ bhante mettiyabhummajakā
 bhikkhū amūlikāya sīlavipattiyā anuddhaṁsenti sohaṁ sativepullappatto
 tatiyampi bhante saṅghaṁ 1- sativinayaṁ yācāmīti.
      [598] Byattena bhikkhunā paṭibalena saṅgho ñāpetabbo

  *  *  *  *  *  *
  Footnote:1 Ma. sohaṁ bhante sativepullappatto tatiyampi bhante saṅghaṁ. Yu. sohaṁ bhante
 sativepullappatto tatiyampi saṅghaṁ.
-------------------------------------------------
[page 314]
 Suṇātu me bhante saṅgho ime mettiyabhummajakā bhikkhū āyasmantaṁ
 dabbaṁ mallaputtaṁ amūlikāya sīlavipattiyā anuddhaṁsenti. Āyasmā
 dabbo mallaputto sativepullappatto saṅghaṁ sativinayaṁ yācati.
 Yadi saṅghassa pattakallaṁ saṅgho āyasmato dabbassa mallaputtassa
 sativepullappattassa sativinayaṁ dadeyya. Esā ñatti. Suṇātu
 me bhante saṅgho ime mettiyabhummajakā bhikkhū āyasmantaṁ
 dabbaṁ mallaputtaṁ amūlikāya sīlavipattiyā anuddhaṁsenti. Āyasmā
 dabbo mallaputto sativepullappatto saṅghaṁ sativinayaṁ yācati. Saṅgho
 āyasmato dabbassa mallaputtassa sativepullappattassa sativinayaṁ
 deti. Yassāyasmato khamati āyasmato dabbassa mallaputtassa
 sativepullappattassa sativinayassa dānaṁ so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi. Suṇātu me bhante saṅgho ime
 mettiyabhummajakā bhikkhū āyasmantaṁ dabbaṁ mallaputtaṁ amūlikāya
 sīlavipattiyā anuddhaṁsenti. Āyasmā dabbo mallaputto
 sativepullappatto saṅghaṁ sativinayaṁ yācati. Saṅgho āyasmato
 dabbassa sativepullappattassa sativinayaṁ deti. Yassāyasmato
 khamati āyasmato dabbassa mallaputtassa sativepullappattassa
 sativinayassa dānaṁ so tuṇhassa yassa nakkhamati so
 bhāseyya. Dinno saṅghena āyasmato dabbassa mallaputtassa
-------------------------------------------------
[page 315]
 Sativepullappattassa sativinayo khamati saṅghassa tasmā tuṇhī.
 Evametaṁ dhārayāmīti.
      [599] Pañcimāni bhikkhave dhammikāni sativinayassa dānāni
 suddho hoti bhikkhu anāpattiko anuvadanti ca naṁ yācati ca
 tassa saṅgho sativinayaṁ deti dhammena samaggena 1- imāni kho
 bhikkhave pañca dhammikāni sativinayassa dānānīti.
      [600] Tena kho pana samayena gaggo bhikkhu ummattako
 hoti cittavipariyāsakato. Tena ummattakena cittavipariyāsakatena
 bahuṁ assāmaṇakaṁ ajjhāciṇṇaṁ hoti bhāsitaparikkantaṁ. Bhikkhū gaggaṁ
 bhikkhuṁ ummattakena cittavipariyāsakatena ajjhāciṇṇena āpattiyā
 codenti saratāyasmā evarūpiṁ < PTS. Vin II , 81 >āpattiṁ āpajjitāti. So evaṁ
 vadeti ahaṁ kho āvuso ummattako ahosiṁ cittavipariyāsakato
 tena me ummattakena cittavipariyāsakatena bahuṁ assāmaṇakaṁ
 ajjhāciṇṇaṁ bhāsitaparikkantaṁ nāhantaṁ sarāmi mūḷhena me
 etaṁ katanti. Evampi naṁ vuccamānā codenteva saratāyasmā
 evarūpiṁ āpattiṁ āpajjitāti. Ye te bhikkhū appicchā .pe.
 Te ujjhāyanti khīyanti vipācenti kathaṁ hi nāma bhikkhū gaggaṁ
 bhikkhuṁ ummattakena cittavipariyāsakatena ajjhāciṇṇena āpattiyā
 codessanti saratāyasmā evarūpiṁ āpattiṁ āpajjitāti so evaṁ

  *  *  *  *  *  *
  Footnote:1 Yu. samaggo.
-------------------------------------------------
[page 316]
 Vadeti ahaṁ kho āvuso ummattako ahosiṁ cittavipariyāsakato
 tena me ummattakena cittavipariyāsakatena bahuṁ assāmaṇakaṁ
 ajjhāciṇṇaṁ bhāsitaparikkantaṁ nāhantaṁ 1- sarāmi mūḷhena me etaṁ
 katanti evampi naṁ vuccamānā codenteva saratāyasmā evarūpiṁ
 āpattiṁ āpajjitāti. Athakho te bhikkhū bhagavato etamatthaṁ
 ārocesuṁ. Saccaṁ kira bhikkhave .pe. Saccaṁ bhagavāti .pe.
 Vigarahitvā dhammiṁ kathaṁ katvā bhikkhū āmantesi tenahi bhikkhave
 saṅgho gaggassa bhikkhuno amūḷhassa amūḷhavinayaṁ detu. Evañca
 pana bhikkhave dātabbo. Tena bhikkhave gaggena bhikkhunā saṅghaṁ
 upasaṅkamitvā ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde
 vanditvā ukkuṭikaṁ nisīditvā añjaliṁ paggahetvā evamassa
 vacanīyo ahaṁ bhante ummattako ahosiṁ cittavipariyāsakato
 tena me ummattakena cittavipariyāsakatena bahuṁ assāmaṇakaṁ
 ajjhāciṇṇaṁ bhāsitaparikkantaṁ maṁ 1- bhikkhū ummattakena
 cittavipariyāsakatena ajjhāciṇṇena āpattiyā codenti saratāyasmā
 evarūpiṁ āpattiṁ āpajjitāti tyāhaṁ evaṁ vadāmi ahaṁ kho
 āvuso ummattako ahosiṁ cittavipariyāsakato tena me
 ummattakena cittavipariyāsakatena bahuṁ assāmaṇakaṁ < PTS. Vin II , 82 >ajjhāciṇṇaṁ
 bhāsitaparikkantaṁ nāhantaṁ 1- sarāmi mūḷhena me etaṁ katanti evampi
 maṁ vuccamānā codenteva saratāyasmā evarūpiṁ āpattiṁ āpajjitāti

  *  *  *  *  *  *
  Footnote:1 Yu. taṁ maṁ.
-------------------------------------------------
[page 317]
 Sohaṁ bhante amūḷho saṅghaṁ amūḷhavinayaṁ yācāmīti. Dutiyampi
 yācitabbo .pe. Tatiyampi yācitabbo ahaṁ bhante ummattatho
 ahosiṁ cittavipariyāsakato tena me ummattakena cittavipariyāsakatena
 bahuṁ assāmaṇakaṁ ajjhāciṇṇaṁ bhāsitaparikkantaṁ maṁ bhikkhū
 ummattakena cittavipariyāsakatena ajjhāciṇṇena āpattiyā codenti
 saratāyasmā evarūpiṁ āpattiṁ āpajjitāti tyāhaṁ evaṁ vadāmi
 ahaṁ kho āvuso ummattako ahosiṁ cittavipariyāsakato tena me
 ummattakena cittavipariyāsakatena bahuṁ assāmaṇakaṁ ajjhāciṇṇaṁ
 bhāsitaparikkantaṁ nāhantaṁ sarāmi mūḷhena me etaṁ katanti
 evampi maṁ vuccamānā codenteva saratāyasmā evarūpiṁ āpattiṁ
 āpajjitāti sohaṁ [1]- amūḷho tatiyampi bhante saṅghaṁ amūḷhavinayaṁ
 yācāmīti.
      [601] Byattena bhikkhunā paṭibalena saṅgho ñāpetabbo.
 Suṇātu me bhante saṅgho ayaṁ gaggo bhikkhu ummattako
 ahosi cittavipariyāsakato tena ummattakena cittavipariyāsakatena
 bahuṁ assāmaṇakaṁ ajjhāciṇṇaṁ bhāsitaparikkantaṁ. Bhikkhū gaggaṁ
 bhikkhuṁ ummattakena cittavipariyāsakatena ajjhāciṇṇena āpattiyā
 codenti saratāyasmā evarūpiṁ āpattiṁ āpajjitāti. So
 evaṁ vadeti ahaṁ kho āvuso ummattako ahosiṁ cittavipariyāsakato
 tena me ummattakena cittavipariyāsakatena bahuṁ assāmaṇakaṁ

  *  *  *  *  *  *
  Footnote:1 Ma. Yu. bhante.
-------------------------------------------------
[page 318]
 Ajjhāciṇṇaṁ bhāsitaparikkantaṁ nāhantaṁ sarāmi mūḷhena me etaṁ
 katanti. Evampi naṁ vuccamānā codenteva saratāyasmā
 evarūpiṁ āpattiṁ āpajjitāti. So amūḷho saṅghaṁ amūḷhavinayaṁ
 yācati. Yadi saṅghassa pattakallaṁ saṅgho gaggassa bhikkhuno
 amūḷhassa amūḷhavinayaṁ dadeyya. Esā ñatti. Suṇātu me
 bhante saṅgho ayaṁ gaggo bhikkhu ummattato ahosi
 cittavipariyāsakato tena ummattakena cittavipariyāsakatena bahuṁ
 assāmaṇakaṁ ajjhāciṇṇaṁ bhāsitaparikkantaṁ. Bhikkhū gaggaṁ bhikkhuṁ
 ummattakena cittavipariyāsakatena ajjhāciṇṇena āpattiyā codenti 1-
 saratāyasmā evarūpiṁ āpattiṁ āpajjitāti. So evaṁ vadeti ahaṁ
 kho āvuso ummattako ahosiṁ cittavipariyāsakato tena me
 ummattakena cittavipariyāsakatena bahuṁ assāmaṇakaṁ ajjhāciṇṇaṁ
 bhāsitaparikkantaṁ nāhantaṁ sarāmi mūḷhena me etaṁ katanti.
 Evampi naṁ vuccamānā codenteva saratāyasmā evarūpiṁ āpattiṁ
 āpajjitāti. So amūḷho saṅghaṁ amūḷhavinayaṁ yācati. Saṅgho
 gaggassa bhikkhuno amūḷhassa amūḷhavinayaṁ deti. Yassāyasmato
 khamati gaggassa bhikkhuno amūḷhassa amūḷhavinayassa dānaṁ so
 tuṇhassa yassa nakkhamati so bhāseyya. Dutiyampi etamatthaṁ
 vadāmi .pe. Tatiyampi etamatthaṁ vadāmi .pe. Dinno saṅghena
 gaggassa bhikkhuno amūḷhassa amūḷhavinayo khamati saṅghassa tasmā

  *  *  *  *  *  *
  Footnote:1 Ma. codenteva.
-------------------------------------------------
[page 319]
 Tuṇhī. Evametaṁ dhārayāmīti.
      [602] Tīṇīmāni bhikkhave adhammikāni amūḷhavinayassa dānāni
 tīṇi dhammikāni. Katamāni tīṇi adhammikāni amūḷhavinayassa dānāni.
 Idha pana bhikkhave bhikkhu āpattiṁ āpanno hoti. Tamenaṁ
 codeti saṅgho vā sambahulā vā ekapuggalo vā saratāyasmā
 evarūpiṁ āpattiṁ āpajjitāti. So saramāno va evaṁ vadeti
 na kho ahaṁ āvuso sarāmi evarūpiṁ āpattiṁ āpajjitāti.
 Tassa saṅgho amūḷhavinayaṁ deti. Adhammikaṁ amūḷhavinayassa dānaṁ.
      [603] Idha pana bhikkhave bhikkhu āpattiṁ āpanno hoti.
 Tamenaṁ codeti saṅgho vā sambahulā vā ekapuggalo vā
 saratāyasmā evarūpiṁ āpattiṁ āpajjitāti. So saramāno va
 evaṁ vadeti sarāmi kho ahaṁ āvuso yathāsupinantenāti. Tassa
 saṅgho amūḷhavinayaṁ deti. Adhammikaṁ amūḷhavinayassa dānaṁ.
      [604] Idha pana bhikkhave bhikkhu āpattiṁ āpanno hoti.
 Tamenaṁ codeti saṅgho vā sambahulā vā ekapuggalo vā
 saratāyasmā evarūpiṁ āpattiṁ āpajjitāti. So anummattako
 ummattakālayaṁ karoti ahaṁpi [1]- evaṁ karomi tumhepi evaṁ
 karotha mayhampi etaṁ kappati tumhākampetaṁ kappatīti. Tassa
 saṅgho amūḷhavinayaṁ deti. Adhammikaṁ amūḷhavinayassa dānaṁ.
 Imāni tīṇi adhammikāni amūḷhavinayassa dānāni.

  *  *  *  *  *  *
  Footnote:1 Ma. kho.
-------------------------------------------------
[page 320]
      [605] Katamāni tīṇi dhammikāni amūḷhavinayassa dānāni.
 Idha pana bhikkhave bhikkhu ummattako hoti cittavipariyāsakato.
 Tena ummattakena cittavipariyāsakatena bahuṁ assāmaṇakaṁ ajjhāciṇṇaṁ
 hoti bhāsitaparikkantaṁ. Tamenaṁ codeti saṅgho vā sambahulā
 vā ekapuggalo vā saratāyasmā evarūpiṁ āpattiṁ āpajjitāti.
 So asaramāno va evaṁ vadeti na kho ahaṁ āvuso sarāmi
 evarūpiṁ āpattiṁ āpajjitāti. Tassa saṅgho amūḷhavinayaṁ deti.
 Dhammikaṁ amūḷhavinayassa dānaṁ.
      [606] Idha pana bhikkhave bhikkhu ummattako hoti
 cittavipariyāsakato. Tena ummattakena cittavipariyāsakatena bahuṁ
 assāmaṇakaṁ ajjhāciṇṇaṁ hoti bhāsitaparikkantaṁ. Tamenaṁ codeti
 saṅgho < PTS. Vin II , 83 >vā sambahulā vā ekapuggalo vā saratāyasmā evarūpiṁ
 āpattiṁ āpajjitāti. So asaramāno va evaṁ vadeti sarāmi
 kho ahaṁ āvuso yathāsupinantenāti. Tassa saṅgho amūḷhavinayaṁ
 deti. Dhammikaṁ amūḷhavinayassa dānaṁ.
     [607] Idha pana bhikkhave bhikkhu ummattako hoti cittavipariyāsakato.
 Tena ummattakena cittavipariyāsakatena bahuṁ assāmaṇakaṁ
 ajjhāciṇṇaṁ hoti bhāsitaparikkantaṁ. Tamenaṁ codeti saṅgho
 vā sambahulā vā ekapuggalo vā saratāyasmā evarūpiṁ āpattiṁ
 āpajjitāti. So ummattako ummattakālayaṁ karoti ahampi
-------------------------------------------------
[page 321]
 Evaṁ karomi tumhepi evaṁ karotha mayhampi etaṁ kappati
 tumhākampetaṁ kappatīti. Tassa saṅgho amūḷhavinayaṁ deti.
 Dhammikaṁ amūḷhavinayassa dānaṁ. Imāni tīṇi dhammikāni amūḷhavinayassa
 dānānīti.
      [608] Tena kho pana samayena chabbaggiyā bhikkhū appaṭiññāya
 bhikkhūnaṁ kammāni karonti tajjanīyampi niyassampi pabbājanīyampi
 paṭisāraṇīyampi ukkhepanīyampi. Ye te bhikkhū appicchā .pe.
 Te ujjhāyanti khīyanti vipācenti kathaṁ hi nāma chabbaggiyā
 bhikkhū appaṭiññāya bhikkhūnaṁ kammāni karissanti tajjanīyampi
 niyassampi pabbājanīyampi paṭisāraṇīyampi ukkhepanīyampīti. Athakho
 te bhikkhū bhagavato etamatthaṁ ārocesuṁ. Saccaṁ kira bhikkhave .pe.
 Saccaṁ bhagavāti .pe. Vigarahitvā dhammiṁ kathaṁ katvā bhikkhū
 āmantesi na bhikkhave appaṭiññāya bhikkhūnaṁ kammaṁ kātabbaṁ
 tajjanīyaṁ vā niyassaṁ vā pabbājanīyaṁ vā paṭisāraṇīyaṁ vā ukkhepanīyaṁ
 vā yo kareyya āpatti dukkaṭassa.
      [609] Evaṁ kho bhikkhave adhammikaṁ hoti paṭiññātakaraṇaṁ
 evaṁ dhammikaṁ. Kathañca bhikkhave adhammikaṁ hoti paṭiññātakaraṇaṁ.
 Bhikkhu pārājikaṁ ajjhāpanno hoti. Tamenaṁ codeti saṅgho
 vā sambahulā vā ekapuggalo vā pārājikaṁ āyasmā ajjhāpannoti.
 So evaṁ vadeti na kho ahaṁ āvuso pārājikaṁ
-------------------------------------------------
[page 322]
 Ajjhāpanno saṅghādisesaṁ ajjhāpannoti. Taṁ saṅgho saṅghādisesena
 kāreti. Adhammikaṁ paṭiññātakaraṇaṁ. Bhikkhu pārājikaṁ
 ajjhāpanno hoti. Tamenaṁ codeti saṅgho vā sambahulā vā
 ekapuggalo vā pārājikaṁ āyasmā ajjhāpannoti. So
 evaṁ vadeti na kho ahaṁ āvuso pārājikaṁ ajjhāpanno
 thullaccayaṁ ajjhāpannoti. Taṁ saṅgho thullaccayena kāreti.
 Adhammikaṁ paṭiññātakaraṇaṁ. Bhikkhu pārājikaṁ ajjhāpanno hoti.
 Tamenaṁ codeti saṅgho vā sambahulā vā ekapuggalo vā
 pārājikaṁ āyasmā ajjhāpannoti. So evaṁ vadeti na kho
 ahaṁ āvuso pārājikaṁ ajjhāpanno pācittiyaṁ ajjhāpannoti.
 Taṁ saṅgho pācittiyena kāreti. Adhammikaṁ paṭiññātakaraṇaṁ.
 Bhikkhu pārājikaṁ ajjhāpanno hoti. Tamenaṁ codeti saṅgho vā
 sambahulā vā ekapuggalo vā pārājikaṁ āyasmā ajjhāpannoti.
 So evaṁ vadeti na kho ahaṁ āvuso pārājikaṁ ajjhāpanno
 pāṭidesanīyaṁ ajjhāpannoti. Taṁ saṅgho pāṭidesanīyena kāreti.
 Adhammikaṁ paṭiññātakaraṇaṁ. Bhikkhu pārājikaṁ ajjhāpanno hoti.
 Tamenaṁ codeti saṅgho vā sambahulā vā ekapuggalo vā
 pārājikaṁ āyasmā ajjhāpannoti. So evaṁ vadeti na kho
 ahaṁ āvuso pārājikaṁ ajjhāpanno dukkaṭaṁ ajjhāpannoti.
 Taṁ saṅgho dukkaṭena kāreti. Adhammikaṁ paṭiññātakaraṇaṁ. Bhikkhu
-------------------------------------------------
[page 323]
 Pārājikaṁ ajjhāpanno hoti. Tamenaṁ codeti saṅgho vā
 sambahulā vā ekapuggalo vā pārājikaṁ āyasmā ajjhāpannoti.
 So evaṁ vadeti na kho ahaṁ āvuso pārājikaṁ ajjhāpanno
 dubbhāsitaṁ ajjhāpannoti. Taṁ saṅgho dubbhāsitena kāreti.
 Adhammikaṁ paṭiññātakaraṇaṁ. Bhikkhu saṅghādisesaṁ ajjhāpanno .pe.
 Thullaccayaṁ .pe. Pācittiyaṁ .pe. Pāṭidesanīyaṁ .pe. Dukkaṭaṁ .pe.
 Dubbhāsitaṁ ajjhāpanno hoti. Tamenaṁ codeti saṅgho
 vā sambahulā vā ekapuggalo vā dubbhāsitaṁ āyasmā ajjhāpannoti.
 So evaṁ vadeti na kho ahaṁ āvuso dubbhāsitaṁ
 ajjhāpanno pārājikaṁ ajjhāpannoti. Taṁ saṅgho pārājikena
 kāreti. Adhammikaṁ paṭiññātakaraṇaṁ. Bhikkhu dubbhāsitaṁ ajjhāpanno
 hoti. Tamenaṁ codeti saṅgho vā sambahulā vā ekapuggalo
 vā dubbhāsitaṁ āyasmā ajjhāpannoti. So evaṁ vadeti
 na kho ahaṁ āvuso dubbhāsitaṁ ajjhāpanno saṅghādisesaṁ .pe.
 Thullaccayaṁ .pe. Pācittiyaṁ .pe. Pāṭidesanīyaṁ .pe. Dukkaṭaṁ
 ajjhāpannoti. Taṁ saṅgho dukkaṭena kāreti. Adhammikaṁ
 paṭiññātakaraṇaṁ. Evaṁ kho bhikkhave adhammikaṁ hoti paṭiññātakaraṇaṁ.
      [610] Kathañca bhikkhave dhammikaṁ hoti paṭiññātakaraṇaṁ. Bhikkhu
 pārājikaṁ ajjhāpanno hoti. Tamenaṁ codeti saṅgho vā
 sambahulā vā ekapuggalo vā pārājikaṁ āyasmā ajjhāpannoti.
-------------------------------------------------
[page 324]
 So evaṁ vadeti āmāvuso 1- pārājikaṁ ajjhāpannoti. Taṁ
 saṅgho pārājikena kāreti. Dhammikaṁ paṭiññātakaraṇaṁ. Bhikkhu
 saṅghādisesaṁ .pe. Thullaccayaṁ .pe. Pācittiyaṁ .pe. Pāṭidesanīyaṁ .pe.
 Dukkaṭaṁ .pe. Dubbhāsitaṁ ajjhāpanno hoti. Tamenaṁ codeti
 saṅgho vā sambahulā vā ekapuggalo vā dubbhāsitaṁ āyasmā
 ajjhāpannoti. So evaṁ vadeti āmāvuso 1- dubbhāsitaṁ ajjhāpannoti.
 Taṁ saṅgho dubbhāsitena kāreti. Dhammikaṁ paṭiññātakaraṇaṁ.
 Evaṁ kho bhikkhave dhammikaṁ hoti paṭiññātakaraṇanti.
      [611] Tena kho pana samayena bhikkhū saṅghamajjhe bhaṇḍanajātā
 kalahajātā vivādāpannā aññamaññaṁ mukhasattīhi vitudentā viharanti
 na sakkonti taṁ adhikaraṇaṁ vūpasametuṁ. Te bhikkhū bhagavato etamatthaṁ
 ārocesuṁ. Anujānāmi bhikkhave evarūpaṁ adhikaraṇaṁ yebhuyyasikāya
 vūpasametuṁ. Pañcahaṅgehi samannāgato bhikkhu salākagāhāpako
 sammannitabbo yo na chandāgatiṁ gaccheyya na dosāgatiṁ
 gaccheyya na mohāgatiṁ gaccheyya na bhayāgatiṁ gaccheyya gahitāgahitañca
 jāneyya. Evañca pana bhikkhave sammannitabbo.
 Paṭhamaṁ bhikkhu yācitabbo yācitvā byattena bhikkhunā paṭibalena
 saṅgho ñāpetabbo suṇātu me bhante saṅgho yadi saṅghassa
 pattakallaṁ saṅgho itthannāmaṁ bhikkhuṁ salākagāhāpakaṁ sammanneyya.

  *  *  *  *  *  *
  Footnote:1 Ma. āma āvuso.
-------------------------------------------------
[page 325]
 Esā ñatti. Suṇātu me bhante saṅgho saṅgho itthannāmaṁ
 bhikkhuṁ salākagāhāpakaṁ sammannati. Yassāyasmato khamati itthannāmassa
 bhikkhuno salākagāhāpakassa sammati so tuṇhassa yassa nakkhamati
 so bhāseyya. Sammato saṅghena itthannāmo bhikkhu salākagāhāpako
 khamati < PTS. Vin II , 85 >saṅghassa tasmā tuṇhī. Evametaṁ dhārayāmīti.
      [612] Dasayime bhikkhave adhammikā salākagāhā dasa dhammikā 1-.
 Katame dasa adhammikā salākagāhā. Oramattakañca adhikaraṇaṁ
 hoti na ca gatigataṁ hoti na ca saritasāritaṁ hoti jānāti
 adhammavādī bahutarāti appevanāma adhammavādī bahutarā assūti
 jānāti saṅgho bhijjissatīti appevanāma saṅgho bhijjeyyāti
 adhammena gaṇhanti vaggā gaṇhanti na ca yathādiṭṭhiyā gaṇhanti
 ime dasa adhammikā salākagāhā.
      [613] Katame dasa dhammikā salākagāhā. Na ca oramattakaṁ
 adhikaraṇaṁ hoti gatigatañca hoti saritasāritañca hoti jānāti
 dhammavādī bahutarāti appevanāma dhammavādī bahutarā assūti
 jānāti saṅgho na bhijjissatīti appevanāma saṅgho na
 bhijjeyyāti dhammena gaṇhanti samaggā gaṇhanti yathādiṭṭhiyā
 ca gaṇhanti ime dasa dhammikā salākagāhāti.
      [614] Tena kho pana samayena upavāḷo 2- bhikkhu saṅghamajjhe

  *  *  *  *  *  *
  Footnote:1 Ma. dhammikā salākagāhā. 2 upavāḷhotipi uvāḷotipi pāṭho dissati.
-------------------------------------------------
[page 326]
 Āpattiyā anuyuñjiyamāno avajānitvā paṭijānāti paṭijānitvā
 avajānāti aññena aññaṁ paṭicarati sampajānamusā bhāsati.
 Ye te bhikkhū appicchā .pe. Te ujjhāyanti khīyanti vipācenti
 kathaṁ hi nāma upavāḷo bhikkhu saṅghamajjhe āpattiyā anuyuñjiyamāno
 avajānitvā paṭijānissati paṭijānitvā avajānissati aññena
 aññaṁ paṭicarissati sampajānamusā bhāsissatīti. Athakho te
 bhikkhū bhagavato etamatthaṁ ārocesuṁ. Saccaṁ kira bhikkhave .pe.
 Saccaṁ bhagavāti .pe. Vigarahitvā dhammiṁ kathaṁ katvā bhikkhū
 āmantesi tenahi bhikkhave saṅgho upavāḷassa bhikkhuno tassapāpiyasikākammaṁ 1-
 karotu. Evañca pana bhikkhave kātabbaṁ.
 Paṭhamaṁ upavāḷo bhikkhu codetabbo codetvā sāretabbo
 sāretvā āpatti āropetabbā 2- āpattiṁ āropetvā byattena
 bhikkhunā paṭibalena saṅgho ñāpetabbo suṇātu me bhante
 saṅgho ayaṁ upavāḷo bhikkhu saṅghamajjhe āpattiyā anuyuñjiyamāno
 avajānitvā paṭijānāti paṭijānitvā avajānāti aññena
 aññaṁ 3- paṭicarati sampajānamusā bhāsati. Yadi saṅghassa pattakallaṁ
 saṅgho upavāḷassa bhikkhuno tassapāpiyasikākammaṁ kareyya. Esā
 ñatti. Suṇātu me bhante saṅgho ayaṁ upavāḷo bhikkhu
 saṅghamajjhe āpattiyā anuyuñjiyamāno avajānitvā paṭijānāti

  *  *  *  *  *  *
  Footnote:1 Yu. tassapāpiyyasikākammaṁ. 2 Ma. Yu. āpattiṁ āropetabbo.
 3 Ma. aññenaññaṁ.
-------------------------------------------------
[page 327]
 Paṭijānitvā avajānāti aññena aññaṁ paṭicarati sampajānamusā
 bhāsati. Saṅgho upavāḷassa bhikkhuno tassapāpiyasikākammaṁ karoti.
 Yassāyasmato khamati upavāḷassa bhikkhuno tassapāpiyasikākammassa
 karaṇaṁ so tuṇhassa yassa nakkhamati so bhāseyya. Dutiyampi
 etamatthaṁ vadāmi .pe. Tatiyampi etamatthaṁ vadāmi .pe. Kataṁ
 saṅghena upavāḷassa bhikkhuno tassapāpiyasikākammaṁ khamati saṅghassa
 tasmā < PTS. Vin II , 86 >tuṇhī evametaṁ dhārayāmīti.
      [615] Pañcimāni bhikkhave dhammikāni tassapāpiyasikākammassa
 karaṇāni asuci ca hoti alajjī ca sānuvādo ca tassa
 saṅgho tassapāpiyasikākammaṁ karoti dhammena samaggena imāni
 kho bhikkhave pañca dhammikāni tassapāpiyasikākammassa karaṇāni.
      [616] Tīhi bhikkhave aṅgehi samannāgataṁ tassapāpiyasikākammaṁ
 adhammakammañceva 1- hoti avinayakammañca duvūpasantañca asammukhā
 kataṁ hoti appaṭipucchā kataṁ hoti appaṭiññāya kataṁ hoti
 imehi kho bhikkhave tīhaṅgehi samannāgataṁ tassapāpiyasikākammaṁ
 adhammakammañceva hoti avinayakammañca duvūpasantañca .pe.
 Aparehipi bhikkhave tīhaṅgehi samannāgataṁ tassapāpiyasikākammaṁ
 adhammakammañceva hoti avinayakammañca duvūpasantañca āpattiṁ
 anāropetvā kataṁ hoti adhammena kataṁ hoti vaggena kataṁ

  *  *  *  *  *  *
  Footnote:1 Ma. Yu. evasaddo na dissati.
-------------------------------------------------
[page 328]
 Hoti imehi kho bhikkhave tīhaṅgehi samannāgataṁ tassapāpiyasikākammaṁ
 adhammakammañceva hoti avinayakammañca duvūpasantañca.
      [617] Tīhi bhikkhave aṅgehi samannāgataṁ tassapāpiyasikākammaṁ
 dhammakammañceva 1- hoti vinayakammañca suvūpasantañca sammukhā kataṁ
 hoti paṭipucchā kataṁ hoti paṭiññāya kataṁ hoti imehi kho
 bhikkhave tīhaṅgehi samannāgataṁ tassapāpiyasikākammaṁ dhammakammañceva
 hoti vinayakammañca suvūpasantañca .pe. Aparehipi bhikkhave
 tīhaṅgehi samannāgataṁ tassapāpiyasikākammaṁ dhammakammañceva hoti
 vinayakammañca suvūpasantañca āpattiṁ āropetvā kataṁ hoti
 dhammena kataṁ hoti samaggena kataṁ hoti imehi kho bhikkhave
 tīhaṅgehi samannāgataṁ tassapāpiyasikākammaṁ dhammakammañceva 1- hoti
 vinayakammañca suvūpasantañca.
      [618] Tīhi bhikkhave aṅgehi samannāgatassa bhikkhuno ākaṅkhamāno
 saṅgho tassapāpiyasikākammaṁ kareyya bhaṇḍanakārako
 hoti kalahakārako vivādakārako bhassakārako saṅghe adhikaraṇakārako
 bālo hoti abyatto āpattibahulo anapadāno gihisaṁsaṭṭho
 viharati ananulomikehi gihisaṁsaggehi imehi kho bhikkhave tīhaṅgehi
 samannāgatassa bhikkhuno ākaṅkhamāno saṅgho tassapāpiyasikākammaṁ
 kareyya.
      [619] Aparehipi bhikkhave tīhaṅgehi samannāgatassa bhikkhuno

  *  *  *  *  *  *
  Footnote:1 Ma. Yu. evasaddo na dissati.
-------------------------------------------------
[page 329]
 Ākaṅkhamāno saṅgho tassapāpiyasikākammaṁ kareyya adhisīle
 sīlavipanno hoti ajjhācāre ācāravipanno hoti atidiṭṭhiyā
 diṭṭhivipanno hoti imehi kho bhikkhave .pe.
      [620] Aparehipi bhikkhave .pe. Buddhassa avaṇṇaṁ bhāsati
 dhammassa avaṇṇaṁ bhāsati saṅghassa avaṇṇaṁ bhāsati imehi kho
 bhikkhave tīhaṅgehi samannāgatassa bhikkhuno ākaṅkhamāno saṅgho
 tassapāpiyasikākammaṁ kareyya.
      [621] Tiṇṇaṁ bhikkhave bhikkhūnaṁ ākaṅkhamāno saṅgho tassapāpiyasikākammaṁ
 kareyya eko bhaṇḍanakārako hoti kalahakārako
 vivādakārako bhassakārako saṅghe adhikaraṇakārako eko bālo
 hoti abyatto āpattibahulo anapadāno eko gihisaṁsaṭṭho
 viharati ananulomikehi gihisaṁsaggehi imesaṁ kho bhikkhave tiṇṇaṁ
 bhikkhūnaṁ ākaṅkhamāno saṅgho tassapāpiyasikākammaṁ kareyya.
      [622] Aparesampi bhikkhave tiṇṇaṁ bhikkhūnaṁ ākaṅkhamāno saṅgho
 tassapāpiyasikākammaṁ kareyya eko adhisīle sīlavipanno hoti
 eko ajjhācāre ācāravipanno hoti eko atidiṭṭhiyā
 diṭṭhivipanno hoti imesaṁ kho bhikkhave .pe.
      [623] Aparesampi bhikkhave .pe. Eko buddhassa avaṇṇaṁ
 bhāsati eko dhammassa avaṇṇaṁ bhāsati eko saṅghassa avaṇṇaṁ
 bhāsati imesaṁ kho bhikkhave tiṇṇaṁ bhikkhūnaṁ ākaṅkhamāno saṅgho
-------------------------------------------------
[page 330]
 Tassapāpiyasikākammaṁ kareyya.
      [624] Tena 1- tassapāpiyasikākammakatena bhikkhave 2- bhikkhunā sammā
 vattitabbaṁ. Tatrāyaṁ sammāvattanā na upasampādetabbaṁ na
 nissayo dātabbo na sāmaṇero upaṭṭhāpetabbo na bhikkhunovādakasammati
 sāditabbā sammatenapi bhikkhuniyo na ovaditabbā .pe.
 Na bhikkhū 3- bhikkhūhi sampayojetabbanti.
      Athakho saṅgho upavāḷassa bhikkhuno tassapāpiyasikākammaṁ akāsi.
      [625] Tena kho pana samayena bhikkhūnaṁ bhaṇḍanajātānaṁ kalahajātānaṁ
 vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti
 bhāsitaparikkantaṁ. Athakho tesaṁ bhikkhūnaṁ etadahosi amhākaṁ kho
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ sace mayaṁ imāhi āpattīhi aññamaññaṁ
 kāressāma 4- siyāpi < PTS. Vin II , 87 >taṁ adhikaraṇaṁ kakkhaḷatāya vāḷatāya 5- bhedāya
 saṁvatteyya kathaṁ nu kho amhehi paṭipajjitabbanti. Bhagavato
 etamatthaṁ ārocesuṁ.
      [626] Idha pana bhikkhave bhikkhūnaṁ bhaṇḍanajātānaṁ kalahajātānaṁ
 vivādāpannānaṁ viharataṁ bahuṁ assāmaṇakaṁ ajjhāciṇṇaṁ hoti

  *  *  *  *  *  *
  Footnote:1 Ma. Yu. tenāti natthi. 2 Yu. bhikkhavetyālapanaṁ na dissati.
 3 Ma. Yu. ayaṁ pāṭho natthi. 4 Yu. kāreyyāma. 5 Ma. Yu. kakkhaḷattāya vāḷattāya.
-------------------------------------------------
[page 331]
 Bhāsitaparikkantaṁ. Tatra ce bhikkhave 1- bhikkhūnaṁ evaṁ hoti amhākaṁ kho
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ sace mayaṁ imāhi āpattīhi aññamaññaṁ
 kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyyāti. Anujānāmi bhikkhave evarūpaṁ adhikaraṇaṁ
 tiṇavatthārakena vūpasametuṁ.
      [627] Evañca pana bhikkhave vūpasametabbaṁ. Sabbeheva
 ekajjhaṁ sannipatitabbaṁ sannipatitvā byattena bhikkhunā paṭibalena
 saṅgho ñāpetabbo suṇātu me bhante saṅgho amhākaṁ
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ sace mayaṁ imāhi āpattīhi
 aññamaññaṁ kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyya. Yadi saṅghassa pattakallaṁ saṅgho imaṁ
 adhikaraṇaṁ tiṇavatthārakena vūpasameyya ṭhapetvā thullavajjaṁ 2- ṭhapetvā
 gihipaṭisaṁyuttanti. Ekatopakkhikānaṁ bhikkhūnaṁ byattena bhikkhunā
 paṭibalena sako pakkho ñāpetabbo suṇantu me āyasmantā
 amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ
 assāmaṇakaṁ ajjhāciṇṇaṁ bhāsitaparikkantaṁ sace mayaṁ imāhi
 āpattīhi aññamaññaṁ kāressāma siyāpi taṁ adhikaraṇaṁ

  *  *  *  *  *  *
  Footnote:1 Ma. Yu. bhikkhaveti natthi. 2 Yu. thūlavajjaṁ.
-------------------------------------------------
[page 332]
 Kakkhaḷatāya vāḷatāya bhedāya saṁvatteyya. Yadāyasmantānaṁ pattakallaṁ
 ahaṁ yā ceva āyasmantānaṁ āpatti yā ca attano
 āpatti āyasmantānañceva atthāya attano ca atthāya
 saṅghamajjhe tiṇavatthārakena deseyyaṁ ṭhapetvā thullavajjaṁ ṭhapetvā
 gihipaṭisaṁyuttanti.
      [628] Athāparesaṁ ekatopakkhikānaṁ bhikkhūnaṁ byattena bhikkhunā
 paṭibalena sako pakkho ñāpetabbo suṇantu me āyasmantā
 amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ
 assāmaṇakaṁ ajjhāciṇṇaṁ bhāsitaparikkantaṁ sace mayaṁ imāhi
 āpattīhi aññamaññaṁ kāressāma siyāpi taṁ adhikaraṇaṁ kakkhaḷatāya
 vāḷatāya bhedāya saṁvatteyya. Yadāyasmantānaṁ pattakallaṁ ahaṁ
 yā ceva āyasmantānaṁ āpatti yā ca attano āpatti
 āyasmantānañceva atthāya attano ca atthāya saṅghamajjhe
 tiṇavatthārakena deseyyaṁ ṭhapetvā thullavajjaṁ ṭhapetvā gihipaṭisaṁyuttanti.
      [629] [1]- Ekatopakkhikānaṁ bhikkhūnaṁ byattena bhikkhunā paṭibalena
 saṅgho ñāpetabbo suṇātu me bhante saṅgho amhākaṁ
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ sace mayaṁ imāhi āpattīhi
 aññamaññaṁ kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyya. Yadi saṅghassa pattakallaṁ ahaṁ yā ceva

  *  *  *  *  *  *
  Footnote:1 Ma. athāparesaṁ.
-------------------------------------------------
[page 333]
 Imesaṁ āyasmantānaṁ āpatti yā ca attano āpatti imesañceva
 āyasmantānaṁ atthāya attano ca atthāya saṅghamajjhe tiṇavatthārakena
 deseyyaṁ ṭhapetvā thullavajjaṁ ṭhapetvā gihipaṭisaṁyuttaṁ. Esā
 ñatti. Suṇātu me bhante saṅgho amhākaṁ bhaṇḍanajātānaṁ
 kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ
 bhāsitaparikkantaṁ sace mayaṁ imāhi āpattīhi aññamaññaṁ kāressāma
 siyāpi taṁ adhikaraṇaṁ kakkhaḷatāya vāḷatāya bhedāya saṁvatteyya.
 Ahaṁ yā ceva imesaṁ āyasmantānaṁ āpatti yā ca attano
 āpatti imesañceva āyasmantānaṁ atthāya attano ca atthāya
 saṅghamajjhe tiṇavatthārakena desemi ṭhapetvā thullavajjaṁ ṭhapetvā
 gihipaṭisaṁyuttaṁ. Yassāyasmato khamati amhākaṁ imāsaṁ āpattīnaṁ
 saṅghamajjhe tiṇavatthārakena desanā ṭhapetvā thullavajjaṁ ṭhapetvā
 gihipaṭisaṁyuttaṁ so tuṇhassa yassa nakkhamati so bhāseyya.
 Desitā amhākaṁ imā < PTS. Vin II , 88 >āpattiyo saṅghamajjhe tiṇavatthārakena
 ṭhapetvā thullavajjaṁ ṭhapetvā gihipaṭisaṁyuttaṁ khamati saṅghassa tasmā
 tuṇhī. Evametaṁ dhārayāmīti.
      [630] Athāparesaṁ ekatopakkhikānaṁ bhikkhūnaṁ byattena bhikkhunā
 paṭibalena saṅgho ñāpetabbo suṇātu me bhante saṅgho amhākaṁ
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ sace mayaṁ imāhi āpattīhi
-------------------------------------------------
[page 334]
 Aññamaññaṁ kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyya. Yadi saṅghassa pattakallaṁ ahaṁ yā ceva
 imesaṁ āyasmantānaṁ āpatti yā ca attano āpatti imesañceva
 āyasmantānaṁ atthāya attano ca atthāya saṅghamajjhe tiṇavatthārakena
 deseyyaṁ ṭhapetvā thullavajjaṁ ṭhapetvā gihipaṭisaṁyuttaṁ.
 Esā ñatti. Suṇātu me bhante saṅgho amhākaṁ bhaṇḍanajātānaṁ
 kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ
 bhāsitaparikkantaṁ. Sace mayaṁ imāhi āpattīhi aññamaññaṁ
 kāressāma siyāpi taṁ adhikaraṇaṁ kakkhaḷatāya vāḷatāya bhedāya
 saṁvatteyya. Ahaṁ yā ceva imesaṁ āyasmantānaṁ āpatti yā
 ca attano āpatti imesañceva āyasmantānaṁ atthāya
 attano ca atthāya saṅghamajjhe tiṇavatthārakena desemi ṭhapetvā
 thullavajjaṁ ṭhapetvā gihipaṭisaṁyuttaṁ. Yassāyasmato khamati amhākaṁ
 imāsaṁ āpattīnaṁ saṅghamajjhe tiṇavatthārakena desanā ṭhapetvā
 thullavajjaṁ ṭhapetvā gihipaṭisaṁyuttaṁ so tuṇhassa yassa nakkhamati
 so bhāseyya. Desitā amhākaṁ imā āpattiyo saṅghamajjhe
 tiṇavatthārakena ṭhapetvā thullavajjaṁ ṭhapetvā gihipaṭisaṁyuttaṁ khamati
 saṅghassa tasmā tuṇhī. Evametaṁ dhārayāmīti.
      [631] Evañca pana bhikkhave te bhikkhū tāhi āpattīhi
 vuṭṭhitā honti ṭhapetvā thullavajjaṁ ṭhapetvā gihipaṭisaṁyuttaṁ ṭhapetvā
-------------------------------------------------
[page 335]
 Diṭṭhāvikammaṁ ṭhapetvā ye na tattha hontīti.
      [632] Tena kho pana samayena bhikkhūpi bhikkhunīhi 1- vivadanti.
 Bhikkhuniyopi bhikkhūhi vivadanti. Channopi bhikkhu bhikkhunīnaṁ anupakhajja
 bhikkhūhi saddhiṁ vivadati bhikkhunīnaṁ pakkhaṁ gāheti. Ye te bhikkhū
 appicchā .pe. Te ujjhāyanti khīyanti vipācenti kathaṁ hi nāma
 channo bhikkhu bhikkhunīnaṁ anupakhajja bhikkhūhi saddhiṁ vivadissati bhikkhunīnaṁ
 pakkhaṁ gāhessatīti. Athakho te bhikkhū bhagavato etamatthaṁ ārocesuṁ.
 Saccaṁ kira bhikkhave .pe. Saccaṁ bhagavāti .pe. Vigarahitvā dhammiṁ
 kathaṁ katvā bhikkhū āmantesi cattārīmāni bhikkhave adhikaraṇāni
 vivādādhikaraṇaṁ anuvādādhikaraṇaṁ āpattādhikaraṇaṁ kiccādhikaraṇaṁ.
      [633] Tattha katamaṁ vivādādhikaraṇaṁ. Idha pana 2- bhikkhave bhikkhū
 vivadanti dhammoti vā adhammoti vā vinayoti vā avinayoti
 vā bhāsitaṁ lapitaṁ tathāgatenāti vā abhāsitaṁ alapitaṁ tathāgatenāti
 vā āciṇṇaṁ tathāgatenāti vā anāciṇṇaṁ tathāgatenāti vā
 paññattaṁ tathāgatenāti vā appaññattaṁ tathāgatenāti vā
 āpattīti vā anāpattīti vā lahukā āpattīti vā garukā
 āpattīti vā sāvasesā āpattīti vā anavasesā āpattīti
 vā duṭṭhullā āpattīti vā aduṭṭhullā āpattīti vā yaṁ

  *  *  *  *  *  *
  Footnote:1 Yu. bhikkhūhi. 2 Yu. panasaddo natthi.
-------------------------------------------------
[page 336]
 Tattha bhaṇḍanaṁ kalaho viggaho vivādo nānāvādo aññathāvādo
 vipaccatāya vohāro medhagaṁ 1- idaṁ vuccati vivādādhikaraṇaṁ.
      [634] Tattha katamaṁ anuvādādhikaraṇaṁ. Idha pana bhikkhave bhikkhū
 bhikkhuṁ anuvadanti sīlavipattiyā vā ācāravipattiyā vā diṭṭhivipattiyā
 vā ājīvavipattiyā vā yo tattha anuvādo anuvadanā anullapanā
 anubhaṇanā anusampavaṅkatā abbhussahanatā anubalappadānaṁ idaṁ
 vuccati anuvādādhikaraṇaṁ.
      [635] Tattha katamaṁ āpattādhikaraṇaṁ. Pañcapi āpattikkhandhā
 āpattādhikaraṇaṁ < PTS. Vin II , 89 >sattapi āpattikkhandhā āpattādhikaraṇaṁ idaṁ
 vuccati āpattādhikaraṇaṁ.
      [636] Tattha katamaṁ kiccādhikaraṇaṁ. Yā saṅghassa kiccayatā
 karaṇīyatā apalokanakammaṁ ñattikammaṁ ñattidutiyakammaṁ ñatticatutthakammaṁ
 idaṁ vuccati kiccādhikaraṇaṁ.
      [637] Vivādādhikaraṇassa kiṁ mūlaṁ. Cha vivādamūlāni vivādādhikaraṇassa
 mūlaṁ tīṇipi akusalamūlāni vivādādhikaraṇassa mūlaṁ tīṇipi
 kusalamūlāni vivādādhikaraṇassa mūlaṁ. Katamāni cha vivādamūlāni
 vivādādhikaraṇassa mūlaṁ. Idha pana 2- bhikkhave bhikkhu kodhano hoti
 upanāhī yo so bhikkhave bhikkhu kodhano hoti upanāhī so
 sattharipi agāravo viharati appatisso dhammepi agāravo viharati

  *  *  *  *  *  *
  Footnote:1 Yu. medhakaṁ. 2 Ma. Yu. panasaddo natthi.
-------------------------------------------------
[page 337]
 Appatisso saṅghepi agāravo viharati appatisso sikkhāyapi
 na paripūrīkārī 1- hoti yo so bhikkhave bhikkhu sattharipi 2- agāravo
 viharati appatisso dhammepi agāravo viharati appatisso saṅghepi
 agāravo viharati appatisso sikkhāyapi na paripūrīkārī hoti 3-
 so saṅghe vivādaṁ janeti yo 4- hoti vivādo bahujanāhitāya
 bahujanāsukhāya 5- bahuno janassa anatthāya ahitāya dukkhāya
 devamanussānaṁ. Evarūpañce tumhe bhikkhave vivādamūlaṁ ajjhattaṁ vā
 bahiddhā vā samanupasseyyātha tatra tumhe bhikkhave tasseva pāpakassa
 vivādamūlassa pahānāya vāyameyyātha. Evarūpañce tumhe bhikkhave
 vivādamūlaṁ ajjhattaṁ vā bahiddhā vā na samanupasseyyātha tatra
 tumhe bhikkhave tasseva pāpakassa vivādamūlassa āyatiṁ anavassavāya
 paṭipajjeyyātha. Evametassa pāpakassa vivādamūlassa pahānaṁ
 hoti. Evametassa pāpakassa vivādamūlassa āyatiṁ anavassavo hoti.
      [638] Puna caparaṁ bhikkhave bhikkhu makkhī hoti paḷāsī .pe.
 Issukī hoti maccharī .pe. Saṭho hoti māyāvī .pe. Pāpiccho
 hoti micchādiṭṭhi .pe. Sandiṭṭhiparāmāsī hoti ādānagāhī 6-
 duppaṭinissaggī yo so bhikkhave bhikkhu sandiṭṭhiparāmāsī hoti

  *  *  *  *  *  *
  Footnote:1 Ma. Yu. paripūrakārī. 2 Yu. apisaddo natthi. 3 Ma. Yu. hotīti natthi.
 evamupari. 4 Yu. so. 5 Ma. bahujanāhitāya bahujanāskhāya. evamupari.
 6 Ma. Yu. ādhānagāhī. evamupari.
-------------------------------------------------
[page 338]
 Ādānagāhī duppaṭinissaggī so sattharipi agāravo viharati appatisso
 dhammepi agāravo viharati appatisso saṅghepi agāravo viharati
 appatisso sikkhāyapi na paripūrīkārī hoti yo so bhikkhave bhikkhu
 sattharipi agāravo viharati appatisso dhammepi .pe. Saṅghepi .pe.
 Sikkhāyapi na paripūrīkārī hoti so saṅghe vivādaṁ janeti yo hoti
 vivādo bahujanāhitāya bahujanāsukhāya bahuno janassa anatthāya
 ahitāya dukkhāya devamanussānaṁ. Evarūpañce tumhe bhikkhave
 vivādamūlaṁ ajjhattaṁ vā bahiddhā vā samanupasseyyātha tatra
 tumhe bhikkhave tasseva pāpakassa vivādamūlassa pahānāya
 vāyameyyātha. Evarūpañce tumhe bhikkhave vivādamūlaṁ ajjhattaṁ vā
 bahiddhā vā na samanupasseyyātha tatra tumhe bhikkhave tasseva
 pāpakassa vivādamūlassa āyatiṁ anavassavāya paṭipajjeyyātha.
 Evametassa pāpakassa vivādamūlassa pahānaṁ hoti. Evametassa
 pāpakassa vivādamūlassa āyatiṁ anavassavo hoti imāni cha
 vivādamūlāni vivādādhikaraṇassa mūlaṁ.
      [639] Katamāni tīṇi akusalamūlāni vivādādhikaraṇassa mūlaṁ.
 Idha pana 1- bhikkhave bhikkhū luddhacittā vivadanti duṭṭhacittā vivadanti
 mūḷhacittā vivadanti dhammoti vā adhammoti vā vinayoti vā
 avinayoti vā bhāsitaṁ lapitaṁ tathāgatenāti vā abhāsitaṁ alapitaṁ

  *  *  *  *  *  *
  Footnote:1 Ma. panasaddo na dissati. Yu. pana bhikkhaveti pāṭhadvayaṁ na dissati. evamupari.
-------------------------------------------------
[page 339]
 Tathāgatenāti vā āciṇṇaṁ tathāgatenāti vā anāciṇṇaṁ
 tathāgatenāti vā paññattaṁ tathāgatenāti vā appaññattaṁ tathāgatenāti
 vā āpattīti vā anāpattīti vā lahukā āpattīti vā garukā
 āpattīti vā sāvasesā āpattīti vā anavasesā āpattīti
 vā duṭṭhullā āpattīti vā aduṭṭhullā āpattīti vā imāni
 tīṇi akusalamūlāni vivādādhikaraṇassa mūlaṁ.
      [640] Katamāni tīṇi kusalamūlāni vivādādhikaraṇassa mūlaṁ.
 Idha < PTS. Vin II , 90 >pana bhikkhave bhikkhū aluddhacittā vivadanti aduṭṭhacittā vivadanti
 amūḷhacittā vivadanti dhammoti vā adhammoti vā .pe.
 Duṭṭhullā āpattīti vā aduṭṭhullā āpattīti vā imāni
 tīṇi kusalamūlāni vivādādhikaraṇassa mūlaṁ.
      [641] Anuvādādhikaraṇassa kiṁ mūlaṁ. Cha anuvādamūlāni
 anuvādādhikaraṇassa mūlaṁ tīṇipi akusalamūlāni anuvādādhikaraṇassa
 mūlaṁ tīṇipi kusalamūlāni anuvādādhikaraṇassa mūlaṁ kāyopi
 anuvādādhikaraṇassa mūlaṁ vācāpi anuvādādhikaraṇassa mūlaṁ.
      [642] Katamāni cha anuvādamūlāni anuvādādhikaraṇassa mūlaṁ.
 Idha pana bhikkhave bhikkhu kodhano hoti upanāhī yo so bhikkhave 1-
 bhikkhu kodhano hoti upanāhī so sattharipi agāravo viharati
 appatisso dhammepi agāravo viharati appatisso saṅghepi agāravo

  *  *  *  *  *  *
  Footnote:1 Ma. bhikkhaveti natthi.
-------------------------------------------------
[page 340]
 Viharati appatisso sikkhāyapi na paripūrīkārī hoti yo so
 bhikkhave bhikkhu sattharipi agāravo viharati appatisso dhammepi
 agāravo viharati appatisso saṅghepi agāravo viharati appatisso
 sikkhāyapi na paripūrīkārī hoti so saṅghe anuvādaṁ janeti
 yo hoti anuvādo bahujanāhitāya bahujanāsukhāya bahuno janassa
 anatthāya ahitāya dukkhāya devamanussānaṁ. Evarūpañce tumhe
 bhikkhave anuvādamūlaṁ ajjhattaṁ vā bahiddhā vā samanupasseyyātha
 tatra tumhe bhikkhave tasseva pāpakassa anuvādamūlassa pahānāya
 vāyameyyātha. Evarūpañce tumhe bhikkhave anuvādamūlaṁ ajjhattaṁ
 vā bahiddhā vā na samanupasseyyātha tatra tumhe bhikkhave
 tasseva pāpakassa anuvādamūlassa āyatiṁ anavassavāya paṭipajjeyyātha.
 Evametassa pāpakassa anuvādamūlassa pahānaṁ hoti. Evametassa
 pāpakassa anuvādamūlassa āyatiṁ anavassavo hoti.
      [643] Puna caparaṁ bhikkhave bhikkhu makkhī hoti paḷāsī .pe.
 Issukī hoti maccharī .pe. Saṭho hoti māyāvī .pe. Pāpiccho
 hoti micchādiṭṭhi .pe. Sandiṭṭhiparāmāsī hoti ādānagāhī
 duppaṭinissaggī yo so bhikkhave bhikkhu sandiṭṭhiparāmāsī hoti
 ādānagāhī duppaṭinissaggī so sattharipi agāravo viharati appatisso
 dhammepi .pe. Saṅghepi agāravo viharati appatisso
 sikkhāyapi na paripūrīkārī hoti yo so bhikkhave bhikkhu sattharipi
-------------------------------------------------
[page 341]
 Agāravo viharati appatisso dhammepi .pe. Saṅghepi .pe.
 Sikkhāyapi na paripūrīkārī hoti so saṅghe anuvādaṁ janeti yo hoti
 anuvādo bahujanāhitāya bahujanāsukhāya bahuno janassa anatthāya
 ahitāya dukkhāya devamanussānaṁ. Evarūpañce tumhe bhikkhave
 anuvādamūlaṁ ajjhattaṁ vā bahiddhā vā samanupasseyyātha tatra
 tumhe bhikkhave tasseva pāpakassa anuvādamūlassa pahānāya
 vāyameyyātha. Evarūpañce tumhe bhikkhave anuvādamūlaṁ ajjhattaṁ vā
 bahiddhā vā na samanupasseyyātha tatra tumhe bhikkhave tasseva
 pāpakassa anuvādamūlassa āyatiṁ anavassavāya paṭipajjeyyātha.
 Evametassa pāpakassa anuvādamūlassa pahānaṁ hoti. Evametassa
 pāpakassa anuvādamūlassa āyatiṁ anavassavo hoti imāni cha
 anuvādamūlāni anuvādādhikaraṇassa mūlaṁ.
      [644] Katamāni tīṇi akusalamūlāni anuvādādhikaraṇassa mūlaṁ.
 Idha pana bhikkhave bhikkhū bhikkhuṁ luddhacittā anuvadanti duṭṭhacittā
 anuvadanti mūḷhacittā anuvadanti sīlavipattiyā vā ācāravipattiyā
 vā diṭṭhivipattiyā vā ājīvavipattiyā vā imāni tīṇi akusalamūlāni
 anuvādādhikaraṇassa mūlaṁ.
      [645] Katamāni tīṇi kusalamūlāni anuvādādhikaraṇassa mūlaṁ.
 Idha pana bhikkhave bhikkhū bhikkhuṁ aluddhacittā anuvadanti aduṭṭhacittā
 anuvadanti amūḷhacittā anuvadanti sīlavipattiyā vā ācāravipattiyā
-------------------------------------------------
[page 342]
 Vā diṭṭhivipattiyā vā ājīvavipattiyā vā imāni tīṇi kusalamūlāni
 anuvādādhikaraṇassa mūlaṁ.
      [646] Katamo ca 1- kāyo anuvādādhikaraṇassa mūlaṁ. Idhekacco
 dubbaṇṇo hoti duddassiko okoṭimako bahvābādho kāṇo
 vā kuṇi vā khañjo vā pakkhahato vā yena naṁ anuvadanti
 ayaṁ kāyo anuvādādhikaraṇassa mūlaṁ.
      [647] Katamā ca 2- vācā anuvādādhikaraṇassa mūlaṁ. Idhekacco
 dubbaco hoti mammano eḷagalavāco yāya naṁ anuvadanti ayaṁ
 vācā anuvādādhikaraṇassa mūlaṁ.
      [648] Āpattādhikaraṇassa kiṁ mūlaṁ. Cha āpattisamuṭṭhānā
 āpattādhikaraṇassa mūlaṁ atthāpatti kāyato samuṭṭhāti na vācato
 na cittato atthāpatti vācato samuṭṭhāti na kāyato na
 cittato atthāpatti kāyato ca vācato ca samuṭṭhāti na
 cittato atthāpatti kāyato ca cittato ca samuṭṭhāti na
 vācato atthāpatti vācato ca cittato ca samuṭṭhāti na
 kāyato atthāpatti kāyato ca vācato ca cittato ca samuṭṭhāti
 ime cha āpattisamuṭṭhānā āpattādhikaraṇassa mūlaṁ.
      [649] Kiccādhikaraṇassa kiṁ mūlaṁ. Kiccādhikaraṇassa ekaṁ
 mūlaṁ saṅgho.

  *  *  *  *  *  *
  Footnote:1-2 < PTS. Vin II , 91 >Ma. Yu. Rā. casaddo na dissati.
-------------------------------------------------
[page 343]
      [650] Vivādādhikaraṇaṁ kusalaṁ akusalaṁ abyākataṁ. Vivādādhikaraṇaṁ
 siyā kusalaṁ siyā akusalaṁ siyā abyākataṁ.
      [651] Tattha katamaṁ vivādādhikaraṇaṁ akusalaṁ. Idha pana bhikkhave
 bhikkhū akusalacittā vivadanti dhammoti vā adhammoti vā .pe.
 Duṭṭhullā āpattīti vā aduṭṭhullā āpattīti vā yaṁ tattha
 bhaṇḍanaṁ kalaho viggaho vivādo nānāvādo aññathāvādo
 vipaccatāya vohāro medhagaṁ 1- idaṁ vuccati vivādādhikaraṇaṁ
 akusalaṁ.
      [652] Tattha katamaṁ vivādādhikaraṇaṁ kusalaṁ. Idha pana bhikkhave
 bhikkhū kusalacittā vivadanti dhammoti vā adhammoti vā .pe.
 Duṭṭhullā āpattīti vā aduṭṭhullā āpattīti vā yaṁ tattha
 bhaṇḍanaṁ kalaho viggaho vivādo nānāvādo aññathāvādo
 vipaccatāya vohāro medhagaṁ idaṁ vuccati vivādādhikaraṇaṁ kusalaṁ 2-.
      [653] Tattha katamaṁ vivādādhikaraṇaṁ abyākataṁ. Idha pana
 bhikkhave bhikkhū bhikkhuṁ 3- abyākatacittā vivadanti dhammoti vā
 adhammoti vā .pe. Duṭṭhullā āpattīti vā aduṭṭhullā
 āpattīti vā yaṁ tattha bhaṇḍanaṁ kalaho viggaho vivādo
 nānāvādo aññathāvādo vipaccatāya vohāro medhagaṁ 1- idaṁ
 vuccati vivādādhikaraṇaṁ abyākataṁ.

  *  *  *  *  *  *
  Footnote:1 Yu. medhakaṁ. 2 Ma. Yu. potthakesu paṭhamaṁ kusalaṁ āgataṁ pacchā akusalaṁ āgataṁ.
 3 Ma. Yu. ayaṁ pāṭho natthi.
-------------------------------------------------
[page 344]
      [654] Anuvādādhikaraṇaṁ kusalaṁ akusalaṁ abyākataṁ. Anuvādādhikaraṇaṁ
 siyā kusalaṁsiyā akusalaṁ siyā abyākataṁ.
      [655] Tattha katamaṁ anuvādādhikaraṇaṁ akusalaṁ. Idha pana bhikkhave
 bhikkhū bhikkhuṁ akusalacittā anuvadanti sīlavipattiyā vā ācāravipattiyā
 vā diṭṭhivipattiyā vā ājīvavipattiyā vā yo tattha anuvādo
 anuvadanā anullapanā anubhaṇanā anusampavaṅkatā abbhussahanatā
 anubalappadānaṁ idaṁ vuccati anuvādādhikaraṇaṁ akusalaṁ.
      [656] Tattha katamaṁ anuvādādhikaraṇaṁ kusalaṁ. Idha pana bhikkhave
 bhikkhū bhikkhuṁ kusalacittā anuvadanti sīlavipattiyā vā ācāravipattiyā
 vā diṭṭhivipattiyā vā ājīvavipattiyā vā yo tattha anuvādo
 anuvadanā anullapanā anubhaṇanā anusampavaṅkatā abbhussahanatā
 anubalappadānaṁ idaṁ vuccati anuvādādhikaraṇaṁ kusalaṁ 1-.
      [657] Tattha katamaṁ anuvādādhikaraṇaṁ abyākataṁ. Idha pana
 bhikkhave bhikkhū bhikkhuṁ abyākatacittā anuvadanti sīlavipattiyā vā
 ācāravipattiyā vā diṭṭhivipattiyā vā ājīvavipattiyā vā yo
 tattha anuvādo anuvadanā anullapanā anubhaṇanā anusampavaṅkatā abbhussahanatā
 anubalappadānaṁ idaṁ vuccati anuvādādhikaraṇaṁ abyākataṁ.
      [658] Āpattādhikaraṇaṁ akusalaṁ abyākataṁ 2-. Āpattādhikaraṇaṁ
 siyā akusalaṁ siyā abyākataṁ natthi āpattādhikaraṇaṁ kusalaṁ.

  *  *  *  *  *  *
  Footnote:1 Ma. Yu. paṭhamaṁ kusalaṁ āgataṁ pacchā akusalaṁ āgataṁ. 2 Ma. Yu. āpattādhikaraṇaṁ
 kusalaṁ akusalaṁ abyākataṁ.
-------------------------------------------------
[page 345]
      [659] Tattha katamaṁ āpattādhikaraṇaṁ akusalaṁ. Yaṁ jānanto
 sañjānanto cecca abhivitaritvā vītikkamo idaṁ vuccati
 āpattādhikaraṇaṁ akusalaṁ. Tattha katamaṁ āpattādhikaraṇaṁ abyākataṁ.
 Yaṁ ajānanto asañjānanto acecca anabhivitaritvā vītikkamo
 idaṁ vuccati āpattādhikaraṇaṁ abyākataṁ.
      [660] Kiccādhikaraṇaṁ kusalaṁ akusalaṁ abyākataṁ. Kiccādhikaraṇaṁ
 siyā kusalaṁ siyā akusalaṁ < PTS. Vin II , 92 >siyā abyākataṁ.
      [661] Tattha katamaṁ kiccādhikaraṇaṁ akusalaṁ. Yaṁ saṅgho akusalacitto
 kammaṁ karoti apalokanakammaṁ ñattikammaṁ ñattidutiyakammaṁ
 ñatticatutthakammaṁ idaṁ vuccati kiccādhikaraṇaṁ akusalaṁ.
      [662] Tattha katamaṁ kiccādhikaraṇaṁ kusalaṁ. Yaṁ saṅgho kusalacitto
 kammaṁ karoti apalokanakammaṁ ñattikammaṁ ñattidutiyakammaṁ ñatticatutthakammaṁ
 idaṁ vuccati kiccādhikaraṇaṁ kusalaṁ 1-.
      [663] Tattha katamaṁ kiccādhikaraṇaṁ abyākataṁ. Yaṁ saṅgho
 abyākatacitto kammaṁ karoti apalokanakammaṁ ñattikammaṁ ñattidutiyakammaṁ
 ñatticatutthakammaṁ idaṁ vuccati kiccādhikaraṇaṁ abyākataṁ.
      [664] Vivādo vivādādhikaraṇaṁ vivādo no adhikaraṇaṁ adhikaraṇaṁ
 no vivādo adhikaraṇaṁ ceva vivādo ca. Siyā vivādo
 vivādādhikaraṇaṁ siyā vivādo no adhikaraṇaṁ siyā adhikaraṇaṁ

  *  *  *  *  *  *
  Footnote:1 Ma. Yu. paṭhamaṁ kusalaṁ āgataṁ pacchā akusalaṁ āgataṁ.
-------------------------------------------------
[page 346]
 No vivādo siyā adhikaraṇañceva vivādo ca.
      [665] Tattha katamo vivādo vivādādhikaraṇaṁ. Idha pana
 bhikkhave bhikkhū vivadanti dhammoti vā adhammoti vā .pe.
 Duṭṭhullā āpattīti vā aduṭṭhullā āpattīti vā yaṁ tattha
 bhaṇḍanaṁ kalaho viggaho vivādo nānāvādo aññathāvādo
 vipaccatāya vohāro medhagaṁ ayaṁ vivādo vivādādhikaraṇaṁ. Tattha
 katamo vivādo no adhikaraṇaṁ. Mātāpi puttena vivadati puttopi
 mātarā vivadati pitāpi puttena vivadati puttopi pitarā
 vivadati bhātāpi bhātarā vivadati bhātāpi bhaginiyā vivadati
 bhaginīpi bhātarā vivadati sahāyopi sahāyena vivadati ayaṁ
 vivādo no adhikaraṇaṁ. Tattha katamaṁ adhikaraṇaṁ no vivādo
 anuvādādhikaraṇaṁ āpattādhikaraṇaṁ kiccādhikaraṇaṁ idaṁ adhikaraṇaṁ no
 vivādo. Tattha katamaṁ adhikaraṇañceva vivādo ca. Vivādādhikaraṇaṁ
 adhikaraṇañceva vivādo ca.
      [666] Anuvādo anuvādādhikaraṇaṁ anuvādo no adhikaraṇaṁ
 adhikaraṇaṁ no anuvādo adhikaraṇañceva anuvādo ca. Siyā
 anuvādo anuvādādhikaraṇaṁ siyā anuvādo no adhikaraṇaṁ siyā
 adhikaraṇaṁ no anuvādo siyā adhikaraṇañceva anuvādo ca.
      [667] Tattha katamo anuvādo anuvādādhikaraṇaṁ. Idha pana
 bhikkhave bhikkhū bhikkhuṁ anuvadanti sīlavipattiyā vā ācāravipattiyā
-------------------------------------------------
[page 347]
 Vā diṭṭhivipattiyā vā ājīvavipattiyā vā yo tattha anuvādo
 anuvadanā anullapanā anubhaṇanā anusampavaṅkatā abbhussahanatā
 anubalappadānaṁ ayaṁ anuvādo anuvādādhikaraṇaṁ. Tattha katamo
 anuvādo no adhikaraṇaṁ. Mātāpi puttaṁ anuvadati puttopi
 mātaraṁ anuvadati pitāpi puttaṁ anuvadati puttopi pitaraṁ anuvadati
 bhātāpi bhātaraṁ anuvadati bhātāpi bhaginiṁ anuvadati bhaginīpi
 bhātaraṁ anuvadati sahāyopi sahāyaṁ anuvadati ayaṁ anuvādo no
 adhikaraṇaṁ. Tattha katamaṁ adhikaraṇaṁ no anuvādo. Āpattādhikaraṇaṁ
 kiccādhikaraṇaṁ vivādādhikaraṇaṁ idaṁ adhikaraṇaṁ no anuvādo.
 Tattha katamaṁ adhikaraṇañceva anuvādo ca. Anuvādādhikaraṇaṁ
 adhikaraṇañceva anuvādo ca.
      [668] Āpatti āpattādhikaraṇaṁ āpatti no adhikaraṇaṁ
 adhikaraṇaṁ no āpatti adhikaraṇañceva āpatti ca. Siyā
 āpatti āpattādhikaraṇaṁ siyā āpatti no adhikaraṇaṁ siyā
 adhikaraṇaṁ no < PTS. Vin II , 93 >āpatti siyā adhikaraṇañceva āpatti ca.
      [669] Tattha katamā 1- āpatti āpattādhikaraṇaṁ. Pañcapi
 āpattikkhandhā āpattādhikaraṇaṁ sattapi āpattikkhandhā āpattādhikaraṇaṁ
 ayaṁ āpatti āpattādhikaraṇaṁ. Tattha katamā 2- āpatti
 no adhikaraṇaṁ. Sotāpatti samāpatti ayaṁ āpatti no

  *  *  *  *  *  *
  Footnote:1-2 Ma. Yu. katamaṁ.
-------------------------------------------------
[page 348]
 Adhikaraṇaṁ. Tattha katamaṁ adhikaraṇaṁ no āpatti. Kiccādhikaraṇaṁ
 vivādādhikaraṇaṁ anuvādādhikaraṇaṁ idaṁ adhikaraṇaṁ no āpatti.
 Tattha katamaṁ adhikaraṇañceva āpatti ca. Āpattādhikaraṇaṁ
 adhikaraṇañceva āpatti ca.
      [670] Kiccaṁ kiccādhikaraṇaṁ kiccaṁ no adhikaraṇaṁ adhikaraṇaṁ
 no kiccaṁ adhikaraṇañceva kiccañca. Siyā kiccaṁ kiccādhikaraṇaṁ
 siyā kiccaṁ no adhikaraṇaṁ siyā adhikaraṇaṁ no kiccaṁ siyā
 adhikaraṇañceva kiccañca.
      [671] Tattha katamaṁ kiccaṁ kiccādhikaraṇaṁ. Yā saṅghassa
 kiccayatā karaṇīyatā apalokanakammaṁ ñattikammaṁ ñattidutiyakammaṁ
 ñatticatutthakammaṁ idaṁ kiccaṁ kiccādhikaraṇaṁ. Tattha katamaṁ kiccaṁ
 no adhikaraṇaṁ. Ācariyakiccaṁ upajjhāyakiccaṁ samānupajjhāyakiccaṁ
 samānācariyakiccaṁ idaṁ kiccaṁ no adhikaraṇaṁ. Tattha katamaṁ adhikaraṇaṁ
 no kiccaṁ. Vivādādhikaraṇaṁ anuvādādhikaraṇaṁ āpattādhikaraṇaṁ idaṁ
 adhikaraṇaṁ no kiccaṁ. Tattha katamaṁ adhikaraṇañceva kiccañca.
 Kiccādhikaraṇaṁ adhikaraṇañceva kiccañca.
      [672] Vivādādhikaraṇaṁ katīhi samathehi sammati. Vivādādhikaraṇaṁ
 dvīhi samathehi sammati sammukhāvinayena 1- ca yebhuyyasikāya ca. Siyā
 vivādādhikaraṇaṁ ekaṁ samathaṁ anāgamma yebhuyyasikaṁ ekena samathena
 sammeyya sammukhāvinayenāti. Siyātissa vacanīyaṁ. Yathākathaṁ viya

  *  *  *  *  *  *
  Footnote:1 Yu. sammukhāvinayena ca.
-------------------------------------------------
[page 349]
 Idha pana bhikkhave bhikkhū 1- vivadanti dhammoti vā adhammoti vā
 vinayoti vā avinayoti vā bhāsitaṁ lapitaṁ tathāgatenāti vā
 abhāsitaṁ alapitaṁ tathāgatenāti vā āciṇṇaṁ tathāgatenāti vā
 anāciṇṇaṁ tathāgatenāti vā paññattaṁ tathāgatenāti vā appaññattaṁ
 tathāgatenāti vā āpattīti vā anāpattīti vā lahukā
 āpattīti vā garukā āpattīti vā sāvasesā āpattīti vā
 anavasesā āpattīti vā duṭṭhullā āpattīti vā aduṭṭhullā
 āpattīti vā te ce bhikkhave bhikkhū sakkonti taṁ adhikaraṇaṁ
 vūpasametuṁ idaṁ vuccati bhikkhave adhikaraṇaṁ vūpasantaṁ. Kena
 vūpasantaṁ. Sammukhāvinayena. Kiñca tattha sammukhāvinayasmiṁ.
 Saṅghasammukhatā dhammasammukhatā vinayasammukhatā puggalasammukhatā.
 Kā ca tattha saṅghasammukhatā. Yāvatikā bhikkhū kammappattā te
 āgatā honti chandārahānaṁ chando āhaṭo hoti sammukhībhūtā
 na paṭikkosanti < PTS. Vin II , 94 >ayaṁ tattha saṅghasammukhatā. Kā ca tattha
 dhammasammukhatā vinayasammukhatā. Yena dhammena yena vinayena yena
 satthusāsanena taṁ adhikaraṇaṁ vūpasammati ayaṁ tattha dhammasammukhatā
 vinayasammukhatā. Kā ca tattha puggalasammukhatā. Yo ca vivadati
 yena ca vivadati ubho atthapaccatthikā 2- sammukhībhūtā honti ayaṁ
 tattha puggalasammukhatā. Evaṁ vūpasantaṁ ce bhikkhave adhikaraṇaṁ

  *  *  *  *  *  *
  Footnote:1 Ma. Yu. pana bhikkhaveti pāṭhadvayaṁ na dissati. 2 Yu. attapaccatthikā.
-------------------------------------------------
[page 350]
 Kārako ukkoṭeti ukkoṭanakaṁ pācittiyaṁ. Chandadāyako khīyati
 khīyanakaṁ pācittiyaṁ.
      [673] Te ce bhikkhave bhikkhū na sakkonti taṁ adhikaraṇaṁ
 tasmiṁ āvāse vūpasametuṁ tehi bhikkhave bhikkhūhi yasmiṁ āvāse
 bahutarā 1- bhikkhū so āvāso gantabbo. Te ce bhikkhave
 bhikkhū taṁ āvāsaṁ gacchantā antarāmagge sakkonti taṁ adhikaraṇaṁ
 vūpasametuṁ idaṁ vuccati bhikkhave adhikaraṇaṁ vūpasantaṁ. Kena vūpasantaṁ
 sammukhāvinayena. Kiñca tattha sammukhāvinayasmiṁ. Saṅghasammukhatā
 dhammasammukhatā vinayasammukhatā puggalasammukhatā. Kā ca tattha
 saṅghasammukhatā. Yāvatikā bhikkhū kammappattā te āgatā
 honti chandārahānaṁ chando āhaṭo hoti sammukhībhūtā na
 paṭikkosanti ayaṁ tattha saṅghasammukhatā. Kā ca tattha dhammasammukhatā
 vinayasammukhatā. Yena dhammena yena vinayena yena satthusāsanena
 taṁ adhikaraṇaṁ vūpasammati ayaṁ tattha dhammasammukhatā vinayasammukhatā.
 Kā ca tattha puggalasammukhatā. Yo ca vivadati yena ca
 vivadati ubho atthapaccatthitā sammukhībhūtā honti ayaṁ tattha
 puggalasammukhatā. Evaṁ vūpasantaṁ ce bhikkhave adhikaraṇaṁ kārako
 ukkoṭeti ukkoṭanakaṁ pācittiyaṁ. Chandadāyako khīyati khīyanakaṁ
 pācittiyaṁ.

  *  *  *  *  *  *
  Footnote:1 Ma. sambahulā.
-------------------------------------------------
[page 351]
      [674] Te ce bhikkhave bhikkhū taṁ āvāsaṁ gacchantā 3- antarāmagge
 na sakkonti taṁ adhikaraṇaṁ vūpasametuṁ tehi bhikkhave bhikkhūhi
 taṁ āvāsaṁ gantvā āvāsikā bhikkhū evamassu vacanīyā idaṁ
 kho āvuso adhikaraṇaṁ evaṁjātaṁ evaṁsamuppannaṁ sādhāyasmanto 2-
 imaṁ adhikaraṇaṁ vūpasamentu dhammena vinayena satthusāsanena yathāyidaṁ 3-
 adhikaraṇaṁ suvūpasantaṁ assāti. Sace bhikkhave āvāsikā bhikkhū
 vuḍḍhatarā honti āgantukā bhikkhū navakatarā tehi bhikkhave
 āvāsikehi bhikkhūhi āgantukā bhikkhū evamassu vacanīyā iṅgha
 tumhe āyasmanto muhuttaṁ ekamantaṁ hotha yāva mayaṁ mantemāti.
 Sace pana bhikkhave āvāsikā bhikkhū navakatarā honti āgantukā
 bhikkhū vuḍḍhatarā tehi bhikkhave āvāsikehi bhikkhūhi āgantukā
 bhikkhū evamassu vacanīyā tenahi tumhe āyasmanto muhuttaṁ
 idheva tāva 4- hotha yāva mayaṁ mantemāti. Sace 5- bhikkhave
 āvāsikānaṁ bhikkhūnaṁ mantayamānānaṁ evaṁ hoti na mayaṁ sakkoma
 imaṁ adhikaraṇaṁ vūpasametuṁ dhammena vinayena satthusāsanenāti na taṁ
 adhikaraṇaṁ āvāsikehi bhikkhūhi 6- paṭicchitabbaṁ 7-. Sace pana bhikkhave
 āvāsikānaṁ bhikkhūnaṁ mantayamānānaṁ evaṁ hoti sakkoma mayaṁ imaṁ 8-
 adhikaraṇaṁ vūpasametuṁ dhammena vinayena satthusāsanenāti tehi bhikkhave

  *  *  *  *  *  *
  Footnote:1 Ma. āgacchantā. 2 Ma. Yu. sādhāyasmantā. 3 Ma. Yu. yathayidaṁ. 4 Yu.
 tāvasaddo na dissati. 5 Ma. sace pana. 6 Yu. āvāsikehi bhikkhūhīti padadvayaṁ
 na dissati. 7 Ma. sampaṭicchitabbaṁ. 8 Ma. idaṁ. ito paraṁ īdisameva.
-------------------------------------------------
[page 352]
 Āvāsikehi bhikkhūhi < PTS. Vin II , 95 >āgantukā bhikkhū evamassu vacanīyā sace
 tumhe āyasmanto amhākaṁ imaṁ adhikaraṇaṁ yathājātaṁ yathāsamuppannaṁ
 ārocessatha yathā ca mayaṁ imaṁ adhikaraṇaṁ vūpasamessāma dhammena
 vinayena satthusāsanena tathā suvūpasantaṁ 2- bhavissati evaṁ mayaṁ
 imaṁ adhikaraṇaṁ paṭicchissāma 3-. No ce tumhe āyasmanto amhākaṁ
 imaṁ adhikaraṇaṁ yathājātaṁ yathāsamuppannaṁ ārocessatha yathā ca
 mayaṁ imaṁ adhikaraṇaṁ vūpasamessāma dhammena vinayena satthusāsanena
 tathā na suvūpasantaṁ bhavissati na mayaṁ imaṁ adhikaraṇaṁ paṭicchissāmāti.
 Evaṁ supariggahitaṁ kho bhikkhave katvā āvāsikehi bhikkhūhi taṁ
 adhikaraṇaṁ paṭicchitabbaṁ 4-. Tehi bhikkhave āgantukehi bhikkhūhi āvāsikā
 bhikkhū evamassu vacanīyā yathājātaṁ yathāsamuppannaṁ kho 4- mayaṁ imaṁ
 adhikaraṇaṁ āyasmantānaṁ ārocessāma sace āyasmanto 5- sakkonti
 ettakena vā ettakena vā 6- antarena imaṁ adhikaraṇaṁ vūpasametuṁ
 dhammena vinayena satthusāsanena tathā suvūpasantaṁ bhavissati evaṁ mayaṁ
 imaṁ adhikaraṇaṁ āyasmantānaṁ niyyādessāma no ce āyasmanto
 sakkonti ettakena vā ettakena vā antarena imaṁ adhikaraṇaṁ
 vūpasametuṁ dhammena vinayena satthusāsanena tathā na suvūpasantaṁ
 bhavissati na mayaṁ imaṁ adhikaraṇaṁ āyasmantānaṁ niyyādessāma

  *  *  *  *  *  *
  Footnote:1 Yu. vūpasantaṁ. 2 Ma. sampaṭicchissāma. 3 Ma. sampaṭicchitabbaṁ. 4 Ma. Yu.
 khosaddo natthi. 5 Ma. Yu. āyasmantā. 6 Yu. āmeḍitavacanaṁ natthi.
-------------------------------------------------
[page 353]
 Mayameva imassa adhikaraṇassa sāmino bhavissāmāti. Evaṁ supariggahitaṁ
 kho bhikkhave katvā āgantukehi bhikkhūhi taṁ adhikaraṇaṁ āvāsikānaṁ
 bhikkhūnaṁ niyyādetabbaṁ. Te ce bhikkhave bhikkhū sakkonti taṁ
 adhikaraṇaṁ vūpasametuṁ idaṁ vuccati bhikkhave adhikaraṇaṁ suvūpasantaṁ.
 Kena vūpasantaṁ. Sammukhāvinayena. Kiñca tattha sammukhāvinayasmiṁ.
 Saṅghasammukhatā dhammasammukhatā vinayasammukhatā puggalasammukhatā .pe.
 Evaṁ vūpasantaṁ ce bhikkhave adhikaraṇaṁ kārako ukkoṭeti ukkoṭanakaṁ
 pācittiyaṁ. Chandadāyako khīyati khīyanakaṁ pācittiyaṁ.
      [675] Tehi ce bhikkhave bhikkhūhi tasmiṁ adhikaraṇe vinicchiyamāne
 anantāni 1- ceva bhassāni jāyanti na cetassa 2- bhāsitassa attho
 viññāyati anujānāmi bhikkhave evarūpaṁ adhikaraṇaṁ ubbāhikāya
 vūpasametuṁ. Dasahaṅgehi samannāgato bhikkhu ubbāhikāya
 sammannitabbo sīlavā hoti pātimokkhasaṁvarasaṁvuto viharati
 ācāragocarasampanno 3- aṇumattesu vajjesu bhayadassāvī samādāya sikkhati
 sikkhāpadesu bahussuto hoti sutadharo sutasanniccayo ye te
 dhammā ādikalyāṇā majjhekalyāṇā pariyosānakalyāṇā sātthaṁ
 sabyañjanaṁ 4- kevalaparipuṇṇaṁ parisuddhaṁ brahmacariyaṁ abhivadanti tathārūpāssa 5-
 dhammā bahussutā honti dhatā 6- vacasā paricitā manasānupekkhitā

  *  *  *  *  *  *
  Footnote:1 Yu. anaggāni. 2 Ma. Yu. na cekassa. 3 Yu. ācārasampanno. 4 Yu. sātthā
 sabyañjanā. 5 Ma. Yu. tathārūpassa. 6 Ma. dhātā.
-------------------------------------------------
[page 354]
 Diṭṭhiyā suppaṭividdhā ubhayāni kho panassa pātimokkhāni vitthārena
 svāgatāni < PTS. Vin II , 96 >honti suvibhattāni suppavattīni suvinicchitāni suttaso 1-
 anubyañjanaso vinaye kho pana ṭhito 2- hoti asaṁhiro paṭibalo
 hoti ubho atthapaccatthike saññāpetuṁ nijjhāpetuṁ pekkhetuṁ
 passituṁ 3- pasādetuṁ adhikaraṇasamuppādaṁ vūpasametuṁ kusalo 4- hoti
 adhikaraṇaṁ jānāti adhikaraṇasamudayaṁ jānāti adhikaraṇanirodhaṁ jānāti
 adhikaraṇanirodhagāminipaṭipadaṁ jānāti anujānāmi bhikkhave imehi
 dasahaṅgehi samannāgataṁ bhikkhuṁ ubbāhikāya sammannituṁ.
      [676] Evañca pana bhikkhave sammannitabbo. Paṭhamaṁ bhikkhu
 yācitabbo yācitvā byattena bhikkhunā paṭibalena saṅgho ñāpetabbo
 suṇātu me bhante saṅgho amhākaṁ imasmiṁ adhikaraṇe
 vinicchiyamāne anantāni ceva bhassāni jāyanti na cetassa
 bhāsitassa attho viññāyati. Yadi saṅghassa pattakallaṁ saṅgho
 itthannāmañca itthannāmañca bhikkhuṁ sammanneyya ubbāhikāya imaṁ
 adhikaraṇaṁ vūpasametuṁ. Esā ñatti. Suṇātu me bhante saṅgho
 amhākaṁ imasmiṁ adhikaraṇe vinicchiyamāne anantāni ceva bhassāni
 jāyanti na cetassa bhāsitassa attho viññāyati. Saṅgho
 itthannāmañca itthannāmañca bhikkhuṁ sammannati ubbāhikāya imaṁ

  *  *  *  *  *  *
  Footnote:1 Yu. suttato. 2 Ma. Yu. cheko. 3 dassetuṁ.
 4 Ma. Yu. adhikaraṇasamuppādavūpasamanakusalo.
-------------------------------------------------
[page 355]
 Adhikaraṇaṁ vūpasametuṁ. Yassāyasmato khamati itthannāmassa ca
 itthannāmassa ca bhikkhuno sammati ubbāhikāya imaṁ adhikaraṇaṁ
 vūpasametuṁ so tuṇhassa yassa nakkhamati so bhāseyya.
 Sammato saṅghena itthannāmo ca itthannāmo ca bhikkhu ubbāhikāya
 imaṁ adhikaraṇaṁ vūpasametuṁ khamati saṅghassa tasmā tuṇhī.
 Evametaṁ dhārayāmīti.
      [677] Te ce bhikkhave bhikkhū sakkonti taṁ adhikaraṇaṁ ubbāhikāya
 vūpasametuṁ idaṁ vuccati bhikkhave adhikaraṇaṁ vūpasantaṁ. Kena
 vūpasantaṁ. Sammukhāvinayena. Kiñca tattha sammukhāvinayasmiṁ.
 Dhammasammukhatā vinayasammukhatā puggalasammukhatā .pe. Evaṁ vūpasantaṁ
 ce bhikkhave adhikaraṇaṁ kārako ukkoṭeti ukkoṭanakaṁ pācittiyaṁ.
      [678] Tehi ce bhikkhave bhikkhūhi tasmiṁ adhikaraṇe vinicchiyamāne
 tatrassa 1- bhikkhu dhammakathiko tassa neva suttaṁ āgataṁ hoti
 no suttavibhaṅgo so atthaṁ asallakkhento byañjanacchāyāya
 atthaṁ paṭibāhati byattena bhikkhunā paṭibalena te bhikkhū
 ñāpetabbā suṇantu me āyasmantā ayaṁ itthannāmo bhikkhu
 dhammakathiko imassa neva suttaṁ āgataṁ hoti 2- no suttavibhaṅgo
 so atthaṁ asallakkhento < PTS. Vin II , 97 >byañjanacchāyāya atthaṁ paṭibāhati.
 Yadāyasmantānaṁ pattakallaṁ itthannāmaṁ bhikkhuṁ vuṭṭhāpetvā avasesā

  *  *  *  *  *  *
  Footnote:1 Ma. tatrāssa. 2 Yu. hotīti na paññāyati.
-------------------------------------------------
[page 356]
 Imaṁ adhikaraṇaṁ vūpasameyyāmāti. Te ce bhikkhave bhikkhū taṁ bhikkhuṁ
 vuṭṭhāpetvā sakkonti taṁ adhikaraṇaṁ vūpasametuṁ idaṁ vuccati
 bhikkhave adhikaraṇaṁ vūpasantaṁ. Kena vūpasantaṁ. Sammukhāvinayena.
 Kiñca tattha sammukhāvinayasmiṁ. Dhammasammukhatā vinayasammukhatā
 puggalasammukhatā .pe. Evaṁ vūpasantaṁ ce bhikkhave adhikaraṇaṁ
 kārako ukkoṭeti ukkoṭanakaṁ pācittiyaṁ.
      [679] Tehi ce bhikkhave bhikkhūhi tasmiṁ adhikaraṇe vinicchiyamāne
 tatrassa bhikkhu dhammakathiko tassa suttaṁ hi kho āgataṁ hoti no
 suttavibhaṅgo so atthaṁ asallakkhento byañjanacchāyāya atthaṁ paṭibāhati
 byattena bhikkhunā paṭibalena te bhikkhū ñāpetabbā suṇantu me
 āyasmantā ayaṁ itthannāmo bhikkhu dhammakathiko imassa suttaṁ hi kho
 āgataṁ hoti no suttavibhaṅgo so atthaṁ asallakkhento byañjanacchāyāya
 atthaṁ paṭibāhati. Yadāyasmantānaṁ pattakallaṁ itthannāmaṁ
 bhikkhuṁ vuṭṭhāpetvā avasesā imaṁ adhikaraṇaṁ vūpasameyyāmāti.
 Te ce bhikkhave bhikkhū taṁ bhikkhuṁ vuṭṭhāpetvā sakkonti taṁ
 adhikaraṇaṁ vūpasametuṁ idaṁ vuccati bhikkhave adhikaraṇaṁ vūpasantaṁ. Kena
 vūpasantaṁ. Sammukhāvinayena. Kiñca tattha sammukhāvinayasmiṁ.
 Dhammasammukhatā vinayasammukhatā puggalasammukhatā .pe. Evaṁ vūpasantaṁ
 ce bhikkhave adhikaraṇaṁ kārako ukkoṭeti ukkoṭanakaṁ pācittiyaṁ.
      [680] Te ce bhikkhave bhikkhū na sakkonti taṁ adhikaraṇaṁ
-------------------------------------------------
[page 357]
 Ubbāhikāya vūpasametuṁ tehi bhikkhave bhikkhūhi taṁ adhikaraṇaṁ saṅghassa
 niyyādetabbaṁ na mayaṁ bhante sakkoma imaṁ adhikaraṇaṁ ubbāhikāya
 vūpasametuṁ saṅgho va imaṁ adhikaraṇaṁ vūpasametūti. Anujānāmi
 bhikkhave evarūpaṁ adhikaraṇaṁ yebhuyyasikāya vupasametuṁ. Pañcahaṅgehi
 samannāgato bhikkhu salākagāhāpako sammannitabbo yo na
 chandāgatiṁ gaccheyya na dosāgatiṁ gaccheyya na mohāgatiṁ
 gaccheyya na bhayāgatiṁ gaccheyya gahitāgahitañca jāneyya .pe.
 Sammato saṅghena itthannāmo bhikkhu salākagāhāpako khamati
 saṅghassa tasmā tuṇhī. Evametaṁ dhārayāmīti. Tena
 salākagāhāpakena bhikkhunā salākā gāhāpetabbā 1-. Yathā bahutarā
 bhikkhū dhammavādino vadenti tathā taṁ adhikaraṇaṁ vūpasametabbaṁ
 idaṁ vuccati bhikkhave adhikaraṇaṁ vūpasantaṁ. Kena vūpasantaṁ.
 Sammukhāvinayena ca yebhuyyasikāya ca. Kiñca tattha sammukhāvinayasmiṁ.
 Saṅghasammukhatā dhammasammukhatā vinayasammukhatā puggalasammukhatā.
 Kā ca tattha saṅghasammukhatā. Yāvatikā bhikkhū kammappattā
 te āgatā honti chandārahānaṁ chando āhaṭo hoti sammukhībhūtā
 na paṭikkosanti ayaṁ tattha saṅghasammukhatā. Kā ca tattha
 dhammasammukhatā vinayasammukhatā. Yena dhammena yena vinayena yena
 satthusāsanena taṁ adhikaraṇaṁ vūpasammati ayaṁ tattha dhammasammukhatā

  *  *  *  *  *  *
  Footnote:1 Ma. Yu. gāhetabbā.
-------------------------------------------------
[page 358]
 Vinayasammukhatā. Kā ca tattha puggalasammukhatā. Yo ca vivadati
 yena ca vivadati ubho atthapaccatthikā sammukhībhūtā honti ayaṁ
 tattha puggalasammukhatā. Kā ca tattha yebhuyyasikāya. Yā
 yebhuyyasikāya kammassa kiriyā karaṇaṁ upagamanaṁ ajjhupagamanaṁ adhivāsanā
 appaṭikkosanā ayaṁ tattha yebhuyyasikāya. Evaṁ vūpasantaṁ ce
 bhikkhave adhikaraṇaṁ kārako ukkoṭeti ukkoṭanakaṁ pācittiyaṁ.
 Chandadāyako < PTS. Vin II , 98 >khīyati khīyanakaṁ pācittiyanti.
      [681] Tena kho pana samayena sāvatthiyā evaṁjātaṁ evaṁsamuppannaṁ
 adhikaraṇaṁ hoti. Athakho te bhikkhū asantuṭṭhā sāvatthiyā saṅghassa
 adhikaraṇavūpasamanena assosuṁ kho amukasmiṁ kira āvāse sambahulā
 therā viharanti bahussutā āgatāgamā dhammadharā vinayadharā mātikādharā
 paṇḍitā viyattā medhāvino lajjino kukkuccakā sikkhākāmā
 te ce therā imaṁ adhikaraṇaṁ vūpasameyyuṁ dhammena vinayena
 satthusāsanena evamidaṁ adhikaraṇaṁ suvūpasantaṁ assāti. Athakho te
 bhikkhū taṁ āvāsaṁ gantvā te there etadavocuṁ idaṁ bhante
 adhikaraṇaṁ evaṁjātaṁ evaṁsamuppannaṁ sādhu bhante therā imaṁ
 adhikaraṇaṁ vūpasamentu dhammena vinayena satthusāsanena yathāyidaṁ
 adhikaraṇaṁ suvūpasantaṁ assāti. Athakho te therā yathā sāvatthiyā
 saṅghena adhikaraṇaṁ vūpasamitaṁ yathāsuvūpasantaṁ 1- tathā taṁ adhikaraṇaṁ

  *  *  *  *  *  *
  Footnote:1 Ma. Yu. tathāvūpasantanti.
-------------------------------------------------
[page 359]
 Vūpasamesuṁ. Athakho te bhikkhū asantuṭṭhā sāvatthiyā saṅghassa
 adhikaraṇavūpasamanena asantuṭṭhā sambahulānaṁ therānaṁ adhikaraṇavūpasamanena
 assosuṁ kho amukasmiṁ kira āvāse tayo therā
 viharanti .pe. Dve therā viharanti .pe. Eko thero viharati
 bahussuto āgatāgamo dhammadharo vinayadharo mātikādharo paṇḍito
 viyatto medhāvī lajjī kukkuccako sikkhākāmo so ce thero
 imaṁ adhikaraṇaṁ vūpasameyya dhammena vinayena satthusāsanena evamidaṁ
 adhikaraṇaṁ suvūpasantaṁ assāti. Athakho te bhikkhū taṁ āvāsaṁ
 gantvā taṁ theraṁ etadavocuṁ idaṁ bhante adhikaraṇaṁ evaṁjātaṁ
 evaṁsamuppannaṁ sādhu bhante thero imaṁ adhikaraṇaṁ vūpasametu
 dhammena vinayena satthusāsanena yathāyidaṁ adhikaraṇaṁ suvūpasantaṁ
 assāti. Athakho so thero yathā sāvatthiyā saṅghena adhikaraṇaṁ
 vūpasamitaṁ yathā sambahulehi therehi adhikaraṇaṁ vūpasamitaṁ yathā
 tīhi therehi adhikaraṇaṁ vūpasamitaṁ yathā dvīhi therehi adhikaraṇaṁ
 vūpasamitaṁ yathāsuvūpasantaṁ yathā taṁ adhikaraṇaṁ vūpasamesi.
 Athakho te bhikkhū asantuṭṭhā sāvatthiyā saṅghassa adhikaraṇavūpasamanena
 asantuṭṭhā sambahulānaṁ therānaṁ adhikaraṇavūpasamanena asantuṭṭhā
 tiṇṇaṁ therānaṁ adhikaraṇavūpasamanena asantuṭṭhā dvinnaṁ therānaṁ
 adhikaraṇavūpasamanena asantuṭṭhā ekassa therassa adhikaraṇavūpasamanena
 yena bhagavā tenupasaṅkamiṁsu upasaṅkamitvā bhagavato etamatthaṁ
-------------------------------------------------
[page 360]
 Ārocesuṁ. Nīhatametaṁ bhikkhave adhikaraṇaṁ santaṁ vūpasantaṁ suvūpasantaṁ 1-.
 Anujānāmi bhikkhave tesaṁ bhikkhūnaṁ saññattiyā tayo salākagāhe
 gūḷhakaṁ sakaṇṇajappakaṁ vivaṭakaṁ. Kathañca < PTS. Vin II , 99 >bhikkhave gūḷhako
 salākagāho hoti. Tena salākagāhāpakena bhikkhunā salākāyo
 vaṇṇāvaṇṇāyo katvā ekeko 2- bhikkhu upasaṅkamitvā evamassa
 vacanīyo ayaṁ evaṁvādissa salākā ayaṁ evaṁvādissa salākā
 yaṁ icchasi taṁ gaṇhāhīti. Gahite vattabbo mā ca kassaci
 dassehīti. Sace jānāti adhammavādī bahutarāti duggahoti
 paccukkaḍḍhitabbaṁ. Sace jānāti dhammavādī bahutarāti suggahoti
 sāvetabbaṁ. Evaṁ kho bhikkhave gūḷhako salākagāho hoti.
 Kathañca bhikkhave sakaṇṇajappako salākagāho hoti. Tena
 salākagāhāpakena bhikkhunā ekamekassa bhikkhuno upakaṇṇake
 ārocetabbaṁ ayaṁ evaṁvādissa salākā ayaṁ evaṁvādissa salākā
 yaṁ icchasi taṁ gaṇhāhīti. Gahite vattabbo mā ca kassaci
 ārocehīti. Sace jānāti adhammavādī bahutarāti duggahoti
 paccukkaḍḍhitabbaṁ. Sace jānāti dhammavādī bahutarāti suggahoti
 sāvetabbaṁ. Evaṁ kho bhikkhave sakaṇṇajappako salākagāho
 hoti. Kathañca bhikkhave vivaṭako salākagāho hoti. Sace
 jānāti dhammavādī bahutarāti vissaṭṭheneva vivaṭena salākagāhena

  *  *  *  *  *  *
  Footnote:1 Ma. Yu. suvūpasantanti. 2 Ma. Yu. ekameko.
-------------------------------------------------
[page 361]
 Gāhetabbā 1- evaṁ kho bhikkhave vivaṭako salākagāho hoti
 ime kho bhikkhave tayo salākagāhāti.
      [682] Anuvādādhikaraṇaṁ katīhi samathehi sammati. Anuvādādhikaraṇaṁ
 catūhi samathehi sammati sammukhāvinayena ca sativinayena ca amūḷhavinayena
 ca tassapāpiyasikāya ca.
      [683] Siyā anuvādādhikaraṇaṁ dve samathe anāgamma amūḷhavinayañca
 tassapāpiyasikañca dvīhi samathehi sammeyya sammukhāvinayena
 ca sativinayena cāti. Siyātissa vacanīyaṁ. Yathā kathaṁ viya.
 Idha pana bhikkhave 2- bhikkhū bhikkhuṁ amūlikāya sīlavipattiyā anuddhaṁsenti.
 Tassa kho taṁ bhikkhave bhikkhuno sativepullappattassa sativinayo
 dātabbo. Evañca pana bhikkhave dātabbo. Tena bhikkhave
 bhikkhunā saṅghaṁ upasaṅkamitvā ekaṁsaṁ uttarāsaṅgaṁ karitvā .pe.
 Evamassa vacanīyo maṁ bhante bhikkhū amūlikāya sīlavipattiyā
 anuddhaṁsenti sohaṁ bhante sativepullappatto saṅghaṁ sativinayaṁ
 yācāmīti. Dutiyampi yācitabbo tatiyampi yācitabbo.
      [684] Byattena bhikkhunā paṭibalena saṅgho ñāpetabbo
 suṇātu me bhante saṅgho bhikkhū itthannāmaṁ bhikkhuṁ amūlikāya
 sīlavipattiyā anuddhaṁsenti. So sativepullappatto saṅghaṁ sativinayaṁ
 yācati. Yadi saṅghassa pattakallaṁ saṅgho itthannāmassa bhikkhuno

  *  *  *  *  *  *
  Footnote:1 Ma. Yu. visattheneva vivaṭena gāhetabbo. 2 Ma. Yu. bhikkhaveti natthi.
-------------------------------------------------
[page 362]
 Sativepullappattassa sativinayaṁ dadeyya. Esā ñatti. Suṇātu
 me bhante saṅgho bhikkhū itthannāmaṁ bhikkhuṁ amūlikāya sīlavipattiyā
 anuddhaṁsenti. So sativepullappatto saṅghaṁ sativinayaṁ yācati.
 Saṅgho itthannāmassa bhikkhuno sativepullappattassa sativinayaṁ deti.
 Yassāyasmato khamati itthannāmassa bhikkhuno sativepullappattassa
 sativinayassa dānaṁ so tuṇhassa yassa nakkhamati so bhāseyya.
 Dutiyampi etamatthaṁ vadāmi .pe. Tatiyampi etamatthaṁ vadāmi .pe.
 Dinno saṅghena itthannāmassa bhikkhuno sativepullappattassa sativinayo
 khamati saṅghassa tasmā tuṇhī. Evametaṁ dhārayāmīti. Idaṁ
 vuccati bhikkhave adhikaraṇaṁ vūpasantaṁ. Kena vūpasantaṁ. Sammukhāvinayena
 ca sativinayena ca. Kiñca tattha sammukhāvinayasmiṁ. Saṅghasammukhatā
 dhammasammukhatā vinayasammukhatā puggalasammukhatā .pe. Kā ca tattha
 puggalasammukhatā. Yo ca anuvadati yañca anuvadati ubho
 sammukhībhūtā honti ayaṁ tattha puggalasammukhatā. Kiñca tattha
 sativinayasmiṁ. Yā sativinayassa kammassa kiriyā karaṇaṁ upagamanaṁ
 ajjhupagamanaṁ adhivāsanā appaṭikkosanā idaṁ tattha sativinayasmiṁ.
 Evaṁ vūpasantaṁ ce bhikkhave adhikaraṇaṁ kārako ukkoṭeti ukkoṭanakaṁ
 pācittiyaṁ. Chandadāyako khīyati khīyanakaṁ pācittiyaṁ.
      [685] Siyā anuvādādhikaraṇaṁ dve samathe anāgamma sativinayañca
 tassapāpiyasikañca dvīhi samathehi sammeyya sammukhāvinayena ca
-------------------------------------------------
[page 363]
 Amūḷhavinayena cāti. Siyātissa vacanīyaṁ. Yathā kathaṁ viya.
 Idha pana bhikkhave bhikkhu ummattako hoti cittavipariyāsakato tena
 ummattakena cittavipariyāsakatena bahuṁ assāmaṇakaṁ ajjhāciṇṇaṁ
 hoti bhāsitaparikkantaṁ. Taṁ bhikkhū ummattakena cittavipariyāsakatena
 ajjhāciṇṇena āpattiyā codenti saratāyasmā evarūpiṁ āpattiṁ
 āpajjitāti. So evaṁ vadeti ahaṁ kho āvuso ummattako
 ahosiṁ cittavipariyāsakato tena me ummattakena cittavipariyāsakatena
 bahuṁ assāmaṇakaṁ ajjhāciṇṇaṁ bhāsitaparikkantaṁ nāhantaṁ sarāmi
 mūḷhena me etaṁ katanti. Evaṁpi naṁ vuccamānā codenteva
 saratāyasmā evarūpiṁ āpattiṁ āpajjitāti. Tassa kho bhikkhave
 bhikkhuno amūḷhassa amūḷhavinayo dātabbo. Evañca pana
 bhikkhave dātabbo. Tena bhikkhave bhikkhunā saṅghaṁ upasaṅkamitvā
 ekaṁsaṁ uttarāsaṅgaṁ karitvā .pe. Evamassa vacanīyo ahaṁ
 bhante ummattako ahosiṁ cittavipariyāsakato tena me ummattakena
 cittavipariyāsakatena bahuṁ assāmaṇakaṁ ajjhāciṇṇaṁ bhāsitaparikkantaṁ
 maṁ bhikkhū ummattakena cittavipariyāsakatena ajjhāciṇṇena āpattiyā
 codenti saratāyasmā evarūpiṁ āpattiṁ āpajjitāti tyāhaṁ evaṁ
 vadāmi ahaṁ kho āvuso ummattako ahosiṁ cittavipariyāsakato
 tena me ummattakena cittavipariyāsakatena bahuṁ assāmaṇakaṁ
 ajjhāciṇṇaṁ bhāsitaparikkantaṁ nāhantaṁ sarāmi muḷhena me etaṁ
-------------------------------------------------
[page 364]
 Katanti. Evaṁpi maṁ vuccamānā codenteva saratāyasmā evarūpiṁ
 āpattiṁ āpajjitāti. Sohaṁ bhante amūḷho saṅghaṁ amūḷhavinayaṁ
 yācāmīti. Dutiyampi yācitabbo tatiyampi yācitabbo.
      [686] Byattena bhikkhunā paṭibalena saṅgho ñāpetabbo suṇātu
 me bhante saṅgho ayaṁ itthannāmo bhikkhu ummattako ahosi
 cittavipariyāsakato tena ummattakena cittavipariyāsakatena bahuṁ
 assāmaṇakaṁ ajjhāciṇṇaṁ bhāsitaparikkantaṁ. Taṁ bhikkhū ummattakena
 cittavipariyāsakatena ajjhāciṇṇena āpattiyā codenti saratāyasmā
 evarūpiṁ āpattiṁ āpajjitāti. So evaṁ vadeti ahaṁ
 kho āvuso ummattako ahosiṁ cittavipariyāsakato tena me
 ummattakena cittavipariyāsakatena bahuṁ assāmaṇakaṁ ajjhāciṇṇaṁ
 bhāsitaparikkantaṁ nāhantaṁ sarāmi mūḷhena me etaṁ katanti.
 Evaṁpi naṁ vuccamānā codenteva saratāyasmā evarūpiṁ āpattiṁ
 āpajjitāti. So amūḷho saṅghaṁ amūḷhavinayaṁ yācati. Yadi
 saṅghassa pattakallaṁ saṅgho itthannāmassa bhikkhuno amūḷhassa
 amūḷhavinayaṁ dadeyya. Esā ñatti. Suṇātu me bhante saṅgho
 ayaṁ itthannāmo bhikkhu ummattako ahosi cittavipariyāsakato
 tena ummattakena cittavipariyāsakatena bahuṁ assāmaṇakaṁ ajjhāciṇṇaṁ
 bhāsitaparikkantaṁ. Taṁ bhikkhū ummattakena cittavipariyāsakatena
 ajjhāciṇṇena āpattiyā codenti saratāyasmā evarūpiṁ āpattiṁ
-------------------------------------------------
[page 365]
 Āpajjitāti. So evaṁ vadeti ahaṁ kho āvuso ummattako
 ahosiṁ cittavipariyāsakato tena me ummattakena cittavipariyāsakatena
 bahuṁ assāmaṇakaṁ ajjhāciṇṇaṁ bhāsitaparikkantaṁ nāhantaṁ
 sarāmi mūḷhena me etaṁ katanti. Evaṁpi naṁ vuccamānā
 codenteva saratāyasmā evarūpiṁ āpattiṁ āpajjitāti. So
 amūḷho saṅghaṁ amūḷhavinayaṁ yācati. Saṅgho itthannāmassa bhikkhuno
 amūḷhassa amūḷhavinayaṁ deti. Yassāyasmato khamati itthannāmassa
 bhikkhuno amūḷhassa amūḷhavinayassa dānaṁ so tuṇhassa yassa
 nakkhamati so bhāseyya. Dutiyampi etamatthaṁ vadāmi .pe.
 Tatiyampi etamatthaṁ vadāmi .pe. Dinno saṅghena itthannāmassa
 bhikkhuno amūḷhassa amūḷhavinayo khamati saṅghassa tasmā
 tuṇhī. Evametaṁ dhārayāmīti. Idaṁ vuccati bhikkhave adhikaraṇaṁ
 vūpasantaṁ. Kena vūpasantaṁ. Sammukhāvinayena ca amūḷhavinayena
 ca. Kiñca tattha sammukhāvinayasmiṁ. Saṅghasammukhatā dhammasammukhatā
 vinayasammukhatā puggalasammukhatā .pe. Kiñca tattha amūḷhavinayasmiṁ.
 Yā amūḷhavinayassa kammassa kiriyā karaṇaṁ upagamanaṁ ajjhupagamanaṁ
 adhivāsanā appaṭikkosanā idaṁ tattha amūḷhavinayasmiṁ. Evaṁ
 vūpasantaṁ ce bhikkhave adhikaraṇaṁ kārako ukkoṭeti ukkoṭanakaṁ
 pācittiyaṁ. Chandadāyako khīyati khīyanakaṁ pācittiyaṁ.
      [687] Siyā anuvādādhikaraṇaṁ dve samathe anāgamma sativinayañca
-------------------------------------------------
[page 366]
 Amūḷhavinayañca dvīhi samathehi sammeyya sammukhāvinayena ca
 tassapāpiyasikāya cāti. Siyātissa vacanīyaṁ. Yathā kathaṁ viya. Idha
 pana bhikkhave bhikkhu bhikkhuṁ saṅghamajjhe garukāya āpattiyā codeti
 saratāyasmā evarūpiṁ garukaṁ āpattiṁ āpajjitā pārājikaṁ vā
 pārājikasāmantaṁ vāti. So evaṁ vadeti na kho ahaṁ āvuso
 sarāmi evarūpiṁ garukaṁ āpattiṁ āpajjitā pārājikaṁ vā pārājikasāmantaṁ
 vāti. Tamenaṁ so niveṭhentaṁ 1- ativeṭheti iṅghāyasmā
 sādhukameva jānāhi yadi sarasi evarūpiṁ garukaṁ āpattiṁ āpajjitā
 pārājikaṁ vā pārājikasāmantaṁ vāti. So evaṁ vadeti na kho
 ahaṁ āvuso sarāmi evarūpiṁ garukaṁ āpattiṁ āpajjitā pārājikaṁ
 vā pārājikasāmantaṁ vā sarāmi ca kho ahaṁ āvuso evarūpiṁ
 appamattakaṁpi āpattiṁ āpajjitāti. Tamenaṁ so niveṭhentaṁ ativeṭheti
 iṅghāyasmā sādhukameva jānāhi yadi sarasi evarūpiṁ garukaṁ āpattiṁ
 āpajjitā pārājikaṁ vā pārājikasāmantaṁ vāti. So evaṁ
 vadeti imaṁ hi nāmāhaṁ āvuso appamattakaṁpi 2- āpattiṁ āpajjitā 3-
 apuṭṭho paṭijānissāmi kiṁ panāhaṁ evarūpiṁ garukaṁ āpattiṁ āpajjitā
 pārājikaṁ vā pārājikasāmantaṁ vā puṭṭho na paṭijānissāmīti.
 So evaṁ vadeti imaṁ hi nāma tvaṁ āvuso appamattakaṁpi
 āpattiṁ āpajjitā apuṭṭho na paṭijānissasi kiṁ pana tvaṁ

  *  *  *  *  *  *
  Footnote:1 Ma. Yu. nibbeṭhentaṁ. 2 Ma. Yu. appamattakaṁ. 3 Ma. Yu. āpajjitvā.
-------------------------------------------------
[page 367]
 Evarūpiṁ garukaṁ āpattiṁ āpajjitā pārājikaṁ vā pārājikasāmantaṁ
 vā apuṭṭho paṭijānissasi iṅghāyasmā sādhukameva jānāhi yadi
 sarasi evarūpiṁ garukaṁ āpattiṁ āpajjitā pārājikaṁ vā pārājikasāmantaṁ
 vāti. So evaṁ vadeti 1- sarāmi kho ahaṁ āvuso evarūpiṁ
 garukaṁ āpattiṁ āpajjitā pārājikaṁ vā pārājikasāmantaṁ vā davā
 me etaṁ vuttaṁ ravā me etaṁ vuttaṁ nāhantaṁ sarāmi evarūpiṁ
 garukaṁ āpattiṁ āpajjitā pārājikaṁ vā pārājikasāmantaṁ vāti.
 Tassa khvetaṁ 2- bhikkhave bhikkhuno tassapāpiyasikākammaṁ kātabbaṁ.
      [688] Evañca pana bhikkhave kātabbaṁ. Byattena bhikkhunā
 paṭibalena saṅgho ñāpetabbo suṇātu me bhante saṅgho ayaṁ
 itthannāmo bhikkhu saṅghamajjhe garukāya āpattiyā anuyuñjiyamāno
 avajānitvā paṭijānāti paṭijānitvā avajānāti aññena aññaṁ
 paṭicarati sampajānamusā bhāsati. Yadi saṅghassa pattakallaṁ
 saṅgho itthannāmassa bhikkhuno tassapāpiyasikākammaṁ kareyya.
 Esā ñatti. Suṇātu me bhante saṅgho ayaṁ itthannāmo
 bhikkhu saṅghamajjhe garukāya āpattiyā anuyuñjiyamāno avajānitvā
 paṭijānāti paṭijānitvā avajānāti aññena aññaṁ paṭicarati
 sampajānamusā bhāsati. Saṅgho itthannāmassa bhikkhuno tassapāpiyasikākammaṁ

  *  *  *  *  *  *
  Footnote:1 Ma. vadesi. 2 Ma. kho taṁ. Yu. kho.
-------------------------------------------------
[page 368]
 Karoti. Yassāyasmato khamati itthannāmassa bhikkhuno
 tassapāpiyasikākammassa karaṇaṁ so tuṇhassa yassa nakkhamati so
 bhāseyya. Dutiyampi etamatthaṁ vadāmi .pe. Tatiyampi etamatthaṁ
 vadāmi .pe. Kataṁ saṅghena itthannāmassa bhikkhuno tassapāpiyasikākammaṁ
 khamati saṅghassa tasmā < PTS. Vin II , 102 >tuṇhī. Evametaṁ dhārayāmīti idaṁ
 vuccati bhikkhave adhikaraṇaṁ vūpasantaṁ. Kena vūpasantaṁ. Sammukhāvinayena
 ca tassapāpiyasikāya ca. Kiñca tattha sammukhāvinayasmiṁ. Saṅghasammukhatā
 dhammasammukhatā vinayasammukhatā puggalasammukhatā .pe. Kā ca tattha
 tassapāpiyasikāya. Yā tassapāpiyasikāya kammassa kiriyā karaṇaṁ
 upagamanaṁ ajjhupagamanaṁ adhivāsanā appaṭikkosanā ayaṁ tattha tassapāpiyasikāya.
 Evaṁ vūpasantaṁ ce bhikkhave adhikaraṇaṁ kārako ukkoṭeti
 ukkoṭanakaṁ pācittiyaṁ. Chandadāyako khīyati khīyanakaṁ pācittiyaṁ.
      [689] Āpattādhikaraṇaṁ katīhi samathehi sammati. Āpattādhikaraṇaṁ
 tīhi samathehi sammati sammukhāvinayena ca paṭiññātakaraṇena ca
 tiṇavatthārakena ca.
      [690] Siyā āpattādhikaraṇaṁ ekaṁ samathaṁ anāgamma tiṇavatthārakaṁ
 dvīhi samathehi sammeyya sammukhāvinayena ca paṭiññātakaraṇena cāti.
 Siyātissa vacanīyaṁ. Yathā kathaṁ viya. Idha pana bhikkhave bhikkhu
 lahukaṁ āpattiṁ āpanno hoti. Tena bhikkhave bhikkhunā ekaṁ
 bhikkhuṁ upasaṅkamitvā ekaṁ uttarāsaṅgaṁ karitvā ukkuṭikaṁ 1- nisīditvā

  *  *  *  *  *  *
  Footnote:1 Ma. karitvā vuḍḍhānaṁ bhikkhūnaṁ pāde vanditvā ukkuṭikaṁ.
-------------------------------------------------
[page 369]
 Añjaliṁ paggahetvā evamassa vacanīyo ahaṁ āvuso itthannāmaṁ
 āpattiṁ āpanno taṁ paṭidesemīti. Tena vattabbo passasīti.
 Āma passāmīti. Āyatiṁ saṁvareyyāsīti. Idaṁ vuccati bhikkhave
 adhikaraṇaṁ vūpasantaṁ. Kena vūpasantaṁ. Sammukhāvinayena ca
 paṭiññātakaraṇena ca. Kiñca tattha sammukhāvinayasmiṁ. Dhammasammukhatā
 vinayasammukhatā puggalasammukhatā .pe. Kā ca tattha puggalasammukhatā.
 Yo ca deseti yassa ca deseti ubho sammukhībhūtā honti
 ayaṁ tattha puggalasammukhatā. Kiñca tattha paṭiññātakaraṇasmiṁ.
 Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ
 adhivāsanā appaṭikkosanā idaṁ tattha paṭiññātakaraṇasmiṁ. Evaṁ
 vūpasantaṁ ce bhikkhave adhikaraṇaṁ paṭiggāhako ukkoṭeti ukkoṭanakaṁ
 pācittiyaṁ. Evañce taṁ labhetha iccetaṁ kusalaṁ no ce labhetha
 tena bhikkhave bhikkhunā sambahule bhikkhū upasaṅkamitvā ekaṁsaṁ
 uttarāsaṅgaṁ karitvā vuḍḍhānaṁ bhikkhūnaṁ pāde vanditvā ukkuṭikaṁ
 nisīditvā añjaliṁ paggahetvā evamassu vacanīyā ahaṁ bhante
 itthannāmaṁ < PTS. Vin II , 103 >āpattiṁ āpanno taṁ paṭidesemīti. Byattena
 bhikkhunā paṭibalena te bhikkhū ñāpetabbā suṇantu me āyasmantā
 ayaṁ itthannāmo bhikkhu āpattiṁ sarati vivarati uttānīkaroti
 deseti. Yadāyasmantānaṁ pattakallaṁ ahaṁ itthannāmassa bhikkhuno
 āpattiṁ paṭiggaṇheyyanti. Tena vattabbo passasīti.
-------------------------------------------------
[page 370]
 Āma passāmīti. Āyatiṁ saṁvareyyāsīti. Idaṁ vuccati bhikkhave
 adhikaraṇaṁ vūpasantaṁ. Kena vūpasantaṁ. Sammukhāvinayena ca
 paṭiññātakaraṇena ca. Kiñca tattha sammukhāvinayasmiṁ. Dhammasammukhatā
 vinayasammukhatā puggalasammukhatā .pe. Kā ca tattha puggalasammukhatā.
 Yo ca deseti yassa ca deseti ubho sammukhībhūtā honti
 ayaṁ tattha puggalasammukhatā. Kiñca tattha paṭiññātakaraṇasmiṁ.
 Yā paṭiññātakaraṇassa kammassa kiriyā karaṇaṁ upagamanaṁ ajjhupagamanaṁ
 adhivāsanā appaṭikkosanā idaṁ tattha paṭiññātakaraṇasmiṁ.
 Evaṁ vūpasantaṁ ce bhikkhave adhikaraṇaṁ paṭiggāhako ukkoṭeti
 ukkoṭanakaṁ pācittiyaṁ. Evañce taṁ labhetha iccetaṁ kusalaṁ
 no ce labhetha tena bhikkhave bhikkhunā saṅghaṁ upasaṅkamitvā
 ekaṁsaṁ uttarāsaṅgaṁ karitvā vuḍḍhānaṁ bhikkhūnaṁ pāde vanditvā
 ukkuṭikaṁ nisīditvā añjaliṁ paggahetvā evamassa vacanīyo ahaṁ
 bhante itthannāmaṁ āpattiṁ āpanno taṁ paṭidesemīti. Byattena
 bhikkhunā paṭibalena saṅgho ñāpetabbo suṇātu me bhante
 saṅgho ayaṁ itthannāmo bhikkhu āpattiṁ sarati vivarati uttānīkaroti
 deseti. Yadi saṅghassa pattakallaṁ ahaṁ itthannāmassa bhikkhuno
 āpattiṁ paṭiggaṇheyyanti. Tena vattabbo passasīti. Āma
 passāmīti. Āyatiṁ saṁvareyyāsīti. Idaṁ vuccati bhikkhave adhikaraṇaṁ
 vūpasantaṁ. Kena vūpasantaṁ. Sammukhāvinayena ca paṭiññātakaraṇena
-------------------------------------------------
[page 371]
 Ca. Kiñca tattha sammukhāvinayasmiṁ. Saṅghasammukhatā dhammasammukhatā
 vinayasammukhatā puggalasammukhatā .pe. Evaṁ vūpasantaṁ ce bhikkhave
 adhikaraṇaṁ paṭiggāhako ukkoṭeti ukkoṭanakaṁ pācittiyaṁ.
 Chandadāyako khīyati khīyanakaṁ pācittiyaṁ.
      [691] Siyā āpattādhikaraṇaṁ ekaṁ samathaṁ anāgamma
 paṭiññātakaraṇaṁ dvīhi samathehi sammeyya sammukhāvinayena ca tiṇavatthārakena
 cāti. Siyātissa vacanīyaṁ. Yathā kathaṁ viya. Idha pana bhikkhave
 bhikkhūnaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ
 assāmaṇakaṁ ajjhāciṇṇaṁ hoti bhāsitaparikkantaṁ. Tatra ce
 bhikkhave 1- bhikkhūnaṁ evaṁ hoti amhākaṁ kho bhaṇḍanajātānaṁ kalahajātānaṁ
 vivādāpannānaṁ viharataṁ bahuṁ assāmaṇakaṁ ajjhāciṇṇaṁ bhāsitaparikkantaṁ
 sace mayaṁ imāhi āpattīhi aññamaññaṁ kāressāma
 siyāpi taṁ adhikaraṇaṁ kakkhaḷatāya vāḷatāya bhedāya saṁvatteyyāti.
 Anujānāmi bhikkhave evarūpaṁ adhikaraṇaṁ tiṇavatthārakena vūpasametuṁ.
 Evañca pana bhikkhave vūpasametabbaṁ. Sabbeheva ekajjhaṁ
 sannipatitabbaṁ sannipatitvā byattena bhikkhunā paṭibalena saṅgho
 ñāpetabbo suṇātu me bhante saṅgho amhākaṁ bhaṇḍanajātānaṁ
 kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ
 bhāsitaparikkantaṁ. Sace mayaṁ imāhi āpattīhi aññamaññaṁ
 kāressāma siyāpi taṁ adhikaraṇaṁ kakkhaḷatāya vāḷatāya bhedāya

  *  *  *  *  *  *
  Footnote:1 Ma. bhikkhaveti natthi.
-------------------------------------------------
[page 372]
 Saṁvatteyya. Yadi saṅghassa pattakallaṁ saṅgho imaṁ adhikaraṇaṁ
 tiṇavatthārakena vūpasameyya ṭhapetvā thullavajjaṁ ṭhapetvā gihipaṭisaṁyuttanti.
 Ekatopakkhikānaṁ bhikkhūnaṁ byattena bhikkhunā paṭibalena
 sako pakkho ñāpetabbo suṇantu me āyasmantā amhākaṁ
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ. Sace mayaṁ imāhi āpattīhi
 aññamaññaṁ kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyya. Yadāyasmantānaṁ pattakallaṁ ahaṁ yā ceva
 āyasmantānaṁ āpatti yā ca attano āpatti āyasmantānañceva
 atthāya attano ca atthāya saṅghamajjhe tiṇavatthārakena
 deseyyaṁ ṭhapetvā thullavajjaṁ ṭhapetvā gihipaṭisaṁyuttanti.
      [692] Athāparesaṁ ekatopakkhikānaṁ bhikkhūnaṁ byattena bhikkhunā
 paṭibalena sako pakkho ñāpetabbo suṇantu me āyasmantā
 amhākaṁ bhaṇḍanajātānaṁ kalahajātānaṁ vivādāpannānaṁ viharataṁ bahuṁ
 assāmaṇakaṁ ajjhāciṇṇaṁ bhāsitaparikkantaṁ. Sace mayaṁ imāhi
 āpattīhi aññamaññaṁ kāressāma siyāpi taṁ adhikaraṇaṁ kakkhaḷatāya
 vāḷatāya bhedāya saṁvatteyya. Yadāyasmantānaṁ pattakallaṁ ahaṁ
 yā ceva āyasmantānaṁ āpatti yā ca attano āpatti
 āyasmantānañceva atthāya attano ca atthāya saṅghamajjhe
 tiṇavatthārakena deseyyaṁ ṭhapetvā thullavajjaṁ ṭhapetvā gihipaṭisaṁyuttanti.
-------------------------------------------------
[page 373]
      [693] [1]- Ekatopakkhikānaṁ bhikkhūnaṁ byattena bhikkhunā paṭibalena
 saṅgho ñāpetabbo suṇātu me bhante saṅgho amhākaṁ
 bhaṇḍanajātānaṁ kalahajātānaṁ vivādāpannānaṁ viharataṁ bahuṁ assāmaṇakaṁ
 ajjhāciṇṇaṁ bhāsitaparikkantaṁ. Sace mayaṁ imāhi āpattīhi
 aññamaññaṁ kāressāma siyāpi taṁ adhikaraṇaṁ kakkhaḷatāya vāḷatāya
 bhedāya saṁvatteyya. Yadi saṅghassa pattakallaṁ ahaṁ yā ceva
 imesaṁ āyasmantānaṁ āpatti yā ca attano āpatti imesañceva
 āyasmantānaṁ atthāya attano ca atthāya saṅghamajjhe tiṇavatthārakena
 deseyyaṁ ṭhapetvā thullavajjaṁ ṭhapetvā gihipaṭisaṁyuttaṁ. Esā
 ñatti. Suṇātu me bhante saṅgho amhākaṁ bhaṇḍanajātānaṁ
 kalahajātānaṁ vivādāpannānaṁ viharataṁ bahuṁ assāmaṇakaṁ ajjhāciṇṇaṁ
 bhāsitaparikkantaṁ. Sace mayaṁ imāhi āpattīhi aññamaññaṁ
 kāressāma siyāpi taṁ adhikaraṇaṁ kakkhaḷatāya vāḷatāya bhedāya
 saṁvatteyya. Ahaṁ yā ceva imesaṁ āyasmantānaṁ āpatti yā
 ca attano āpatti imesañceva āyasmantānaṁ atthāya attano
 ca atthāya saṅghamajjhe tiṇavatthārakena desemi ṭhapetvā thullavajjaṁ
 ṭhapetvā gihipaṭisaṁyuttaṁ. Yassāyasmato khamati amhākaṁ imāsaṁ
 āpattīnaṁ saṅghamajjhe tiṇavatthārakena desanā ṭhapetvā thullavajjaṁ
 ṭhapetvā gihipaṭisaṁyuttaṁ so tuṇhassa yassa nakkhamati so
 bhāseyya. Desitā amhākaṁ imā āpattiyo saṅghamajjhe

  *  *  *  *  *  *
  Footnote:1 Ma. athāparesaṁ.
-------------------------------------------------
[page 374]
 Tiṇavatthārakena ṭhapetvā thullavajjaṁ ṭhapetvā gihipaṭisaṁyuttaṁ khamati
 saṅghassa tasmā tuṇhī. Evametaṁ dhārayāmīti. Athāparesaṁ .pe.
 Evametaṁ dhārayāmīti. Idaṁ vuccati bhikkhave adhikaraṇaṁ vūpasantaṁ.
 Kena vūpasantaṁ. Sammukhāvinayena ca tiṇavatthārakena ca. Kiñca
 tattha sammukhāvinayasmiṁ. Saṅghasammukhatā dhammasammukhatā vinayasammukhatā
 puggalasammukhatā. Kā ca tattha saṅghasammukhatā. Yāvatikā bhikkhū
 kammappattā te āgatā honti chandārahānaṁ chando āhaṭo
 hoti sammukhībhūtā na paṭikkosanti ayaṁ tattha saṅghasammukhatā.
 Kā ca tattha dhammasammukhatā vinayasammukhatā. Yena dhammena yena
 vinayena < PTS. Vin II , 104 >yena satthusāsanena taṁ adhikaraṇaṁ vūpasammati ayaṁ tattha
 dhammasammukhatā vinayasammukhatā. Kā ca tattha puggalasammukhatā.
 Yo ca deseti yassa ca deseti ubho sammukhībhūtā honti
 ayaṁ tattha puggalasammukhatā. Kiñca tattha tiṇavatthārakasmiṁ.
 Yā tiṇavatthārakassa kammassa kiriyā karaṇaṁ upagamanaṁ ajjhupagamanaṁ
 adhivāsanā appaṭikkosanā idaṁ tattha tiṇavatthārakasmiṁ. Evaṁ
 vūpasantaṁ ce bhikkhave adhikaraṇaṁ paṭiggāhako ukkoṭeti
 ukkoṭanakaṁ pācittiyaṁ. Chandadāyako khīyati khīyanakaṁ pācittiyaṁ.
      [694] Kiccādhikaraṇaṁ katīhi samathehi sammati. Kiccādhikaraṇaṁ
 ekena samathena sammati sammukhāvinayenāti.
                 Samathakkhandhakaṁ niṭṭhitaṁ catutthaṁ 1-.
                      ------------

  *  *  *  *  *  *
  Footnote:1 Ma. samathakkhandhako niṭṭhito catuttho.
-------------------------------------------------
