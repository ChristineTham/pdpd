[page 001]
             Suttantapiṭake khuddakanikāyassa mahāniddeso
                     --------------
            namo tassa bhagavato arahato sammāsambuddhassa.
                        Aṭṭhakavaggiko
                    paṭhamo kāmasuttaniddeso
      [1] < PTS. MNid , 1 >Kāmaṁ kāmayamānassa tassa ce taṁ samijjhati
          addhā pītimano hoti laddhā macco yadicchati.
      [2] Kāmaṁ kāmayamānassāti kāmāti uddānato dve kāmā
 vatthukāmā ca kilesakāmā ca.
     Katame vatthukāmā. Manāpikā rūpā manāpikā saddā
 manāpikā gandhā manāpikā rasā manāpikā phoṭṭhabbā attharaṇā
 pāpuraṇā 1- dāsīdāsā ajeḷakā kukkuṭasūkarā hatthigavāssavaḷavā
 khettaṁ vatthu hiraññaṁ suvaṇṇaṁ gāmanigamarājadhāniyo raṭṭhañca
 janapado ca koso 2- ca koṭṭhāgārañca yaṅkiñci rajanīyavatthu
 vatthukāmā. Apica atītā kāmā anāgatā kāmā paccuppannā
 kāmā ajjhattā kāmā bahiddhā kāmā ajjhattabahiddhā kāmā
 hīnā kāmā majjhimā kāmā paṇītā kāmā āpāyikā kāmā
 mānusikā kāmā dibbā kāmā paccupaṭṭhitā kāmā nimmitā
 kāmā paranimmitā kāmā pariggahitā kāmā apariggahitā < PTS. MNid , 2 >kāmā

  *  *  *  *  *  *
  Footnote:1 Ma. pāvuraṇā. 2 Ma. koṭṭho.
-------------------------------------------------
[page 002]
 Mamāyitā kāmā amamāyitā kāmā sabbepi kāmāvacarā dhammā
 sabbepi rūpāvacarā dhammā sabbepi arūpāvacarā dhammā taṇhāvatthukā
 taṇhārammaṇā kāmanīyaṭṭhena rajanīyaṭṭhena madanīyaṭṭhena
 kāmā ime vuccanti vatthukāmā.
     Katame kilesakāmā. Chando kāmo rāgo kāmo chandarāgo
 kāmo saṅkappo kāmo rāgo kāmo saṅkapparāgo kāmo
 yo kāmesu kāmacchando kāmarāgo kāmanandi kāmataṇhā
 kāmasneho kāmapariḷāho kāmamucchā kāmajjhosānaṁ kāmogho
 kāmayogo kāmupādānaṁ kāmacchandanīvaraṇaṁ
          addasaṁ kāma te mūlaṁ saṅkappā kāma jāyasi
          na taṁ saṅkappayissāmi evaṁ kāma na hehisi 1-.
 Ime vuccanti kilesakāmā. Kāmaṁ kāmayamānassāti kāmaṁ 2-
 kāmayamānassa icchamānassa sādiyamānassa patthayamānassa
 pihayamānassa abhijappamānassāti kāmaṁ kāmayamānassa.
     [3] Tassa ce taṁ samijjhatīti tassa ceti tassa khattiyassa
 vā brāhmaṇassa vā vessassa vā suddassa vā gahaṭṭhassa vā
 pabbajitassa vā devassa vā manussassa vā. Tanti vatthukāmā
 vuccanti manāpikā rūpā manāpikā saddā manāpikā gandhā manāpikā
 rasā manāpikā phoṭṭhabbā. Samijjhatīti ijjhati samijjhati labhati
 paṭilabhati adhigacchati vindatīti tassa ce taṁ samijjhati.

  *  *  *  *  *  *
  Footnote:1 Ma. Yu. na hohisīti. 2 Ma. ayaṁ pāṭho natthi.
-------------------------------------------------
[page 003]
     [4] Addhā pītimano hotīti addhāti ekaṁsavacanaṁ nissaṁsayavacanaṁ
 nikkaṅkhavacanaṁ advejjhavacanaṁ adveḷhakavacanaṁ niyogavacanaṁ apaṇṇakavacanaṁ
 avatthāpanavacanametaṁ addhāti. Pītīti yā pañcakāmaguṇapaṭisaññuttā
 pīti pāmujjaṁ āmodanā pamodanā hāso pahāso vitti tuṭṭhi
 odagyaṁ 1- attamanatā [2]- abhipūraṇatā 3- cittassa. Manoti yaṁ cittaṁ
 mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ
 viññāṇakkhandho tajjā manoviññāṇadhātu ayaṁ vuccati mano.
 Ayaṁ mano imāya pītiyā sahagato hoti sahajāto saṁsaṭṭho sampayutto
 ekuppādo ekanirodho ekavatthuko ekārammaṇo. Pītimano
 hotīti 4- tuṭṭhamano haṭṭhamano pahaṭṭhamano attamano udaggamano
 samuditamano 5- hotīti addhā pītimano hoti.
     [5] Laddhā macco yadicchatīti laddhāti laddhā 6- labhitvā
 paṭilabhitvā adhigantvā vinditvā. Maccoti satto naro mānavo
 poso puggalo jīvo jātu 7- jantu indagu 8- manujo. Yadicchatīti yaṁ
 icchati yaṁ sādiyati yaṁ pattheti yaṁ piheti yaṁ abhijappati rūpaṁ vā saddaṁ
 vā gandhaṁ vā rasaṁ vā phoṭṭhabbaṁ vāti laddhā macco yadicchati.
 Tenāha bhagavā
          kāmaṁ kāmayamānassa tassa ce taṁ samijjhati
          addhā pītimano hoti laddhā macco yadicchatīti.

  *  *  *  *  *  *
  Footnote:1 Ma. Yu. odagayaṁ. 2 Yu. cittassa. 3 Ma. abhipharaṇatā. 4 Ma. Yu.
 itisaddo na dissati. 5 Ma. Yu. muditamano pamoditamano. 6 Ma. ayaṁ pāṭho
 natthi. 7 Ma. jāgū. Yu. jagū. 8 hindagūtipi pāṭho.
-------------------------------------------------
[page 004]
      [6] Tassa ce kāmayamānassa 1- chandajātassa jantuno
          te kāmā parihāyanti sallaviddhova ruppati.
     [7] < PTS. MNid , 4 >Tassa ce kāmayamānassāti tassa ceti tassa khattiyassa vā
 brāhmaṇassa vā vessassa vā suddassa vā gahaṭṭhassa vā pabbajitassa
 vā devassa vā manussassa vā. Kāmayamānassāti kāmayamānassa
 icchamānassa sādiyamānassa patthayamānassa pihayamānassa
 abhijappamānassa. Athavā kāmataṇhāya yāyati niyyati vuyhati
 saṁhariyati. Yathā hatthiyānena vā assayānena vā goyānena vā
 ajayānena vā meṇḍakayānena vā oṭṭhayānena vā kharayānena vā
 yāyati niyyati vuyhati saṁhariyati evameva kāmataṇhāya yāyati
 niyyati vuyhati saṁhariyatīti tassa ce kāmayamānassa.
     [8] Chandajātassa jantunoti chandoti yo kāmesu kāmacchando
 kāmarāgo kāmanandi kāmataṇhā kāmasneho kāmapariḷāho kāmamucchā
 kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ
 tassa so kāmacchando jāto hoti sañjāto nibbatto
 abhinibbatto pātubhūto. Jantunoti sattassa narassa mānavassa
 posassa puggalassa jīvassa jātussa jantussa indagussa manujassāti
 chandajātassa jantuno.
     [9] Te kāmā parihāyanatīti te vā kāmā parihāyanti

  *  *  *  *  *  *
  Footnote:1 Yu. kāmayānassa.
-------------------------------------------------
[page 005]
 So vā kāmehi parihāyati.
     Kathaṁ te kāmā parihāyanti. Tassa tiṭṭhantasseva te
 bhoge rājāno vā haranti corā vā haranti aggi vā
 ḍahati udakaṁ vā vahati appiyā vā dāyādā haranti nihitaṁ
 vā nādhigacchati 1- duppayuttā vā kammantā bhijjanti 2- kule
 vā kulajjhāpako 3- uppajjati yo te bhoge vikirati vidhameti
 viddhaṁseti aniccatāyeva aṭṭhamī evaṁ te kāmā hāyanti
 parihāyanti pariddhaṁsenti pariccajanti 4- antaradhāyanti vippalujjanti.
     Kathaṁ so kāmehi parihāyati. Tiṭṭhanteva te bhogā so
 cavati marati antaradhāyati vippalujjati evaṁ so kāmehi hāyati
 parihāyati pariddhaṁseti pariccajati antaradhāyati vippalujjati.
          Corā haranti rājāno aggi ḍahati nassati
          atho antena jahati sarīraṁ sapariggahaṁ
          etadaññāya medhāvī bhuñjetha ca dadetha ca
                  datvā ca bhutvā ca yathānubhāvaṁ
                  anindito saggamupeti ṭhānanti.
     Te kāmā parihāyanti.
     [10] Sallaviddhova ruppatīti yathā ayomayena vā sallena
 viddho aṭṭhimayena vā sallena dantamayena vā sallena visāṇamayena

  *  *  *  *  *  *
  Footnote:1 Yu. nihitaṭṭhānā vā vigacchati. 2 Yu. bhañjanti. 3 kulaṅgārotipi pāṭho.
 4 Ma. Yu. paripatanti.
-------------------------------------------------
[page 006]
 Vā sallena kaṭṭhamayena vā sallena viddho ruppati kuppati ghaṭṭiyati
 pīḷiyati byādhito domanassito hoti evameva vatthukāmānaṁ
 vipariṇāmaññathābhāvā uppajjanti sokaparidevadukkhadomanassupāyāsā
 so kāmasallena 1- viddho ruppati kuppati ghaṭṭiyati pīḷiyati byādhito
 domanassito hotīti sallaviddhova ruppati. Tenāha bhagavā
          tassa ce kāmayamānassa chandajātassa jantuno
          te kāmā parihāyanti sallaviddhova ruppatīti.
     [11] < PTS. MNid , 6 >Yo kāme parivajjeti sappasseva padā siro
          somaṁ visattikaṁ loke sato samativattati.
     [12] Yo kāme parivajjetīti yoti yo yādiso yathāyutto
 yathāvihito yathāpakāro yaṇṭhānappatto yaṁdhammasamannāgato khattiyo
 vā brāhmaṇo vā vesso vā suddo vā gahaṭṭho vā pabbajito
 vā devo vā manusso vā. Kāme parivajjetīti kāmāti
 uddānato dve kāmā vatthukāmā ca kilesakāmā ca .pe.
 Ime vuccanti vatthukāmā .pe. Ime vuccanti kilesakāmā.
 Kāme parivajjetīti dvīhi kāraṇehi kāme parivajjeti vikkhambhanato
 vā samucchedato vā.
      Kathaṁ vikkhambhanato kāme parivajjeti. Aṭṭhikaṅkalūpamā
 kāmā appassādaṭṭhenāti passanto vikkhambhanato kāme parivajjeti

  *  *  *  *  *  *
  Footnote:1 Ma. Yu. kāmasallena ca sokasallena ca.
-------------------------------------------------
[page 007]
 Maṁsapesūpamā kāmā bahusādhāraṇaṭṭhenāti passanto vikkhambhanato
 kāme parivajjeti tiṇukkūpamā kāmā anudahanaṭṭhenāti passanto
 vikkhambhanato kāme parivajjeti aṅgārakāsūpamā kāmā mahāpariḷāhaṭṭhenāti
 passanto vikkhambhanato kāme parivajjeti supinakūpamā
 kāmā ittarapaccupaṭṭhānaṭṭhenāti passanto vikkhambhanato
 kāme parivajjeti yācitakūpamā kāmā tāvakālikaṭṭhenāti passanto
 vikkhambhanato kāme parivajjeti rukkhaphalūpamā kāmā
 sambhañjanaparibhañjanaṭṭhenāti passanto vikkhambhanato kāme parivajjeti
 asisūnūpamā kāmā adhikantanaṭṭhenāti 1- passanto vikkhambhanato
 kāme parivajjeti sattisūlūpamā kāmā vinivijjhanaṭṭhenāti passanto
 vikkhambhanato kāme parivajjeti sappasirūpamā kāmā < PTS. MNid , 7 >sappaṭibhayaṭṭhenāti
 passanto vikkhambhanato kāme parivajjeti aggikkhandhūpamā
 kāmā mahaggitāpanaṭṭhenāti 2- passanto vikkhambhanato kāme
 parivajjeti. Buddhānussatiṁ bhāventopi vikkhambhanato kāme
 parivajjeti dhammānussatiṁ bhāventopi saṅghānussatiṁ bhāventopi
 sīlānussatiṁ bhāventopi cāgānussatiṁ bhāventopi devatānussatiṁ
 bhāventopi ānāpānassatiṁ bhāventopi maraṇānussatiṁ bhāventopi
 kāyagatāsatiṁ bhāventopi upasamānussatiṁ bhāventopi vikkhambhanato
 kāme parivajjeti. Paṭhamaṁ jhānaṁ bhāventopi vikkhambhanato

  *  *  *  *  *  *
  Footnote:1 Po. Ma. Yu. adhikuṭṭanaṭṭhenāti. 2 Ma. Yu. mahābhitāpanaṭṭhenāti.
-------------------------------------------------
[page 008]
 Kāme parivajjeti dutiyaṁ jhānaṁ bhāventopi tatiyaṁ jhānaṁ
 bhāventopi catutthaṁ jhānaṁ bhāventopi ākāsānañcāyatanasamāpattiṁ
 bhāventopi viññāṇañcāyatanasamāpattiṁ bhāventopi
 ākiñcaññāyatanasamāpattiṁ bhāventopi nevasaññānāsaññāyatanasamāpattiṁ
 bhāventopi vikkhambhanato kāme parivajjeti. Evaṁ
 vikkhambhanato kāme parivajjeti.
     Kathaṁ samucchedato kāme parivajjeti. Sotāpattimaggaṁ
 bhāventopi apāyagamanīye kāme samucchedato parivajjeti sakadāgāmimaggaṁ
 bhāventopi oḷārike kāme samucchedato parivajjeti
 anāgāmimaggaṁ bhāventopi aṇusahagate kāme samucchedato
 parivajjeti arahattamaggaṁ bhāventopi sabbena sabbaṁ sabbathā sabbaṁ
 asesaṁ nissesaṁ samucchedato kāme parivajjeti. Evaṁ samucchedato
 kāme parivajjetīti yo kāme parivajjeti.
     [13] Sappasseva padā siroti sappo vuccati ahi. Kenatthena
 sappo. Saṁsappanto gacchatīti sappo. Bhujanto < PTS. MNid , 8 >gacchatīti bhujago.
 Urena gacchatīti urago. Pannasiro gacchatīti pannago. Sirena
 supatīti sirisapo. Vile sayatīti vilāsayo 1-. Guhāyaṁ setīti
 guhāsayo. Dāḍhā tassa āvudhoti dāḍhāvudho. Visaṁ tassa
 ghoranti ghoraviso. Jivhā tassa duvidhāti dujivhā. Dvīhi

  *  *  *  *  *  *
  Footnote:1 vilasayotipi pāṭho.
-------------------------------------------------
[page 009]
 Jivhāhi rasaṁ sāyatīti dirasaññū 1-. Yathā puriso jīvitukāmo
 amaritukāmo sukhakāmo dukkhapaṭikūlo pādena sappasiraṁ vajjeyya
 vivajjeyya parivajjeyya abhinivajjeyya evameva sukhakāmo dukkhapaṭikūlo
 kāme vajjeyya vivajjeyya parivajjeyya abhinivajjeyyāti
 sappasseva padā siro.
     [14] Somaṁ visattikaṁ loke sato samativattatīti soti yo
 kāme parivajjeti. Visattikā vuccati taṇhā yo rāgo
 sārāgo anunayo anurodho nandi nandirāgo cittassa
 sārāgo icchā mucchā ajjhosānaṁ gedho paligedho saṅgo 2-
 paṅko ejā māyā janikā sañjananī sibbinī jālinī saritā
 visattikā suttaṁ visaṭā āyūhanī 3- dutiyā paṇidhi bhavanetti vanaṁ
 vanatho santhavo sneho apekkhā paṭibandhā āsā āsiṁsanā
 āsiṁsitattaṁ rūpāsā saddāsā gandhāsā rasāsā phoṭṭhabbāsā
 lābhāsā dhanāsā puttāsā jīvitāsā jappā pajappā abhijappā
 jappā 4- jappanā jappitattaṁ loluppā loluppāyanā loluppāyitattaṁ
 pucchañcikatā 5- sādhukamyatā adhammarāgo visamalobho
 nikanti nikāmanā patthanā pihanā sampatthanā kāmataṇhā
 bhavataṇhā < PTS. MNid , 9 >vibhavataṇhā rūpataṇhā arūpataṇhā nirodhataṇhā rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā

  *  *  *  *  *  *
  Footnote:1 Po. Ma. Yu. dvirasaññū. 2 sattotipi pāṭho. 3 Ma. āyūhinī. 4 Ma. Yu.
 ayaṁ pāṭho natthi. 5 Ma. Yu. mucchañcikatā.
-------------------------------------------------
[page 010]
 Ogho yogo gantho upādānaṁ āvaraṇaṁ nīvaraṇaṁ chadanaṁ
 bandhanaṁ upakkileso anusayo pariyuṭṭhānaṁ latā vevicchaṁ dukkhamūlaṁ
 dukkhanidānaṁ 1- dukkhappabhavo mārapāso mārabaḷisaṁ māravisayo
 taṇhānadī taṇhājālaṁ taṇhāgaddalaṁ 2- taṇhāsamuddo abhijjhā
 lobho akusalamūlaṁ.
      Visattikāti kenatthena visattikā. Visatāti visattikā.
 Visālāti visattikā. Visaṭāti visattikā. Visakkatīti visattikā.
 Visaṁharatīti visattikā. Visaṁvādikāti visattikā. Visamūlāti visattikā.
 Visaphalāti visattikā. Visaparibhogāti visattikā. Visālā vā
 pana sā rūpe taṇhā sadde gandhe rase phoṭṭhabbe kule
 gaṇe āvāse lābhe yase pasaṁsāya sukhe cīvare piṇḍapāte
 senāsane gilānapaccayabhesajjaparikkhāre kāmadhātuyā rūpadhātuyā
 arūpadhātuyā kāmabhave rūpabhave arūpabhave saññābhave asaññābhave
 nevasaññānāsaññābhave ekavokārabhave catuvokārabhave pañcavokārabhave
 atīte anāgate paccuppanne diṭṭhasutamutaviññātabbesu
 dhammesu visaṭā vitthatāti visattikā.
      Loketi apāyaloke manussaloke devaloke khandhaloke
 dhātuloke āyatanaloke.
      Satoti catūhi kāraṇehi sato kāye kāyānupassanāsatipaṭṭhānaṁ

  *  *  *  *  *  *
  Footnote:1 dukkhanidhānantipi pāṭho. 2 Ma. Yu. taṇhāgaddūlaṁ.
-------------------------------------------------
[page 011]
 Bhāvento sato vedanāsu citte dhammesu dhammānupassanāsatipaṭṭhānaṁ
 bhāvento sato. Aparehipi catūhi kāraṇehi
 sato asatiparivajjanāya sato satikaraṇīyānaṁ 1- dhammānaṁ katattā
 sato satipaṭipakkhānaṁ 2- dhammānaṁ hatattā sato satinimittānaṁ
 dhammānaṁ < PTS. MNid , 10 >appamuṭṭhattā 3- sato. Aparehipi catūhi kāraṇehi sato
 satiyā samannāgatattā sato satiyā vasitattā sato satiyā
 pāguññatāya sato satiyā apaccorohaṇatāya sato. Aparehipi
 catūhi kāraṇehi sato satattā sato santattā sato samitattā
 sato santadhammasamannāgatattā sato. Buddhānussatiyā sato
 dhammānussatiyā sato saṅghānussatiyā sato sīlānussatiyā sato
 cāgānussatiyā sato devatānussatiyā sato ānāpānassatiyā
 sato maraṇānussatiyā sato kāyagatāsatiyā sato upasamānussatiyā
 sato. Yā sati anussati paṭissati sati saraṇatā
 dhāraṇatā apilāpanatā assammussanatā sati satindriyaṁ satibalaṁ
 sammāsati satisambojjhaṅgo ekāyanamaggo ayaṁ vuccati sati.
 Imāya satiyā upeto hoti samupeto upagato samupagato upapanno
 samupapanno samannāgato so vuccati sato.
      Somaṁ visattikaṁ loke sato samativattatīti yā 4- loke visattikā
 imaṁ loke visattikaṁ sato tarati uttarati patarati samatikkamati
 vītivattatīti somaṁ visattikaṁ loke sato samativattati. Tenāha bhagavā

  *  *  *  *  *  *
  Footnote:1 Po. Yu. satikaraṇīyānañca. 2 Ma. satiparipandhānaṁ. 3 Ma. asammuṭṭhattā.
 4 Ma. loke vā sā visattikā loke vā taṁ visattikaṁ ....
-------------------------------------------------
[page 012]
          Yo kāme parivajjeti sappasseva padā siro
          somaṁ visattikaṁ loke sato samativattatīti.
     [15] Khettaṁ vatthuṁ hiraññaṁ vā gavāssaṁ dāsaporisaṁ
          thiyo bandhū puthū kāme yo naro anugijjhati.
     [16] < PTS. MNid , 11 >Khettaṁ vatthuṁ hiraññaṁ vāti khettanti sālikkhettaṁ
 vīhikkhettaṁ muggakkhettaṁ māsakkhettaṁ yavakkhettaṁ godhūmakkhettaṁ
 tilakkhettaṁ. Vatthunti gharavatthu koṭṭhavatthu purevatthu pacchāvatthu
 ārāmavatthu vihāravatthu. Hiraññanti hiraññaṁ vuccati kahāpaṇoti
 khettaṁ vatthuṁ hiraññaṁ vā.
      [17] Gavāssaṁ dāsaporisanti gavanti gāvo 1- vuccanti.
 Assāti pasukādayo vuccanti. Dāsāti cattāro dāsā antojātako
 dāso dhanakkītako dāso sāmaṁ vā dāsaviyaṁ 2- upeti
 akāmako 3- vā dāsaviyaṁ 4- upeti.
                  Āmāya dāsāpi bhavanti heke
                  dhanena kītāpi bhavanti dāsā
                  sāmañca eke upayanti dāsaṁ 5-
                  bhayāpanuṇṇāpi bhavanti dāsā 6-.
 Porisanti tayo purisā bhajakā kammakarā upajīvinoti gavāssaṁ
 dāsaporisaṁ.
     [18] Thiyo bandhū puthū kāmeti thiyoti itthīpariggaho vuccati.

  *  *  *  *  *  *
  Footnote:1 Ma. gavā. 2 Ma. dāsabyaṁ. 3 Po. karamako. 4 Ma. Yu. dāsavisayaṁ.
 5 Ma. dāsayaṁ. 6 Ma. dāsāti.
-------------------------------------------------
[page 013]
 Bandhūti cattāro bandhū ñātibandhavāpi bandhu gottabandhavāpi
 bandhu mantabandhavāpi bandhu sippabandhavāpi bandhu. Puthū kāmeti
 bahū kāme. Ete puthū kāmā manāpikā rūpā .pe. Manāpikā
 phoṭṭhabbāti thiyo bandhū puthū kāme.
      [19] Yo naro anugijjhatīti yoti yo yādiso yathāyutto
 yathāvihito yathāpakāro yaṇṭhānappatto yaṁdhammasamannāgato khattiyo
 vā brāhmaṇo vā vesso vā suddo vā < PTS. MNid , 12 >gahaṭṭho vā pabbajito
 vā devo vā manusso vā. Naroti satto naro mānavo
 poso puggalo jīvo jātu jantu indagū manujo. Anugijjhatīti
 kilesakāmena vatthukāmesu gijjhati anugijjhati paligijjhati palibajjhatīti
 yo naro anugijjhati. Tenāha bhagavā
          khettaṁ vatthuṁ hiraññaṁ vā gavāssaṁ dāsaporisaṁ
          thiyo bandhū puthū kāme yo naro anugijjhatīti.
     [20] Abalā naṁ balīyanti maddante naṁ parissayā
          tato naṁ dukkhamanveti nāvaṁ bhinnamivodakaṁ.
      [21] Abalā naṁ balīyantīti abalāti abalā kilesā dubbalā
 appabalā appathāmakā hīnā nihīnā parihīnā omakā lāmakā jatukkā
 parittā. Te kilesā taṁ puggalaṁ sahanti parisahanti abhibhavanti
 ajjhottharanti pariyādiyanti maddantīti evampi abalā naṁ
 balīyanti. Athavā abalaṁ puggalaṁ dubbalaṁ appabalaṁ appathāmakaṁ
-------------------------------------------------
[page 014]
 Hīnaṁ nihīnaṁ parihīnaṁ omakaṁ lāmakaṁ jatukkaṁ parittaṁ yassa natthi
 saddhābalaṁ viriyabalaṁ satibalaṁ samādhibalaṁ paññābalaṁ hirībalaṁ ottappabalaṁ
 te kilesā taṁ puggalaṁ sahanti parisahanti abhibhavanti ajjhottharanti
 pariyādiyanti maddantīti evampi abalā naṁ balīyanti.
      [22] Maddante naṁ parissayāti parissayāti 1- dve parissayā
 pākaṭaparissayā ca paṭicchannaparissayā ca.
      Katame pākaṭaparissayā. Sīhā byagghā dīpi acchataracchā
 kokā gomahisā hatthī ahi vicchikā satapadī < PTS. MNid , 13 >corā vā assu
 māṇavā katakammā vā akatakammā vā cakkhurogo sotarogo
 ghānarogo jivhārogo kāyarogo sīsarogo kaṇṇarogo mukharogo
 dantarogo kāso sāso pināso ḍaho 2- jaro kucchirogo mucchā
 pakkhandikā sulā visūcikā kuṭṭhaṁ gaṇḍo kilāso soso apamāro
 daddu kaṇḍu kacchu rakhasā vitacchikā lohitaṁ pittaṁ madhumeho
 aṁsā piḷakā bhagandalā pittasamuṭṭhānā ābādhā semhasamuṭṭhānā
 ābādhā vātasamuṭṭhānā ābādhā sannipātikā ābādhā utupariṇāmajā
 ābādhā visamaparihārajā ābādhā opakkamikā ābādhā
 kammavipākajā ābādhā sītaṁ uṇhaṁ jighacchā pipāsā uccāro
 passāvo ḍaṁsamakasavātātapasiriṁsapasamphassā iti vā ime vuccanti
 pākaṭaparissayā.
      Katame paṭicchannaparissayā. Kāyaduccaritaṁ vacīduccaritaṁ manoduccaritaṁ

  *  *  *  *  *  *
  Footnote:1 Po. Ma. Yu. ime pāṭhā natthi. 2 Ma. sabbatka ḍāhoti dissati.
-------------------------------------------------
[page 015]
 Kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
 vicikicchānīvaraṇaṁ rāgo doso moho kodho upanāho
 makkho paḷāso issā macchariyaṁ māyā sāṭheyyaṁ thambho sārambho
 māno atimāno mado pamādo sabbe kilesā sabbe duccaritā
 sabbe darathā sabbe pariḷāhā sabbe santāpā sabbākusalābhisaṅkhārā
 ime vuccanti paṭicchannaparissayā.
      Parissayāti kenatthena parissayā. Parisahantīti parissayā.
 Parihānāya saṁvattantīti parissayā. Tatrāsayāti parissayā.
      Kathaṁ parisahantīti parissayā. Te parissayā taṁ puggalaṁ sahanti
 parisahanti abhibhavanti ajjhottharanti pariyādiyanti maddanti.
 Evaṁ parisahantīti parissayā.
      Kathaṁ parihānāya saṁvattantīti parissayā. Te parissayā
 kusalānaṁ dhammānaṁ parihānāya antarāyāya saṁvattanti. Katamesaṁ
 kusalānaṁ dhammānaṁ. Sammāpaṭipadāya anulomapaṭipadāya apaccanīkapaṭipadāya
 anvatthapaṭipadāya dhammānudhammapaṭipadāya sīlesu
 paripūrikāritāya indriyesu guttadvāratāya bhojane mattaññutāya
 jāgariyānuyogassa satisampajaññassa catunnaṁ satipaṭṭhānānaṁ bhāvanānuyogassa
 catunnaṁ sammappadhānānaṁ bhāvanānuyogassa catunnaṁ
 iddhippādānaṁ bhāvanānuyogassa pañcannaṁ indriyānaṁ bhāvanānuyogassa
 pañcannaṁ balānaṁ bhāvanānuyogassa sattannaṁ bojjhaṅgānaṁ
-------------------------------------------------
[page 016]
 Bhāvanānuyogassa ariyassa aṭṭhaṅgikassa maggassa bhāvanānuyogassa
 imesaṁ kusalānaṁ dhammānaṁ parihānāya antarāyāya saṁvattanti.
 Evaṁ parihānāya saṁvattantīti parissayā.
      Kathaṁ tatrāsayāti parissayā. Tatthete pāpakā akusalā
 dhammā uppajjanti attabhāvasannissayā. Yathā bile bilāsayā
 pāṇā sayanti dake dakāsayā pāṇā sayanti vane vanāsayā
 pāṇā sayanti rukkhe rukkhāsayā pāṇā sayanti evameva
 tatthete pāpakā akusalā dhammā uppajjanti attabhāvasannissayāti
 evampi tatrāsayāti parissayā.
      Vuttaṁ hetaṁ bhagavatā sāntevāsiko bhikkhave bhikkhu sācariyako
 dukkhaṁ na phāsu viharati kathañca bhikkhave bhikkhu sāntevāsiko
 sācariyako dukkhaṁ na phāsu viharati idha bhikkhave bhikkhuno cakkhunā
 rūpaṁ disvā uppajjanti [1]- pāpakā akusalā dhammā sarasaṅkappā
 saññojanīyā tyassa anto vasanti anvāssavanti pāpakā
 akusalā dhammāti tasmā sāntevāsikoti vuccati te naṁ
 samudācaranti 2- pāpakā akusalā dhammāti tasmā sācariyakoti
 vuccati puna < PTS. MNid , 15 >caparaṁ bhikkhave bhikkhuno sotena saddaṁ sutvā ghānena
 gandhaṁ ghāyitvā jivhāya rasaṁ sāyitvā kāyena phoṭṭhabbaṁ
 phusitvā manasā dhammaṁ viññāya uppajjanti [3]- pāpakā akusalā dhammā
 sarasaṅkappā saññojanīyā tyassa anto vasanti anvāssavanti

  *  *  *  *  *  *
  Footnote:1-3 Ma. ye. 2 Ma. samudācaranti naṁ.
-------------------------------------------------
[page 017]
 Pāpakā akusalā dhammāti tasmā sāntevāsikoti vuccati te
 naṁ samudācaranti pāpakā akusalā dhammāti tasmā sācariyakoti
 vuccati evaṁ kho bhikkhave bhikkhu sāntevāsiko sācariyako dukkhaṁ
 na phāsu viharatīti. Evampi tatrāsayāti parissayā.
      Vuttaṁ hetaṁ bhagavatā tayome bhikkhave antarāmalā antarāamittā
 antarāsapattā antarāvadhakā antarāpaccatthikā katame
 tayo lobho bhikkhave antarāmalo 1- antarāamitto antarāsapatto
 antarāvadhako antarāpaccatthiko doso bhikkhave antarāmalo 2-
 antarāamitto antarāsapatto antarāvadhako antarāpaccatthiko
 moho bhikkhave antarāmalo 3- antarāamitto antarāsapatto
 antarāvadhako antarāpaccatthiko ime kho bhikkhave tayo antarāmalā
 antarāamittā antarāsapattā antarāvadhakā antarāpaccatthikāti.
          Anatthajanano lobho lobho cittappakopano
          bhayamantarato jātaṁ taṁ jano nāvabujjhati
          luddho atthaṁ na jānāti luddho dhammaṁ na passati
          andhatamaṁ tadā hoti yaṁ lobho sahate naraṁ
          anatthajanano doso doso cittappakopano
          bhayamantarato jātaṁ taṁ jano nāvabujjhati
          kuddho atthaṁ na jānāti kuddho dhammaṁ na passati

  *  *  *  *  *  *
  Footnote:1-2-3 Ma. Yu. antarāmalaṁ. sabbattha īdisameva.
-------------------------------------------------
[page 018]
          Andhatamaṁ tadā hoti yaṁ kodho 1- sahate naraṁ
          anatthajanano moho moho cittappakopano
          bhayamantarato jātaṁ taṁ jano nāvabujjhati
          mūḷho atthaṁ na jānāti mūḷho dhammaṁ na passati
          andhatamaṁ tadā hoti yaṁ moho sahate naranti.
 Evampi tatrāsayāti parissayā.
     Vuttaṁ hetaṁ bhagavatā tayo kho mahārāja purisassa dhammā
 ajjhattaṁ uppajjamānā uppajjanti ahitāya dukkhāya aphāsuvihārāya
 katame tayo lobho kho mahārāja purisassa dhammo ajjhattaṁ
 uppajjamāno uppajjati ahitāya dukkhāya aphāsuvihārāya doso
 kho mahārāja purisassa dhammo ajjhattaṁ uppajjamāno uppajjati
 ahitāya dukkhāya aphāsuvihārāya moho kho mahārāja purisassa
 dhammo ajjhattaṁ uppajjamāno uppajjati ahitāya dukkhāya
 aphāsuvihārāya ime kho mahārāja tayo purisassa dhammā
 ajjhattaṁ uppajjamānā uppajjanti ahitāya dukkhāya aphāsuvihārāyāti.
          Lobho doso ca moho ca purisaṁ pāpacetasaṁ
          hiṁsanti attasambhūtā tacasāraṁva samphalanti.
 Evampi tatrāsayāti parissayā.

  *  *  *  *  *  *
  Footnote:1 Ma. doso.
-------------------------------------------------
[page 019]
      Vuttaṁ hetaṁ bhagavatā
                  rāgo ca doso ca itonidānā
                  aratī rati lomahaṁso ito jāto
                  ito samuṭṭhāya manovitakkā
                  kumārakā dhaṅkamivossajjantīti.
 Evampi tatrāsayāti parissayā.
      Maddante naṁ parissayāti te parissayā taṁ puggalaṁ sahanti
 parisahanti abhibhavanti ajjhottharanti pariyādiyanti maddantīti
 maddante naṁ parissayā.
      [23] < PTS. MNid , 17 >Tato naṁ dukkhamanvetīti [1]- tato tato parissayato taṁ puggalaṁ
 dukkhaṁ anveti anugacchati anvāyikaṁ hoti jātidukkhaṁ anveti
 anugacchati anvāyikaṁ hoti jarādukkhaṁ anveti anugacchati anvāyikaṁ
 hoti byādhidukkhaṁ anveti anugacchati anvāyikaṁ hoti maraṇadukkhaṁ
 anveti anugacchati anvāyikaṁ hoti sokaparidevadukkhadomanassupāyāsadukkhaṁ
 anveti anugacchati anvāyikaṁ hoti nerayikadukkhaṁ tiracchānayonikadukkhaṁ
 pittivisayikadukkhaṁ anveti anugacchati anvāyikaṁ hoti
 mānusakadukkhaṁ gabbhokkantimūlakadukkhaṁ gabbhe ṭhitimūlakadukkhaṁ gabbhavuṭṭhānamūlakadukkhaṁ
 jātassūpanibandhikadukkhaṁ 2- jātassaparādheyyakadukkhaṁ
 attūpakkamadukkhaṁ parūpakkamadukkhaṁ anveti anugacchati anvāyikaṁ
 hoti dukkhadukkhaṁ anveti anugacchati anvāyikaṁ hoti saṅkhāradukkhaṁ

  *  *  *  *  *  *
  Footnote:1 Ma. Yu. tatoti. 2 Ma. jātassūpanibandhakaṁ dukkhaṁ.
-------------------------------------------------
[page 020]
 Vipariṇāmadukkhaṁ cakkhurogo sotarogo ghānarogo jivhārogo
 kāyarogo sīsarogo kaṇṇarogo mukharogo dantarogo kāso
 sāso pināso ḍaho jaro kucchirogo mucchā pakkhandikā sulā 1-
 visūcikā kuṭṭhaṁ gaṇḍo kilāso soso apamāro daddu kaṇḍu kacchu
 rakhasā vitacchikā lohitaṁ pittaṁ madhumeho aṁsā piḷakā bhagandalā
 pittasamuṭṭhānā ābādhā semhasamuṭṭhānā ābādhā vātasamuṭṭhānā
 ābādhā sannipātikā ābādhā utupariṇāmajā ābādhā visamaparihārajā
 ābādhā opakkamikā ābādhā kammavipākajā ābādhā
 sītaṁ uṇhaṁ jighacchā pipāsā uccāro passāvo ḍaṁsamakasavātātapa-
 siriṁsapasamphassadukkhaṁ mātumaraṇadukkhaṁ pitumaraṇadukkhaṁ bhātumaraṇadukkhaṁ
 bhaginīmaraṇadukkhaṁ puttamaraṇadukkhaṁ < PTS. MNid , 18 >dhītumaraṇadukkhaṁ ñātibyasanadukkhaṁ
 bhogabyasanadukkhaṁ rogabyasanadukkhaṁ sīlabyasanadukkhaṁ diṭṭhibyasanadukkhaṁ
 anveti anugacchati anvāyikaṁ hotīti tato naṁ dukkhamanveti.
      [24] Nāvaṁ bhinnamivodakanti yathā bhinnaṁ nāvaṁ udakaṁ 2- anvāyikaṁ 3-
 tato tato udakaṁ anveti anugacchati anvāyikaṁ hoti puratopi
 udakaṁ anveti anugacchati anvāyikaṁ hoti pacchatopi heṭṭhatopi
 passatopi udakaṁ anveti anugacchati anvāyikaṁ hoti evameva
 tato tato parissayato taṁ puggalaṁ dukkhaṁ anveti anugacchati
 anvāyikaṁ hoti jātidukkhaṁ anveti anugacchati anvāyikaṁ
 hoti .pe. Diṭṭhibyasanadukkhaṁ anveti anugacchati anvāyikaṁ hotīti

  *  *  *  *  *  *
  Footnote:1 Ma. Yu. sūlā.. 2 Ma. dakamesī tato tato .... 3 Yu. anvāyikanti pāṭhapadaṁ
 natthi.
-------------------------------------------------
[page 021]
 Nāvaṁ bhinnamivodakaṁ. Tenāha bhagavā
          abalā naṁ balīyanti maddante naṁ parissayā
          tato naṁ dukkhamanveti nāvaṁ bhinnamivodakanti.
     [25] Tasmā jantu sadā sato kāmāni parivajjaye
          te pahāya tare oghaṁ nāvaṁ sitvāva pāragū.
      [26] Tasmā jantu sadā satoti tasmāti tasmā taṁkāraṇā
 taṁhetu tappaccayā taṁnidānā 1- etaṁ ādīnavaṁ sampassamāno kāmesūti
 tasmā. Jantūti satto naro mānavo poso puggalo jīvo jātu
 jantu indagū manujo. Sadāti sadā sabbadā sabbakālaṁ niccakālaṁ
 dhuvakālaṁ satataṁ samitaṁ abbokiṇṇaṁ pokhānupokhaṁ 2- udakummikajātaṁ
 avīci santati sahitaṁ phusitaṁ 3- purebhattaṁ < PTS. MNid , 19 >pacchābhattaṁ purimayāmaṁ majjhimayāmaṁ
 pacchimayāmaṁ kāḷe juṇhe vasse hemante gimhe purime vayokhandhe
 majjhime vayokhandhe pacchime vayokhandhe. Satoti catūhi kāraṇehi
 sato kāye kāyānupassanāsatipaṭṭhānaṁ bhāvento sato vedanāsu
 citte dhammesu dhammānupassanāsatipaṭṭhānaṁ bhāvento sato.
 Aparehipi 4- catūhi kāraṇehi sato .pe. So vuccati satoti tasmā
 jantu sadā sato.
      [27] Kāmāni parivajjayeti kāmānīti uddānato dve kāmā
 vatthukāmā ca kilesakāmā ca .pe. Ime vuccanti vatthukāmā .pe.

  *  *  *  *  *  *
  Footnote:1 taṁnidānantipi pāṭho. 2 Ma. Yu. poṅkhānupoṅkhaṁ. 3 Ma. phassitaṁ. Po. Yu.
 phussitaṁ. ito paraṁ evaṁ ñātabbaṁ. 4 ma pisaddo natthi.
-------------------------------------------------
[page 022]
 Ime vuccanti kilesakāmā. Kāmāni parivajjayeti dvīhi
 kāraṇehi kāme parivajjeyya vikkhambhanato vā samucchedato vā.
 Kathaṁ vikkhambhanato kāme parivajjeyya. Aṭṭhikaṅkalūpamā kāmā
 appassādaṭṭhenāti passanto vikkhambhanato kāme parivajjeyya
 maṁsapesūpamā kāmā bahusādhāraṇaṭṭhenāti passanto vikkhambhanato
 kāme parivajjeyya tiṇukkūpamā kāmā anudahanaṭṭhenāti passanto
 vikkhambhanato kāme parivajjeyya .pe. Nevasaññānāsaññāyatanasamāpattiṁ
 bhāventopi 1- vikkhambhanato kāme parivajjeyya. Evaṁ
 vikkhambhanato kāme parivajjeyya .pe. Evaṁ samucchedato kāme
 parivajjeyyāti kāmāni parivajjaye.
      [28] Te pahāya tare oghanti teti vatthukāme parijānitvā
 kilesakāme pahāya pajahitvā vinoditvā byantīkaritvā
 anabhāvaṅgamitvā kāmacchandanīvaraṇaṁ pahāya pajahitvā vinoditvā
 byantīkaritvā anabhāvaṅgamitvā byāpādanīvaraṇaṁ thīnamiddhanīvaraṇaṁ
 uddhaccakukkuccanīvaraṇaṁ vicikicchānīvaraṇaṁ pahāya pajahitvā vinoditvā
 byantīkaritvā anabhāvaṅgamitvā kāmoghaṁ bhavoghaṁ diṭṭhoghaṁ avijjoghaṁ
 tareyya uttareyya patareyya samatikkameyya vītivatteyyāti te
 pahāya tare oghaṁ.
      [29] < PTS. MNid , 20 >Nāvaṁ sitvāva pāragūti yathā garukaṁ nāvaṁ bhārikaṁ udakaṁ
 siñcitvā 2- osiñcitvā chaḍḍetvā lahukāya nāvāya khippaṁ lahuṁ

  *  *  *  *  *  *
  Footnote:1 Ma. pisaddo natthi. 2 Ma. Yu. sitvā.
-------------------------------------------------
[page 023]
 Appakasireneva pāraṁ gaccheyya evameva vatthukāme parijānitvā
 kilesakāme pahāya pajahitvā vinoditvā byantīkaritvā anabhāvaṅgamitvā
 kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ
 uddhaccakukkuccanīvaraṇaṁ vicikicchānīvaraṇaṁ pahāya pajahitvā vinoditvā
 byantīkaritvā anabhāvaṅgamitvā khippaṁ lahuṁ appakasireneva pāraṁ
 gaccheyya. Pāraṁ vuccati amataṁ nibbānaṁ yo so sabbasaṅkhārasamatho
 sabbūpadhipaṭinissaggo taṇhakkhayo virāgo nirodho nibbānaṁ
 pāraṁ gaccheyya pāraṁ adhigaccheyya pāraṁ phuseyya pāraṁ sacchikareyya.
 Pāragūti yopi pāraṁ gantukāmo sopi pāragū yopi pāraṁ gacchati
 sopi pāragū yopi pāraṁ gato sopi pāragū. Vuttaṁ hetaṁ
 bhagavatā tiṇṇo pāragato thale tiṭṭhati brāhmaṇoti.
 Brāhmaṇoti kho bhikkhave arahato etaṁ adhivacanaṁ so abhiññāpāragū
 pariññāpāragū pahānapāragū bhāvanāpāragū sacchikiriyāpāragū
 samāpattipāragū abhiññāpāragū sabbadhammānaṁ pariññāpāragū
 sabbadukkhānaṁ pahānapāragū sabbakilesānaṁ bhāvanāpāragū catunnaṁ
 ariyamaggānaṁ sacchikiriyāpāragū nirodhassa samāpattipāragū sabbasamāpattīnaṁ
 so vasippatto pāramippatto ariyasmiṁ sīlasmiṁ
 vasippatto pāramippatto ariyasmiṁ samādhismiṁ vasippatto pāramippatto
 ariyāya paññāya vasippatto pāramippatto ariyāya
 vimuttiyā so pāragato pārappatto antagato antappatto
-------------------------------------------------
[page 024]
 Koṭigato koṭippatto pariyantagato pariyantappatto vosānagato
 vosānappatto tāṇagato tāṇappatto leṇagato leṇappatto
 saraṇagato saraṇappatto abhayagato abhayappatto accutagato
 accutappatto amatagato amatappatto nibbānagato nibbānappatto
 so vuṭṭhavāso ciṇṇacaraṇo gataddho gatadiso gatakoṭiko
 pālitabrahmacariyo uttamadiṭṭhippatto bhāvitamaggo < PTS. MNid , 21 >pahīnakileso
 paṭividdhākuppo sacchikatanirodho dukkhaṁ tassa pariññātaṁ
 samudayo pahīno maggo bhāvito nirodho sacchikato abhiññeyyaṁ
 abhiññātaṁ pariññeyyaṁ pariññātaṁ pahātabbaṁ pahīnaṁ bhāvetabbaṁ
 bhāvitaṁ sacchikātabbaṁ sacchikataṁ so ukkhittapaligho saṅkiṇṇaparikkho
 abbūḷhesiko niraggaḷo ariyo pannaddhajo pannabhāro visaññutto
 pañcaṅgavippahīno chaḷaṅgasamannāgato ekārakkho caturāpasseno
 panuṇṇapaccekasacco samavayasaṭṭhesano anāvilasaṅkappo passaddhakāyasaṅkhāro
 suvimuttacitto suvimuttapañño kevalī vusitavā uttamapuriso
 paramapuriso paramappattippatto so neva ācināti 1- na
 apacināti apacinitvā ṭhito neva pajahati na upādiyati pajahitvā
 ṭhito neva visineti 2- na ussineti visinetvā ṭhito neva vidhupeti
 na sandhupeti vidhupetvā ṭhito asekkhena sīlakkhandhena samannāgatattā
 ṭhito asekkhena samādhikkhandhena asekkhena paññākkhandhena
 asekkhena vimuttikkhandhena asekkhena vimuttiñāṇadassanakkhandhena

  *  *  *  *  *  *
  Footnote:1 Po. neva āciṇṇāti na apacinati apavīditvā. Ma. nevācinati. 2 Ma. neva
 saṁsibbati.
-------------------------------------------------
[page 025]
 Samannāgatattā ṭhito saccaṁ paṭipādayitvā ṭhito evaṁ 1-
 samatikkamitvā ṭhito kilesaggiṁ pariyādayitvā ṭhito aparigamanatāya ṭhito
 kuṭaṁ 2- samādāya ṭhito muttipaṭisevanatāya ṭhito mettāya pārisuddhiyā
 ṭhito karuṇāya muditāya upekkhāya pārisuddhiyā ṭhito
 accantapārisuddhiyā ṭhito akammaññatāya 3- pārisuddhiyā ṭhito
 vimuttattā ṭhito santusitattā ṭhito khandhapariyante ṭhito dhātupariyante
 ṭhito āyatanapariyante ṭhito gatipariyante ṭhito upapattipariyante
 ṭhito paṭisandhipariyante ṭhito bhavapariyante ṭhito saṁsārapariyante
 ṭhito vaṭṭapariyante ṭhito antimabhave ṭhito antimasamussaye
 ṭhito antimadehadharo arahā.
          Tassāyaṁ pacchimako bhavo carimoyaṁ samussayo
          jātimaraṇasaṁsāro natthi tassa punabbhavoti.
 Nāvaṁ sitvāva pāragū. Tenāha bhagavā
          tasmā jantu sadā sato kāmāni parivajjaye
          te pahāya tare oghaṁ nāvaṁ sitvāva pāragūti.
                Paṭhamo kāmasuttaniddeso niṭṭhito.
                     --------------

  *  *  *  *  *  *
  Footnote:1 Ma. Yu. ejaṁ. 2 Ma. Yu. kaṭaṁ. 3 Ma. akamyatāya.
-------------------------------------------------
[page 026]
                   Dutiyo guhaṭṭhakasuttaniddeso
             [30] Satto guhāyaṁ bahunābhichanno
                  tiṭṭhaṁ naro mohanasmiṁ pagāḷho
                  dūre vivekā hi tathāvidho so
                  kāmā hi loke na hi suppahāyā.
      [31] Satto guhāyaṁ bahunābhichannoti sattoti hi kho vuttaṁ.
 Apica guhā tāva vattabbā. Guhā vuccati kāyo. Kāyoti
 vā guhāti vā dehoti vā sandehoti vā nāvāti vā rathoti
 vā dhajoti vā vammikoti vā niddhanti vā nagaranti vā kuṭīti
 vā gaṇḍoti vā kumbhoti 1- vā [2]- kāyassetaṁ adhivacanaṁ. Satto
 guhāyanti guhāyaṁ satto visatto āsatto laggo laggito palibuddho.
 Yathā bhittikhīle vā nāgadante vā bhaṇḍaṁ sattaṁ visattaṁ āsattaṁ
 laggaṁ laggitaṁ palibuddhaṁ evameva guhāyaṁ satto visatto āsatto
 laggo laggito palibuddho. Vuttaṁ hetaṁ bhagavatā rūpe kho [3]- yo
 chando yo rāgo yā nandi yā taṇhā ye upāyupādānā < PTS. MNid , 24 >cetaso
 adhiṭṭhānābhinivesānusayā tatrāsatto 4- tasmā sattoti vuccatīti.
 Sattoti lagganādhivacananti satto guhāyaṁ. Bahunābhichannoti
 bahukehi kilesehi channo rāgena channo dosena channo mohena

  *  *  *  *  *  *
  Footnote:1 Yu. kummo. 2 Po. Ma. Yu. nāgoti vā. 3 Ma. Yu. rādha-iti atthi.
 4 Ma. Yu. tatra satto tatra visatto.
-------------------------------------------------
[page 027]
 Channo kodhena channo upanāhena channo makkhena channo paḷāsena
 channo issāya channo macchariyena channo māyāya channo sāṭheyyena
 channo thambhena channo sārambhena channo mānena channo atimānena
 channo madena channo pamādena channo sabbakilesehi sabbaduccaritehi
 sabbadarathehi sabbapariḷāhehi sabbasantāpehi sabbākusalābhisaṅkhārehi
 channo ucchanno āvuṭo nivuṭo ophuṭo 1- pihito
 paṭicchanno paṭikujjitoti satto guhāyaṁ bahunābhichanno.
      [32] Tiṭṭhaṁ naro mohanasmiṁ pagāḷhoti tiṭṭhaṁ naroti
 tiṭṭhanto naro ratto rāgavasena tiṭṭhati duṭṭho dosavasena
 tiṭṭhati mūḷho mohavasena tiṭṭhati vinibandho mānavasena tiṭṭhati
 parāmaṭṭho diṭṭhivasena tiṭṭhati vikkhepagato uddhaccavasena tiṭṭhati
 aniṭṭhaṅgato vicikicchāvasena tiṭṭhati thāmagato anusayavasena tiṭṭhatīti 2-
 evampi tiṭṭhaṁ naro.
      Vuttaṁ hetaṁ bhagavatā santi bhikkhave cakkhuviññeyyā rūpā
 iṭṭhā kantā manāpā piyarūpā kāmūpasañhitā rajanīyā tañce
 bhikkhu abhinandati abhivadati ajjhosāya tiṭṭhati santi bhikkhave
 sotaviññeyyā saddā < PTS. MNid , 25 >ghānaviññeyyā gandhā jivhāviññeyyā
 rasā kāyaviññeyyā phoṭṭhabbā manoviññeyyā dhammā iṭṭhā
 kantā manāpā piyarūpā kāmūpasañhitā rajanīyā tañce bhikkhu
 abhinandati abhivadati ajjhosāya tiṭṭhatīti. Evampi tiṭṭhaṁ naro.

  *  *  *  *  *  *
  Footnote:1 Ma. Yu. ovuṭo. 2 Ma. itisaddo natthi.
-------------------------------------------------
[page 028]
      Vuttaṁ hetaṁ bhagavatā rūpūpāyaṁ 1- vā bhikkhave viññāṇaṁ tiṭṭhamānaṁ
 tiṭṭhati rūpārammaṇaṁ rūpappatiṭṭhaṁ nandūpasevanaṁ 2- vuḍḍhiṁ virūḷhiṁ
 vepullaṁ āpajjati vedanūpāyaṁ vā bhikkhave saññūpāyaṁ vā
 bhikkhave saṅkhārūpāyaṁ vā bhikkhave viññāṇaṁ tiṭṭhamānaṁ tiṭṭhati
 saṅkhārārammaṇaṁ saṅkhārappatiṭṭhaṁ nandūpasevanaṁ vuḍḍhiṁ virūḷhiṁ vepullaṁ
 āpajjatīti. Evampi tiṭṭhaṁ naro.
      Vuttaṁ 3- hetaṁ bhagavatā kavaḷiṅkāre ce bhikkhave āhāre atthi
 rāgo atthi nandi atthi taṇhā patiṭṭhitaṁ tattha viññāṇaṁ
 virūḷhaṁ yattha patiṭṭhitaṁ viññāṇaṁ virūḷhaṁ atthi tattha nāmarūpassāvakkanti
 yattha atthi nāmarūpassāvakkanti atthi tattha
 saṅkhārānaṁ vuḍḍhi yattha atthi saṅkhārānaṁ vuḍḍhi atthi tattha
 āyatiṁ punabbhavābhinibbatti yattha atthi āyatiṁ punabbhavābhinibbatti
 atthi tattha āyatiṁ jātijarāmaraṇaṁ yattha atthi āyatiṁ jātijarāmaraṇaṁ
 sasokantaṁ bhikkhave sarajaṁ saupāyāsanti vadāmi 4-. Phasse ce bhikkhave
 āhāre manosañcetanāya ce bhikkhave āhāre viññāṇe ce
 bhikkhave āhāre atthi rāgo atthi nandi atthi < PTS. MNid , 26 >taṇhā patiṭṭhitaṁ
 tattha viññāṇaṁ virūḷhaṁ yattha patiṭṭhitaṁ viññāṇaṁ virūḷhaṁ atthi
 tattha nāmarūpassāvakkanti yattha atthi nāmarūpassāvakkanti atthi
 tattha saṅkhārānaṁ vuḍḍhi yattha atthi saṅkhārānaṁ vuḍḍhi atthi
 tattha āyatiṁ punabbhavābhinibbatti yattha atthi āyatiṁ punabbhavābhinibbatti

  *  *  *  *  *  *
  Footnote:1 Ma. Yu. rūpūpayaṁ .. saṅkhārūpayaṁ. sabbattha īdisameva. 2 Ma. nandūpasecanaṁ.
 3 Ma. Yu. vuttampi hetaṁ. 4 Po. Ma. vadāmīti evampi tiṭṭhaṁ naro. sabbattha
 īdisameva.
-------------------------------------------------
[page 029]
 Bhinibbatti atthi tattha āyatiṁ jātijarāmaraṇaṁ yattha atthi
 āyatiṁ jātijarāmaraṇaṁ sasokantaṁ bhikkhave sarajaṁ saupāyāsanti
 vadāmīti. Evampi tiṭṭhaṁ naro.
      Mohanasmiṁ pagāḷhoti mohanā vuccanti pañca kāmaguṇā
 cakkhuviññeyyā rūpā iṭṭhā kantā manāpā piyarūpā kāmūpasañhitā
 rajanīyā sotaviññeyyā saddā ghānaviññeyyā gandhā jivhāviññeyyā
 rasā kāyaviññeyyā phoṭṭhabbā iṭṭhā kantā
 manāpā piyarūpā kāmūpasañhitā rajanīyā. Kiṁkāraṇā mohanā
 vuccanti pañca kāmaguṇā. Yebhuyyena devamanussā pañcasu
 kāmaguṇesu muyhanti sammuyhanti sampamuyhanti mūḷhā sammūḷhā
 sampamūḷhā avijjāya andhikatā āvuṭā nivuṭā ophuṭā pihitā
 paṭicchannā paṭikujjitā taṁkāraṇā mohanā vuccanti pañca kāmaguṇā.
 Mohanasmiṁ pagāḷhoti mohanasmiṁ pagāḷho ogāḷho
 ajjhogāḷho nimuggoti tiṭṭhaṁ naro mohanasmiṁ pagāḷho.
      [33] Dūre vivekā hi tathāvidho soti vivekāti tayo vivekā
 kāyaviveko cittaviveko upadhiviveko.
      Katamo kāyaviveko. Idha bhikkhu vivittaṁ senāsanaṁ bhajati araññaṁ
 rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ
 palālapuñjaṁ kāyena ca vivitto viharati so eko gacchati
 eko tiṭṭhati eko nisīdati eko seyyaṁ kappeti eko gāmaṁ
-------------------------------------------------
[page 030]
 Piṇḍāya pavisati eko paṭikkamati eko raho nisīdati eko
 caṅkamaṁ adhiṭṭhāti eko carati viharati iriyati vattati pāleti yapeti
 yāpeti ayaṁ kāyaviveko.
      Katamo cittaviveko. Paṭhamaṁ jhānaṁ samāpannassa nīvaraṇehi
 cittaṁ vivittaṁ hoti dutiyaṁ jhānaṁ samāpannassa vitakkavicārehi cittaṁ
 vivittaṁ hoti tatiyaṁ jhānaṁ samāpannassa pītiyā cittaṁ vivittaṁ hoti
 catutthaṁ jhānaṁ samāpannassa sukhadukkhehi cittaṁ vivittaṁ hoti ākāsānañcāyatanaṁ
 samāpannassa rūpasaññāya paṭighasaññāya nānattasaññāya
 cittaṁ vivittaṁ hoti viññāṇañcāyatanaṁ samāpannassa ākāsānañcāyatanasaññāya
 cittaṁ vivittaṁ hoti ākiñcaññāyatanaṁ samāpannassa
 viññāṇañcāyatanasaññāya cittaṁ vivittaṁ hoti nevasaññānāsaññāyatanaṁ
 samāpannassa ākiñcaññāyatanasaññāya cittaṁ vivittaṁ hoti
 sotāpannassa sakkāyadiṭṭhiyā vicikicchāya sīlabbattaparāmāsā
 diṭṭhānusayā vicikicchānusayā tadekaṭṭhehi ca kilesehi cittaṁ vivittaṁ
 hoti sakadāgāmissa oḷārikā kāmarāgasaññojanā paṭighasaññojanā
 oḷārikā kāmarāgānusayā paṭighānusayā tadekaṭṭhehi ca kilesehi
 cittaṁ vivittaṁ hoti anāgāmissa aṇusahagatā kāmarāgasaññojanā
 paṭighasaññojanā aṇusahagatā kāmarāgānusayā paṭighānusayā tadekaṭṭhehi
 ca kilesehi cittaṁ vivittaṁ hoti arahato rūparāgā arūparāgā
 mānā uddhaccā avijjāya mānānusayā bhavarāgānusayā avijjānusayā
-------------------------------------------------
[page 031]
 Tadekaṭṭhehi ca kilesehi bahiddhā ca sabbanimittehi cittaṁ vivittaṁ
 hoti ayaṁ cittaviveko.
      Katamo upadhiviveko. Upadhi vuccanti kilesā ca khandhā ca
 abhisaṅkhārā ca. Upadhiviveko vuccati amataṁ nibbānaṁ yo so 1-
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ ayaṁ upadhiviveko.
      Kāyaviveko ca vūpakaṭṭhakāyānaṁ 2- nekkhammābhiratānaṁ cittaviveko
 ca parisuddhacittānaṁ paramavodānappattānaṁ upadhiviveko ca nirūpadhīnaṁ
 puggalānaṁ visaṅkhāragatānaṁ.
      Dūre vivekā hīti yo so evaṁ guhāyaṁ satto evaṁ bahukehi
 kilesehi channo evaṁ mohanasmiṁ pagāḷho so kāyavivekāpi
 dūre cittavivekāpi dūre upadhivivekāpi dūre vidūre suvidūre na
 santike na sāmantā anāsanne anupakaṭṭhe 3-. Tathāvidhoti tathāvidho 4-
 tādiso tassaṇṭhito tappakāro tappaṭibhāgo yo so mohanasmiṁ
 pagāḷhoti dūre vivekā hi tathāvidho so.
      [34] Kāmā hi loke na hi suppahāyāti kāmāti uddānato
 dve kāmā vatthukāmā ca kilesakāmā ca.
      Katame vatthukāmā. Manāpikā rūpā manāpikā saddā manāpikā
 gandhā manāpikā rasā manāpikā phoṭṭhabbā attharaṇā pāpuraṇā
 dāsīdāsā ajeḷakā kukkuṭasūkarā hatthigavāssavaḷavā khettaṁ vatthu

  *  *  *  *  *  *
  Footnote:1 Po. Ma. ayaṁ pāṭho natthi. 2 Ma. vivekaṭṭhakāyānaṁ. 3 Po. navakaṭṭhe.
 Ma. vivekaṭṭhe. 4 Po. Ma. ayaṁ pāṭho natthi.
-------------------------------------------------
[page 032]
 Hiraññaṁ suvaṇṇaṁ gāmanigamarājadhāniyo raṭṭhañca janapado ca koso
 ca koṭṭhāgārañca yaṅkiñci rajanīyavatthu vatthukāmā. Apica
 atītā kāmā anāgatā kāmā paccuppannā kāmā ajjhattā
 kāmā bahiddhā kāmā ajjhattabahiddhā kāmā hīnā kāmā
 majjhimā kāmā paṇītā kāmā āpāyikā kāmā mānusikā
 kāmā dibbā kāmā paccupaṭṭhitā kāmā nimmitā kāmā paranimmitā
 kāmā pariggahitā kāmā apariggahitā kāmā mamāyitā kāmā
 amamāyitā kāmā sabbepi kāmāvacarā dhammā sabbepi rūpāvacarā
 dhammā sabbepi arūpāvacarā dhammā taṇhāvatthukā taṇhārammaṇā
 kāmanīyaṭṭhena rajanīyaṭṭhena madanīyaṭṭhena kāmā ime vuccanti
 vatthukāmā.
      Katame kilesakāmā. Chando kāmo rāgo kāmo chandarāgo
 kāmo saṅkappo kāmo rāgo kāmo saṅkapparāgo kāmo
 yo kāmesu kāmacchando kāmarāgo kāmanandi kāmataṇhā kāmasneho
 kāmapariḷāho kāmamucchā kāmajjhosānaṁ kāmogho kāmayogo
 kāmupādānaṁ kāmacchandanīvaraṇaṁ
          addasaṁ kāma te mūlaṁ saṅkappā kāma jāyasi
          na taṁ saṅkappayissāmi evaṁ kāma na hehisi.
 Ime vuccanti kilesakāmā. < PTS. MNid , 29 >Loketi apāyaloke manussaloke
 devaloke khandhaloke dhātuloke āyatanaloke. Kāmā hi loke
-------------------------------------------------
[page 033]
 Na hi suppahāyāti kāmā hi loke duppahāyā duccajā duppariccajā
 dunnimmadayā [1]- dubbinivedhayā duttarā duppatarā dussamatikkamā
 dubbītivattāti 2- kāmā hi loke na hi suppahāyā. Tenāha bhagavā
                  satto guhāyaṁ bahunābhichanno
                  tiṭṭhaṁ naro mohanasmiṁ pagāḷho
                  dūre vivekā hi tathāvidho so
                  kāmā hi loke na hi suppahāyāti.
             [35] Icchānidānā bhavasātabaddhā 3-
                  te duppamuñcā na hi aññamokkhā
                  pacchā pure vāpi apekkhamānā
                  imeva kāme purimeva jappaṁ.
      [36] Icchānidānā bhavasātabaddhāti icchāti vuccati taṇhā
 yo rāgo sārāgo anunayo anurodho nandi nandirāgo
 cittassa sārāgo icchā mucchā ajjhosānaṁ gedho paligedho
 saṅgo paṅko ejā māyā janikā sañjananī sibbinī jālinī
 saritā visattikā suttaṁ visaṭā āyūhanī dutiyā paṇidhi bhavanetti
 vanaṁ vanatho santhavo sneho apekkhā paṭibandhā 4- āsā
 āsiṁsanā āsiṁsitattaṁ rūpāsā saddāsā gandhāsā rasāsā
 phoṭṭhabbāsā lābhāsā dhanāsā puttāsā jīvitāsā jappā pajappā

  *  *  *  *  *  *
  Footnote:1 Ma. dunniveṭhayā. Yu. dunnivedhayā. 2 Ma. dubbinivattāti. 3 katthaci
 potthake bhavasātabandhāti pāṭho dissati. 4 Po. Ma. paṭibandhu. Yu. paṭibandho.
-------------------------------------------------
[page 034]
 Abhijappā jappā jappanā jappitattaṁ loluppā loluppāyanā
 loluppāyitattaṁ pucchañcikatā 1- sādhukamyatā adhammarāgo
 visamalobho < PTS. MNid , 30 >nikanti nikāmanā patthanā pihanā sampatthanā
 kāmataṇhā bhavataṇhā vibhavataṇhā rūpataṇhā arūpataṇhā
 nirodhataṇhā rūpataṇhā saddataṇhā gandhataṇhā rasataṇhā
 phoṭṭhabbataṇhā dhammataṇhā ogho yogo gantho upādānaṁ āvaraṇaṁ
 nīvaraṇaṁ chadanaṁ bandhanaṁ upakkileso anusayo pariyuṭṭhānaṁ latā
 vevicchaṁ dukkhamūlaṁ dukkhanidānaṁ dukkhappabhavo mārapāso mārabaḷisaṁ
 māravisayo taṇhānadī taṇhājālaṁ taṇhāgaddulaṁ taṇhāsamuddo
 abhijjhā lobho akusalamūlaṁ. Icchānidānāti icchānidānā 2- icchāhetukā
 icchāpaccayā icchākāraṇā icchāpabhavāti icchānidānā.
      Bhavasātabaddhāti ekaṁ bhavasātaṁ sukhā vedanā. Dve bhavasātāni
 sukhā ca vedanā iṭṭhañca vatthu. Tīṇi bhavasātāni yobbaññaṁ
 ārogyaṁ jīvitaṁ. Cattāri bhavasātāni lābho yaso pasaṁsā
 sukhaṁ. Pañca bhavasātāni manāpikā rūpā manāpikā saddā
 manāpikā gandhā manāpikā rasā manāpikā phoṭṭhabbā. Cha
 bhavasātāni cakkhusampadā sotasampadā ghānasampadā jivhāsampadā
 kāyasampadā manosampadā. Bhavasātabaddhāti sukhāya vedanāya baddhā
 iṭṭhasmiṁ vatthusmiṁ baddhā yobbaññe baddhā ārogye baddhā
 jīvite baddhā lābhe baddhā yase baddhā pasaṁsāya baddhā sukhe

  *  *  *  *  *  *
  Footnote:1 Po. muñcikatā. Ma. pucchañchikatā. Yu. mucchañchikatā. 2 Ma. icchānidānakā.
-------------------------------------------------
[page 035]
 Baddhā manāpikesu rūpesu baddhā saddesu gandhesu rasesu manāpikesu
 phoṭṭhabbesu baddhā cakkhusampadāya baddhā sotasampadāya
 ghānasampadāya jivhāsampadāya kāyasampadāya manosampadāya baddhā
 vinibaddhā ābaddhā laggā laggitā palibuddhāti icchānidānā
 bhavasātabaddhā.
      [37] < PTS. MNid , 31 >Te duppamuñcā na hi aññamokkhāti te vā bhavasātavatthū
 duppamuñcā sattā vā etto dummocayā.
      Kathaṁ te bhavasātavatthū duppamuñcā. Sukhā vedanā dummuñcā
 iṭṭhaṁ vatthu dummuñcaṁ yobbaññaṁ dummuñcaṁ ārogyaṁ dummuñcaṁ
 jīvitaṁ dummuñcaṁ lābho dummuñco yaso dummuñco pasaṁsā
 dummuñcā sukhaṁ dummuñcaṁ manāpikā rūpā dummuñcā manāpikā
 saddā gandhā rasā phoṭṭhabbā dummuñcā cakkhusampadā
 dummuñcā sotasampadā ghānasampadā jivhāsampadā
 kāyasampadā manosampadā dummuñcā duppamuñcā dummocayā
 duppamocayā dunnimmadayā dubbinivedhayā duttarā duppatarā
 dussamatikkamā dubbītivattā. Evante bhavasātavatthū duppamuñcā.
      Kathaṁ sattā etto dummocayā. Sukhāya vedanāya sattā
 dummocayā iṭṭhasmā vatthusmā dummocayā yobbaññā
 dummocayā ārogyā dummocayā jīvitā dummocayā lābhā
 dummocayā yasā dummocayā pasaṁsāya dummocayā sukhā
-------------------------------------------------
[page 036]
 Dummocayā manāpikehi rūpehi dummocayā manāpikehi saddehi
 gandhehi rasehi phoṭṭhabbehi dummocayā cakkhusampadāya
 dummocayā sotasampadāya ghānasampadāya jivhāsampadāya
 kāyasampadāya manosampadāya dummocayā duppamocayā duruddharā
 dussamuddharā dubbuṭṭhāpanā 1- dussamuṭṭhāpanā. Evaṁ sattā etto
 dummocayāti te duppamuñcā.
      Na hi aññamokkhāti te attanā palipapalipannā na sakkonti
 paraṁ palipapalipannaṁ uddharituṁ. Vuttaṁ hetaṁ bhagavatā so vata
 cunda attanā palipapalipanno paraṁ palipapalipannaṁ uddharissatīti
 netaṁ ṭhānaṁ vijjati so vata cunda attanā adanto avinīto
 aparinibbuto paraṁ damessati vinessati parinibbāpessatīti netaṁ ṭhānaṁ
 vijjatīti. Evaṁ na hi aññamokkhā. Athavā natthañño
 koci mocetuṁ 2- te yadi mucceyyuṁ sakena thāmena sakena balena
 sakena viriyena sakena parakkamena sakena purisathāmena sakena purisabalena
 sakena purisaviriyena sakena purisaparakkamena attanā sammāpaṭipadaṁ
 anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ
 paṭipajjamānā mucceyyunti. Evampi na hi aññamokkhā.
 Vuttaṁ hetaṁ bhagavatā
                  nāhaṁ samissāmi pamocanāya
                  kathaṁkathiṁ dhotaka kañci loke

  *  *  *  *  *  *
  Footnote:1 Ma. dubbuṭṭhāpayā dussamuṭṭhāpayā dunniveṭhayā dubbiniveṭhayā duttarā duppatarā
 dussamatikkamā dubbinivattā. 2 Ma. Yu. mocetā.
-------------------------------------------------
[page 037]
                  Dhammañca seṭṭhaṁ abhijānamāno
                  evaṁ tuvaṁ oghamimaṁ taresīti.
 Evampi na hi aññamokkhā. Vuttaṁ hetaṁ bhagavatā
          attanā pakataṁ pāpaṁ attanā saṅkilissati
          attanā akataṁ pāpaṁ attanāva visujjhati
          suddhi asuddhi paccattaṁ nāñño aññaṁ visodhayeti.
 Evampi na hi aññamokkhā. < PTS. MNid , 33 >Vuttaṁ hetaṁ bhagavatā evameva kho
 brāhmaṇa tiṭṭhateva nibbānaṁ tiṭṭhati nibbānagāmimaggo tiṭṭhāmahaṁ
 samādapetā atha ca pana mama sāvakā mayā evaṁ ovadiyamānā
 evaṁ anusāsiyamānā appekacce accantaniṭṭhaṁ nibbānaṁ ārādhenti
 ekacce nārādhenti ettha kyāhaṁ brāhmaṇa karomi maggakkhāyī
 brāhmaṇa tathāgato maggaṁ buddho ācikkhati attanā
 paṭipajjamānā mucceyyunti. Evampi na hi aññamokkhāti te
 duppamuñcā na hi aññamokkhā.
     [38] Pacchā pure vāpi apekkhamānāti pacchā vuccati anāgataṁ
 pure vuccati atītaṁ. Apica atītaṁ upādāya anāgatañca
 paccuppannañca pacchā anāgataṁ upādāya atītañca
 paccuppannañca pure.
     Kathaṁ pure apekkhaṁ karoti. Evaṁrūpo ahosiṁ atītamaddhānanti
 tattha nandiṁ samanvāgameti 1- evaṁvedano ahosiṁ evaṁsañño ahosiṁ

  *  *  *  *  *  *
  Footnote:1 Po. Ma. samannāneti. sabbattha īdisameva.
-------------------------------------------------
[page 038]
 Evaṁsaṅkhāro ahosiṁ evaṁviññāṇo ahosiṁ atītamaddhānanti tattha
 nandiṁ samanvāgameti. Evampi pure apekkhaṁ karoti. Athavā
 iti me cakkhu ahosi atītamaddhānaṁ iti rūpāti tattha chandarāgapaṭibaddhaṁ
 hoti viññāṇaṁ chandarāgapaṭibaddhattā viññāṇassa
 tadabhinandati tadabhinandanto evampi pure apekkhaṁ karoti. Iti me sotaṁ
 ahosi atītamaddhānaṁ iti saddāti. Iti me ghānaṁ ahosi atītamaddhānaṁ
 iti gandhāti. Iti me jivhā ahosi atītamaddhānaṁ iti rasāti.
 Iti me kāyo ahosi atītamaddhānaṁ iti phoṭṭhabbāti. Iti me
 mano ahosi atītamaddhānaṁ iti dhammāti tattha chandarāgapaṭibaddhaṁ
 hoti viññāṇaṁ chandarāgapaṭibaddhattā viññāṇassa tadabhinandati
 tadabhinandanto evampi pure apekkhaṁ karoti. < PTS. MNid , 34 >Athavā yānissa 1-
 tāni pubbe mātugāmena saddhiṁ hasitalapitakīḷitāni tadassādeti taṁ
 nikāmeti tena ca vittiṁ āpajjati. Evampi pure apekkhaṁ karoti.
      Kathaṁ pacchā apekkhaṁ karoti. Evaṁrūpo siyaṁ anāgatamaddhānanti
 tattha nandiṁ samanvāgameti evaṁvedano siyaṁ evaṁsañño
 siyaṁ evaṁsaṅkhāro siyaṁ evaṁviññāṇo siyaṁ anāgatamaddhānanti
 tattha nandiṁ samanvāgameti. Evampi pacchā apekkhaṁ karoti.
 Athavā iti me cakkhu siyā anāgatamaddhānaṁ iti rūpāti appaṭiladdhassa
 paṭilābhāya cittaṁ paṇidahati cetaso paṇidhānapaccayā
 tadabhinandati tadabhinandanto evampi pacchā apekkhaṁ karoti.

  *  *  *  *  *  *
  Footnote:1 Yu. yānassu.
-------------------------------------------------
[page 039]
 Iti me sotaṁ siyā anāgatamaddhānaṁ iti saddāti. Iti me
 ghānaṁ siyā anāgatamaddhānaṁ iti gandhāti. Iti me jivhā siyā
 anāgatamaddhānaṁ iti rasāti. Iti me kāyo siyā anāgatamaddhānaṁ
 iti phoṭṭhabbāti. Iti me mano siyā anāgatamaddhānaṁ iti
 dhammāti appaṭiladdhassa paṭilābhāya cittaṁ paṇidahati cetaso
 paṇidhānapaccayā tadabhinandati tadabhinandanto evampi pacchā
 apekkhaṁ karoti. Athavā imināhaṁ sīlena vā vattena vā
 tapena vā brahmacariyena vā devo vā bhavissāmi devaññataro
 vāti appaṭiladdhassa paṭilābhāya cittaṁ paṇidahati cetaso
 paṇidhānapaccayā tadabhinandati tadabhinandanto evampi pacchā
 apekkhaṁ karotīti pacchā pure vāpi apekkhamānā.
      [39] Imeva kāme purimeva jappanti imeva kāmeti
 paccuppanne pañca kāmaguṇe icchantā sādiyantā patthayantā
 pihayantā abhijappantā. Purimeva jappanti atīte pañca kāmaguṇe
 jappantā pajappantā abhijappantāti imeva kāme purimeva
 jappaṁ. Tenāha bhagavā
                  icchānidānā bhavasātabaddhā
                  te duppamuñcā na hi aññamokkhā
                  pacchā pure vāpi apekkhamānā
                  imeva kāme purimeva jappanti.
-------------------------------------------------
[page 040]
             [40] Kāmesu giddhā pasutā pamūḷhā
                  avadāniyā te visame niviṭṭhā
                  dukkhūpanītā paridevayanti
                  kiṁsū bhavissāma ito cutāse.
     [41] Kāmesu giddhā pasutā pamūḷhāti kāmāti uddānato
 dve kāmā vatthukāmā ca kilesakāmā ca .pe. Ime
 vuccanti vatthukāmā .pe. Ime vuccanti kilesakāmā. Gedho
 vuccati taṇhā yo rāgo sārāgo .pe. Abhijjhā lobho
 akusalamūlaṁ. Kilesakāmena vatthukāmesu rattā giddhā gadhitā
 mucchitā ajjhopannā 1- laggā laggitā palibuddhāti kāmesu
 giddhā. Pasutāti yepi kāme esanti gavesanti pariyesanti
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyā tepi kāmappasutā. Yepi taṇhāvasena
 rūpe esanti gavesanti pariyesanti sadde gandhe rase
 phoṭṭhabbe esanti gavesanti pariyesanti taccaritā tabbahulā
 taggarukā tanninnā tappoṇā tappabbhārā tadadhimuttā
 tadādhipateyyā tepi kāmappasutā. Yepi taṇhāvasena rūpe paṭilabhanti
 sadde gandhe rase phoṭṭhabbe paṭilabhanti taccaritā tabbahulā
 taggarukā tanninnā tappoṇā tappabbhārā tadadhimuttā
 tadādhipateyyā tepi kāmappasutā. Yepi taṇhāvasena rūpe

  *  *  *  *  *  *
  Footnote:1 ajjhosannātipi pāṭho.
-------------------------------------------------
[page 041]
 Paribhuñjanti sadde < PTS. MNid , 36 >gandhe rase phoṭṭhabbe paribhuñjanti
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyā tepi kāmappasutā. Yathā
 kalahakārako kalahappasuto kammakārako kammappasuto gocare caranto
 gocarappasuto jhāyī jhānappasuto evameva yepi kāme esanti
 gavesanti pariyesanti taccaritā tabbahulā taggarukā tanninnā
 tappoṇā tappabbhārā tadadhimuttā tadādhipateyyā tepi
 kāmappasutā. Yepi taṇhāvasena rūpe esanti gavesanti pariyesanti
 sadde gandhe rase phoṭṭhabbe esanti gavesanti pariyesanti
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyā tepi kāmappasutā. Yepi taṇhāvasena
 rūpe paṭilabhanti sadde gandhe rase phoṭṭhabbe paṭilabhanti
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyā tepi kāmappasutā. Yepi taṇhāvasena
 rūpe paribhuñjanti sadde gandhe rase phoṭṭhabbe paribhuñjanti
 taccaritā tabbahulā taggarukā tanninnā tappoṇā tappabbhārā
 tadadhimuttā tadādhipateyyā tepi kāmappasutā. Pamūḷhāti
 yebhuyyena devamanussā pañcasu kāmaguṇesu muyhanti sammuyhanti 1-
 sampamuyhanti mūḷhā sammūḷhā sampamūḷhā avijjāya andhikatā 2-

  *  *  *  *  *  *
  Footnote:1 Po. pamuyhanti. 2 andhigatātipi pāṭho.
-------------------------------------------------
[page 042]
 Āvuṭā nivuṭā ophuṭā pihitā paṭicchannā paṭikujjitāti kāmesu
 giddhā pasutā pamūḷhā.
      [42] Avadāniyā te visame niviṭṭhāti avadāniyāti
 avaṅgacchantītipi 1- avadāniyā. Maccharinopi vuccanti avadāniyā.
 Buddhānaṁ buddhasāvakānaṁ 2- vacanaṁ < PTS. MNid , 37 >byappathaṁ desanaṁ anusiṭṭhiṁ
 nādiyantīti avadāniyā.
      Kathaṁ avaṅgacchantīti avadāniyā. Avaṅgacchantīti nirayaṁ
 gacchanti tiracchānayoniṁ gacchanti pittivisayaṁ gacchantīti evaṁ
 avaṅgacchantīti avadāniyā.
      Kathaṁ maccharino vuccanti avadāniyā. Pañca macchariyāni
 āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ
 yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ
 kaṭukañcakatā aggahitattaṁ cittassa idaṁ vuccati macchariyaṁ.
 Apica khandhamacchariyampi macchariyaṁ dhātumacchariyampi macchariyaṁ
 āyatanamacchariyampi macchariyaṁ gāho idaṁ vuccati macchariyaṁ.
 Iminā macchariyena avadaññutāya samannāgatā janā pamattā evaṁ
 maccharino vuccanti avadāniyā.
      Kathaṁ buddhānaṁ buddhasāvakānaṁ vacanaṁ byappathaṁ desanaṁ anusiṭṭhiṁ
 nādiyantīti avadāniyā. Buddhānaṁ buddhasāvakānaṁ vacanaṁ byappathaṁ
 desanaṁ anusiṭṭhiṁ nādiyanti na sussusanti na sotaṁ odahanti na

  *  *  *  *  *  *
  Footnote:1 Ma. avagacchantītipi. 2 Po. Ma. sāvakānaṁ.
-------------------------------------------------
[page 043]
 Aññā cittaṁ upaṭṭhapenti anassavā avacanakarā paṭilomavuttino
 aññeneva mukhaṁ karonti evaṁ buddhānaṁ buddhasāvakānaṁ vacanaṁ
 byappathaṁ desanaṁ anusiṭṭhiṁ nādiyantīti avadāniyā.
      Te visame niviṭṭhāti visame kāyakamme niviṭṭhā visame
 vacīkamme niviṭṭhā visame manokamme niviṭṭhā visame
 pāṇātipāte niviṭṭhā visame adinnādāne niviṭṭhā visame kāmesu
 micchācāre niviṭṭhā visame musāvāde niviṭṭhā visamāya pisuṇāya
 vācāya < PTS. MNid , 38 >niviṭṭhā visamāya pharusāya vācāya niviṭṭhā visame
 samphappalāpe niviṭṭhā visamāya abhijjhāya niviṭṭhā visame
 byāpāde niviṭṭhā visamāya micchādiṭṭhiyā niviṭṭhā visamesu
 saṅkhāresu niviṭṭhā visamesu pañcasu kāmaguṇesu niviṭṭhā visamesu
 pañcasu nīvaraṇesu niviṭṭhā visamāya cetanāya visamāya patthanāya
 visamāya paṇidhiyā niviṭṭhā patiṭṭhitā allīnā upagatā ajjhositā
 adhimuttā laggā laggitā palibuddhāti avadāniyā te visame
 niviṭṭhā.
      [43] Dukkhūpanītā paridevayantīti dukkhūpanītāti dukkhūpanītā
 dukkhappattā dukkhasampattā dukkhūpagatā mārappattā mārasampattā
 mārūpagatā maraṇappattā maraṇasampattā maraṇūpagatāti dukkhūpanītā.
 Paridevayantīti lapanti lālapanti socanti kilamanti paridevanti
 urattāḷiṁ kandanti sammohaṁ āpajjantīti dukkhūpanītā paridevayanti.
-------------------------------------------------
[page 044]
      [44] Kiṁsū bhavissāma ito cutāseti ito cutā kiṁsu bhavissāma
 nerayikā bhavissāma tiracchānayonikā bhavissāma pittivisayikā
 bhavissāma manussā bhavissāma devā 1- bhavissāma rūpī bhavissāma
 arūpī bhavissāma saññī bhavissāma asaññī bhavissāma
 nevasaññīnāsaññī bhavissāma bhavissāma nu kho mayaṁ anāgatamaddhānaṁ
 na nu kho bhavissāma anāgatamaddhānaṁ kiṁ nu kho bhavissāma
 anāgatamaddhānaṁ kathaṁ nu kho bhavissāma anāgatamaddhānaṁ kiṁ
 hutvā kiṁ bhavissāma nu kho mayaṁ anāgatamaddhānanti saṁsayapakkhannā
 vimatipakkhannā dveḷhakajātā lapanti lālapanti socanti kilamanti
 paridevanti urattāḷiṁ kandanti sammohaṁ āpajjantīti kiṁsū bhavissāma
 ito cutāse. Tenāha bhagavā
                  kāmesu giddhā pasutā pamūḷhā
                  avadāniyā te visame niviṭṭhā
                  dukkhūpanītā paridevayanti
                  kiṁsū bhavissāma ito cutāseti.
             [45] Tasmā hi sikkhetha idheva jantu
                  yaṅkiñci jaññā visamanti loke
                  na tassa hetū 2- visamaṁ careyya
                  appañhidaṁ jīvitamāhu dhīrā.
      [46] Tasmā hi sikkhetha idheva jantūti tasmāti tasmā

  *  *  *  *  *  *
  Footnote:1 Po. Yu. devā kiṁ .... 2 Yu. hetu.
-------------------------------------------------
[page 045]
 Taṁkāraṇā taṁhetu tappaccayā taṁnidānā etaṁ ādīnavaṁ sampassamāno
 kāmesūti tasmā. Sikkhethāti tisso sikkhā adhisīlasikkhā
 adhicittasikkhā adhipaññāsikkhā.
      Katamā adhisīlasikkhā. Idha bhikkhu sīlavā hoti pāṭimokkhasaṁvarasaṁvuto
 viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu khuddako sīlakkhandho
 mahanto sīlakkhandho sīlaṁ patiṭṭhā ādi caraṇaṁ saṁyamo saṁvaro
 mukhaṁ 1- pamukhaṁ kusalānaṁ dhammānaṁ samāpattiyā ayaṁ adhisīlasikkhā.
      Katamā adhicittasikkhā. Idha bhikkhu vivicceva kāmehi vivicca
 akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
 upasampajja viharati. Vitakkavicārānaṁ vūpasamā ajjhattaṁ sampasādanaṁ
 cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
 upasampajja viharati. Pītiyā ca virāgā upekkhako ca viharati
 sato ca sampajāno sukhañca kāyena paṭisaṁvedeti yantaṁ ariyā
 ācikkhanti upekkhako satimā sukhavihārīti tatiyaṁ jhānaṁ upasampajja
 viharati. Sukhassa ca pahānā dukkhassa ca pahānā pubbeva
 somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
 catutthaṁ jhānaṁ upasampajja viharati ayaṁ adhicittasikkhā.
      Katamā adhipaññāsikkhā. Idha bhikkhu paññavā hoti
 udayatthagāminiyā paññāya samannāgato ariyāya nibbedhikāya

  *  *  *  *  *  *
  Footnote:1 Ma. mokkhaṁ pamokkhaṁ.
-------------------------------------------------
[page 046]
 Sammādukkhakkhayagāminiyā so idaṁ dukkhanti yathābhūtaṁ pajānāti
 ayaṁ dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
 pajānāti ayaṁ dukkhanirodhagāminī paṭipadāti yathābhūtaṁ pajānāti
 ime āsavāti yathābhūtaṁ pajānāti ayaṁ āsavasamudayoti yathābhūtaṁ
 pajānāti ayaṁ āsavanirodhoti yathābhūtaṁ pajānāti ayaṁ
 āsavanirodhagāminī paṭipadāti yathābhūtaṁ pajānāti ayaṁ adhipaññāsikkhā.
      Imā tisso sikkhā āvajjento sikkheyya jānanto sikkheyya
 passanto sikkheyya paccavekkhanto sikkheyya cittaṁ adhiṭṭhahanto
 sikkheyya saddhāya adhimuccanto sikkheyya viriyaṁ paggaṇhanto
 sikkheyya satiṁ upaṭṭhahanto sikkheyya cittaṁ samādahanto sikkheyya
 paññāya pajānanto sikkheyya abhiññeyyaṁ abhijānanto sikkheyya
 pariññeyyaṁ parijānanto sikkheyya pahātabbaṁ pajahanto sikkheyya
 bhāvetabbaṁ bhāvento sikkheyya sacchikātabbaṁ sacchikaronto sikkheyya
 ācareyya samācareyya samādāya vatteyya. Idhāti imissā
 diṭṭhiyā imissā khantiyā imissā ruciyā imasmiṁ ādāye imasmiṁ
 dhamme imasmiṁ vinaye imasmiṁ dhammavinaye imasmiṁ pāvacane imasmiṁ
 brahmacariye imasmiṁ satthusāsane imasmiṁ attabhāve imasmiṁ
 manussaloke [1]-. Jantūti satto naro .pe. Manujoti tasmā
 hi sikkhetha idheva jantu.
      [47] Yaṅkiñci jaññā visamanti loketi yaṅkiñcīti sabbena

  *  *  *  *  *  *
  Footnote:1 Po. Ma. Yu. tena vuccati idhāti.
-------------------------------------------------
[page 047]
 Sabbaṁ sabbathā sabbaṁ asesaṁ nissesaṁ < PTS. MNid , 41 >pariyādāyavacanametaṁ 1- yaṅkiñcīti.
 Jaññā visamantīti visamaṁ kāyakammaṁ visamanti jāneyya visamaṁ
 vacīkammaṁ visamanti jāneyya visamaṁ manokammaṁ visamanti jāneyya
 visamaṁ pāṇātipātaṁ visamoti jāneyya visamaṁ adinnādānaṁ visamanti
 jāneyya visamaṁ kāmesu micchācāraṁ visamoti jāneyya visamaṁ
 musāvādaṁ visamoti jāneyya visamaṁ pisuṇaṁ vācaṁ visamāti jāneyya
 visamaṁ pharusaṁ vācaṁ visamāti jāneyya visamaṁ samphappalāpaṁ visamoti
 jāneyya visamaṁ abhijjhaṁ visamāti jāneyya visamaṁ byāpādaṁ
 visamoti jāneyya visamaṁ micchādiṭṭhiṁ visamāti jāneyya visame
 saṅkhāre visamāti jāneyya visame pañca kāmaguṇe visamāti
 jāneyya visame pañca nīvaraṇe visamāti jāneyya visamaṁ cetanaṁ
 visamāti jāneyya visamaṁ patthanaṁ visamāti jāneyya visamaṁ paṇidhiṁ
 visamāti jāneyya ājāneyya vijāneyya paṭivijāneyya paṭivijjheyya.
 Loketi apāyaloke .pe. Āyatanaloketi yaṅkiñci jaññā
 visamanti loke.
      [48] Na tassa hetū visamaṁ careyyāti visamassa kāyakammassa
 hetu visamaṁ na careyya visamassa vacīkammassa hetu visamaṁ na
 careyya visamassa manokammassa hetu visamaṁ na careyya visamassa
 pāṇātipātassa hetu visamaṁ na careyya visamassa adinnādānassa
 hetu visamaṁ na careyya visamassa kāmesu micchācārassa hetu

  *  *  *  *  *  *
  Footnote:1 Ma. pariyādiyanavacanametaṁ.
-------------------------------------------------
[page 048]
 Visamaṁ na careyya visamassa musāvādassa hetu visamaṁ na careyya
 visamāya pisuṇāya vācāya hetu visamaṁ na careyya visamāya
 pharusāya vācāya hetu visamaṁ na careyya visamassa samphappalāpassa
 hetu visamaṁ na careyya visamāya abhijjhāya hetu visamaṁ na
 careyya visamassa byāpādassa hetu visamaṁ na careyya visamāya
 micchādiṭṭhiyā hetu visamaṁ na careyya visamānaṁ saṅkhārānaṁ hetu
 visame 1- na careyya < PTS. MNid , 42 >visamānaṁ pañcannaṁ kāmaguṇānaṁ hetu visame 1-
 na careyya visamānaṁ pañcannaṁ nīvaraṇānaṁ hetu visame na careyya
 visamāya cetanāya hetu visamāya patthanāya hetu visamāya
 paṇidhiyā hetu visamaṁ na careyya na ācareyya na samācareyya na
 samādāya vatteyyāti na tassa hetū visamaṁ careyya.
      [49] Appañhidaṁ jīvitamāhu dhīrāti jīvitanti āyu ṭhiti
 yapanā yāpanā iriyanā vattanā pālanā jīvitaṁ jīvitindriyaṁ.
 Apica dvīhi kāraṇehi appakaṁ jīvitaṁ ṭhitiparittatāya vā appakaṁ
 jīvitaṁ sarasaparittatāya vā appakaṁ jīvitaṁ.
      Kathaṁ ṭhitiparittatāya appakaṁ jīvitaṁ. Atīte cittakkhaṇe jīvittha
 na jīvati na jīvissati. Anāgate cittakkhaṇe jīvissati na jīvati na
 jīvittha. Paccuppanne cittakkhaṇe jīvati na jīvittha na jīvissati.
          Jīvitaṁ attabhāvo ca sukhadukkhā ca kevalā
          ekacittasamāyuttā lahuso vattatikkhaṇo

  *  *  *  *  *  *
  Footnote:1 Ma. visamaṁ.
-------------------------------------------------
[page 049]
          Cūḷāsītisahassāni kappā tiṭṭhanti ye marū
          na tveva tepi jīvanti dvīhi cittehi samāhitā 1-
          ye niruddhā marantassa tiṭṭhamānassa vā idha
          sabbeva sadisā khandhā gatā appaṭisandhikā
          anantarā ca ye bhaṅgā 2- ye ca bhaṅgā 3- anāgatā
          tadantare niruddhānaṁ vesammaṁ natthi lakkhaṇe
          anibbattena na jāto paccuppanne na jīvati
          cittabhaṅgamato 4- loko paññatti paramatthiyā
          yathā ninnā pavattanti chandena pariṇāmitā
          acchinnavārā vattanti saḷāyatanapaccayā
          anidhānagatā bhaṅgā 5- puñjo natthi anāgate
          nibbattāyeva 6- tiṭṭhanti āragge sāsapūpamā
          nibbattānañca dhammānaṁ bhaṅgo nesaṁ purekkhato 7-
          palokadhammā tiṭṭhanti purāṇehi amissitā
          adassanato āyanti bhaṅgā gacchanti dassanaṁ
          vijjuppādova ākāse uppajjanti vayanti cāti.
 Evaṁ ṭhitiparittatāya appakaṁ jīvitaṁ.
      Kathaṁ sarasaparittatāya appakaṁ jīvitaṁ. Assāsūpanibaddhaṁ jīvitaṁ
 passāsūpanibaddhaṁ jīvitaṁ assāsappassāsūpanibaddhaṁ jīvitaṁ mahābhūtūpanibaddhaṁ

  *  *  *  *  *  *
  Footnote:1 Ma. saṁyuttā. 2-3-5 Po. Ma. bhaggā. 4 Ma. cittabhaggāmato. 6 Ma. ca.
 7 purakkhatotipi pāṭho.
-------------------------------------------------
[page 050]
 Jīvitaṁ usmūpanibaddhaṁ jīvitaṁ kavaḷiṅkārāhārūpanibaddhaṁ
 jīvitaṁ viññāṇūpanibaddhaṁ jīvitaṁ. Mūlampi imesaṁ dubbalaṁ.
 Pubbahetūpi imesaṁ dubbalā. Yepi paccayā tepi dubbalā.
 Yepi pabhavikā 1- tepi dubbalā. Sahabhūpi 2- imesaṁ dubbalā.
 Sampayogāpi imesaṁ dubbalā. Sahajāpi imesaṁ dubbalā.
 Yāpi payojikā sāpi dubbalā. Aññamaññaṁ niccadubbalā
 ime. Aññamaññaṁ anavatthitā ime. Aññamaññaṁ paripātayanti
 ime. Aññamaññassa hi natthi tāyitā. Na cāpi
 ṭhapenti aññamaññime. Yopi nibbattako so na vijjati. Na
 ca kenaci koci hāyati. Bhaṅgabyā 3- ca ime hi sabbaso.
 Purimehi pabhāvitā ime. Yepi pabhāvitā te pure matā.
 Purimāpica pacchimāpica aññamaññaṁ na kadāci addasaṁsūti. Evaṁ
 sarasaparittatāya appakaṁ jīvitaṁ.
      Apica cātummahārājikānaṁ devānaṁ jīvitaṁ upādāya manussānaṁ
 appakaṁ jīvitaṁ parittakaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ
 ittaraṁ jīvitaṁ anaddhanīyaṁ jīvitaṁ na ciraṭṭhitikaṁ jīvitaṁ. Tāvatiṁsānaṁ
 devānaṁ. Yāmānaṁ devānaṁ. Tusitānaṁ devānaṁ. Nimmānaratīnaṁ
 devānaṁ. Paranimmitavasavattīnaṁ devānaṁ. Brahmakāyikānaṁ devānaṁ
 jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ
 jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ

  *  *  *  *  *  *
  Footnote:1 Ma. pabhāvikā. 2 Po. Ma. sahabhūmi. 3 Ma. gandhabbā.
-------------------------------------------------
[page 051]
 Na ciraṭṭhitikaṁ jīvitaṁ. Vuttaṁ hetaṁ bhagavatā appamidaṁ bhikkhave
 manussānaṁ āyu gamanīyo samparāyo mantāya phoṭṭhabbaṁ kattabbaṁ
 kusalaṁ caritabbaṁ brahmacariyaṁ natthi jātassa amaraṇaṁ yo [1]- bhikkhave
 ciraṁ jīvati so vassasataṁ appaṁ vā bhiyyo.
          Appamāyu manussānaṁ hiḷeyya naṁ suporiso
          careyyādittasīsova natthi maccussa nāgamo
          accayanti ahorattā jīvitaṁ uparujjhati
          āyu khīyati maccānaṁ kunnadīnaṁva ūdakanti.
      Appañhidaṁ jīvitamāhu dhīrāti dhīrāti dhitimāti dhīrā.
 Dhitisampannāti dhīrā. Dhikkatapāpāti dhīrā. Dhī vuccati paññā
 yā paññā pajānanā vicayo pavicayo < PTS. MNid , 45 >dhammavicayo sallakkhaṇā
 upalakkhaṇā paccupalakkhaṇā paṇḍiccaṁ kosallaṁ nepuññaṁ vebhabyā
 cintā upaparikkhā bhūrī medhā pariṇāyikā vipassanā sampajaññaṁ
 patodo paññā paññindriyaṁ paññābalaṁ paññāsatthaṁ paññāpāsādo
 paññāāloko paññāobhāso paññāpajjoto paññāratanaṁ
 amoho dhammavicayo sammādiṭṭhi tāya paññāya samannāgatattā
 dhīrā. Apica khandhadhīrā dhātudhīrā āyatanadhīrā paṭiccasamuppādadhīrā
 satipaṭṭhānadhīrā sammappadhānadhīrā iddhippādadhīrā
 indriyadhīrā baladhīrā bojjhaṅgadhīrā maggadhīrā phaladhīrā nibbānadhīrā.
 Te dhīrā evamāhaṁsu manussānaṁ appakaṁ jīvitaṁ parittakaṁ

  *  *  *  *  *  *
  Footnote:1 Yu. hi..
-------------------------------------------------
[page 052]
 Jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ
 jīvitaṁ naciraṭṭhitikaṁ jīvitanti evamāhaṁsu evaṁ kathenti evaṁ bhaṇanti
 evaṁ dīpayanti evaṁ voharantīti appañhidaṁ jīvitamāhu dhīrā.
 Tenāha bhagavā
                  tasmā hi sikkhetha idheva jantu
                  yaṅkiñci jaññā visamanti loke
                  na tassa hetū visamaṁ careyya
                  appañhidaṁ jīvitamāhu dhīrāti.
             [50] Passāmi loke pariphandamānaṁ
                  pajaṁ imaṁ taṇhagataṁ bhavesu
                  hīnā narā maccumukhe lapanti
                  avītataṇhāse bhavābhavesu.
     [51] Passāmi loke pariphandamānanti passāmīti maṁsacakkhunāpi
 passāmi dibbacakkhunāpi passāmi paññācakkhunāpi passāmi buddhacakkhunāpi
 passāmi samantacakkhunāpi passāmi dakkhāmi olokemi
 nijjhāyāmi upaparikkhāmi. Loketi apāyaloke manussaloke
 devaloke < PTS. MNid , 46 >khandhaloke dhātuloke āyatanaloke. Pariphandamānanti
 taṇhāphandanāya phandamānaṁ diṭṭhiphandanāya phandamānaṁ kilesaphandanāya
 phandanāya phandamānaṁ payogaphandanāya phandamānaṁ vipākaphandanāya
 phandamānaṁ duccaritaphandanāya phandamānaṁ rattarāgena 1- phandamānaṁ

  *  *  *  *  *  *
  Footnote:1 Ma. Yu. rattaṁ .. duṭṭhaṁ .. muḷhaṁmohena.
-------------------------------------------------
[page 053]
 Duṭṭhadosena phandamānaṁ mūḷhamohena phandamānaṁ vinibandhamānena 1-
 phandamānaṁ parāmaṭṭhadiṭṭhiyā phandamānaṁ vikkhepagatauddhaccena
 phandamānaṁ aniṭṭhaṅgatavicikicchāya phandamānaṁ thāmagatānusayehi
 phandamānaṁ lābhena phandamānaṁ alābhena phandamānaṁ yasena
 phandamānaṁ ayasena phandamānaṁ pasaṁsāya phandamānaṁ nindāya
 phandamānaṁ sukhena phandamānaṁ dukkhena phandamānaṁ jātiyā
 phandamānaṁ jarāya phandamānaṁ byādhinā phandamānaṁ maraṇena
 phandamānaṁ sokaparidevadukkhadomanassupāyāsehi phandamānaṁ nerayikena
 dukkhena phandamānaṁ tiracchānayonikena dukkhena phandamānaṁ pittivisayikena
 dukkhena phandamānaṁ mānusikena dukkhena phandamānaṁ
 gabbhokkantimūlakena dukkhena phandamānaṁ gabbhe ṭhitimūlakena dukkhena
 phandamānaṁ gabbhavuṭṭhānamūlakena dukkhena phandamānaṁ jātassūpanibaddhikena
 dukkhena phandamānaṁ jātassaparādheyyakena dukkhena
 phandamānaṁ attūpakkamena dukkhena phandamānaṁ parūpakkamena
 dukkhena phandamānaṁ dukkhadukkhena phandamānaṁ saṅkhāradukkhena
 phandamānaṁ vipariṇāmadukkhena phandamānaṁ cakkhurogena dukkhena
 phandamānaṁ sotarogena dukkhena phandamānaṁ < PTS. MNid , 47 >ghānarogena dukkhena
 jivhārogena dukkhena kāyarogena dukkhena sīsarogena dukkhena
 kaṇṇarogena mukharogena dantarogena kāsena sāsena
 pināsena ḍahena jarena kucchirogena mucchāya pakkhandikāya

  *  *  *  *  *  *
  Footnote:1 Po. Ma. Yu. vinibandhaṁ .. parāmaṭṭhaṁ .. vikhepagataṁ aniṭṭhaṅgataṁ .. thāmagataṁ ...
-------------------------------------------------
[page 054]
 Sulāya 1- visūcikāya kuṭṭhena gaṇḍena kilāsena sosena
 apamārena dadduyā kaṇḍuyā kacchuyā rakhasāya vitacchikāya
 lohitena pittena madhumehena aṁsāya piḷakāya bhagandalāya 2-
 pittasamuṭṭhānena ābādhena semhasamuṭṭhānena ābādhena vātasamuṭṭhānena
 ābādhena sannipātikena ābādhena utupariṇāmajena
 ābādhena visamaparihārajena ābādhena opakkamikena ābādhena
 kammavipākajena ābādhena sītena uṇhena jighacchāya pipāsāya
 uccārena passāvena ḍaṁsamakasavātātapasiriṁsapasamphassena dukkhena
 mātumaraṇena dukkhena pitumaraṇena dukkhena bhātumaraṇena
 dukkhena bhaginīmaraṇena dukkhena puttamaraṇena dukkhena dhītumaraṇena
 dukkhena ñātibyasanena bhogabyasanena rogabyasanena
 sīlabyasanena diṭṭhibyasanena dukkhena phandamānaṁ samphandamānaṁ
 vipphandamānaṁ vedhamānaṁ pavedhamānaṁ sampavedhamānaṁ passāmi dakkhāmi
 olokemi nijjhāyāmi upaparikkhāmīti passāmi loke pariphandamānaṁ.
      [52] Pajaṁ imaṁ taṇhagataṁ bhavesūti pajāti sattādhivacanaṁ.
 Taṇhāti rūpataṇhā saddataṇhā gandhataṇhā rasataṇhā phoṭṭhabbataṇhā
 dhammataṇhā. Taṇhagatanti taṇhāgataṁ taṇhānugataṁ
 taṇhānusaṭaṁ taṇhāyāpannaṁ taṇhāya pātitaṁ 3- abhibhūtaṁ pariyādinnacittaṁ.

  *  *  *  *  *  *
  Footnote:1 Ma. Yu. sūlāya. 2 Po. Ma. Yu. bhagandalena. īdisaṭṭhāne sabbattha evaṁ
 ñātabbaṁ. 3 paripātitantipi pāṭho.
-------------------------------------------------
[page 055]
 Bhavesūti kāmabhave rūpabhave arūpabhaveti pajaṁ imaṁ taṇhagataṁ
 bhavesu.
      [53] Hīnā narā maccumukhe lapantīti hīnā narāti [1]- hīnena
 kāyakammena samannāgatāti hīnā [2]-. Hīnena vacīkammena samannāgatāti
 hīnā [2]-. Hīnena manokammena samannāgatāti hīnā [2]-. Hīnena
 pāṇātipātena samannāgatāti hīnā. [3]- Hīnena adinnādānena.
 Hīnena kāmesumicchācārena. Hīnena musāvādena. Hīnāya
 pisuṇāya vācāya. Hīnāya pharusāya vācāya. Hīnena samphappalāpena.
 Hīnāya abhijjhāya. Hīnena byāpādena. Hīnāya
 micchādiṭṭhiyā. Hīnehi saṅkhārehi. Hīnehi pañcahi kāmaguṇehi.
 Hīnehi pañcahi nīvaraṇehi. Hīnāya cetanāya. Hīnāya patthanāya.
 Hīnāya paṇidhiyā samannāgatāti hīnā [4]- nihīnā omakā lāmakā
 jatukkā parittāti hīnā narā. Maccumukhe lapantīti maccumukhe
 māramukhe maraṇamukhe maccuppattā maccusampattā maccūpāgatā
 mārappattā mārasampattā mārūpāgatā maraṇappattā maraṇasampattā
 maraṇūpāgatā lapanti lālapanti socanti kilamanti paridevanti
 urattāḷiṁ kandanti sammohaṁ āpajjantīti hīnā narā
 maccumukhe lapanti.
      [54] Avītataṇhāse bhavābhavesūti taṇhāti rūpataṇhā .pe.
 Dhammataṇhā. Bhavābhavesūti bhavābhave kammabhave punabbhave kāmabhave

  *  *  *  *  *  *
  Footnote:1 Po. Ma. hīnā narā. 2-3 Po. Ma. narā. 4 Po. Ma. narā hīnā nihīnā ...
 ohīnā
-------------------------------------------------
[page 056]
 Kammabhave kāmabhave punabbhave rūpabhave kammabhave rūpabhave
 punabbhave arūpabhave kammabhave arūpabhave punabbhave punappunaṁ
 bhave punappunaṁ gatiyā punappunaṁ < PTS. MNid , 49 >upapattiyā punappunaṁ paṭisandhiyā
 punappunaṁ attabhāvābhinibbattiyā. Avītataṇhāseti avītataṇhā
 avigatataṇhā accattataṇhā avantataṇhā amuttataṇhā appahīnataṇhā
 appaṭinissaṭṭhataṇhāti avītataṇhāse bhavābhavesu.
 Tenāha bhagavā
                  passāmi loke pariphandamānaṁ
                  pajaṁ imaṁ taṇhagataṁ bhavesu
                  hīnā narā maccumukhe lapanti
                  avītataṇhāse bhavābhavesūti.
             [55] Mamāyite passatha phandamāne
                  maccheva appodakakhīṇasote 1-
                  etampi disvā amamo careyya
                  bhavesu āsattimakubbamāno.
      [56] Mamāyite passatha phandamāneti mamattāti dve mamattā
 taṇhāmamattañca diṭṭhimamattañca.
      Katamaṁ taṇhāmamattaṁ. Yāvatā taṇhāsaṅkhātena sīmakataṁ
 mariyādikataṁ odhikataṁ pariyantikataṁ pariggahitaṁ mamāyitaṁ idaṁ mamaṁ
 etaṁ mamaṁ ettakaṁ mamaṁ ettāvatā mamaṁ mama rūpā saddā

  *  *  *  *  *  *
  Footnote:1 Po. Ma. Yu. appodake.
-------------------------------------------------
[page 057]
 Gandhā rasā phoṭṭhabbā attharaṇā pāpuraṇā dāsīdāsā
 ajeḷakā kukkuṭasūkarā hatthigavāssavaḷavā khettaṁ vatthu hiraññaṁ
 suvaṇṇaṁ gāmanigamarājadhāniyo raṭṭhañca janapado ca koso ca
 koṭṭhāgārañca kevalampi mahāpaṭhaviṁ taṇhāvasena mamāyati
 yāvatā aṭṭhasatataṇhāviparītaṁ idaṁ taṇhāmamattaṁ.
      Katamaṁ diṭṭhimamattaṁ. Vīsativatthukā sakkāyadiṭṭhi dasavatthukā
 micchādiṭṭhi dasavatthukā antaggāhikā diṭṭhi yā evarūpā diṭṭhi
 diṭṭhigataṁ diṭṭhigahanaṁ < PTS. MNid , 50 >diṭṭhikantāro diṭṭhivisūkāyikaṁ diṭṭhivipphanditaṁ
 diṭṭhisaññojanaṁ gāho paṭiggāho abhiniveso parāmāso kummaggo
 micchāpatho micchattaṁ titthāyatanaṁ vipariyesaggāho viparitaggāho
 vipallāsaggāho micchāgāho ayāthāvakasmiṁ yāthāvakanti gāho
 yāvatā dvāsaṭṭhī diṭṭhigatāni idaṁ diṭṭhimamattaṁ.
      Mamāyite passatha phandamāneti mamāyitavatthuacchedasaṅkinopi
 phandanti acchijjantepi phandanti acchinnepi phandanti
 mamāyitavatthuvipariṇāmasaṅkinopi phandanti vipariṇāmantepi phandanti vipariṇatepi
 phandanti samphandanti vipphandanti vedhenti pavedhenti sampavedhenti
 evaṁ phandamāne 1- samphandamāne vipphandamāne vedhamāne pavedhamāne
 sampavedhamāne passatha dakkhatha oloketha nijjhāyatha upaparikkhathāti
 mamāyite passatha phandamāne.
      [57] Maccheva appodakakhīṇasoteti yathā macchā appodake

  *  *  *  *  *  *
  Footnote:1 Po. Ma. Yu. paphandamāne ..
-------------------------------------------------
[page 058]
 Parittodake udakapariyādāne kākehi vā kulalehi vā balākehi
 vā paripātiyamānā ukkhipiyamānā khajjamānā phandanti [1]- samphandanti
 vipphandanti vedhenti pavedhenti sampavedhenti evameva pajā
 mamāyitavatthuacchedasaṅkinopi phandanti acchijjantepi phandanti acchinnepi
 phandanti mamāyitavatthuvipariṇāmasaṅkinopi phandanti vipariṇāmantepi
 phandanti vipariṇatepi phandanti [2]- samphandanti vipphandanti vedhenti
 pavedhenti sampavedhentīti maccheva appodakakhīṇasote.
      [58] Etampi disvā amamo careyyāti etaṁ ādīnavaṁ disvā
 passitvā tulayitvā tīrayitvā vibhāvayitvā vibhūtaṁ katvā < PTS. MNid , 51 >mamattesūti
 etampi disvā. Amamo careyyāti mamattāti dve mamattā
 taṇhāmamattañca diṭṭhimamattañca .pe. Idaṁ taṇhāmamattaṁ
 .pe. Idaṁ diṭṭhimamattaṁ. Taṇhāmamattaṁ pahāya diṭṭhimamattaṁ
 paṭinissajjitvā cakkhuṁ amamāyanto sotaṁ amamāyanto ghānaṁ amamāyanto
 jivhaṁ amamāyanto kāyaṁ amamāyanto manaṁ amamāyanto rūpe
 sadde gandhe rase phoṭṭhabbe kulaṁ gaṇaṁ āvāsaṁ lābhaṁ yasaṁ
 pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ
 kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ
 asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ
 pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe
 dhamme amamāyanto aggaṇhanto aparāmasanto anabhinivisanto

  *  *  *  *  *  *
  Footnote:1-2 Ma. Yu. paphandanti.
-------------------------------------------------
[page 059]
 Careyya vihareyya iriyeyya vatteyya pāleyya yapeyya yāpeyyāti
 etampi disvā amamo careyya.
      [59] Bhavesu āsattimakubbamānoti bhavesūti kāmabhave rūpabhave
 arūpabhave. Āsatti vuccati taṇhā yo rāgo sārāgo .pe.
 Abhijjhā lobho akusalamūlaṁ. Bhavesu āsattimakubbamānoti bhavesu
 āsattiṁ akubbamāno chandaṁ pemaṁ rāgaṁ khantiṁ akubbamāno
 ajanayamāno asañjanayamāno anibbattayamāno anabhinibbattayamānoti
 bhavesu āsattimakubbamāno. Tenāha bhagavā
                  mamāyite passatha phandamāne
                  maccheva appodakakhīṇasote
                  etampi disvā amamo careyya
                  bhavesu āsattimakubbamānoti.
             [60] Ubhosu antesu vineyya chandaṁ
                  phassaṁ pariññāya anānugiddho
                  yadattagarahī tadakubbamāno
                  na limpatī 1- diṭṭhasutesu dhīro.
      [61] < PTS. MNid , 52 >Ubhosu antesu vineyya chandanti antāti phasso
 eko anto phassasamudayo dutiyo anto. Atīto eko
 anto anāgato dutiyo anto. Sukhā vedanā eko anto

  *  *  *  *  *  *
  Footnote:1 na limpatītipi pāṭho.
-------------------------------------------------
[page 060]
 Dukkhā vedanā dutiyo anto. Nāmaṁ eko anto rūpaṁ dutiyo
 anto. Cha ajjhattikāni āyatanāni eko anto cha bāhirāni
 āyatanāni dutiyo anto. Sakkāyo eko anto sakkāyasamudayo
 dutiyo antoti. Chandoti yo kāmesu kāmacchando kāmarāgo
 kāmanandi kāmataṇhā kāmasenho kāmapariḷāho kāmamucchā
 kāmajjhosānaṁ kāmogho kāmayogo kāmupādānaṁ kāmacchandanīvaraṇaṁ.
 Ubhosu antesu vineyya chandanti ubhosu antesu chandaṁ vineyya
 paṭivineyya pajaheyya vinodeyya byantīkareyya 1- anabhāvaṅgameyyāti
 ubhosu antesu vineyya chandaṁ.
      [62] Phassaṁ pariññāya anānugiddhoti phassoti cakkhusamphasso
 sotasamphasso ghānasamphasso jivhāsamphasso kāyasamphasso manosamphasso
 adhivacanasamphasso paṭighasamphasso sukhavedanīyo samphasso
 dukkhavedanīyo samphasso adukkhamasukhavedanīyo samphasso kusalo phasso
 akusalo phasso abyākato phasso kāmāvacaro phasso rūpāvacaro
 phasso arūpāvacaro phasso suññato phasso animitto phasso
 appaṇihito phasso lokiyo phasso lokuttaro phasso atīto
 phasso anāgato phasso paccuppanno phasso yo evarūpo
 phasso phusanā samphusanā samphusitattaṁ ayaṁ vuccati phasso.
 Phassaṁ pariññāyāti phassaṁ tīhi pariññāhi parijānitvā ñātapariññāya
 tīraṇapariññāya pahānapariññāya.

  *  *  *  *  *  *
  Footnote:1 Ma. byantī ..
-------------------------------------------------
[page 061]
      Katamā ñātapariññā. Phassaṁ jānāti ayaṁ cakkhusamphasso
 ayaṁ sotasamphasso ayaṁ ghānasamphasso ayaṁ jivhāsamphasso ayaṁ
 kāyasamphasso ayaṁ manosamphasso ayaṁ adhivacanasamphasso ayaṁ
 paṭighasamphasso ayaṁ sukhavedanīyo phasso ayaṁ dukkhavedanīyo phasso
 ayaṁ adukkhamasukhavedanīyo phasso ayaṁ kusalo phasso ayaṁ akusalo
 phasso ayaṁ abyākato phasso ayaṁ kāmāvacaro phasso ayaṁ
 rūpāvacaro phasso < PTS. MNid , 53 >ayaṁ arūpāvacaro phasso ayaṁ suññato phasso
 ayaṁ animitto phasso ayaṁ appaṇihito phasso ayaṁ lokiyo
 phasso ayaṁ lokuttaro phasso ayaṁ atīto phasso ayaṁ anāgato
 phasso ayaṁ paccuppanno phassoti jānāti passati ayaṁ ñātapariññā.
      Katamā tīraṇapariññā. Evaṁ ñātaṁ katvā phassaṁ tīreti
 aniccato dukkhato rogato gaṇḍato sallato aghato ābādhato
 parato palokato ītito upaddavato bhayato upasaggato calato
 pabhaṅguto addhuvato atāṇato aleṇato asaraṇato rittato
 tucchato suññato anattato ādīnavato vipariṇāmadhammato asārakato
 aghamūlato vadhakato vibhavato sāsavato saṅkhatato mārāmisato jātidhammato 1-
 jarādhammato byādhidhammato maraṇadhammato sokaparidevadukkhadomanassupāyāsadhammato
 saṅkilesikadhammato 2- samudayato atthaṅgamato
 assādato ādīnavato nissaraṇato tīreti ayaṁ tīraṇapariññā.

  *  *  *  *  *  *
  Footnote:1 Ma. jātijarābyādhimaraṇadhammato. 2 Ma. saṅkilesadhammato.
-------------------------------------------------
[page 062]
      Katamā pahānapariññā. Evaṁ tīrayitvā phasse chandarāgaṁ
 pajahati vinodeti byantīkaroti anabhāvaṅgameti. Vuttaṁ hetaṁ bhagavatā
 yo bhikkhave phassesu chandarāgo taṁ pajahatha evaṁ so phasso
 pahīno bhavissati ucchinnamūlo tālāvatthukato anabhāvaṅgato āyatiṁ
 anuppādadhammoti. Ayaṁ pahānapariññā.
      Phassaṁ pariññāyāti phassaṁ imāhi tīhi pariññāhi parijānitvā.
 Anānugiddhoti gedho vuccati taṇhā yo rāgo sārāgo .pe.
 Abhijjhā lobho akusalamūlaṁ. Yasseso gedho pahīno samucchinno
 vūpasanto paṭippassaddho abhabbuppattiko ñāṇagginā daḍḍho
 so vuccati agiddho. So rūpe agiddho sadde agiddho gandhe
 agiddho rase agiddho phoṭṭhabbe agiddho kule gaṇe āvāse
 lābhe yase pasaṁsāya sukhe cīvare piṇḍapāte senāsane gilāna-
 paccayabhesajjaparikkhāre < PTS. MNid , 54 >kāmadhātuyā rūpadhātuyā arūpadhātuyā kāmabhave
 rūpabhave arūpabhave saññābhave asaññābhave nevasaññānāsaññābhave
 ekavokārabhave catuvokārabhave pañcavokārabhave atīte
 anāgate paccuppanne diṭṭhasutamutaviññātabbesu dhammesu agiddho
 agadhito amucchito anajjhopanno 1- vītagedho vigatagedho cattagedho
 vantagedho muttagedho pahīnagedho paṭinissaṭṭhagedho vītarāgo vigatarāgo
 cattarāgo vantarāgo muttarāgo pahīnarāgo paṭinissaṭṭharāgo
 nicchāto nibbuto sītibhūto sukhapaṭisaṁvedī brahmabhūtena attanā

  *  *  *  *  *  *
  Footnote:1 anajjhāpannotipi anajjhasannotipi pāṭho.
-------------------------------------------------
[page 063]
 Viharatīti phassaṁ pariññāya anānugiddho.
      [63] Yadattagarahī tadakubbamānoti yadanti yaṁ attanā 1-
 garahati. Dvīhi kāraṇehi attānaṁ garahati katattā ca
 akatattā ca.
      Kathaṁ katattā ca akatattā ca attānaṁ garahati. Kataṁ me
 kāyaduccaritaṁ akataṁ me kāyasucaritanti attānaṁ garahati. Kataṁ
 me vacīduccaritaṁ akataṁ me vacīsucaritanti attānaṁ garahati. Kataṁ
 me manoduccaritaṁ akataṁ me manosucaritanti attānaṁ garahati.
 Kato me pāṇātipāto akatā me pāṇātipātā veramaṇīti
 attānaṁ garahati. Kataṁ me adinnādānaṁ akatā me adinnādānā
 veramaṇīti attānaṁ garahati. Kato me kāmesu micchācāro
 akatā me kāmesu micchācārā veramaṇīti attānaṁ garahati.
 Kato me musāvādo akatā me musāvādā veramaṇīti attānaṁ
 garahati. Katā me pisuṇā vācā akatā me pisuṇāya vācāya
 veramaṇīti attānaṁ garahati. Katā me pharusā vācā akatā
 me pharusāya vācāya veramaṇīti attānaṁ garahati. Kato me
 samphappalāpo akatā me samphappalāpā veramaṇīti attānaṁ
 garahati. Katā me abhijjhā akatā me anabhijjhāti attānaṁ
 garahati. Kato me byāpādo akato me abyāpādoti
 attānaṁ garahati. Katā me micchādiṭṭhi akatā me sammādiṭṭhīti

  *  *  *  *  *  *
  Footnote:1 Po. attānaṁ garahati. Ma. Yu. attā garahīti.
-------------------------------------------------
[page 064]
 Attānaṁ garahati. Evaṁ katattā ca akatattā ca attānaṁ
 garahati. Athavā sīlesumhi na paripūrikārīti attānaṁ garahati.
 Indriyesumhi aguttadvāroti attānaṁ garahati. Bhojane 1- amattaññumhīti
 attānaṁ garahati. Jāgariyaṁ ananuyuttomhīti 2- attānaṁ
 garahati. Na satisampajaññena samannāgatomhīti attānaṁ garahati.
 Abhāvitā me cattāro satipaṭṭhānāti attānaṁ garahati. Abhāvitā
 me cattāro sammappadhānāti attānaṁ garahati. Abhāvitā me
 cattāro iddhippādāti attānaṁ garahati. Abhāvitāni me
 pañcindriyānīti attānaṁ garahati. Abhāvitāni me pañca balānīti
 attānaṁ garahati. Abhāvitā me satta bojjhaṅgāti attānaṁ
 garahati. Abhāvito me ariyo aṭṭhaṅgiko maggoti attānaṁ
 garahati. Dukkhaṁ me apariññātanti attānaṁ garahati. Samudayo
 me appahīnoti attānaṁ garahati. Maggo me abhāvitoti attānaṁ
 garahati. Nirodho me asacchikatoti attānaṁ garahati. Evaṁ
 katattā ca akatattā ca attānaṁ garahati. Evaṁ attagarahiyaṁ 3-
 kammaṁ akubbamāno ajanayamāno asañjanayamāno anibbattayamāno
 anabhinibbattayamānoti yadattagarahī tadakubbamāno.
      [64] Na limpatī diṭṭhasutesu dhīroti lepāti dve lepā
 taṇhālepo ca diṭṭhilepo ca .pe. Ayaṁ taṇhālepo .pe.
 Ayaṁ diṭṭhilepo. Dhīroti dhīro paṇḍito paññavā buddhimā

  *  *  *  *  *  *
  Footnote:1 Ma. bhojanesumhi. 2 Po. Ma. ananuyuttoti. 3 Ma. Yu. attagarahitaṁ.
-------------------------------------------------
[page 065]
 Ñāṇī vibhāvī medhāvī. Dhīro taṇhālepaṁ pahāya diṭṭhilepaṁ
 paṭinissajjitvā diṭṭhe na limpati sute na limpati mute na limpati
 viññāte na limpati na 1- saṁlimpati na upalimpati alitto asaṁlitto 2-
 anupalitto nikkhanto nissaṭṭho vippamutto visaññutto vimariyādikatena
 cetasā viharatīti na limpatī diṭṭhasutesu dhīro. Tenāha bhagavā
                  ubhosu antesu vineyya chandaṁ
                  phassaṁ pariññāya anānugiddho
                  yadattagarahī tadakubbamāno
                  na limpatī diṭṭhasutesu dhīroti.
             [65] < PTS. MNid , 56 >Saññaṁ pariññā vitareyya oghaṁ
                  pariggahesū 3- muni nopalitto
                  abbūḷhasallo caramappamatto
                  nāsiṁsatī lokamimaṁ parañca.
      [66] Saññaṁ pariññā vitareyya oghanti saññāti
 kāmasaññā byāpādasaññā vihiṁsāsaññā nekkhammasaññā
 abyāpādasaññā avihiṁsāsaññā rūpasaññā saddasaññā gandhasaññā
 rasasaññā phoṭṭhabbasaññā dhammasaññā yā evarūpā saññā
 sañjānanā sañjānitattaṁ ayaṁ vuccati saññā. Saññaṁ pariññāti
 saññaṁ tīhi pariññāhi parijānitvā ñātapariññāya tīraṇapariññāya
 pahānapariññāya.

  *  *  *  *  *  *
  Footnote:1 Ma. na palimpati. 2 Ma. apalitto. 3 Po. Ma. Yu. pariggahesu.
-------------------------------------------------
[page 066]
      Katamā ñātapariññā. Saññaṁ jānāti ayaṁ kāmasaññā
 ayaṁ byāpādasaññā ayaṁ vihiṁsāsaññā ayaṁ nekkhammasaññā
 ayaṁ abyāpādasaññā ayaṁ avihiṁsāsaññā ayaṁ rūpasaññā ayaṁ
 saddasaññā ayaṁ gandhasaññā ayaṁ rasasaññā ayaṁ phoṭṭhabbasaññā
 ayaṁ dhammasaññāti jānāti passati ayaṁ ñātapariññā.
      Katamā tīraṇapariññā. Evaṁ ñātaṁ katvā saññaṁ tīreti
 aniccato dukkhato rogato gaṇḍato sallato aghato ābādhato
 parato palokato ītito upaddavato bhayato upasaggato calato
 pabhaṅguto .pe. Samudayato atthaṅgamato assādato ādīnavato
 nissaraṇato tīreti ayaṁ tīraṇapariññā.
      Katamā pahānapariññā. Evaṁ tīretvā 1- saññāya chandarāgaṁ
 pajahati vinodeti byantīkaroti anabhāvaṅgameti. Vuttaṁ 2- hetaṁ bhagavatā
 yo bhikkhave saññāya chandarāgo taṁ pajahatha evaṁ sā saññā
 pahīnā bhavissati ucchinnamūlā tālāvatthukatā anabhāvaṅgatā āyatiṁ
 anuppādadhammāti. Ayaṁ pahānapariññā.
      Saññaṁ pariññāti saññaṁ imāhi tīhi pariññāhi parijānitvā.
 Vitareyya oghanti kāmoghaṁ bhavoghaṁ diṭṭhoghaṁ avijjoghaṁ vitareyya
 uttareyya patareyya samatikkameyya vītivatteyyāti saññaṁ pariññā
 vitareyya oghaṁ.
      [67] Pariggahesū muni nopalittoti pariggahāti dve pariggahā

  *  *  *  *  *  *
  Footnote:1 Po. Ma. tīrayitvā. 2 Po. Ma. vuttampi.
-------------------------------------------------
[page 067]
 Taṇhāpariggaho ca diṭṭhipariggaho ca .pe. Ayaṁ taṇhāpariggaho
 .pe. Ayaṁ diṭṭhipariggaho. Munīti monaṁ vuccati ñāṇaṁ yā
 paññā pajānanā .pe. Amoho dhammavicayo sammādiṭṭhi tena
 ñāṇena samannāgato muni monappattoti. Tīṇi moneyyāni
 kāyamoneyyaṁ vacīmoneyyaṁ manomoneyyaṁ.
      Katamaṁ kāyamoneyyaṁ. Tividhānaṁ kāyaduccaritānaṁ pahānaṁ
 kāyamoneyyaṁ. Tividhaṁ kāyasucaritaṁ kāyamoneyyaṁ. Kāyārammaṇaṁ 1-
 ñāṇaṁ kāyamoneyyaṁ. Kāyapariññā kāyamoneyyaṁ. Pariññāsahagato
 maggo kāyamoneyyaṁ. Kāye chandarāgassa pahānaṁ kāyamoneyyaṁ.
 Kāyasaṅkhāranirodho catutthajjhānasamāpatti kāyamoneyyaṁ. Idaṁ
 kāyamoneyyaṁ.
      Katamaṁ vacīmoneyyaṁ. Catubbidhānaṁ vacīduccaritānaṁ pahānaṁ
 vacīmoneyyaṁ. Catubbidhaṁ vacīsucaritaṁ vacīmoneyyaṁ. Vācārammaṇaṁ 2- ñāṇaṁ
 vacīmoneyyaṁ. Vācāpariññā vacīmoneyyaṁ. Pariññāsahagato
 maggo vacīmoneyyaṁ. Vācāya chandarāgassa pahānaṁ vacīmoneyyaṁ.
 Vacīsaṅkhāranirodho dutiyajjhānasamāpatti vacīmoneyyaṁ. Idaṁ
 vacīmoneyyaṁ.
      Katamaṁ manomoneyyaṁ. Tividhānaṁ manoduccaritānaṁ pahānaṁ
 manomoneyyaṁ. Tividhaṁ manosucaritaṁ manomoneyyaṁ. Cittārammaṇaṁ 3-
 ñāṇaṁ manomoneyyaṁ. Cittapariññā manomoneyyaṁ.

  *  *  *  *  *  *
  Footnote:1 Po. Ma. kāyārammaṇe. 2 Po. Ma. vācārammaṇe. 3 Po. Ma. cittārammaṇe.
-------------------------------------------------
[page 068]
 Pariññāsahagato maggo manomoneyyaṁ. Citte chandarāgassa pahānaṁ
 manomoneyyaṁ. Cittasaṅkhāranirodho saññāvedayitanirodhasamāpatti
 manomoneyyaṁ. Idaṁ manomoneyyaṁ.
          Kāyamuniṁ vācāmuniṁ manomunimanāsavaṁ
          muniṁ moneyyasampannaṁ āhu sabbappahāyinaṁ.
          Kāyamuniṁ vācāmuniṁ manomunimanāsavaṁ
          muniṁ moneyyasampannaṁ āhu ninhātapāpakanti.
     Imehi tīhi moneyyehi dhammehi samannāgatā cha munayo
 āgāramunayo anāgāramunayo sekhamunayo asekhamunayo paccekamunayo
 munimunayo. Katame āgāramunayo. Ye te āgārikā diṭṭhapadā
 viññātasāsanā ime āgāramunayo. Katame anāgāramunayo. Ye
 te pabbajitā diṭṭhapadā viññātasāsanā ime anāgāramunayo. Satta
 sekhā sekhamunayo. Arahanto asekhamunayo. Paccekabuddhā paccekamunayo.
 Munimunayo vuccanti tathāgatā arahanto sammāsambuddhā.
          Na monena muni hoti mūḷharūpo aviddasu
          yo ca tulaṁva paggayha varamādāya paṇḍito
          pāpāni parivajjeti sa muni tena so muni
          yo munāti ubho loke muni tena pavuccati.
                  Asatañca satañca ñatvā dhammaṁ
                  ajjhattaṁ bahiddhā ca sabbaloke
-------------------------------------------------
[page 069]
                  Devamanussehi pūjito yo
                  so saṅgajālamaticca so muni.
      Lepāti dve lepā taṇhālepo ca diṭṭhilepo ca .pe.
 Ayaṁ taṇhālepo .pe. Ayaṁ diṭṭhilepo. Muni taṇhālepaṁ
 pahāya diṭṭhilepaṁ paṭinissajjitvā pariggahesu < PTS. MNid , 59 >na limpati na saṁlimpati na
 upalimpati alitto asaṁlitto anupalitto nikkhanto nissaṭṭho
 vippamutto visaññutto vimariyādikatena cetasā viharatīti pariggahesū
 muni nopalitto.
      [68] Abbūḷhasallo caramappamattoti sallanti satta sallāni
 rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ
 kathaṁkathāsallaṁ. Yassetāni sallāni 1- pahīnāni samucchinnāni vūpasantāni
 paṭippassaddhāni abhabbuppattikāni ñāṇagginā daḍḍhāni so
 vuccati abbūḷhasallo abbūhitasallo 2- [3]- uddhaṭasallo samuddhaṭasallo
 uppāṭitasallo samuppāṭitasallo cattasallo vantasallo
 muttasallo pahīnasallo paṭinissaṭṭhasallo nicchāto nibbuto
 sītibhūto sukhapaṭisaṁvedī brahmabhūtena attanā viharatīti abbūḷhasallo.
 Caranti caranto viharanto iriyanto vattento pālento yapento
 yāpento. Appamattoti sakkaccakārī sātaccakārī aṭṭhitakārī
 anolīnavuttiko anikkhittacchando anikkhittadhuro kusalesu dhammesu.
 Kathāhaṁ aparipūraṁ vā sīlakkhandhaṁ paripūreyyaṁ paripūraṁ vā sīlakkhandhaṁ

  *  *  *  *  *  *
  Footnote:1 Ma. ayaṁ pāṭho puṁliṅgo dissati. ito paraṁ īdisameva. 2 Yu. abbūḷhitasallo.
 3 Po. apahitasallo Yu. pahatasallo.
-------------------------------------------------
[page 070]
 Tattha tattha paññāya anuggaṇheyyanti yo tattha chando ca
 vāyāmo ca ussāho ca ussoḷhī ca appaṭivānī ca
 satisampajaññañca ātappaṁ padhānaṁ adhiṭṭhānaṁ anuyogo appamādo
 kusalesu dhammesu. Kathāhaṁ aparipūraṁ vā samādhikkhandhaṁ paripūreyyaṁ
 paripūraṁ vā samādhikkhandhaṁ tattha tattha paññāya anuggaṇheyyanti .pe.
 Kusalesu dhammesu. Kathāhaṁ aparipūraṁ vā < PTS. MNid , 60 >paññākkhandhaṁ [1]- vimuttikkhandhaṁ
 vimuttiñāṇadassanakkhandhaṁ paripūreyyaṁ paripūraṁ vā vimuttiñāṇadassanakkhandhaṁ
 tattha tattha paññāya anuggaṇheyyanti yo tattha chando
 ca vāyāmo ca ussāho ca ussoḷhī ca appaṭivānī ca
 satisampajaññañca ātappaṁ padhānaṁ adhiṭṭhānaṁ anuyogo appamādo
 kusalesu dhammesu. Kathāhaṁ apariññātaṁ vā dukkhaṁ parijāneyyaṁ
 appahīne vā kilese pajaheyyaṁ abhāvitaṁ vā maggaṁ bhāveyyaṁ
 asacchikataṁ vā nirodhaṁ sacchikareyyanti yo tattha chando ca vāyāmo
 ca ussāho ca ussoḷhī ca appaṭivānī ca satisampajaññañca
 ātappaṁ padhānaṁ adhiṭṭhānaṁ anuyogo appamādo kusalesu dhammesūti
 abbūḷhasallo caramappamatto.
      [69] Nāsiṁsatī lokamimaṁ parañcāti imaṁ lokaṁ nāsiṁsati sakattabhāvaṁ
 paralokaṁ nāsiṁsati parattabhāvaṁ. Imaṁ lokaṁ nāsiṁsati sakarūpavedanā-
 saññāsaṅkhāraviññāṇaṁ paralokaṁ nāsiṁsati pararūpavedanāsaññāsaṅkhāraviññāṇaṁ.
 Imaṁ lokaṁ nāsiṁsati cha ajjhattikāni āyatanāni

  *  *  *  *  *  *
  Footnote:1 Po. Ma. paripūreyyaṁ.
-------------------------------------------------
[page 071]
 Paralokaṁ nāsiṁsati cha bāhirāni āyatanāni. Imaṁ lokaṁ nāsiṁsati
 manussalokaṁ paralokaṁ nāsiṁsati devalokaṁ. Imaṁ lokaṁ nāsiṁsati
 kāmadhātuṁ paralokaṁ nāsiṁsati rūpadhātuṁ arūpadhātuṁ. Imaṁ lokaṁ
 nāsiṁsati kāmadhātuṁ rūpadhātuṁ paralokaṁ nāsiṁsati arūpadhātuṁ. Puna
 gatiṁ vā upapattiṁ vā paṭisandhiṁ vā bhavaṁ vā saṁsāraṁ vā vaṭṭaṁ
 vā nāsiṁsati na icchati na sādiyati na pattheti na piheti
 nābhijappatīti 1- nāsiṁsatī lokamimaṁ parañca. Tenāha bhagavā
                  saññaṁ pariññā vitareyya oghaṁ
                  pariggahesū muni nopalitto
                  abbūḷhasallo caramappamatto
                  nāsiṁsatī lokamimaṁ parañcāti.
               Dutiyo guhaṭṭhakasuttaniddeso niṭṭhito.
                      -------------

  *  *  *  *  *  *
  Footnote:1 Po. Ma. nātijappatīti.
-------------------------------------------------
[page 072]
                  Tatiyo duṭṭhaṭṭhakasuttaniddeso
             [70] Vadanti ve duṭṭhamanāpi eke
                  aññepi 1- ve saccamanā vadanti
                  vādañca jātaṁ muni no upeti
                  tasmā munī natthi khilo kuhiñci.
      [71] Vadanti ve duṭṭhamanāpi eketi te titthiyā duṭṭhamanā
 paduṭṭhamanā viruddhamanā paṭiviruddhamanā āhatamanā paccāhatamanā
 āghāṭitamanā paccāghāṭitamanā vadanti upavadanti bhagavantañca
 bhikkhusaṅghañca abhūtenāti vadanti ve duṭṭhamanāpi eke.
      [72] Aññepi 1- ve saccamanā vadantīti ye tesaṁ titthiyānaṁ
 saddahantā okappentā adhimuccantā saccamanā saccasaññino
 bhūtamanā bhūtasaññino tathamanā tathasaññino yāthāvamanā yāthāvasaññino
 aviparītamanā aviparītasaññino vadanti upavadanti bhagavantañca
 bhikkhusaṅghañca abhūtenāti aññepi 1- ve saccamanā vadanti.
      [73] Vādañca jātaṁ muni no upetīti so vādo jāto
 hoti sañjāto nibbatto abhinibbatto pātubhūto parato ghoso
 akkoso upavādo bhagavato ca bhikkhusaṅghassa ca abhūtenāti
 vādañca jātaṁ. Muni no upetīti munīti monaṁ vuccati ñāṇaṁ
 yā paññā pajānanā .pe. Amoho dhammavicayo sammādiṭṭhi

  *  *  *  *  *  *
  Footnote:1 Ma. atopi.
-------------------------------------------------
[page 073]
 Tena < PTS. MNid , 63 >ñāṇena samannāgato muni monappatto .pe. Saṅgajālamaticca
 so munīti. Yo vādaṁ upeti so dvīhi kāraṇehi vādaṁ
 upeti. Kārako kārakatāya vādaṁ upeti. Athavā vuccamāno
 upavadiyamāno kuppati byāpajjati patiṭṭhiyati kopañca dosañca
 appaccayañca pātukaroti akārakomhīti. Yo vādaṁ upeti so
 imehi dvīhi kāraṇehi vādaṁ upeti. Muni dvīhi kāraṇehi vādaṁ
 na upeti. Akārako akārakatāya vādaṁ na upeti. Athavā
 vuccamāno upavadiyamāno na kuppati na byāpajjati na patiṭṭhiyati
 na kopañca dosañca appaccayañca pātukaroti akārakomhīti.
 Muni imehi dvīhi kāraṇehi vādaṁ na upeti na upagacchati na
 gaṇhāti na parāmasati na abhinivisatīti vādañca jātaṁ muni no
 upeti.
      [74] Tasmā munī natthi khilo kuhiñcīti tasmāti tasmā
 taṁkāraṇā taṁhetu tappaccayā taṁnidānā munino āhatacittatā
 khīlajātatāpi natthi. Pañcapi cetokhīlā natthi tayopi khīlā
 natthi rāgakhīlo dosakhīlo mohakhīlo natthi na santi na saṁvijjati
 nupalabbhati pahīno samucchinno vūpasanto paṭippassaddho
 abhabbuppattiko ñāṇagginā daḍḍho. Kuhiñcīti kuhiñci kimhici
 katthaci ajjhattaṁ vā bahiddhā vā ajjhattabahiddhā vāti tasmā
 munī natthi khīlo kuhiñci. Tenāha bhagavā
-------------------------------------------------
[page 074]
                  Vadanti ve duṭṭhamanāpi eke
                  aññepi ve saccamanā vadanti
                  vādañca jātaṁ muni no upeti
                  tasmā munī natthi khilo kuhiñcīti.
             [75] Sakañhi diṭṭhiṁ kathamaccayeyya
                  chandānunīto ruciyā niviṭṭho
                  sayaṁ samattāni pakubbamāno
                  yathā hi jāneyya tathā vadeyya.
      [76] < PTS. MNid , 64 >Sakañhi diṭṭhiṁ kathamaccayeyyāti ye 1- te titthiyā sundariṁ
 paribbājikaṁ hantvā samaṇānaṁ sakyaputtiyānaṁ avaṇṇaṁ pakāsayitvā
 evaṁ etaṁ lābhaṁ yasaṁ sakkārasammānaṁ paccāharissāmāti evaṁdiṭṭhikā
 evaṁkhantikā evaṁrucikā evaṁladdhikā evaṁajjhāsayā evaṁadhippāyā
 te nāsakkhiṁsu sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ
 ajjhāsayaṁ sakaṁ adhippāyaṁ atikkamituṁ. Athakho sveva ayaso te
 paccāgatoti evampi sakañhi diṭṭhiṁ kathamaccayeyya. Athavā
 sassato loko idameva saccaṁ moghamaññanti yo so evaṁvādo
 so sakaṁ diṭṭhiṁ sakaṁ khantiṁ sakaṁ ruciṁ sakaṁ laddhiṁ sakaṁ ajjhāsayaṁ
 sakaṁ adhippāyaṁ kathaṁ accayeyya atikkameyya samatikkameyya
 vītivatteyya. Taṁ kissa hetu. Tassa sā diṭṭhi tathā samattā
 samādinnā gahitā parāmaṭṭhā abhiniviṭṭhā ajjhositā adhimuttāti

  *  *  *  *  *  *
  Footnote:1 Po. Ma. yaṁ te.
-------------------------------------------------
[page 075]
 Evampi sakañhi diṭṭhiṁ kathamaccayeyya. Asassato loko antavā
 loko anantavā loko taṁ jīvaṁ taṁ sarīraṁ aññaṁ jīvaṁ
 aññaṁ sarīraṁ hoti tathāgato parammaraṇā na hoti tathāgato
 parammaraṇā hoti ca na ca hoti tathāgato parammaraṇā
 neva hoti na na hoti tathāgato parammaraṇā idameva saccaṁ
 moghamaññanti yo so evaṁvādo so sakaṁ diṭṭhiṁ sakaṁ khantiṁ
 sakaṁ ruciṁ sakaṁ laddhiṁ sakaṁ ajjhāsayaṁ sakaṁ adhippāyaṁ kathaṁ accayeyya
 atikkameyya samatikkameyya vītivatteyya. Taṁ kissa hetu.
 Tassa sā diṭṭhi tathā samattā samādinnā gahitā parāmaṭṭhā
 abhiniviṭṭhā ajjhositā adhimuttāti evampi sakañhi diṭṭhiṁ
 kathamaccayeyya.
      [77] Chandānunīto ruciyā niviṭṭhoti chandānunītoti sakāya
 diṭṭhiyā sakāya khantiyā sakāya ruciyā sakāya laddhiyā yāyati
 niyyati vuyhati saṁhariyati. Yathā hatthiyānena < PTS. MNid , 65 >vā rathayānena vā
 assayānena vā goyānena vā ajayānena vā meṇḍakayānena vā
 oṭṭhayānena vā kharayānena vā yāyati niyyati vuyhati saṁhariyati
 evameva sakāya diṭṭhiyā sakāya khantiyā sakāya ruciyā sakāya
 laddhiyā yāyati niyyati vuyhati saṁhariyatīti chandānunīto. Ruciyā
 niviṭṭhoti sakāya diṭṭhiyā sakāya khantiyā sakāya ruciyā sakāya
 laddhiyā niviṭṭho patiṭṭhito allīno upāgato ajjhosito
-------------------------------------------------
[page 076]
 Adhimuttoti chandānunīto ruciyā niviṭṭho.
      [78] Sayaṁ samattāni pakubbamānoti sayaṁ samattaṁ karoti
 paripuṇṇaṁ karoti anomaṁ karoti aggaṁ seṭṭhaṁ viseṭṭhaṁ pāmokkhaṁ
 uttamaṁ pavaraṁ karoti ayaṁ satthā sabbaññūti sayaṁ samattaṁ
 karoti paripuṇṇaṁ karoti anomaṁ karoti aggaṁ seṭṭhaṁ viseṭṭhaṁ
 pāmokkhaṁ uttamaṁ pavaraṁ karoti ayaṁ dhammo svākkhāto ayaṁ
 gaṇo supaṭipanno ayaṁ diṭṭhi bhaddikā ayaṁ paṭipadā supaññattā
 ayaṁ maggo niyyānikoti sayaṁ samattaṁ karoti paripuṇṇaṁ karoti
 anomaṁ karoti aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ
 karoti janeti sañjaneti nibbatteti abhinibbattetīti sayaṁ samattāni
 pakubbamāno.
      [79] Yathā hi jāneyya tathā vadeyyāti yathā jāneyya tathā
 vadeyya katheyya bhaṇeyya dīpeyya vohareyya. Sassato loko
 idameva saccaṁ moghamaññanti yathā jāneyya tathā vadeyya katheyya
 bhaṇeyya dīpeyya vohareyya. Asassato loko .pe. Neva
 hoti na na hoti tathāgato parammaraṇā idameva saccaṁ
 moghamaññanti yathā jāneyya tathā vadeyya katheyya bhaṇeyya dīpeyya
 vohareyyāti yathā hi jāneyya tathā vadeyya. Tenāha bhagavā
                  sakañhi diṭṭhiṁ kathamaccayeyya
                  chandānunīto ruciyā niviṭṭho
-------------------------------------------------
[page 077]
                  Sayaṁ samattāni pakubbamāno
                  yathā hi jāneyya tathā vadeyyāti.
             [80] Yo attano sīlavatāni jantu
                  anānupuṭṭho ca 1- paresa pāvā 2-
                  anariyadhammaṁ kusalā tamāhu
                  yo ātumānaṁ sayameva pāvā.
      [81] Yo attano sīlavatāni jantūti yoti yo yādiso
 yathāyutto yathāvihito yathāpakāro yaṇṭhānappatto yaṁdhammasamannāgato
 khattiyo vā brāhmaṇo vā vesso vā suddo vā gahaṭṭho
 vā pabbajito vā devo vā manusso vā. Sīlavatānīti atthi
 sīlañceva vattañca 3- atthi vattaṁ 4- na sīlaṁ.
      Katamaṁ sīlañceva vattañca. Idha bhikkhu sīlavā hoti pāṭimokkhasaṁvarasaṁvuto
 viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu yo tattha saṁyamo
 saṁvaro avītikkamo idaṁ sīlaṁ. Yaṁ samādānaṁ taṁ vattaṁ.
 Saṁvaraṭṭhena sīlaṁ samādānaṭṭhena vattaṁ idaṁ vuccati sīlañceva
 vattañca.
      Katamaṁ vattaṁ na sīlaṁ. Aṭṭha dhutaṅgāni āraññikaṅgaṁ
 piṇḍapātikaṅgaṁ paṁsukūlikaṅgaṁ tecīvarikaṅgaṁ sapadānacārikaṅgaṁ
 khalupacchābhattikaṅgaṁ nesajjikaṅgaṁ yathāsanthatikaṅgaṁ idaṁ vuccati vattaṁ na

  *  *  *  *  *  *
  Footnote:1 Ma. va.. 2 Po. Ma. pāva. ito paraṁ īdisameva. 3-4 Po. Ma. vatañca.
 sabbattha īdisameva.
-------------------------------------------------
[page 078]
 Sīlaṁ. Viriyasamādānampi vuccati vattaṁ na sīlaṁ. Kāmaṁ taco ca nahāru 1-
 ca aṭṭhi ca avasussatu 2- sarīre upasussatu maṁsalohitaṁ yantaṁ
 purisathāmena purisabalena purisaviriyena purisaparakkamena pattabbaṁ < PTS. MNid , 67 >na taṁ
 apāpuṇitvā viriyassa saṇṭhānaṁ bhavissatīti cittaṁ paggaṇhāti
 padahati evarūpampi viriyasamādānaṁ [3]- vuccati vattaṁ na sīlaṁ. Na
 tāvāhaṁ imaṁ pallaṅkaṁ bhindissāmi yāva me na anupādāya
 āsavehi cittaṁ vimuccissatīti cittaṁ paggaṇhāti padahati evarūpampi
 viriyasamādānaṁ vuccati vattaṁ na sīlaṁ.
          Nāsissaṁ na pivissāmi vihārato na nikkhamiṁ
          napi passaṁ nipātessaṁ taṇhāsalle anūhateti
 cittaṁ paggaṇhāti padahati evarūpampi viriyasamādānaṁ vuccati
 vattaṁ na sīlaṁ. Na tāvāhaṁ imamhā āsanā vuṭṭhahissāmi
 caṅkamā orohissāmi vihārā nikkhamissāmi aḍḍhayogā
 nikkhamissāmi pāsādā nikkhamissāmi hammiyā nikkhamissāmi guhāya
 nikkhamissāmi leṇā nikkhamissāmi kuṭiyā nikkhamissāmi
 kūṭāgārā nikkhamissāmi aṭṭā nikkhamissāmi māḷā nikkhamissāmi
 uddaṇḍā 4- nikkhamissāmi upaṭṭhānasālāya nikkhamissāmi maṇḍapā
 nikkhamissāmi rukkhamūlā nikkhamissāmi yāva me na anupādāya
 āsavehi cittaṁ vimuccissatīti cittaṁ paggaṇhāti padahati evarūpampi
 viriyasamādānaṁ vuccati vattaṁ na sīlaṁ. Imasmiññeva pubbaṇhasamayaṁ

  *  *  *  *  *  *
  Footnote:1 Po. Ma. Yu. nahārū. 2 Ma. avasissatu. 3 Po. Ma. idaṁ. 4 Po. Yu.
 uddaṇhā.
-------------------------------------------------
[page 079]
 Ariyadhammaṁ āharissāmi samāharissāmi adhigacchissāmi phusayissāmi
 sacchikarissāmīti cittaṁ paggaṇhāti padahati evarūpampi
 viriyasamādānaṁ vuccati vattaṁ na sīlaṁ. Imasmiññeva majjhantikasamayaṁ
 sāyaṇhasamayaṁ purebhattaṁ pacchābhattaṁ purimayāmaṁ majjhimayāmaṁ
 pacchimayāmaṁ kāḷe juṇhe vasse hemante gimhe purime
 vayokhandhe majjhime vayokhandhe pacchime vayokhandhe ariyadhammaṁ
 āharissāmi samāharissāmi adhigacchissāmi phusayissāmi sacchikarissāmīti
 cittaṁ paggaṇhāti padahati evarūpampi viriyasamādānaṁ vuccati vattaṁ na
 sīlaṁ. Jantūti satto naro mānavo poso puggalo jīvo jātu
 jantu indagū manujoti yo attano sīlavatāni jantu.
      [82] Anānupuṭṭho ca paresa pāvāti paresanti paresaṁ
 khattiyānaṁ brāhmaṇānaṁ vessānaṁ suddānaṁ gahaṭṭhānaṁ pabbajitānaṁ
 devānaṁ manussānaṁ. Anānupuṭṭhoti apuṭṭho apucchito anāyācito
 anajjhesito appasādito. Pāvāti attano sīlaṁ vā vattaṁ vā
 sīlavattaṁ vā pāvadati. Ahamasmi sīlasampannoti vā
 vattasampannoti vā sīlavattasampannoti vā jātiyā vā gottena
 vā kolaputtikena vā vaṇṇapokkharatāya vā dhanena vā ajjhenena
 vā kammāyatanena vā sippāyatanena vā vijjaṭṭhānena vā sutena
 vā paṭibhāṇena vā aññataraññatarena vā vatthunā uccākulā
 pabbajitoti vā mahākulā pabbajitoti vā mahābhogakulā
-------------------------------------------------
[page 080]
 Pabbajitoti vā uḷārabhogakulā pabbajitoti vā ñāto yasassī
 gahaṭṭhānaṁ pabbajitānanti vā lābhimhi
 cīvarapiṇḍapātasenāsanagilānapaccayabhesajjaparikkhārānanti vā suttantikoti vā
 vinayadharoti vā dhammakathikoti vā āraññikoti vā piṇḍapātikoti
 vā paṁsukūlikoti vā tecīvarikoti vā sapadānacārikoti vā
 khalupacchābhattikoti vā nesajjikoti vā yathāsanthatikoti vā
 paṭhamassa jhānassa lābhīti vā dutiyassa jhānassa lābhīti vā
 tatiyassa jhānassa lābhīti vā catutthassa jhānassa lābhīti vā
 ākāsānañcāyatanasamāpattiyā lābhīti vā viññāṇañcāyatanasamāpattiyā
 lābhīti vā ākiñcaññāyatanasamāpattiyā lābhīti
 vā nevasaññānāsaññāyatanasamāpattiyā lābhīti vā pāvadati
 katheti bhaṇati dīpayati voharatīti anānupuṭṭho ca paresa pāvā.
      [83] < PTS. MNid , 69 >Anariyadhammaṁ kusalā tamāhūti kusalāti ye te
 khandhakusalā dhātukusalā āyatanakusalā paṭiccasamuppādakusalā satipaṭṭhānakusalā
 sammappadhānakusalā iddhippādakusalā indriyakusalā balakusalā
 bojjhaṅgakusalā maggakusalā phalakusalā nibbānakusalā te kusalā
 evamāhaṁsu anariyānaṁ eso dhammo neso dhammo ariyānaṁ bālānaṁ
 eso dhammo neso dhammo paṇḍitānaṁ asappurisānaṁ eso
 dhammo neso dhammo sappurisānanti evamāhaṁsu evaṁ kathenti evaṁ
 bhaṇanti evaṁ dīpayanti evaṁ voharantīti anariyadhammaṁ kusalā tamāhu.
-------------------------------------------------
[page 081]
      [84] Yo ātumānaṁ sayameva pāvāti ātumā vuccati attā.
 Sayameva pāvāti sayameva attānaṁ pāvadati ahamasmi sīlasampannoti
 vā vattasampannoti vā sīlavattasampannoti vā jātiyā vā
 gottena vā kolaputtikena vā vaṇṇapokkharatāya vā dhanena vā
 ajjhenena vā kammāyatanena vā sippāyatanena vā vijjaṭṭhānena
 vā sutena vā paṭibhāṇena vā aññataraññatarena vā vatthunā
 uccākulā pabbajitoti vā mahākulā pabbajitoti vā mahābhogakulā
 pabbajitoti vā uḷārabhogakulā pabbajitoti vā ñāto yasassī
 gahaṭṭhānaṁ 1- pabbajitānanti vā lābhimhi cīvarapiṇḍapātasenāsana-
 gilānapaccayabhesajjaparikkhārānanti vā suttantikoti vā vinayadharoti
 vā dhammakathikoti vā āraññikoti vā piṇḍapātikoti vā
 paṁsukūlikoti vā tecīvarikoti vā sapadānacārikoti khalupacchābhattikoti
 vā nesajjikoti vā yathāsanthatikoti vā paṭhamassa
 jhānassa lābhīti vā dutiyassa jhānassa lābhīti vā tatiyassa
 jhānassa lābhīti vā catutthassa jhānassa lābhīti vā
 ākāsānañcāyatanasamāpattiyā lābhīti vā viññāṇañcāyatanasamāpattiyā
 lābhīti vā ākiñcaññāyatanasamāpattiyā < PTS. MNid , 70 >lābhīti vā
 nevasaññānāsaññāyatanasamāpattiyā lābhīti vā pāvadati katheti
 bhaṇati dīpayati voharatīti yo ātumānaṁ sayameva pāvā. Tenāha bhagavā

  *  *  *  *  *  *
  Footnote:1 Ma. Yu. sagahaṭṭhapabbajitānanti.
-------------------------------------------------
[page 082]
                  Yo attano sīlavatāni jantu
                  anānupuṭṭho ca paresa pāvā
                  anariyadhammaṁ kusalā tamāhu
                  yo ātumānaṁ sayameva pāvāti.
             [85] Santo ca bhikkhu abhinibbutatto
                  itihanti sīlesu akatthamāno
                  tamariyadhammaṁ kusalā vadanti
                  yassussadā natthi kuhiñci loke.
      [86] Santo ca bhikkhu abhinibbutattoti santoti rāgassa
 santattā santo dosassa santattā santo mohassa santattā 1-
 santo kodhassa upanāhassa makkhassa paḷāsassa issāya
 macchariyassa māyāya sāṭheyyassa thambhassa sārambhassa
 mānassa atimānassa madassa pamādassa sabbakilesānaṁ
 sabbaduccaritānaṁ sabbadarathānaṁ sabbapariḷāhānaṁ sabbasantāpānaṁ
 sabbākusalābhisaṅkhārānaṁ santattā samitattā vūpasamitattā
 vijjhātattā nibbutattā vigatattā paṭippassaddhattā santo vūpasanto
 nibbuto paṭippassaddhoti santo. Bhikkhūti sattannaṁ dhammānaṁ
 bhinnattā bhikkhu. Sakkāyadiṭṭhi bhinnā hoti vicikicchā bhinnā
 hoti sīlabbataparāmāso bhinno hoti rāgo bhinno hoti
 doso bhinno hoti moho bhinno hoti māno bhinno

  *  *  *  *  *  *
  Footnote:1 Po. Ma. samitattā.
-------------------------------------------------
[page 083]
 Hoti. Bhinnassa honti pāpakā akusalā dhammā saṅkilesikā
 ponobbhavikā sadarā dukkhavipākā āyatiṁ jātijarāmaraṇīyā.
                  Pajjena katena attanā (sabhiyāti bhagavā)
                  parinibbānagato vitiṇṇakaṅkho
                  vibhavañca bhavañca vippahāya
                  vusitavā khīṇapunabbhavoti 1-.
 Santo ca bhikkhu. Abhinibbutattoti rāgassa nibbāpitattā dosassa
 nibbāpitattā mohassa nibbāpitattā abhinibbutatto kodhassa
 upanāhassa makkhassa paḷāsassa issāya macchariyassa māyāya
 sāṭheyyassa thambhassa sārambhassa mānassa atimānassa madassa
 pamādassa sabbakilesānaṁ sabbaduccaritānaṁ sabbadarathānaṁ
 sabbapariḷāhānaṁ sabbasantāpānaṁ sabbākusalābhisaṅkhārānaṁ nibbāpitattā
 abhinibbutattoti santo ca bhikkhu abhinibbutatto.
      [87] Itihanti sīlesu akatthamānoti itihanti padasandhi
 padasaṁsaggo padapāripūri akkharasamavāyo byañjanasiliṭṭhatā
 padānupubbatāmetaṁ 2- itihanti. Sīlesu akatthamānoti idhekacco katthī
 hoti vikatthī. So katthati vikatthati ahamasmi sīlasampannoti
 vā vattasampannoti vā sīlavattasampannoti vā jātiyā
 vā gottena vā kolaputtikena vā vaṇṇapokkharatāya vā .pe.
 Nevasaññānāsaññāyatanasamāpattiyā lābhīti vā katthati vikatthati.

  *  *  *  *  *  *
  Footnote:1 Po. Ma. vusitavā khīṇapunabbhavo sa bhikkhūti. 2 Ma. padānupubbatāpetaṁ.
-------------------------------------------------
[page 084]
 Evaṁ na katthati na vikatthati katthanā ārato virato paṭivirato
 nikkhanto nissaṭṭho vippamutto visaññutto vimariyādikatena cetasā
 viharatīti itihanti sīlesu akatthamāno.
      [88] Tamariyadhammaṁ kusalā vadantīti kusalāti ye te khandhakusalā
 dhātukusalā āyatanakusalā paṭiccasamuppādakusalā < PTS. MNid , 72 >satipaṭṭhānakusalā
 sammappadhānakusalā iddhippādakusalā indriyakusalā balakusalā
 bojjhaṅgakusalā maggakusalā phalakusalā nibbānakusalā te kusalā evaṁ
 vadanti ariyānaṁ eso dhammo neso dhammo anariyānaṁ paṇḍitānaṁ
 eso dhammo neso dhammo bālānaṁ sappurisānaṁ eso dhammo
 neso dhammo asappurisānanti evaṁ vadanti [1]- evaṁ kathenti evaṁ
 bhaṇanti evaṁ dīpayanti evaṁ voharantīti tamariyadhammaṁ kusalā
 vadanti.
      [89] Yassussadā natthi kuhiñci loketi yassāti arahato
 khīṇāsavassa. Ussadāti sattussadā rāgussado dosussado
 mohussado mānussado diṭṭhussado kilesussado kammussado.
 Yassime ussadā natthi na santi na saṁvijjanti nupalabbhanti pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhā. Kuhiñcīti kuhiñci kimhici katthaci ajjhattaṁ vā
 bahiddhā vā ajjhattabahiddhā vā. Loketi apāyaloke manussaloke
 devaloke khandhaloke dhātuloke āyatanaloketi yassussadā natthi

  *  *  *  *  *  *
  Footnote:1 Ma. ariyānaṁ.
-------------------------------------------------
[page 085]
 Kuhiñci loke. Tenāha bhagavā
                  santo ca bhikkhu abhinibbutatto
                  itihanti sīlesu akatthamāno
                  tamariyadhammaṁ kusalā vadanti
                  yassussadā natthi kuhiñci loketi.
             [90] Pakappitā saṅkhatā yassa dhammā
                  purakkhatā santi avīvadātā 1-
                  yadattani passati ānisaṁsaṁ
                  tannissito kuppapaṭiccasantiṁ.
      [91] Pakappitā saṅkhatā yassa dhammāti pakappanāti dve
 pakappanā taṇhāpakappanā ca diṭṭhipakappanā ca .pe. Ayaṁ
 taṇhāpakappanā .pe. Ayaṁ diṭṭhipakappanā. Saṅkhatāti saṅkhatā
 visaṅkhatā abhisaṅkhatā < PTS. MNid , 73 >saṇṭhapitātipi saṅkhatā. Athavā aniccā
 saṅkhatā paṭiccasamuppannā khayadhammā vayadhammā virāgadhammā nirodhadhammātipi
 saṅkhatā. Yassāti diṭṭhigatikassa. Dhammā vuccanti
 dvāsaṭṭhī diṭṭhigatānīti pakappitā saṅkhatā yassa dhammā.
      [92] Purakkhatā santi avīvadātāti 2- purekkhārāti dve
 purekkhārā taṇhāpurekkhāro ca diṭṭhipurekkhāro ca .pe. Ayaṁ
 taṇhāpurekkhāro .pe. Ayaṁ diṭṭhipurekkhāro. Tassa taṇhāpurekkhāro
 appahīno diṭṭhipurekkhāro appaṭinissaṭṭho tassa

  *  *  *  *  *  *
  Footnote:1 katthaci santimavevadātāti dissati. 2 Po. avevadātā.
-------------------------------------------------
[page 086]
 Taṇhāpurekkhārassa appahīnattā tassa diṭṭhipurekkhārassa appaṭinissaṭṭhattā
 so taṇhaṁ vā diṭṭhiṁ vā purato katvā carati taṇhādhajo
 taṇhāketu taṇhādhipateyyo diṭṭhiddhajo diṭṭhiketu diṭṭhādhipateyyo
 taṇhāya vā diṭṭhiyā vā parivārito caratīti purakkhatā.
 Santīti santi saṁvijjanti [1]- upalabbhanti. Avīvadātāti avīvadātā 2-
 avodātā aparisuddhā saṅkiliṭṭhā saṅkilesikāti purakkhatā santi
 avīvadātā.
      [93] Yadattani passati ānisaṁsanti yadattanīti yaṁ attani.
 Attā vuccati diṭṭhigataṁ. Attano diṭṭhiyā dve ānisaṁse passati
 diṭṭhadhammikañca ānisaṁsaṁ samparāyikañca ānisaṁsaṁ.
      Katamo diṭṭhiyā diṭṭhadhammiko ānisaṁso. Yaṁdiṭṭhiko satthā
 hoti taṁdiṭṭhikā sāvakā honti. Taṁdiṭṭhikaṁ satthāraṁ sāvakā
 sakkaronti garukaronti mānenti pūjenti apacitiṁ karonti labhanti
 ca tatonidānaṁ cīvarapiṇḍapātasenāsanagilānapaccayabhesajjaparikkhāraṁ
 ayaṁ diṭṭhiyā diṭṭhadhammiko ānisaṁso.
      Katamo diṭṭhiyā samparāyiko ānisaṁso. Ayaṁ diṭṭhi alaṁ
 nāgattāya vā supaṇṇattāya vā yakkhattāya vā asurattāya vā
 gandhabbattāya vā mahārājattāya vā indattāya vā brahmattāya
 vā devattāya vā ayaṁ diṭṭhi < PTS. MNid , 74 >alaṁ suddhiyā visuddhiyā parisuddhiyā
 muttiyā vimuttiyā parimuttiyā imāya diṭṭhiyā sujjhanti visujjhanti

  *  *  *  *  *  *
  Footnote:1 Po. Ma. atthi. 2 Po. Ma. avevadātā.
-------------------------------------------------
[page 087]
 Parisujjhanti muccanti vimuccanti parimuccanti imāya diṭṭhiyā
 sujjhissāmi visujjhissāmi parisujjhissāmi muccissāmi vimuccissāmi
 parimuccissāmīti āyatiṁ phalapāṭikaṅkhī hoti ayaṁ diṭṭhiyā
 samparāyiko ānisaṁso.
      Attano diṭṭhiyā ime dve ānisaṁse passati dakkhati oloketi
 nijjhāyati upaparikkhatīti yadattani passati ānisaṁsaṁ.
      [94] Tannissito kuppapaṭiccasantinti tisso santiyo
 accantasanti tadaṅgasanti sammatisanti.
      Katamā accantasanti. Accantasanti vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ ayaṁ accantasanti.
      Katamā tadaṅgasanti. Paṭhamaṁ jhānaṁ samāpannassa nīvaraṇā
 santā honti. Dutiyaṁ jhānaṁ samāpannassa vitakkavicārā santā
 honti. Tatiyaṁ jhānaṁ samāpannassa pīti santā hoti. Catutthaṁ
 jhānaṁ samāpannassa sukhadukkhā santā honti. Ākāsānañcāyatanaṁ
 samāpannassa rūpasaññā paṭighasaññā nānattasaññā santā honti.
 Viññāṇañcāyatanaṁ samāpannassa ākāsānañcāyatanasaññā santā
 hoti. Ākiñcaññāyatanaṁ samāpannassa viññāṇañcāyatanasaññā
 santā hoti. Nevasaññānāsaññāyatanaṁ samāpannassa
 ākiñcaññāyatanasaññā santā hoti. Ayaṁ tadaṅgasanti.
-------------------------------------------------
[page 088]
      Katamā sammatisanti 1-. Sammatisanti vuccanti dvāsaṭṭhī diṭṭhigatāni
 diṭṭhisantiyo. Apica sammatisanti imasmiṁ [2]- adhippetā
 santīti.
      Tannissito kuppapaṭiccasantinti kuppasantiṁ pakuppasantiṁ eritasantiṁ
 sameritasantiṁ calitasantiṁ ghaṭṭitasantiṁ kappitasantiṁ pakappitasantiṁ
 aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammaṁ
 santiṁ nissito [3]- allīno upāgato 4- ajjhosito adhimuttoti
 tannissito kuppapaṭiccasantiṁ. Tenāha bhagavā
                  pakappitā saṅkhatā yassa dhammā
                  purakkhatā santi avīvadātā
                  yadattani passati ānisaṁsaṁ
                  tannissito kuppapaṭiccasantinti.
             [95] Diṭṭhīnivesā na hi svātivattā
                  dhammesu niccheyya samuggahītaṁ
                  tasmā naro tesu nivesanesu
                  nirassatī ādiyaticca 5- dhammaṁ.
      [96] Diṭṭhīnivesā na hi svātivattāti diṭṭhīnivesāti sassato
 loko idameva saccaṁ moghamaññanti abhinivesapparāmāso diṭṭhinivesanaṁ
 asassato loko antavā loko anantavā loko
 taṁ jīvaṁ taṁ sarīraṁ aññaṁ jīvaṁ aññaṁ sarīraṁ hoti tathāgato

  *  *  *  *  *  *
  Footnote:1 Po. Ma. sammutisanti. sabbattha īdisameva. 2 Ma. Yu. atthe.
 3 Ma. asito Yu. āsito. 4 Ma. upagato. 5 Ma. ādiyatī ca.
-------------------------------------------------
[page 089]
 Parammaraṇā na hoti tathāgato parammaraṇā hoti ca na ca hoti
 tathāgato parammaraṇā neva hoti na na hoti tathāgato parammaraṇā
 idameva saccaṁ moghamaññanti abhinivesapparāmāso diṭṭhinivesananti
 diṭṭhīnivesā. Na hi < PTS. MNid , 76 >svātivattāti [1]- durativattā duttarā duppatarā
 dussamatikkamā dubbītivattāti diṭṭhīnivesā na hi svātivattā.
      [97] Dhammesu niccheyya samuggahītanti dhammesūti dvāsaṭṭhidiṭṭhigatesu.
 Niccheyyāti nicchinitvā vinicchinitvā vicinitvā
 pavicinitvā tulayitvā tīrayitvā vibhāvayitvā vibhūtaṁ katvā [2]- odhiggāho
 vilaggāho varaggāho koṭṭhāsaggāho uccayaggāho samuccayaggāho
 idaṁ saccaṁ tacchaṁ tathaṁ bhūtaṁ yāthāvaṁ aviparītanti gahitaṁ parāmaṭṭhaṁ
 abhiniviṭṭhaṁ ajjhositaṁ adhimuttanti dhammesu niccheyya samuggahītaṁ.
      [98] Tasmā naro tesu nivesanesūti tasmāti tasmā taṁkāraṇā
 taṁhetu taṁpaccayā taṁnidānā. Naroti satto naro mānavo poso
 puggalo jīvo jātu jantu indagū manujo. Tesu nivesanesūti
 tesu diṭṭhinivesanesūti tasmā naro tesu nivesanesu.
      [99] Nirassatī ādiyaticca dhammanti nirassatīti dvīhi kāraṇehi
 nirassati paravicchindanāya vā nirassati anabhisambhuṇanto vā
 nirassati.
      Kathaṁ paravicchindanāya nirassati. Paro vicchindati so
 satthā na sabbaññū dhammo na svākkhāto gaṇo na supaṭipanno

  *  *  *  *  *  *
  Footnote:1 Po. Ma. diṭṭhīnivesā na hi svātivattā. 2 Ma. Yu. samuggahītanti nivesanesu.
-------------------------------------------------
[page 090]
 Diṭṭhi na bhaddikā paṭipadā na supaññattā maggo na niyyāniko
 natthettha suddhi vā visuddhi vā parisuddhi vā mutti vā vimutti
 vā parimutti vā na tattha sujjhanti vā visujjhanti vā
 parisujjhanti vā muccanti vā vimuccanti vā parimuccanti vā hīnā
 nihīnā omakā lāmakā jatukkā 1- parittāti. Evaṁ paro vicchindati.
 Evaṁ vicchindiyamāno satthāraṁ nirassati < PTS. MNid , 77 >dhammakkhānaṁ nirassati gaṇaṁ
 nirassati diṭṭhiṁ nirassati paṭipadaṁ nirassati maggaṁ nirassati. Evaṁ
 paravicchindanāya nirassati.
      Kathaṁ anabhisambhuṇanto nirassati. Sīlaṁ anabhisambhuṇanto sīlaṁ
 nirassati vattaṁ anabhisambhuṇanto vattaṁ nirassati sīlavattaṁ 2- anabhisambhuṇanto
 sīlavattaṁ nirassati. Evaṁ anabhisambhuṇanto nirassati.
      Ādiyaticca dhammanti satthāraṁ gaṇhāti dhammakkhānaṁ gaṇhāti
 gaṇaṁ gaṇhāti diṭṭhiṁ gaṇhāti paṭipadaṁ gaṇhāti maggaṁ gaṇhāti
 parāmasati abhinivisatīti nirassatī ādiyaticca dhammaṁ. Tenāha bhagavā
                  diṭṭhīnivesā na hi svātivattā
                  dhammesu niccheyya samuggahītaṁ
                  tasmā naro tesu nivesanesu
                  nirassatī ādiyaticca dhammanti.
            [100] Dhonassa hi natthi kuhiñci loke
                  pakappitā diṭṭhi bhavābhavesu

  *  *  *  *  *  *
  Footnote:1 Ma. chatukkā. 2 Ma. sīlabbataṁ. sabbattha īdisameva.
-------------------------------------------------
[page 091]
                  Māyañca mānañca pahāya dhono
                  sa kena gaccheyya anūpayo so.
      [101] Dhonassa hi natthi kuhiñci loke pakappitā diṭṭhi
 bhavābhavesūti dhonoti dhonā vuccati paññā yā paññā
 pajānanā vicayo pavicayo dhammavicayo sallakkhaṇā upalakkhaṇā
 paccupalakkhaṇā paṇḍiccaṁ kosallaṁ nepuññaṁ vebhabyā cintā
 upaparikkhā bhūrī medhā pariṇāyikā vipassanā sampajaññaṁ patodo
 paññā paññindriyaṁ paññābalaṁ paññāsatthaṁ paññāpāsādo
 paññāāloko paññāobhāso paññāpajjoto paññāratanaṁ
 amoho dhammavicayo sammādiṭṭhi. Kiṁkāraṇā dhonā vuccati paññā.
 Tāya paññāya < PTS. MNid , 78 >kāyaduccaritaṁ dhutañca dhotañca sandhotañca
 niddhotañca. Vacīduccaritaṁ dhutañca dhotañca sandhotañca niddhotañca.
 Manoduccaritaṁ dhutañca dhotañca sandhotañca niddhotañca. Rāgo
 dhuto ca dhoto ca sandhoto ca niddhoto ca. Doso moho
 kodho upanāho makkho paḷāso issā macchariyaṁ māyā
 sāṭheyyaṁ thambho sārambho māno atimāno mado
 pamādo sabbe kilesā sabbe duccaritā sabbe darathā
 sabbe pariḷāhā sabbe santāpā sabbākusalābhisaṅkhārā dhutā
 ca dhotā ca sandhotā ca niddhotā ca. Taṁkāraṇā dhonā
 vuccati paññā. Athavā sammādiṭṭhiyā micchādiṭṭhi dhutā ca
-------------------------------------------------
[page 092]
 Dhotā ca sandhotā ca niddhotā ca. Sammāsaṅkappena micchā
 saṅkappo dhuto ca dhoto ca sandhoto ca niddhoto ca.
 Sammāvācāya micchāvācā dhutā ca. Sammākammantena micchākammanto
 dhuto ca. Sammāājīvena micchāājīvo dhuto ca.
 Sammāvāyāmena micchāvāyāmo dhuto ca. Sammāsatiyā micchāsati
 dhutā ca. Sammāsamādhinā micchāsamādhi dhuto ca. Sammāñāṇena
 micchāñāṇaṁ dhutañca. Sammāvimuttiyā micchāvimutti dhutā ca
 dhotā ca sandhotā ca niddhotā ca. Athavā ariyena aṭṭhaṅgikena
 maggena sabbe kilesā sabbe duccaritā sabbe darathā
 sabbe pariḷāhā sabbe santāpā sabbākusalābhisaṅkhārā dhutā
 ca dhotā ca sandhotā ca niddhotā ca. Arahā imehi dhoneyyehi
 dhammehi upeto samupeto upagato samupagato upapanno samupapanno
 samannāgato tasmā arahā dhono. So dhutarāgo dhutapāpo
 dhutakileso dhutapariḷāhoti dhono. Kuhiñcīti kuhiñci kimhici
 katthaci ajjhattaṁ vā bahiddhā vā ajjhattabahiddhā vā. Loketi
 apāyaloke .pe. Āyatanaloke. Pakappanāti 1- dve pakappanā
 taṇhāpakappanā ca diṭṭhipakappanā ca .pe. Ayaṁ taṇhāpakappanā .pe.
 Ayaṁ diṭṭhipakappanā. Bhavābhavesūti bhavābhave kammabhave
 punabbhave kāmabhave kammabhave kāmabhave punabbhave rūpabhave
 kammabhave rūpabhave punabbhave arūpabhave kammabhave arūpabhave

  *  *  *  *  *  *
  Footnote:1 Ma. pakappitāti.
-------------------------------------------------
[page 093]
 Punabbhave punappunaṁ 1- bhave punappunaṁ gatiyā punappunaṁ upapattiyā
 punappunaṁ paṭisandhiyā punappunaṁ attabhāvābhinibbattiyā. Dhonassa
 hi natthi kuhiñci loke pakappitā diṭṭhi bhavābhavesūti dhonassa
 kuhiñci loke bhavābhavesu ca kappitā pakappitā abhisaṅkhatā
 saṇṭhapitā diṭṭhi natthi na santi na saṁvijjanti nupalabbhanti pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhāti dhonassa hi natthi kuhiñci loke pakappitā diṭṭhi
 bhavābhavesu.
      [102] Māyañca mānañca pahāya dhonoti māyā vuccati
 vañcanikā cariyā. Idhekacco kāyena duccaritaṁ caritvā vācāya
 duccaritaṁ caritvā manasā duccaritaṁ caritvā tassa paṭicchādanahetu
 pāpikaṁ icchaṁ paṇidahati mā maṁ jaññāti icchati mā maṁ
 jaññāti saṅkappeti mā maṁ jaññāti vācaṁ bhāsati mā maṁ
 jaññāti kāyena parakkamati. Yā evarūpā māyā māyāvitā
 accasarā vañcanā nikati nikiraṇā pariharaṇā guhaṇā pariguhaṇā
 chādanā paricchādanā anuttānikammaṁ anāvikammaṁ vocchādanā
 pāpakiriyā ayaṁ vuccati māyā.
      Mānoti ekavidhena māno yā cittassa uṇṇati. Duvidhena
 māno attukkaṁsanamāno paravambhanamāno. Tividhena māno
 seyyohamasmīti māno sadisohamasmīti < PTS. MNid , 80 >māno hīnohamasmīti māno.

  *  *  *  *  *  *
  Footnote:1 Po. Ma. punappuna. sabbattha īdisameva.
-------------------------------------------------
[page 094]
 Catubbidhena māno lābhena mānaṁ janeti yasena mānaṁ janeti
 pasaṁsāya mānaṁ janeti sukhena mānaṁ janeti. Pañcavidhena māno
 lābhimhi manāpikānaṁ rūpānanti mānaṁ janeti lābhimhi manāpikānaṁ
 saddānaṁ gandhānaṁ rasānaṁ phoṭṭhabbānanti mānaṁ janeti.
 Chabbidhena māno cakkhusampadāya mānaṁ janeti sotasampadāya
 mānaṁ janeti ghānasampadāya jivhāsampadāya kāyasampadāya
 manosampadāya mānaṁ janeti. Sattavidhena māno māno atimāno
 mānātimāno omāno adhimāno asmimāno micchāmāno.
 Aṭṭhavidhena māno lābhena mānaṁ janeti alābhena omānaṁ
 janeti yasena mānaṁ janeti ayasena omānaṁ janeti pasaṁsāya
 mānaṁ janeti nindāya omānaṁ janeti sukhena mānaṁ janeti
 dukkhena omānaṁ janeti. Navavidhena māno seyyassa seyyohamasmīti
 māno seyyassa sadisohamasmīti māno seyyassa hīnohamasmīti
 māno sadisassa seyyohamasmīti māno sadisassa sadisohamasmīti
 māno sadisassa hīnohamasmīti māno hīnassa seyyohamasmīti
 māno hīnassa sadisohamasmīti māno hīnassa hīnohamasmīti
 māno. Dasavidhena māno idhekacco mānaṁ janeti jātiyā vā
 gottena vā kolaputtikena 1- vā vaṇṇapokkharatāya vā dhanena vā
 ajjhenena vā kammāyatanena vā sippāyatanena vā vijjaṭṭhānena
 vā sutena vā paṭibhāṇena vā aññataraññatarena vā vatthunā.

  *  *  *  *  *  *
  Footnote:1 Ma. kolaputtiyena.
-------------------------------------------------
[page 095]
 Yo evarūpo māno maññanā maññitattaṁ uṇṇati uṇṇamo 1-
 dhajo sampaggāho ketukamyatā cittassa ayaṁ vuccati māno.
      Māyañca mānañca pahāya dhonoti [2]- māyañca mānañca pahāya
 pajahitvā vinoditvā byantīkaritvā anabhāvaṅgametvāti māyañca
 mānañca pahāya dhono.
      [103] Sa kena gaccheyya anūpayo soti upayoti 3- dve
 upayā taṇhūpayo ca diṭṭhūpayo ca .pe. Ayaṁ taṇhūpayo .pe.
 Ayaṁ diṭṭhūpayo. Tassa taṇhūpayo < PTS. MNid , 81 >pahīno diṭṭhūpayo paṭinissaṭṭho
 taṇhūpayassa pahīnattā diṭṭhūpayassa paṭinissaṭṭhattā anūpayo.
 So 4- kena rāgena gaccheyya kena dosena gaccheyya kena
 mohena gaccheyya kena mānena gaccheyya kāya diṭṭhiyā gaccheyya
 kena uddhaccena gaccheyya kāya vicikicchāya gaccheyya kehi
 anusayehi gaccheyya rattoti vā duṭṭhoti vā mūḷhoti vā
 vinibandhoti 5- vā parāmaṭṭhoti vā vikkhepagatoti vā aniṭṭhaṅgatoti
 vā thāmagatoti vā. Te abhisaṅkhārā pahīnā abhisaṅkhārānaṁ
 pahīnattā gatiyo kena gaccheyya nerayikoti vā tiracchānayonikoti
 vā pittivisayikoti vā manussoti vā devoti vā rūpīti
 vā arūpīti vā saññīti vā asaññīti vā nevasaññīnāsaññīti
 vā. So hetu natthi paccayo natthi kāraṇaṁ natthi yena
 gaccheyyāti sa kena gaccheyya anūpayo so. Tenāha bhagavā

  *  *  *  *  *  *
  Footnote:1 Ma. unnāmo. 2 Ma. dhono. 3 Ma. upayāti. sabbattha īdisameva.
 4 Po. Ma. puggalo. 5 Po. Ma. vinibaddhoti.
-------------------------------------------------
[page 096]
                  Dhonassa hi natthi kuhiñci loke
                  pakappitā diṭṭhi bhavābhavesu
                  māyañca mānañca pahāya dhono
                  sa kena gaccheyya anūpayo soti.
            [104] Upayo hi dhammesu upeti vādaṁ
                  anūpayaṁ kena kathaṁ vadeyya
                  attaṁ 1- nirattaṁ na hi tassa atthi
                  adhosi so diṭṭhimidheva sabbaṁ.
      [105] Upayo hi dhammesu upeti vādanti upayoti dve
 upayā taṇhūpayo ca diṭṭhūpayo ca .pe. Ayaṁ taṇhūpayo .pe.
 Ayaṁ diṭṭhūpayo. Tassa taṇhūpayo appahīno diṭṭhūpayo
 appaṭinissaṭṭho taṇhūpayassa appahīnattā diṭṭhūpayassa appaṭinissaṭṭhattā
 dhammesu vādaṁ upeti rattoti vā duṭṭhoti vā
 mūḷhoti vā vinibandhoti vā parāmaṭṭhoti vā vikkhepagatoti
 vā aniṭṭhaṅgatoti < PTS. MNid , 82 >vā thāmagatoti vā. Te abhisaṅkhārā
 appahīnā abhisaṅkhārānaṁ appahīnattā gatiyā vādaṁ upeti
 nerayikoti vā tiracchānayonikoti vā pittivisayikoti vā manussoti
 vā devoti vā rūpīti vā arūpīti vā saññīti vā
 asaññīti vā nevasaññīnāsaññīti vā vādaṁ upeti upagacchati
 gaṇhāti parāmasati abhinivisatīti upayo hi dhammesu upeti vādaṁ.

  *  *  *  *  *  *
  Footnote:1 Ma. attā nirattā.
-------------------------------------------------
[page 097]
      [106] Anūpayaṁ kena kathaṁ vadeyyāti upayoti dve upayā
 taṇhūpayo ca diṭṭhūpayo ca .pe. Ayaṁ taṇhūpayo .pe. Ayaṁ
 diṭṭhūpayo. Tassa taṇhūpayo pahīno diṭṭhūpayo paṭinissaṭṭho
 taṇhūpayassa pahīnattā diṭṭhūpayassa paṭinissaṭṭhattā anūpayaṁ [1]- kena
 rāgena vadeyya kena dosena vadeyya kena mohena vadeyya
 kena mānena vadeyya kāya diṭṭhiyā vadeyya kena uddhaccena
 vadeyya kāya vicikicchāya vadeyya kehi anusayehi vadeyya rattoti
 vā duṭṭhoti vā mūḷhoti vā vinibandhoti vā parāmaṭṭhoti
 vā vikkhepagatoti vā aniṭṭhaṅgatoti vā thāmagatoti vā.
 Te abhisaṅkhārā pahīnā abhisaṅkhārānaṁ pahīnattā gatiyo kena
 vadeyya nerayikoti vā .pe. Nevasaññīnāsaññīti vā. So
 hetu natthi paccayo natthi kāraṇaṁ natthi yena vadeyya katheyya
 bhaṇeyya dīpayeyya vohareyyāti anūpayaṁ kena kathaṁ vadeyya.
      [107] Attaṁ nirattaṁ na hi tassa atthīti attāti sassatadiṭṭhi 2-
 natthi nirattāti ucchedadiṭṭhi natthi attāti gahitaṁ natthi nirattāti
 muñcitabbaṁ natthi. Yassatthi gahitaṁ tassatthi muñcitabbaṁ yassatthi
 muñcitabbaṁ tassatthi gahitaṁ. Gahaṇamuñcanaṁ 3- samatikkanto arahā
 vuḍḍhiparihāniṁ vītivatto. So vuṭṭhavāso ciṇṇacaraṇo .pe.
 Natthi tassa punabbhavoti attaṁ nirattaṁ na hi tassa atthi.
      [108] < PTS. MNid , 83 >Adhosi so diṭṭhimidheva sabbanti tassa dvāsaṭṭhī

  *  *  *  *  *  *
  Footnote:1 Ma. puggalaṁ. 2 Ma. attānudiṭṭhi. 3 Ma. gahaṇaṁ muñcanā.
-------------------------------------------------
[page 098]
 Diṭṭhigatāni pahīnāni samucchinnāni vūpasantāni paṭippassaddhāni
 abhabbuppattikāni ñāṇagginā daḍḍhāni. So sabbaṁ diṭṭhigataṁ
 idheva adhosi dhuni sandhuni niddhuni pajahi vinodesi byantīakāsi
 anabhāvaṅgamesīti adhosi so diṭṭhimidheva sabbaṁ. Tenāha bhagavā
                  upayo hi dhammesu upeti vādaṁ
                  anūpayaṁ kena kathaṁ vadeyya
                  attaṁ nirattaṁ na hi tassa atthi
                  adhosi so diṭṭhimidheva sabbanti.
              Tatiyo duṭṭhaṭṭhakasuttaniddeso niṭṭhito.
                     ---------------
-------------------------------------------------
[page 099]
                  Catuttho suddhaṭṭhakasuttaniddeso
            [109] Passāmi suddhaṁ paramaṁ arogaṁ
                  diṭṭhena saṁsuddhi narassa hoti
                  evābhijānaṁ 1- paramanti ñatvā
                  suddhānupassīti pacceti ñāṇaṁ.
      [110] Passāmi suddhaṁ paramaṁ aroganti passāmi suddhanti
 passāmi suddhaṁ dakkhāmi suddhaṁ olokemi suddhaṁ nijjhāyāmi suddhaṁ
 upaparikkhāmi suddhaṁ. Paramaṁ aroganti paramaṁ ārogyappattaṁ
 khemappattaṁ tāṇappattaṁ leṇappattaṁ saraṇappattaṁ parāyanappattaṁ
 abhayappattaṁ accutappattaṁ amatappattaṁ nibbānappattanti passāmi
 suddhaṁ paramaṁ arogaṁ.
      [111] Diṭṭhena saṁsuddhi narassa hotīti cakkhuviññāṇena 2-
 rūpadassanena narassa suddhi visuddhi parisuddhi mutti vimutti parimutti
 hoti naro sujjhati visujjhati parisujjhati muccati vimuccati
 parimuccatīti diṭṭhena saṁsuddhi narassa hoti.
      [112] Evābhijānaṁ paramanti ñatvāti evaṁ abhijānanto
 ājānanto vijānanto paṭivijānanto paṭivijjhanto idaṁ paramaṁ
 aggaṁ seṭṭhaṁ viseṭṭhaṁ pāmokkhaṁ uttamaṁ paramanti ñatvā jānitvā

  *  *  *  *  *  *
  Footnote:1 Yu. etābhijānaṁ. 2 Po. Ma. cakkhuviññāṇaṁ.
-------------------------------------------------
[page 100]
 Tulayitvā tīrayitvā vibhāvayitvā vibhūtaṁ katvāti evābhijānaṁ
 paramanti ñatvā.
      [113] < PTS. MNid , 85 >Suddhānupassīti pacceti ñāṇanti yo suddhaṁ passati so
 suddhānupassī. Pacceti ñāṇanti cakkhuviññāṇena 1- rūpadassanaṁ
 ñāṇanti pacceti maggoti pacceti pathoti pacceti niyyānanti
 paccetīti suddhānupassīti pacceti ñāṇaṁ. Tenāha bhagavā
                  passāmi suddhaṁ paramaṁ arogaṁ
                  diṭṭhena saṁsuddhi narassa hoti
                  evābhijānaṁ paramanti ñatvā
                  suddhānupassīti pacceti ñāṇanti.
            [114] Diṭṭhena ce suddhi narassa hoti
                  ñāṇena vā so pajahāti dukkhaṁ
                  aññena so sujjhati sopadhīko
                  diṭṭhī hi naṁ pāva tathā vadānaṁ.
      [115] Diṭṭhena ce suddhi narassa hotīti cakkhuviññāṇena
 rūpadassanena ce narassa suddhi visuddhi parisuddhi mutti vimutti
 parimutti hoti naro sujjhati visujjhati parisujjhati muccati vimuccati
 parimuccatīti diṭṭhena ce suddhi narassa hoti.
      [116] Ñāṇena vā so pajahāti dukkhanti cakkhuviññāṇena
 rūpadassanena ce naro jātidukkhaṁ pajahati jarādukkhaṁ pajahati byādhidukkhaṁ

  *  *  *  *  *  *
  Footnote:1 Po. Ma. cakkhuviññāṇaṁ rūpadassanena ñāṇanti. sabbattha īdisameva.
-------------------------------------------------
[page 101]
 Dukkhaṁ pajahati maraṇadukkhaṁ pajahati sokaparidevadukkhadomanassupāyāsadukkhaṁ
 pajahatīti ñāṇena vā so pajahāti dukkhaṁ.
      [117] Aññena so sujjhati sopadhīkoti aññena asuddhimaggena
 micchāpaṭipadāya aniyyānapathena 1- aññatra satipaṭṭhānehi
 aññatra sammappadhānehi aññatra iddhippādehi aññatra
 indriyehi aññatra balehi aññatra bojjhaṅgehi aññatra
 ariyā aṭṭhaṅgikā maggā naro sujjhati visujjhati < PTS. MNid , 86 >parisujjhati
 muccati vimuccati parimuccati. Sopadhīkoti sarāgo sadoso samoho
 samāno sataṇho sadiṭṭhi sakileso saupādānoti aññena so
 sujjhati sopadhīko.
      [118] Diṭṭhī hi naṁ pāva tathā vadānanti sāva diṭṭhi taṁ
 puggalaṁ pāvadati itipāyaṁ puggalo micchādiṭṭhiko viparītadassanoti.
 Tathā vadānanti tathā vadantaṁ kathentaṁ bhaṇantaṁ dīpayantaṁ voharantaṁ
 sassato loko idameva saccaṁ moghamaññanti tathā vadantaṁ kathentaṁ
 bhaṇantaṁ dīpayantaṁ voharantaṁ asassato loko antavā loko
 anantavā loko taṁ jīvaṁ taṁ sarīraṁ aññaṁ jīvaṁ aññaṁ sarīraṁ hoti
 tathāgato parammaraṇā na hoti tathāgato parammaraṇā hoti ca
 na ca hoti tathāgato parammaraṇā neva hoti na na hoti
 tathāgato parammaraṇā idameva saccaṁ moghamaññanti tathā vadantaṁ
 kathentaṁ bhaṇantaṁ dīpayantaṁ voharantanti diṭṭhī hi naṁ pāva tathā

  *  *  *  *  *  *
  Footnote:1 Ma. aniyyānikapathena.
-------------------------------------------------
[page 102]
 Vadānaṁ. Tenāha bhagavā
                  diṭṭhena ce suddhi narassa hoti
                  ñāṇena vā so pajahāti dukkhaṁ
                  aññena so sujjhati sopadhīko
                  diṭṭhī hi naṁ pāva tathā vadānanti.
            [119] Na brāhmaṇo aññato suddhimāha
                  diṭṭhe sute sīlavate mute vā
                  puññe ca pāpe ca anūpalitto
                  attañjaho nayidha pakubbamāno.
      [120] Na brāhmaṇo aññato suddhimāha diṭṭhe sute sīlavate
 mute vāti nāti paṭikkhepo. Brāhmaṇoti sattannaṁ dhammānaṁ
 bāhitattā brāhmaṇo. Sakkāyadiṭṭhi bāhitā hoti vicikicchā
 bāhitā hoti sīlabbataparāmāso bāhito < PTS. MNid , 87 >hoti rāgo bāhito
 hoti doso bāhito hoti moho bāhito hoti māno bāhito
 hoti. Bāhitassa honti pāpakā akusalā dhammā saṅkilesikā
 ponobbhavikā sadarā dukkhavipākā āyatiṁ jātijarāmaraṇīyā.
                  Bāhetvā sabbapāpakāni (sabhiyāti bhagavā)
                  vimalo sādhusamāhito ṭhitatto
                  saṁsāramaticca kevalī so
                  anissito tādi pavuccate sa brahmā.
-------------------------------------------------
[page 103]
 Na brāhmaṇo aññato suddhimāhāti brāhmaṇo aññena
 asuddhimaggena micchāpaṭipadāya aniyyānapathena aññatra satipaṭṭhānehi
 aññatra sammappadhānehi aññatra iddhippādehi aññatra
 indriyehi aññatra balehi aññatra bojjhaṅgehi aññatra ariyā 1-
 aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ
 parimuttiṁ nāha na katheti na bhaṇati na dīpayati na voharatīti na
 brāhmaṇo aññato suddhimāha. Diṭṭhe sute sīlavate mute vāti
 santeke samaṇabrāhmaṇā diṭṭhasuddhikā 2- te ekaccānaṁ rūpānaṁ
 dassanaṁ maṅgalaṁ paccenti ekaccānaṁ rūpānaṁ dassanaṁ amaṅgalaṁ
 paccenti.
      Katamesaṁ rūpānaṁ dassanaṁ maṅgalaṁ paccenti. Te kālato
 vuṭṭhahitvā abhimaṅgalagatāni rūpāni passanti vātasakuṇaṁ passanti
 pussaveḷuvalaṭṭhiṁ passanti gabbhinitthiṁ passanti kumārikaṁ khandhe
 āropetvā gacchantaṁ passanti puṇṇaghaṭaṁ passanti rohitamacchaṁ
 passanti ājaññaṁ passanti ājaññarathaṁ passanti < PTS. MNid , 88 >usabhaṁ
 passanti gokapilaṁ passanti evarūpānaṁ rūpānaṁ dassanaṁ maṅgalaṁ
 paccenti.
      Katamesaṁ rūpānaṁ dassanaṁ amaṅgalaṁ paccenti. Palālapuñjaṁ
 passanti takkaghaṭaṁ passanti rittaghaṭaṁ passanti naṭaṁ passanti
 naggasamaṇaṁ passanti kharaṁ passanti kharayānaṁ passanti ekayuttayānaṁ

  *  *  *  *  *  *
  Footnote:1 Po. Yu. ariyaṭṭhaṅgikamaggena. Ma. ariyena aṭṭhaṅgikena maggena.
 2 Po. Ma. diṭṭhisuddhikā. ito paraṁ īdisameva.
-------------------------------------------------
[page 104]
 Passanti kāṇaṁ passanti kuṇiṁ passanti khañjaṁ passanti
 pakkhahataṁ passanti jiṇṇakaṁ passanti byādhikaṁ passanti mataṁ
 passanti evarūpānaṁ rūpānaṁ dassanaṁ amaṅgalaṁ paccenti. Ime te
 samaṇabrāhmaṇā diṭṭhasuddhikā te diṭṭhena suddhiṁ visuddhiṁ parisuddhiṁ
 muttiṁ vimuttiṁ parimuttiṁ paccenti.
      Santeke samaṇabrāhmaṇā sutasuddhikā te ekaccānaṁ saddānaṁ
 savanaṁ maṅgalaṁ paccenti ekaccānaṁ saddānaṁ savanaṁ amaṅgalaṁ
 paccenti.
      Katamesaṁ saddānaṁ savanaṁ maṅgalaṁ paccenti. Te kālato
 vuṭṭhahitvā abhimaṅgalagatāni saddāni suṇanti vaḍḍhāti vā
 vaḍḍhamānāti vā puṇṇāti vā pussāti vā assokāti vā
 sumanāti vā sunakkhattāti vā sumaṅgalāti vā sirīti vā
 sirīvaḍḍhāti vā evarūpānaṁ saddānaṁ savanaṁ maṅgalaṁ paccenti.
      Katamesaṁ saddānaṁ savanaṁ amaṅgalaṁ paccenti. Kāṇoti vā
 kuṇīti vā khañjoti vā pakkhahatoti vā jiṇṇakoti vā
 byādhikoti vā matoti vā chinnanti vā bhinnanti vā
 daḍḍhanti vā naṭṭhanti vā natthīti vā evarūpānaṁ saddānaṁ
 savanaṁ amaṅgalaṁ paccenti. Ime te samaṇabrāhmaṇā sutasuddhikā
 te sutena suddhiṁ visuddhiṁ parisuddhiṁ muttiṁ vimuttiṁ parimuttiṁ
 paccenti.
-------------------------------------------------
[page 105]
      Santeke samaṇabrāhmaṇā sīlasuddhikā te sīlamattena saññamamattena
 saṁvaramattena avītikkamamattena < PTS. MNid , 89 >suddhiṁ visuddhiṁ parisuddhiṁ
 muttiṁ vimuttiṁ parimuttiṁ paccenti. Samaṇamuṇḍikāputto 1- evamāha
 catūhi kho ahaṁ thapati dhammehi samannāgataṁ purisapuggalaṁ paññāpemi
 sampannakusalaṁ paramakusalaṁ uttamappattippattaṁ samaṇaṁ ayojjhaṁ
 katamehi catūhi idha thapati na kāyena pāpakammaṁ karoti na
 pāpikaṁ vācaṁ bhāsati na pāpakaṁ saṅkappaṁ saṅkappeti na pāpakaṁ
 ājīvaṁ ājīvati imehi kho ahaṁ thapati catūhi dhammehi samannāgataṁ
 purisapuggalaṁ paññāpemi sampannakusalaṁ paramakusalaṁ uttamappattippattaṁ
 samaṇaṁ ayojjhaṁ. Evameva santeke samaṇabrāhmaṇā sīlasuddhikā
 te sīlamattena saññamamattena saṁvaramattena avītikkamamattena suddhiṁ
 visuddhiṁ parisuddhiṁ muttiṁ vimuttiṁ parimuttiṁ paccenti.
      Santeke samaṇabrāhmaṇā vattasuddhikā te hatthivattikā 2- vā
 honti assavattikā vā honti govattikā vā honti kukkuravattikā
 vā honti kākavattikā vā honti vāsudevavattikā vā
 honti baladevavattikā vā honti puṇṇabhaddavattikā vā
 honti maṇibhaddavattikā vā honti aggivattikā vā honti
 nāgavattikā vā honti supaṇṇavattikā vā honti yakkhavattikā
 vā honti asuravattikā vā honti gandhabbavattikā vā honti
 mahārājavattikā vā honti candavattikā vā honti suriyavattikā

  *  *  *  *  *  *
  Footnote:1 Ma. Yu. samaṇo muṇḍikāputto. 2 Po. Ma. ...vatikā. ito paraṁ īdisameva.
-------------------------------------------------
[page 106]
 Vā honti indavattikā vā honti brahmavattikā vā honti
 devavattikā vā honti disavattikā 1- vā honti. Ime te
 samaṇabrāhmaṇā vattasuddhikā te vattena suddhiṁ visuddhiṁ parisuddhiṁ
 muttiṁ vimuttiṁ parimuttiṁ paccenti.
      Santeke samaṇabrāhmaṇā mutasuddhikā. Te kālato
 vuṭṭhahitvā paṭhaviṁ āmasanti haritaṁ āmasanti < PTS. MNid , 90 >gomayaṁ āmasanti
 kacchapaṁ āmasanti jālaṁ 2- akkamanti tilavāhaṁ āmasanti pussatilaṁ
 khādanti pussatelaṁ makkhenti pussadantakaṭṭhaṁ 3- khādanti pussamattikāya
 nahāyanti pussasāṭakaṁ nivāsenti pussaveṭṭhanaṁ veṭṭhanti.
 Ime te samaṇabrāhmaṇā mutasuddhikā te mutena suddhiṁ visuddhiṁ
 parisuddhiṁ muttiṁ vimuttiṁ parimuttiṁ paccenti.
      Na brāhmaṇo aññato suddhimāha diṭṭhe sute sīlavate
 mute vāti brāhmaṇo diṭṭhasuddhiyāpi suddhiṁ nāha sutasuddhiyāpi
 suddhiṁ nāha sīlasuddhiyāpi suddhiṁ nāha vattasuddhiyāpi suddhiṁ nāha
 mutasuddhiyāpi suddhiṁ nāha na katheti na bhaṇati na dīpayati na
 voharatīti na brāhmaṇo aññato suddhimāha diṭṭhe sute
 sīlavate mute vā.
      [121] Puññe ca pāpe ca anūpalittoti puññaṁ vuccati
 yaṅkiñci tedhātukaṁ kusalābhisaṅkhāraṁ. Apuññaṁ vuccati sabbaṁ
 akusalaṁ. Yato puññābhisaṅkhāro ca apuññābhisaṅkhāro ca

  *  *  *  *  *  *
  Footnote:1 Ma. disāvatikā. 2 Ma. phālaṁ. 3 Ma. phussa ... phussamattikā.
-------------------------------------------------
[page 107]
 Āneñjābhisaṅkhāro ca pahīnā honti ucchinnamūlā tālāvatthukatā
 anabhāvaṅgatā āyatiṁ anuppādadhammā ettāvatā ca puññe ca
 pāpe ca na limpati na saṁlimpati na upalimpati alitto
 asaṁlitto anūpalitto nikkhanto nissaṭṭho vippamutto visaññutto
 vimariyādikatena cetasā viharatīti puññe ca pāpe ca
 anūpalitto.
      [122] Attañjaho nayidha pakubbamānoti attañjahoti
 attadiṭṭhijaho. Attañjahoti gāhajaho 1-. Attañjahoti
 taṇhāvasena diṭṭhivasena gahitaṁ parāmaṭṭhaṁ abhiniviṭṭhaṁ < PTS. MNid , 91 >ajjhositaṁ
 adhimuttaṁ sabbaṁ taṁ cattaṁ hoti vantaṁ muttaṁ pahīnaṁ paṭinissaṭṭhaṁ.
 Nayidha pakubbamānoti puññābhisaṅkhāraṁ vā apuññābhisaṅkhāraṁ vā
 āneñjābhisaṅkhāraṁ vā akubbamāno ajanayamāno asañjanayamāno
 anibbattayamāno anabhinibbattayamānoti attañjaho nayidha
 pakubbamāno. Tenāha bhagavā
                  na brāhmaṇo aññato suddhimāha
                  diṭṭhe sute sīlavate mute vā
                  puññe ca pāpe ca anūpalitto
                  attañjaho nayidha pakubbamānoti.
            [123] Purimaṁ pahāya aparaṁ sitāse
                  ejānugā te na taranti saṅgaṁ

  *  *  *  *  *  *
  Footnote:1 Po. Ma. gāhaṁ jaho.
-------------------------------------------------
[page 108]
                  Te uggahāyanti nirassajanti
                  kapīva sākhaṁ pamukhaṁ 1- gahāya.
      [124] Purimaṁ pahāya aparaṁ sitāseti purimaṁ satthāraṁ pahāya
 aparaṁ 2- satthāraṁ nissitā purimaṁ dhammakkhānaṁ pahāya aparaṁ dhammakkhānaṁ
 nissitā purimaṁ gaṇaṁ pahāya aparaṁ gaṇaṁ nissitā purimaṁ diṭṭhiṁ
 pahāya aparaṁ diṭṭhiṁ nissitā purimaṁ paṭipadaṁ pahāya aparaṁ paṭipadaṁ
 nissitā purimaṁ maggaṁ pahāya aparaṁ maggaṁ nissitā sannissitā
 allīnā upagatā ajjhositā adhimuttāti purimaṁ pahāya aparaṁ
 sitāse.
      [125] Ejānugā te na taranti saṅganti ejā vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Ejānugāti ejānugā ejānugatā ejānusaṭā ejāyāpannā 3- patitā
 abhibhūtā pariyādinnacittā. Te na taranti saṅganti rāgasaṅgaṁ dosasaṅgaṁ
 mohasaṅgaṁ mānasaṅgaṁ diṭṭhisaṅgaṁ kilesasaṅgaṁ duccaritasaṅgaṁ na taranti na
 uttaranti na pataranti na samatikkamanti na vītivattantīti ejānugā
 te na taranti saṅgaṁ.
      [126] Te uggahāyanti nirassajantīti satthāraṁ gaṇhanti taṁ
 muñcitvā aññaṁ satthāraṁ gaṇhanti dhammakkhānaṁ < PTS. MNid , 92 >gaṇhanti taṁ
 muñcitvā aññaṁ dhammakkhānaṁ gaṇhanti gaṇaṁ gaṇhanti taṁ
 muñcitvā aññaṁ gaṇaṁ gaṇhanti diṭṭhiṁ gaṇhanti taṁ muñcitvā

  *  *  *  *  *  *
  Footnote:1 Po. Ma. pamuñcaṁ. 2 Ma. paraṁ. 3 sabbattha potthake ejāyapannā.
-------------------------------------------------
[page 109]
 Aññaṁ diṭṭhiṁ gaṇhanti paṭipadaṁ gaṇhanti taṁ muñcitvā aññaṁ
 paṭipadaṁ gaṇhanti maggaṁ gaṇhanti taṁ muñcitvā aññaṁ maggaṁ
 gaṇhanti gaṇhanti ca muñcanti ca ādiyanti ca nirassajanti
 cāti te uggahāyanti nirassajanti.
      [127] Kapīva sākhaṁ pamukhaṁ gahāyāti yathā makkaṭo araññe
 pavane caramāno sākhaṁ gaṇhāti taṁ muñcitvā aññaṁ sākhaṁ
 gaṇhāti taṁ muñcitvā aññaṁ sākhaṁ gaṇhāti evameva puthū
 samaṇabrāhmaṇā puthū diṭṭhigatāni gaṇhanti ca muñcanti ca
 ādiyanti ca nirassajanti cāti kapīva sākhaṁ pamukhaṁ gahāya.
 Tenāha bhagavā
                  purimaṁ pahāya aparaṁ sitāse
                  ejānugā te na taranti saṅgaṁ
                  te uggahāyanti nirassajanti
                  kapīva sākhaṁ pamukhaṁ gahāyāti.
            [128] Sayaṁ samādāya vatāni jantu
                  uccāvacaṁ gacchati saññasatto
                  vidvā ca vedehi samecca dhammaṁ
                  na uccāvacaṁ gacchati bhūripañño.
      [129] Sayaṁ samādāya vatāni jantūti sayaṁ samādāyāti sāmaṁ
-------------------------------------------------
[page 110]
 Samādāya. Vatānīti hatthivattaṁ 1- vā assavattaṁ vā govattaṁ vā
 kukkuravattaṁ vā kākavattaṁ vā vāsudevavattaṁ vā baladevavattaṁ vā
 puṇṇabhaddavattaṁ vā maṇibhaddavattaṁ vā aggivattaṁ vā nāgavattaṁ
 vā supaṇṇavattaṁ vā yakkhavattaṁ vā asuravattaṁ vā .pe.
 Disavattaṁ vā ādāya samādāya ādiyitvā samādiyitvā gaṇhitvā
 parāmasitvā abhinivisitvā. Jantūti satto < PTS. MNid , 93 >naro .pe. Manujoti
 sayaṁ samādāya vatāni jantu.
      [130] Uccāvacaṁ gacchati saññasattoti satthārato satthāraṁ
 gacchati dhammakkhānato dhammakkhānaṁ gacchati gaṇato gaṇaṁ gacchati
 diṭṭhiyā diṭṭhiṁ gacchati paṭipadāto 2- paṭipadaṁ gacchati maggato maggaṁ
 gacchati. Saññasattoti kāmasaññāya byāpādasaññāya vihiṁsāsaññāya
 diṭṭhisaññāya satto visatto āsatto laggo laggito
 palibuddho. Yathā bhittikhīle vā nāgadante vā bhaṇḍaṁ sattaṁ visattaṁ
 āsattaṁ laggaṁ laggitaṁ palibuddhaṁ evameva kāmasaññāya byāpādasaññāya
 vihiṁsāsaññāya diṭṭhisaññāya satto visatto āsatto
 laggo laggito palibuddhoti uccāvacaṁ gacchati saññasatto.
      [131] Vidvā ca vedehi samecca dhammanti vidvāti vidvā
 vijjāgato ñāṇī buddhimā vibhāvī medhāvī. Vedehīti vedā
 vuccanti catūsu maggesu ñāṇaṁ paññā paññindriyaṁ paññābalaṁ
 dhammavicayasambojjhaṅgo vīmaṁsā vipassanā sammādiṭṭhi. Tehi

  *  *  *  *  *  *
  Footnote:1 Po. Ma. ...vataṁ. ito paraṁ īdisameva. 2 Ma. paṭipadāya.
-------------------------------------------------
[page 111]
 Vedehi jātijarāmaraṇassa antagato antappatto koṭigato
 koṭippatto pariyantagato pariyantappatto vosānagato vosānappatto
 tāṇagato tāṇappatto leṇagato leṇappatto saraṇagato
 saraṇappatto abhayagato abhayappatto accutagato accutappatto
 amatagato amatappatto nibbānagato nibbānappatto. Vedānaṁ vā
 antagatoti vedagū. Vedehi vā antagatoti vedagū. Sattannaṁ [1]-
 dhammānaṁ viditattā vedagū sakkāyadiṭṭhi viditā hoti vicikicchā
 viditā hoti sīlabbataparāmāso vidito hoti rāgo vidito
 hoti doso vidito hoti moho vidito hoti māno
 vidito hoti. Viditassa honti pāpakā akusalā dhammā saṅkilesikā
 ponobbhavikā sadarā dukkhavipākā āyatiṁ jātijarāmaraṇīyā.
                Vedāni viceyya kevalāni (sabhiyāti bhagavā)
                samaṇānaṁ yānipatthi 2- brāhmaṇānaṁ
                sabbavedanāsu vītarāgo
                sabbaṁ vedamaticca vedagū so [3]-.
 Vidvā ca vedehi samecca dhammanti samecca abhisamecca dhammaṁ. Sabbe
 saṅkhārā aniccāti samecca abhisamecca dhammaṁ. Sabbe saṅkhārā dukkhāti
 samecca abhisamecca dhammaṁ. Sabbe dhammā anattāti samecca
 abhisamecca dhammaṁ. Avijjāpaccayā saṅkhārāti samecca abhisamecca
 dhammaṁ. Saṅkhārapaccayā viññāṇanti samecca abhisamecca dhammaṁ.

  *  *  *  *  *  *
  Footnote:1 Ma. vāsaddo atthi. 2 Ma. yānīdhatthi. 3 Ma. Yu. itisaddo dissati.
-------------------------------------------------
[page 112]
 Viññāṇapaccayā nāmarūpanti. Nāmarūpapaccayā saḷāyatananti.
 Saḷāyatanapaccayā phassoti. Phassapaccayā vedanāti. Vedanāpaccayā
 taṇhāti. Taṇhāpaccayā upādānanti. Upādānapaccayā
 bhavoti. Bhavapaccayā jātīti. Jātipaccayā jarāmaraṇanti
 samecca abhisamecca dhammaṁ. Avijjānirodhā saṅkhāranirodhoti samecca
 abhisamecca dhammaṁ. Saṅkhāranirodhā viññāṇanirodhoti samecca
 abhisamecca dhammaṁ. Viññāṇanirodhā nāmarūpanirodhoti. Nāmarūpanirodhā
 saḷāyatananirodhoti. Saḷāyatananirodhā phassanirodhoti. Phassanirodhā
 vedanānirodhoti. Vedanānirodhā taṇhānirodhoti. Taṇhānirodhā
 upādānanirodhoti. Upādānanirodhā bhavanirodhoti. Bhavanirodhā
 jātinirodhoti. Jātinirodhā jarāmaraṇanirodhoti samecca abhisamecca
 dhammaṁ. Idaṁ dukkhanti samecca abhisamecca dhammaṁ. Ayaṁ
 dukkhasamudayoti. Ayaṁ dukkhanirodhoti. Ayaṁ dukkhanirodhagāminī paṭipadāti
 samecca abhisamecca dhammaṁ. Ime āsavāti samecca abhisamecca
 dhammaṁ. Ayaṁ āsavasamudayoti. Ayaṁ āsavanirodhoti. Ayaṁ āsavanirodhagāminī
 paṭipadāti samecca abhisamecca dhammaṁ. Ime dhammā
 abhiññeyyāti. Ime dhammā pariññeyyāti. Ime dhammā
 pahātabbāti. Ime dhammā bhāvetabbāti. Ime dhammā
 sacchikātabbāti samecca abhisamecca dhammaṁ. Channaṁ phassāyatanānaṁ
 samudayañca atthaṅgamañca assādañca ādīnavañca nissaraṇañca
-------------------------------------------------
[page 113]
 Samecca abhisamecca dhammaṁ. Pañcannaṁ upādānakkhandhānaṁ samudayañca
 atthaṅgamañca assādañca ādīnavañca nissaraṇañca samecca
 abhisamecca < PTS. MNid , 95 >dhammaṁ. Catunnaṁ mahābhūtānaṁ samudayañca atthaṅgamañca
 assādañca ādīnavañca nissaraṇañca samecca abhisamecca dhammaṁ.
 Yaṅkiñci samudayadhammaṁ sabbantaṁ nirodhadhammanti samecca abhisamecca
 dhammanti viddhā ca vedehi samecca dhammaṁ.
      [132] Na uccāvacaṁ gacchati bhūripaññoti na satthārato
 satthāraṁ gacchati na dhammakkhānato dhammakkhānaṁ gacchati na
 gaṇato gaṇaṁ gacchati na diṭṭhiyā diṭṭhiṁ gacchati na paṭipadāya
 paṭipadaṁ gacchati na maggato maggaṁ gacchati. Bhūripaññoti
 [1]- Mahāpañño puthupañño hāsapañño javanapañño tikkhapañño
 nibbedhikapañño. Bhūrī vuccati paṭhavī. Tāya paṭhavīsamāya
 paññāya vipulāya vitthatāya samannāgatoti na uccāvacaṁ gacchati
 bhūripañño. Tenāha bhagavā
                  sayaṁ samādāya vatāni jantu
                  uccāvacaṁ gacchati saññasatto
                  viddhā ca vedehi samecca dhammaṁ
                  na uccāvacaṁ gacchati bhūripaññoti.
            [133] Sa sabbadhammesu visenibhūto
                  yaṅkiñci diṭṭhaṁva sutaṁ mutaṁ vā

  *  *  *  *  *  *
  Footnote:1 Ma. bhūripañño.
-------------------------------------------------
[page 114]
                  Tameva dassiṁ vivaṭaṁ carantaṁ
                  kenīdha lokasmi vikappayeyya.
     [134] Sa sabbadhammesu visenibhūto yaṅkiñci diṭṭhaṁva sutaṁ mutaṁ
 vāti senā vuccati mārasenā. Kāyaduccaritaṁ mārasenā
 vacīduccaritaṁ mārasenā manoduccaritaṁ mārasenā rāgo mārasenā
 doso mārasenā moho mārasenā kodho upanāho .pe.
 Sabbākusalābhisaṅkhārā mārasenā. Vuttaṁ hetaṁ bhagavatā
          kāmā te paṭhamā senā dutiyārati vuccati
          tatiyā khuppipāsā te catutthī taṇhā pavuccati
          pañcamaṁ 1- thīnamiddhante chaṭṭhā bhirū 2- pavuccati
          sattamī vicikicchā te makkho thambho te aṭṭhamo
          lābho siloko sakkāro micchāladdho ca yo yaso
          yo cattānaṁ samukkaṁse pare ca avajānati
          esā namuci te senā kaṇhassābhippahāriṇī
          na naṁ asūro jināti jetvā ca labhate sukhanti.
 Yato catūhi ariyamaggehi sabbā ca mārasenā sabbe ca paṭisenikarā
 kilesā jitā ca parājitā ca bhaggā vippaluttā parammukhā so
 vuccati visenibhūto. So diṭṭhe visenibhūto sute visenibhūto
 mute visenibhūto viññāte visenibhūtoti sa sabbadhammesu
 visenibhūto yaṅkiñci diṭṭhaṁva sutaṁ mutaṁ vā.

  *  *  *  *  *  *
  Footnote:1 Ma. pañcamī. 2 Ma. Yu. bhīrū.
-------------------------------------------------
[page 115]
      [135] Tameva dassiṁ vivaṭaṁ carantanti tameva suddhadassiṁ
 visuddhadassiṁ parisuddhadassiṁ vodānadassiṁ pariyodānadassiṁ. Athavā
 suddhadassanaṁ visuddhadassanaṁ parisuddhadassanaṁ vodānadassanaṁ pariyodānadassanaṁ.
 Vivaṭanti taṇhāchadanaṁ [1]- kilesachadanaṁ [2]- avijjāchadanaṁ.
 Tāni chadanāni vivaṭāni honti viddhaṁsitāni upaghātitāni 3- samugghātitāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni. Carantanti carantaṁ vicarantaṁ [4]- iriyantaṁ
 vattantaṁ pālentaṁ yapentaṁ yāpentanti tameva dassiṁ vivaṭaṁ
 carantaṁ.
      [136] < PTS. MNid , 97 >Kenīdha lokasmi vikappayeyyāti kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Tassa taṇhākappo pahīno diṭṭhikappo
 paṭinissaṭṭho taṇhākappassa pahīnattā diṭṭhikappassa paṭinissaṭṭhattā
 kena rāgena kappeyya kena dosena kappeyya kena mohena
 kappeyya kena mānena kappeyya kāya diṭṭhiyā kappeyya
 kena uddhaccena kappeyya kāya vicikicchāya kappeyya kehi
 anusayehi kappeyya rattoti vā duṭṭhoti vā mūḷhoti vā
 vinibandhoti vā parāmaṭṭhoti vā vikkhepagatoti vā aniṭṭhaṅgatoti
 vā thāmagatoti vā. Te abhisaṅkhārā pahīnā
 abhisaṅkhārānaṁ pahīnattā gatiyo kena kappeyya nerayikoti vā

  *  *  *  *  *  *
  Footnote:1 Ma. diṭṭhichadanaṁ. 2 Ma. duccaritachadanaṁ. 3 Ma. ugghāṭitāni. 4 Ma. viharantaṁ.
-------------------------------------------------
[page 116]
 Tiracchānayonikoti vā pittivisayikoti vā manussoti vā devoti
 vā rūpīti vā arūpīti vā saññīti vā asaññīti vā
 nevasaññīnāsaññīti vā. So hetu natthi paccayo natthi kāraṇaṁ
 natthi yena kappeyya vikappeyya vikappaṁ āpajjeyya. Lokasminti
 apāyaloke manussaloke devaloke khandhaloke dhātuloke āyatanaloketi
 kenīdha lokasmi vikappayeyya. Tenāha bhagavā
                  sa sabbadhammesu visenibhūto
                  yaṅkiñci diṭṭhaṁva sutaṁ mutaṁ vā
                  tameva dassiṁ vivaṭaṁ carantaṁ
                  kenīdha lokasmi vikappayeyyāti.
            [137] Na kappayanti na purekkharonti
                  accantasuddhīti na te vadanti
                  ādānaganthaṁ gathitaṁ visajja
                  āsaṁ na kubbanti kuhiñci loke.
      [138] Na kappayanti na purekkharontīti kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Tesaṁ taṇhākappo pahīno diṭṭhikappo
 paṭinissaṭṭho taṇhākappassa pahīnattā diṭṭhikappassa paṭinissaṭṭhattā
 taṇhākappaṁ vā < PTS. MNid , 98 >diṭṭhikappaṁ vā na kappenti na janenti
 na sañjanenti na nibbattenti nābhinibbattentīti na
-------------------------------------------------
[page 117]
 Kappayanti. Na purekkharontīti dve purekkhārā taṇhāpurekkhāro
 ca diṭṭhipurekkhāro ca .pe. Ayaṁ taṇhāpurekkhāro .pe. Ayaṁ
 diṭṭhipurekkhāro. Tesaṁ taṇhāpurekkhāro pahīno diṭṭhipurekkhāro
 paṭinissaṭṭho taṇhāpurekkhārassa pahīnattā diṭṭhipurekkhārassa
 paṭinissaṭṭhattā na taṇhaṁ vā diṭṭhiṁ vā purato katvā caranti
 na taṇhādhajā na taṇhāketū na taṇhādhipateyyā na diṭṭhiddhajā
 na diṭṭhiketū na diṭṭhādhipateyyā na taṇhāya vā diṭṭhiyā vā
 parivāritā carantīti na kappayanti na purekkharonti.
      [139] Accantasuddhīti na te vadantīti accantasuddhīti anaccantasuddhiṁ
 saṁsārasuddhiṁ akiriyasuddhiṁ sassatavādaṁ na vadanti na kathenti na
 bhaṇanti na dīpayanti na voharantīti accantasuddhīti na te vadanti.
      [140] Ādānaganthaṁ gathitaṁ visajjāti ganthāti cattāro
 ganthā abhijjhā kāyagantho byāpādo kāyagantho sīlabbataparāmāso
 kāyagantho idaṁsaccābhiniveso kāyagantho. Attano
 diṭṭhiyā rāgo abhijjhā kāyagantho. Paravādesu āghāto
 appaccayo byāpādo kāyagantho. Attano sīlaṁ vā vattaṁ vā
 sīlabbattaṁ vā parāmasati sīlabbataparāmāso kāyagantho. Attano
 diṭṭhi idaṁsaccābhiniveso kāyagantho. Kiṁkāraṇā vuccanti 1- ādānagantho.
 Tehi ganthehi rūpaṁ ādiyanti upādiyanti gaṇhanti
 parāmasanti abhinivisanti vedanaṁ saññaṁ saṅkhāre viññāṇaṁ

  *  *  *  *  *  *
  Footnote:1 Ma. vuccati. ito paraṁ evaṁ ñātabbaṁ.
-------------------------------------------------
[page 118]
 Gatiṁ upapattiṁ paṭisandhiṁ bhavaṁ saṁsāraṁ vaṭṭaṁ ādiyanti
 upādiyanti gaṇhanti parāmasanti abhinivisanti taṁkāraṇā vuccanti
 ādānagantho. Visajjāti ganthe vossajjitvā vā visajja.
 Athavā ganthe < PTS. MNid , 99 >gathite 1- ganthite bandhe vibandhe ābandhe lagge
 laggite palibuddhe bandhane phoṭayitvā 2- vā visajja. Yathā vayhaṁ vā
 rathaṁ vā sakaṭaṁ vā sandamānikaṁ vā sajjaṁ visajjaṁ karonti vikopenti
 evameva ganthe vossajjitvā vā visajja. Athavā ganthe gathite
 ganthite bandhe vibandhe ābandhe lagge laggite palibuddhe bandhane
 phoṭayitvā 3- vā visajjāti ādānaganthaṁ gathitaṁ visajja.
      [141] Āsaṁ na kubbanti kuhiñci loketi āsā vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Āsaṁ na kubbantīti āsaṁ na kubbanti na janenti na sañjanenti
 na nibbattenti nābhinibbattenti. Kuhiñcīti kuhiñci kimhici
 katthaci ajjhattaṁ vā bahiddhā vā ajjhattabahiddhā vā. Loketi
 apāyaloke .pe. Āyatanaloketi āsaṁ na kubbanti kuhiñci
 loke. Tenāha bhagavā
                  na kappayanti na purekkharonti
                  accantasuddhīti na te vadanti
                  ādānaganthaṁ gathitaṁ visajja
                  āsaṁ na kubbanti kuhiñci loketi.

  *  *  *  *  *  *
  Footnote:1 Ma. gadhite. aparampi īdisameva. 2-3 Ma. poṭayitvā.
-------------------------------------------------
[page 119]
            [142] Sīmātito 1- brāhmaṇo tassa natthi
                  ñatvā ca disvā ca samuggahītaṁ
                  na rāgarāgī na virāgaratto
                  tassīdaṁ 2- natthi paramuggahītaṁ.
      [143] Sīmātito brāhmaṇo tassa natthi ñatvā ca disvā
 ca samuggahītanti sīmāti catasso sīmāyo. Sakkāyadiṭṭhi
 vicikicchā sīlabbataparāmāso diṭṭhānusayo vicikicchānusayo tadekaṭṭhā
 ca kilesā ayaṁ paṭhamā sīmā. Oḷārikaṁ kāmarāgasaññojanaṁ
 paṭighasaññojanaṁ oḷāriko kāmarāgānusayo paṭighānusayo tadekaṭṭhā
 ca kilesā ayaṁ dutiyā sīmā. Aṇusahagataṁ kāmarāgasaññojanaṁ
 paṭighasaññojanaṁ aṇusahagato kāmarāgānusayo paṭighānusayo tadekaṭṭhā
 ca kilesā ayaṁ tatiyā sīmā. < PTS. MNid , 100 >Rūparāgo arūparāgo māno
 uddhaccaṁ avijjā mānānusayo bhavarāgānusayo avijjānusayo tadekaṭṭhā
 ca kilesā ayaṁ catutthā sīmā. Yato catūhi ariyamaggehi
 imā catasso sīmāyo atikkanto hoti samatikkanto vītivatto
 so vuccati sīmātito. Brāhmaṇoti sattannaṁ dhammānaṁ bāhitattā
 brāhmaṇo .pe. Anissito tādi pavuccate sa brahmā.
 Tassāti arahato khīṇāsavassa. Ñatvāti paracittañāṇena vā
 ñatvā pubbenivāsānussatiñāṇena vā ñatvā. Disvāti maṁsacakkhunā
 vā [3]- dibbacakkhunā vā disvāti sīmātito brāhmaṇo tassa natthi

  *  *  *  *  *  *
  Footnote:1 Ma. Yu. sīmātigo. ito paraṁ īdisameva. 2 Ma. tassīdha. aparampi īdisameva.
 3 Ma. disvā.
-------------------------------------------------
[page 120]
 Ñatvā ca disvā ca. Samuggahītanti tassa idaṁ paramaṁ aggaṁ
 seṭṭhaṁ viseṭṭhaṁ 1- pāmokkhaṁ uttamaṁ pavaranti gahitaṁ parāmaṭṭhaṁ abhiniviṭṭhaṁ
 ajjhositaṁ adhimuttaṁ. Natthīti natthi na santi na saṁvijjati nupalabbhati.
 Pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhanti sīmātito brāhmaṇo tassa natthi ñatvā ca disvā
 ca samuggahītaṁ.
      [144] Na rāgarāgī na virāgarattoti rāgarattā vuccanti
 ye pañcasu kāmaguṇesu rattā giddhā gadhitā mucchitā ajjhopannā
 laggā laggitā palibuddhā. Virāgarattā vuccanti ye rūpāvacarā-
 rūpāvacarasamāpattīsu rattā giddhā gadhitā mucchitā ajjhopannā
 laggā laggitā palibuddhā. Na rāgarāgī na virāgarattoti yato
 kāmarāgo ca rūparāgo ca arūparāgo ca pahīnā honti ucchinnamūlā
 tālāvatthukatā anabhāvaṅgatā āyatiṁ anuppādadhammā ettāvatā na
 rāgarāgī na virāgaratto.
      [145] Tassīdaṁ natthi paramuggahītanti tassāti arahato
 khīṇāsavassa. Tassa idaṁ paramaṁ aggaṁ seṭṭhaṁ viseṭṭhaṁ pāmokkhaṁ
 uttamaṁ pavaranti gahitaṁ parāmaṭṭhaṁ < PTS. MNid , 101 >abhiniviṭṭhaṁ ajjhositaṁ adhimuttaṁ.
 Natthīti natthi na santi na saṁvijjati nupalabbhati. Pahīnaṁ samucchinnaṁ vūpasantaṁ
 paṭippassaddhaṁ abhabbuppattikaṁ ñāṇagginā daḍḍhanti tassīdaṁ natthi
 paramuggahītaṁ. Tenāha bhagavā

  *  *  *  *  *  *
  Footnote:1 Ma. visiṭṭhaṁ. sabbattha īdisameva.
-------------------------------------------------
[page 121]
                  Sīmātito brāhmaṇo tassa natthi
                  ñatvā ca disvā ca samuggahītaṁ
                  na rāgarāgī na virāgaratto
                  tassīdaṁ natthi paramuggahītanti.
              Catuttho suddhaṭṭhakasuttaniddeso niṭṭhito.
                      ------------
-------------------------------------------------
[page 122]
                  Pañcamo paramaṭṭhakasuttaniddeso
            [146] Paramanti diṭṭhīsu paribbasāno
                  yaduttariṁ kurute jantu loke
                  hīnāti aññe tato sabbamāha
                  tasmā vivādāni avītivatto.
      [147] Paramanti diṭṭhīsu paribbasānoti santeke samaṇabrāhmaṇā
 diṭṭhigatikā te dvāsaṭṭhiyā diṭṭhigatānaṁ aññataraññataraṁ diṭṭhigataṁ
 idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahetvā
 uggahetvā gaṇhitvā parāmasitvā abhinivisitvā sakāya sakāya
 diṭṭhiyā vasanti saṁvasanti āvasanti parivasanti. Yathā āgārikā
 vā gharesu vasanti sāpattikā vā āpattīsu vasanti sakilesā vā
 kilesesu vasanti evameva santeke samaṇabrāhmaṇā diṭṭhigatikā
 te dvāsaṭṭhiyā diṭṭhigatānaṁ aññataraññataraṁ diṭṭhigataṁ idaṁ paramaṁ
 aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahetvā uggahetvā
 gaṇhitvā parāmasitvā abhinivisitvā sakāya sakāya diṭṭhiyā vasanti
 saṁvasanti 1- āvasanti parivasantīti paramanti diṭṭhīsu paribbasāno.
      [148] Yaduttariṁ kurute jantu loketi yadanti yaṁ. Uttariṁ
 kuruteti uttariṁ karoti aggaṁ seṭṭhaṁ viseṭṭhaṁ < PTS. MNid , 103 >pāmokkhaṁ uttamaṁ

  *  *  *  *  *  *
  Footnote:1 Ma. pavasanti.
-------------------------------------------------
[page 123]
 Pavaraṁ karoti. Ayaṁ satthā sabbaññūti uttariṁ karoti aggaṁ
 seṭṭhaṁ viseṭṭhaṁ pāmokkhaṁ uttamaṁ pavaraṁ karoti ayaṁ dhammo
 svākkhāto ayaṁ gaṇo supaṭipanno ayaṁ diṭṭhi bhaddikā ayaṁ
 paṭipadā supaññattā ayaṁ maggo niyyānikoti uttariṁ karoti
 aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ karoti nibbatteti
 abhinibbatteti. Jantūti satto naro .pe. Manujo. Loketi
 apāyaloke .pe. Āyatanaloketi yaduttariṁ kurute jantu loke.
      [149] Hīnāti aññe tato sabbamāhāti attano satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe parappavāde
 khipati ukkhipati parikkhipati so satthā na sabbaññū dhammo na
 svākkhāto gaṇo na supaṭipanno diṭṭhi na bhaddikā paṭipadā
 na supaññattā maggo na niyyāniko natthettha suddhi vā
 visuddhi vā parisuddhi vā mutti vā vimutti vā parimutti vā na
 tattha 1- sujjhanti vā visujjhanti vā parisujjhanti vā muccanti vā
 vimuccanti vā parimuccanti vā hīnā nihīnā omakā lāmakā
 jatukkā parittāti evamāha evaṁ katheti evaṁ bhaṇati evaṁ dīpayati
 evaṁ voharatīti hīnāti aññe tato sabbamāha.
      [150] Tasmā vivādāni avītivattoti tasmā 2- taṁkāraṇā taṁhetu
 tappaccayā taṁnidānā diṭṭhikalahāni diṭṭhibhaṇḍanāni diṭṭhiviggahāni
 diṭṭhivivādāni diṭṭhimedhagāni avītivatto anatikkanto asamatikkantoti

  *  *  *  *  *  *
  Footnote:1 Ma. natthettha. 2 Ma. tasmāti.
-------------------------------------------------
[page 124]
 Tasmā vivādāni avītivatto. Tenāha bhagavā
                  paramanti diṭṭhīsu paribbasāno
                  yaduttariṁ kurute jantu loke
                  hīnāti aññe tato sabbamāha
                  tasmā vivādāni avītivattoti.
            [151] < PTS. MNid , 104 >Yadattanī passati ānisaṁsaṁ
                  diṭṭhe sute sīlavate mute vā
                  tadeva so tattha samuggahāya
                  nihīnato passati sabbamaññaṁ.
      [152] Yadattanī passati ānisaṁsaṁ diṭṭhe sute sīlavate mute
 vāti yadattanīti yaṁ attani. Attā vuccati diṭṭhigataṁ. Attano
 diṭṭhiyā dve ānisaṁse passati diṭṭhadhammikañca ānisaṁsaṁ samparāyikañca
 ānisaṁsaṁ.
      Katamo diṭṭhiyā diṭṭhadhammiko ānisaṁso. Yaṁdiṭṭhiko satthā
 hoti taṁdiṭṭhikā sāvakā honti taṁdiṭṭhikaṁ satthāraṁ sāvakā
 sakkaronti garukaronti 1- mānenti pūjenti apacitiṁ karonti 2- labhanti
 ca tatonidānaṁ cīvarapiṇḍapātasenāsanagilānapaccayabhesajjaparikkhāraṁ
 ayaṁ diṭṭhiyā diṭṭhadhammiko ānisaṁso.
      Katamo diṭṭhiyā samparāyiko ānisaṁso. Ayaṁ diṭṭhi alaṁ
 nāgattāya vā supaṇṇattāya vā yakkhattāya vā asurattāya vā

  *  *  *  *  *  *
  Footnote:1 Ma. garuṁ karonti. 2 Po. Ma. apacitiṁ karontīti natthi.
-------------------------------------------------
[page 125]
 Gandhabbattāya vā mahārājattāya vā indattāya vā brahmattāya
 vā devattāya vā ayaṁ diṭṭhi alaṁ suddhiyā visuddhiyā parisuddhiyā
 muttiyā vimuttiyā parimuttiyā imāya diṭṭhiyā sujjhanti visujjhanti
 parisujjhanti muccanti vimuccanti parimuccanti imāya diṭṭhiyā
 sujjhissāmi visujjhissāmi parisujjhissāmi muccissāmi vimuccissāmi
 parimuccissāmīti 1- āyatiṁ phalapāṭikaṅkhī hoti. Ayaṁ diṭṭhiyā samparāyiko
 ānisaṁso. Attano diṭṭhiyā ime dve ānisaṁse passati.
      Diṭṭhasuddhiyāpi dve ānisaṁse passati sutasuddhiyāpi dve
 ānisaṁse passati sīlasuddhiyāpi dve ānisaṁse passati vattasuddhiyāpi
 dve ānisaṁse passati mutasuddhiyāpi dve ānisaṁse
 passati diṭṭhadhammikañca ānisaṁsaṁ samparāyikañca ānisaṁsaṁ.
      Katamo mutasuddhiyā diṭṭhadhammiko ānisaṁso. Yaṁdiṭṭhiko satthā
 hoti taṁdiṭṭhikā sāvakā honti .pe. Ayaṁ mutasuddhiyā diṭṭhadhammiko
 ānisaṁso.
      Katamo mutasuddhiyā samparāyiko ānisaṁso. Ayaṁ diṭṭhi alaṁ
 nāgattāya vā .pe. Ayaṁ mutasuddhiyā samparāyiko ānisaṁso.
 Mutasuddhiyāpi ime dve ānisaṁse passati dakkhati oloketi nijjhāyati
 upaparikkhatīti yadattanī passati ānisaṁsaṁ diṭṭhe sute sīlavate
 mute vā.
      [153] Tadeva so tattha samuggahāyāti tadevāti taṁ diṭṭhigataṁ.

  *  *  *  *  *  *
  Footnote:1 Po. Ma. itisaddo natthi.
-------------------------------------------------
[page 126]
 Tatthāti sakāya diṭṭhiyā sakāya khantiyā sakāya ruciyā sakāya
 laddhiyā. Samuggahāyāti idaṁ paramaṁ aggaṁ seṭṭhaṁ viseṭṭhaṁ pāmokkhaṁ
 uttamaṁ pavaranti gahetvā uggahetvā gaṇhitvā parāmasitvā
 abhinivisitvāti tadeva so tattha samuggahāya.
      [154] Nihīnato passati sabbamaññanti aññaṁ satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ hīnato nihīnato omakato
 lāmakato jatukkato parittato [1]- passati dakkhati oloketi nijjhāyati
 upaparikkhatīti nihīnato passati sabbamaññaṁ. Tenāha bhagavā
                  yadattanī passati ānisaṁsaṁ
                  diṭṭhe sute sīlavate mute vā
                  tadeva so tattha samuggahāya
                  nihīnato passati sabbamaññanti.
            [155] Taṁ vāpi ganthaṁ kusalā vadanti
                  yaṁ nissito passati hīnamaññaṁ
                  tasmā hi diṭṭhaṁva sutaṁ mutaṁ vā
                  sīlabbataṁ bhikkhu na nissayeyya.
      [156] Taṁ vāpi ganthaṁ kusalā vadantīti kusalāti ye te
 khandhakusalā dhātukusalā āyatanakusalā paṭiccasamuppādakusalā
 satipaṭṭhānakusalā sammappadhānakusalā iddhippādakusalā indriyakusalā
 balakusalā bojjhaṅgakusalā maggakusalā phalakusalā nibbānakusalā te

  *  *  *  *  *  *
  Footnote:1 Ma. dissati. sabbattha īdisameva.
-------------------------------------------------
[page 127]
 Kusalā evaṁ vadanti gantho eso lambanaṁ 1- etaṁ bandhanaṁ etaṁ
 palibodho esoti evaṁ vadanti evaṁ kathenti evaṁ bhaṇanti evaṁ
 dīpayanti evaṁ voharantīti taṁ vāpi ganthaṁ kusalā vadanti.
      [157] Yaṁ nissito passati hīnamaññanti yaṁ nissitoti yaṁ
 satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissito sannissito
 allīno upagato ajjhosito adhimutto. Passati hīnamaññanti
 aññaṁ satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ hīnato
 nihīnato omakato lāmakato jatukkato parittato passati
 dakkhati oloketi nijjhāyati [2]- upaparikkhatīti yaṁ nissito passati
 hīnamaññaṁ.
      [158] Tasmā hī diṭṭhaṁva sutaṁ mutaṁ vā sīlabbataṁ bhikkhu na
 nissayeyyāti tasmā taṁkāraṇā taṁhetu tappaccayā taṁnidānā diṭṭhaṁ
 vā diṭṭhasuddhiṁ vā sutaṁ vā sutasuddhiṁ vā mutaṁ vā mutasuddhiṁ vā
 sīlaṁ vā sīlasuddhiṁ vā vattaṁ vā vattasuddhiṁ vā na nissayeyya na
 gaṇheyya na parāmaseyya nābhiniviseyyāti 3- tasmā hi diṭṭhaṁva sutaṁ
 mutaṁ vā sīlabbataṁ bhikkhu na nissayeyya. Tenāha bhagavā
                  taṁ vāpi ganthaṁ kusalā vadanti
                  yaṁ nissito passati hīnamaññaṁ
                  tasmā hi diṭṭhaṁva sutaṁ mutaṁ vā
                  sīlabbataṁ bhikkhu na nissayeyyāti.

  *  *  *  *  *  *
  Footnote:1 Ma. lagganaṁ. 2 Ma. upanijjhāyati. 3 Ma. nābhiniveseyyāti.
-------------------------------------------------
[page 128]
            [159] Diṭṭhiṁpi lokasmi 1- na kappayeyya
                  ñāṇena vā sīlavatena vāpi
                  samoti attānamanūpaneyya
                  hīno na maññetha visesi vāpi.
      [160] Diṭṭhiṁpi lokasmi na kappayeyya ñāṇena vā sīlavatena
 vāpīti aṭṭhasamāpattiñāṇena vā pañcābhiññāñāṇena vā micchāñāṇena
 vā sīlena vā vattena vā sīlavattena < PTS. MNid , 107 >vā diṭṭhiṁ na
 kappayeyya na janeyya na sañjaneyya na nibbatteyya nābhinibbatteyya.
 Lokasminti apāyaloke manussaloke devaloke khandhaloke
 dhātuloke āyatanaloketi diṭṭhiṁpi lokasmi na kappayeyya
 ñāṇena vā sīlavatena vāpi.
      [161] Samoti attānamanūpaneyyāti sadisohamasmīti attānaṁ
 na upaneyya jātiyā vā gottena vā kolaputtikena vā vaṇṇapokkharatāya
 vā dhanena vā ajjhenena vā kammāyatanena vā
 sippāyatanena vā vijjaṭṭhānena vā sutena vā paṭibhāṇena vā
 aññataraññatarena vā vatthunāti samoti attānamanūpaneyya.
      [162] Hīno na maññetha visesi vāpīti hīnohamasmīti attānaṁ
 na upaneyya jātiyā vā gottena vā .pe. Aññataraññatarena
 vā vatthunā seyyohamasmīti attānaṁ na upaneyya jātiyā vā
 gottena vā .pe. Aññataraññatarena vā vatthunāti hīno na

  *  *  *  *  *  *
  Footnote:1 Po. Ma. Yu. lokasmiṁ.
-------------------------------------------------
[page 129]
 Maññetha visesi vāpi. Tenāha bhagavā
                  diṭṭhiṁpi lokasmi na kappayeyya
                  ñāṇena vā sīlavatena vāpi
                  samoti attānamanūpaneyya
                  hīno na maññetha visesi vāpīti.
            [163] Attaṁ pahāya anupādiyāno
                  ñāṇepi 1- so nissaya 2- no karoti
                  sa ve viyattesu na vaggasārī
                  diṭṭhiṁpi so na pacceti kiñci.
      [164] Attaṁ pahāya anupādiyānoti attaṁ pahāyāti attadiṭṭhiṁ
 pahāya. Attaṁ pahāyāti gāhaṁ 3- pahāya. Attaṁ pahāyāti
 taṇhāvasena diṭṭhivasena gahitaṁ parāmaṭṭhaṁ abhiniviṭṭhaṁ ajjhositaṁ
 adhimuttaṁ pahāya pajahitvā vinodetvā byantīkatvā 4- anabhāvaṅgamitvā 5-.
 Attaṁ pahāya anupādiyānoti catūhi upādānehi
 anupādiyamāno aggaṇhamāno aparāmasamāno anabhinivisamānoti attaṁ
 pahāya anupādiyāno.
      [165] Ñāṇepi so nissaya no karotīti aṭṭhasamāpattiñāṇe
 vā pañcābhiññāñāṇe vā micchāñāṇe vā taṇhānissayaṁ vā
 diṭṭhinissayaṁ vā na karoti na janeti na sañjaneti na nibbatteti
 nābhinibbattetīti ñāṇepi so nissaya no karoti.

  *  *  *  *  *  *
  Footnote:1 Po. Ma. ñāṇenapi. 2 Ma. nissayaṁ. 3 Yu. attagahaṁ. 4 Po. Ma. byantiṁ karitvā.
 5 Ma. anabhāvaṅgametvā.
-------------------------------------------------
[page 130]
      [166] Sa ve viyattesu na vaggasārīti sa ve vavatthitesu
 bhinnesu dvejjhāpannesu dveḷhakajātesu nānādiṭṭhikesu nānākhantikesu
 nānārucikesu nānāladdhikesu nānādiṭṭhinissayanissitesu
 chandāgatiṁ gacchantesu dosāgatiṁ gacchantesu mohāgatiṁ gacchantesu
 bhayāgatiṁ gacchantesu na chandāgatiṁ gacchati na dosāgatiṁ gacchati
 na mohāgatiṁ gacchati na bhayāgatiṁ gacchati na rāgavasena gacchati
 na dosavasena gacchati na mohavasena gacchati na mānavasena gacchati
 na diṭṭhivasena gacchati na uddhaccavasena gacchati na vicikicchāvasena
 gacchati na anusayavasena gacchati na vaggehi dhammehi yāyati
 niyyāyati 1- vuyhati saṁhariyatīti sa ve viyattesu na vaggasārī.
      [167] Diṭṭhiṁpi so na pacceti kiñcīti tassa dvāsaṭṭhīdiṭṭhigatāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni so kiñci diṭṭhigataṁ na pacceti na
 paccāgacchatīti diṭṭhiṁpi so na pacceti kiñci. Tenāha bhagavā
                  attaṁ pahāya anupādiyāno
                  ñāṇepi so nissaya no karoti
                  sa ve viyattesu na vaggasārī
                  diṭṭhiṁpi so na pacceti kiñcīti.
            [168] < PTS. MNid , 109 >Yassūbhayante paṇidhīdha natthi
                  bhavābhavāya idha vā huraṁ vā

  *  *  *  *  *  *
  Footnote:1 Ma. niyyati.
-------------------------------------------------
[page 131]
                  Nivesanā tassa na santi keci
                  dhammesu niccheyya samuggahītaṁ.
      [169] Yassūbhayante paṇidhīdha natthi bhavābhavāya idha vā huraṁ
 vāti yassāti arahato khīṇāsavassa. Antāti phasso eko
 anto phassasamudayo dutiyo anto. Atītaṁ eko anto
 anāgataṁ dutiyo anto. Sukhā vedanā eko anto dukkhā
 vedanā dutiyo anto. Nāmaṁ eko anto rūpaṁ dutiyo anto.
 Cha ajjhattikāni āyatanāni eko anto cha bāhirāni āyatanāni
 dutiyo anto. Sakkāyo eko anto sakkāyasamudayo dutiyo
 anto. Paṇidhi vuccati taṇhā yo rāgo sārāgo .pe.
 Abhijjhā lobho akusalamūlaṁ. Bhavābhavāyāti bhavābhavāya kammabhavāya
 punabbhavāya kāmabhavāya kammabhavāya kāmabhavāya punabbhavāya
 rūpabhavāya kammabhavāya rūpabhavāya punabbhavāya arūpabhavāya kammabhavāya
 arūpabhavāya punabbhavāya punappunaṁ bhavāya punappunaṁ gatiyā
 punappunaṁ upapattiyā punappunaṁ paṭisandhiyā punappunaṁ attabhāvābhinibbattiyā.
 Idhāti sakattabhāvo. Hurāti parattabhāvo. Idhāti
 sakarūpavedanāsaññāsaṅkhāraviññāṇaṁ. Hurāti pararūpavedanāsaññā
 saṅkhāra viññāṇaṁ. Idhāti cha ajjhattikāni āyatanāni.
 Hurāti cha bāhirāni āyatanāni. Idhāti manussaloko. Hurāti
 devaloko. Idhāti kāmadhātu. Hurāti rūpadhātu arūpadhātu. Idhāti
-------------------------------------------------
[page 132]
 Kāmadhātu rūpadhātu. Hurāti arūpadhātu.
      Yassūbhayante paṇidhīdha natthi bhavābhavāya idha vā huraṁ vāti
 yassa ubho ante bhavābhavāya idha vā huraṁ vā paṇidhi natthi na
 saṁvijjati nupalabbhati pahīnā samucchinnā vūpasantā paṭippassaddhā
 abhabbuppattikā ñāṇagginā daḍḍhāti yassūbhayante paṇidhīdha natthi
 bhavābhavāya idha vā huraṁ vā.
      [170] Nivesanā tassa na santi kecīti nivesanāti dve
 nivesanā taṇhānivesanā ca diṭṭhinivesanā ca .pe. Ayaṁ taṇhānivesanā
 .pe. Ayaṁ diṭṭhinivesanā. Tassāti arahato khīṇāsavassa.
 Nivesanā tassa na santīti na santi na saṁvijjanti nupalabbhanti pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhāti nivesanā tassa na santi keci.
      [171] Dhammesu niccheyya samuggahītanti dhammesūti dvāsaṭṭhiyā
 diṭṭhigatesu. Niccheyyāti nicchinitvā vinicchinitvā vicinitvā pavicinitvā
 tulayitvā tīrayitvā vibhāvayitvā vibhūtaṁ katvā [1]- odhiggāho
 vilaggāho varaggāho koṭṭhāsaggāho uccayaggāho samuccayaggāho
 idaṁ saccaṁ tacchaṁ tathaṁ bhūtaṁ yāthāvaṁ aviparītanti gahitaṁ
 parāmaṭṭhaṁ abhiniviṭṭhaṁ ajjhositaṁ adhimuttaṁ natthi [2]- na saṁvijjati nupalabbhati
 pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhanti dhammesu niccheyya samuggahītaṁ. Tenāha bhagavā

  *  *  *  *  *  *
  Footnote:1 Ma. samuggahītanti. 2 Po. Ma. na santi na saṁvijjanti nūpalabbhanti.
 sabbattha īdisameva.
-------------------------------------------------
[page 133]
                  Yassūbhayante paṇidhīdha natthi
                  bhavābhavāya idha vā huraṁ vā
                  nivesanā tassa na santi keci
                  dhammesu niccheyya samuggahītanti.
            [172] Tassīdha diṭṭheva sute mute vā
                  pakappitā natthi aṇūpi saññā
                  taṁ brāhmaṇaṁ diṭṭhimanādiyānaṁ
                  kenīdha lokasmi vikappayeyya.
      [173] Tassīdha diṭṭheva sute mute vā pakappitā natthi aṇūpi
 saññāti tassa arahato khīṇāsavassa [1]- diṭṭhe < PTS. MNid , 111 >vā diṭṭhasuddhiyā
 vā sute vā sutasuddhiyā vā mute vā mutasuddhiyā vā
 saññāpubbaṅgamatādhipateyyatā 2- saññāviggahena saññāya uddhapitā 3-
 kappitā [4]- abhisaṅkhatā saṇṭhapitā diṭṭhi natthi na saṁvijjati nupalabbhati
 pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti tassīdha diṭṭheva sute mute vā pakappitā
 natthi aṇūpi saññā.
      [174] Taṁ brāhmaṇaṁ diṭṭhimanādiyānanti brāhmaṇoti
 sattannaṁ dhammānaṁ bāhitattā brāhmaṇo .pe. Anissito 5- tādi
 pavuccate sa brahmā. Taṁ brāhmaṇaṁ diṭṭhimanādiyānanti taṁ

  *  *  *  *  *  *
  Footnote:1 Ma. Yu. tassa. 2 saññāpubbaṅgamatā saññāvikappeyyatā ....
 3 Ma. aṭṭhapitā samuṭṭhapitā. 4 Ma. pakappitā saṅkhatā .... 5 Po. Ma. asito.
-------------------------------------------------
[page 134]
 Brāhmaṇaṁ diṭṭhiṁ anādiyantaṁ aggaṇhantaṁ aparāmasantaṁ anabhinivisantanti 1-
 taṁ brāhmaṇaṁ diṭṭhimanādiyānaṁ.
      [175] Kenīdha lokasmi vikappayeyyāti kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Tassa taṇhākappo pahīno diṭṭhikappo
 paṭinissaṭṭho taṇhākappassa pahīnattā diṭṭhikappassa paṭinissaṭṭhattā
 kena rāgena kappeyya kena dosena kappeyya kena
 mohena kappeyya kena mānena kappeyya kāya diṭṭhiyā
 kappeyya kena uddhaccena kappeyya kāya vicikicchāya kappeyya
 kehi anusayehi kappeyya rattoti vā duṭṭhoti vā mūḷhoti
 vā vinibandhoti vā parāmaṭṭhoti vā vikkhepagatoti vā
 aniṭṭhaṅgatoti vā thāmagatoti vā. Te abhisaṅkhārā pahīnā
 abhisaṅkhārānaṁ pahīnattā gatiyo kena kappeyya nerayikoti vā
 tiracchānayonikoti vā < PTS. MNid , 112 >pittivisayikoti vā manussoti vā devoti
 vā rūpīti vā arūpīti vā saññīti vā asaññīti vā
 nevasaññīnāsaññīti vā. So hetu natthi paccayo natthi
 kāraṇaṁ natthi yena kappeyya vikappeyya vikappaṁ āpajjeyya.
 Lokasminti apāyaloke manussaloke devaloke khandhaloke dhātuloke
 āyatanaloketi kenīdha lokasmi vikappayeyya. Tenāha
 bhagavā

  *  *  *  *  *  *
  Footnote:1 Po. Ma. anabhinivesantanti.
-------------------------------------------------
[page 135]
                  Tassīdha diṭṭheva sute mute vā
                  pakappitā natthi aṇūpi saññā
                  taṁ brāhmaṇaṁ diṭṭhimanādiyānaṁ
                  kenīdha lokasmi vikappayeyyāti.
            [176] Na kappayanti na purekkharonti
                  dhammāpi tesaṁ na paṭicchitāse
                  na brāhmaṇo sīlavatena neyyo
                  pāraṅgato na pacceti tādi 1-.
      [177] Na kappayanti na purekkharontīti kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe. Ayaṁ
 diṭṭhikappo.
      Katamo taṇhākappo. Yāvatā taṇhāsaṅkhātena sīmakataṁ
 mariyādikataṁ odhikataṁ pariyantīkataṁ pariggahitaṁ mamāyitaṁ idaṁ mamaṁ etaṁ
 mamaṁ ettakaṁ mamaṁ ettāvatā mamaṁ mama rūpā saddā gandhā
 rasā phoṭṭhabbā attharaṇā pāpuraṇā dāsīdāsā ajeḷakā
 kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ
 gāmanigamarājadhāniyo raṭṭhañca janapado ca koso ca koṭṭhāgārañca
 kevalampi mahāpaṭhaviṁ taṇhāvasena mamāyati yāvatā
 aṭṭhasatataṇhāviparītaṁ 2- ayaṁ taṇhākappo.
      Katamo diṭṭhikappo. Vīsativatthukā sakkāyadiṭṭhi < PTS. MNid , 113 >dasavatthukā
 micchādiṭṭhi dasavatthukā antaggāhikā diṭṭhi yā evarūpā diṭṭhi

  *  *  *  *  *  *
  Footnote:1 Ma. tādī. 2 Ma. Yu. ... vicaritaṁ.
-------------------------------------------------
[page 136]
 Diṭṭhigataṁ diṭṭhigahanaṁ diṭṭhikantāro 1- diṭṭhivisūkāyikaṁ diṭṭhivipphanditaṁ
 diṭṭhisaññojanaṁ gāho paṭiggāho abhiniveso parāmāso kummaggo
 micchāpatho micchattaṁ titthāyatanaṁ vipariyesaggāho 2- viparītaggāho
 vipallāsaggāho micchāgāho ayāthāvakasmiṁ yāthāvakanti gāho
 yāvatā dvāsaṭṭhī diṭṭhigatāni ayaṁ diṭṭhikappo.
      Tesaṁ taṇhākappo pahīno diṭṭhikappo paṭinissaṭṭho taṇhākappassa
 pahīnattā diṭṭhikappassa paṭinissaṭṭhattā taṇhākappaṁ
 vā diṭṭhikappaṁ vā na kappenti na janenti na sañjanenti na
 nibbattenti nābhinibbattentīti na kappayanti.
      Na purekkharontīti purekkhārāti dve purekkhārā taṇhāpurekkhāro
 ca diṭṭhipurekkhāro ca .pe. Ayaṁ taṇhāpurekkhāro
 .pe. Ayaṁ diṭṭhipurekkhāro. Tesaṁ taṇhāpurekkhāro pahīno
 diṭṭhipurekkhāro paṭinissaṭṭho taṇhāpurekkhārassa pahīnattā diṭṭhipurekkhārassa
 paṭinissaṭṭhattā na taṇhaṁ vā na diṭṭhiṁ vā purato
 katvā caranti na taṇhādhajā na taṇhāketū na taṇhādhipateyyā
 na diṭṭhiddhajā na diṭṭhiketū na diṭṭhādhipateyyā na taṇhāya
 vā na diṭṭhiyā vā parivāritā 3- carantīti na kappayanti na
 purekkharonti.
      [178] Dhammāpi tesaṁ na paṭicchitāseti dhammā vuccanti
 dvāsaṭṭhī diṭṭhigatāni. Tesanti tesaṁ arahantānaṁ khīṇāsavānaṁ.

  *  *  *  *  *  *
  Footnote:1 Ma. Yu. ... kantāraṁ. 2 Ma. vipariyāsaggāho. 3 Po. Yu. parivāretvā.
-------------------------------------------------
[page 137]
 Paṭicchitāseti 1- sassato loko idameva saccaṁ moghamaññanti na
 paṭicchitāse asassato loko .pe. Neva hoti na na hoti
 tathāgato parammaraṇā idameva saccaṁ moghamaññanti na paṭicchitāseti
 dhammāpi tesaṁ na paṭicchitāse.
      [179] Na brāhmaṇo sīlavatena neyyoti nāti paṭikkhepo.
 Brāhmaṇoti sattannaṁ dhammānaṁ bāhitattā brāhmaṇo < PTS. MNid , 114 >.pe.
 Anissito tādi pavuccate sa brahmā. Na brāhmaṇo sīlavatena
 neyyoti brāhmaṇo sīlena vā vattena vā sīlavattena vā
 na yāyati na niyyāyati na vuyhati na saṁhariyatīti na brāhmaṇo
 sīlavatena neyyo.
      [180] Pāraṅgato na pacceti tādīti pāraṁ vuccati amataṁ
 nibbānaṁ yo so sabbasaṅkhārasamatho sabbūpadhipaṭinissaggo taṇhakkhayo
 virāgo nirodho nibbānaṁ. Yo pāragato pārappatto
 antagato antappatto koṭigato koṭippatto .pe. Natthi tassa
 punabbhavoti pāraṅgato. Na paccetīti sotāpattimaggena ye
 kilesā pahīnā te kilese na puneti na pacceti na paccāgacchati
 sakadāgāmimaggena ye kilesā pahīnā te kilese na puneti na
 pacceti na paccāgacchati anāgāmimaggena ye kilesā pahīnā
 te kilese na puneti na pacceti na paccāgacchati arahattamaggena
 ye kilesā pahīnā te kilese na puneti na pacceti na paccāgacchatīti

  *  *  *  *  *  *
  Footnote:1 Ma. na paṭicchitāseti.
-------------------------------------------------
[page 138]
 Pāraṅgato na pacceti. Tādīti arahā pañcahākārehi
 tādi iṭṭhāniṭṭhe tādi cattāvīti tādi tiṇṇāvīti tādi
 muttāvīti tādi taṁniddesā tādi.
      Kathaṁ arahā iṭṭhāniṭṭhe tādi. Arahā lābhepi tādi
 alābhepi tādi yasepi tādi ayasepi tādi pasaṁsāyapi tādi
 nindāyapi tādi sukhepi tādi dukkhepi tādi. Ekañce bāhaṁ
 gandhena limpeyyuṁ ekañce bāhaṁ vāsiyā taccheyyuṁ amusmiṁ
 natthi rāgo amusmiṁ natthi paṭighaṁ anunayapaṭighavippahīno ugghātinigghātivītivatto
 anurodhavirodhasamatikkanto evaṁ arahā iṭṭhāniṭṭhe
 tādi.
      Kathaṁ arahā cattāvīti tādi. Arahato rāgo catto < PTS. MNid , 115 >vanto
 mutto pahīno paṭinissaṭṭho. Doso moho kodho upanāho
 makkho paḷāso issā macchariyaṁ māyā sāṭheyyaṁ thambho
 sārambho māno atimāno mado pamādo sabbe kilesā
 sabbe duccaritā sabbe darathā sabbe pariḷāhā sabbe santāpā
 sabbākusalābhisaṅkhārā cattā vantā muttā pahīnā paṭinissaṭṭhā
 evaṁ arahā cattāvīti tādi.
      Kathaṁ arahā tiṇṇāvīti tādi. Arahā kāmoghaṁ tiṇṇo
 bhavoghaṁ tiṇṇo diṭṭhoghaṁ tiṇṇo avijjoghaṁ tiṇṇo sabbasaṁsārapathaṁ 1-
 tiṇṇo uttiṇṇo nittiṇṇo atikkanto samatikkanto

  *  *  *  *  *  *
  Footnote:1 Po. sabbasaṁsārapaṭipathaṁ. Yu. sabbasaṅkhārapaṭipathaṁ.
-------------------------------------------------
[page 139]
 Vītivatto so vuṭṭhavāso ciṇṇacaraṇo .pe. Natthi tassa
 punabbhavoti evaṁ arahā tiṇṇāvīti tādi.
      Kathaṁ arahā muttāvīti tādi. Arahato rāgā cittaṁ muttaṁ
 vimuttaṁ suvimuttaṁ. Dosā cittaṁ muttaṁ vimuttaṁ suvimuttaṁ. Mohā
 cittaṁ muttaṁ vimuttaṁ suvimuttaṁ. Kodhā upanāhā makkhā
 paḷāsā issā macchariyā māyā sāṭheyyā thambhā
 sārambhā mānā atimānā madā pamādā sabbakilesehi
 sabbaduccaritehi sabbadarathehi sabbapariḷāhehi sabbasantāpehi
 sabbākusalābhisaṅkhārehi cittaṁ muttaṁ vimuttaṁ suvimuttaṁ evaṁ arahā
 muttāvīti tādi.
      Kathaṁ arahā taṁniddesā tādi. Arahā sīle sati sīlavāti
 taṁniddesā tādi. Saddhāya sati saddhoti taṁniddesā tādi.
 Viriye sati viriyavāti taṁniddesā tādi. Satiyā sati satimāti
 taṁniddesā tādi. Samādhismiṁ sati samāhitoti taṁniddesā tādi.
 Paññāya sati paññavāti taṁniddesā tādi. Vijjāya sati
 tevijjoti taṁniddesā tādi. Abhiññāya sati chaḷabhiññoti
 taṁniddesā tādi evaṁ arahā taṁniddesā < PTS. MNid , 116 >tādīti pāraṅgato na
 pacceti tādi. Tenāha bhagavā
                  na kappayanti na purekkharonti
                  dhammāpi tesaṁ na paṭicchitāse
-------------------------------------------------
[page 140]
                  Na brāhmaṇo sīlavatena neyyo
                  pāraṅgato na pacceti tādīti.
              Pañcamo paramaṭṭhakasuttaniddeso niṭṭhito.
                     ---------------
-------------------------------------------------
[page 141]
                  Chaṭṭho jarāsuttaniddeso
            [181] Appaṁ vata jīvitaṁ idaṁ
                  oraṁ vassasatāpi miyyati
                  yo cepi aticca jīvati
                  athakho so jarasāpi miyyati.
      [182] Appaṁ vata jīvitaṁ idanti jīvitanti āyu ṭhiti yapanā
 yāpanā iriyanā vattanā pālanā jīvitaṁ jīvitindriyaṁ. Apica dvīhi
 kāraṇehi appakaṁ jīvitaṁ thokaṁ jīvitaṁ ṭhitiparittatāya vā appakaṁ
 jīvitaṁ sarasaparittatāya vā appakaṁ jīvitaṁ.
      Kathaṁ ṭhitiparittatāya appakaṁ jīvitaṁ. Atīte cittakkhaṇe
 jīvittha na jīvati na jīvissati. Anāgate cittakkhaṇe jīvissati
 na jīvati na jīvittha. Paccuppanne cittakkhaṇe jīvati na
 jīvittha na jīvissati.
          Jīvitaṁ attabhāvo ca sukhadukkhā ca kevalā
          ekacittasamāyuttā lahuso vattatikkhaṇo 1-
          cūḷāsītisahassāni kappā tiṭṭhanti ye marū
          na tveva tepi jīvanti dvīhi cittehi samāhitā 2-
          ye niruddhā marantassa tiṭṭhamānassa vā idha
          sabbeva 3- sadisā khandhā gatā appaṭisandhikā

  *  *  *  *  *  *
  Footnote:1 Ma. vattate. 2 Po. Ma. saṁyutā. 3 Ma. sabbepi.
-------------------------------------------------
[page 142]
          Anantarā ca ye bhaṅgā 1- ye ca bhaṅgā 2- anāgatā
          tadantare niruddhānaṁ vesammaṁ 3- natthi lakkhaṇe
          anibbattena na jāto paccuppanne na jīvati
          cittabhaṅgamato loko paññatti paramatthiyā
          yathā ninnā pavattanti chandena pariṇāmitā
          acchinnavārā 4- vattanti saḷāyatanapaccayā
          anidhānagatā bhaṅgā puñjo natthi anāgate
          nibbattāyeva tiṭṭhanti āragge sāsapūpamā
          nibbattānañca dhammānaṁ bhaṅgo nesaṁ purekkhato
          palokadhammā tiṭṭhanti porāṇehi amissitā
          adassanato āyanti bhaṅgā gacchanti dassanaṁ
          vijjuppādova ākāse uppajjanti vayanti cāti.
 Evaṁ ṭhitiparittatāya appakaṁ jīvitaṁ.
      Kathaṁ sarasaparittatāya appakaṁ jīvitaṁ. Assāsūpanibaddhaṁ jīvitaṁ
 passāsūpanibaddhaṁ jīvitaṁ assāsappassāsūpanibaddhaṁ jīvitaṁ mahābhūtūpanibaddhaṁ
 jīvitaṁ usmūpanibaddhaṁ jīvitaṁ kavaḷiṅkārāhārūpanibaddhaṁ
 jīvitaṁ viññāṇūpanibaddhaṁ jīvitaṁ. Mūlampi imesaṁ dubbalaṁ.
 Pubbahetūpi imesaṁ dubbalā. Yepi paccayā tepi dubbalā.
 Yepi pabhavikā 5- tepi dubbalā. Sahabhūpi imesaṁ dubbalā.
 Sampayogāpi imesaṁ dubbalā. Sahajāpi imesaṁ dubbalā.

  *  *  *  *  *  *
  Footnote:1-2 Ma. bhaggā. 3 Po. Ma. vesamaṁ. 4 Po. Ma. acchinnadhārā. 5 Po. Ma. pabhāvikā.
-------------------------------------------------
[page 143]
 Yāpi payojikā sāpi dubbalā. Aññamaññaṁ niccadubbalā ime.
 Aññamaññaṁ < PTS. MNid , 119 >anavatthitā ime. Aññamaññaṁ paripātayanti ime.
 Aññamaññassa hi natthi tāyitā. Na cāpi ṭhapenti
 aññamaññime. Yopi nibbattako so na vijjati. Na ca kenaci koci
 hāyati. Bhaṅgabyā ca ime hi sabbaso. Purimehi pabhāvitā ime.
 Yepi pabhāvitā te pure matā. Purimāpica pacchimāpica aññamaññaṁ
 na kadāci addasaṁsūti. Evaṁ sarasaparittatāya appakaṁ jīvitaṁ.
      Apica cātummahārājikānaṁ devānaṁ jīvitaṁ upādāya manussānaṁ
 appakaṁ jīvitaṁ parittakaṁ jīvitaṁ thokaṁ jīvitaṁ khaṇikaṁ jīvitaṁ lahukaṁ jīvitaṁ
 ittaraṁ jīvitaṁ anaddhanīyaṁ jīvitaṁ na ciraṭṭhitikaṁ jīvitaṁ. Tāvatiṁsānaṁ
 devānaṁ. Yāmānaṁ devānaṁ. Tusitānaṁ devānaṁ. Nimmānaratīnaṁ
 devānaṁ. Paranimmitavasavattīnaṁ devānaṁ. Brahmakāyikānaṁ devānaṁ
 jīvitaṁ upādāya manussānaṁ appakaṁ jīvitaṁ parittakaṁ jīvitaṁ thokaṁ
 jīvitaṁ khaṇikaṁ jīvitaṁ lahukaṁ jīvitaṁ ittaraṁ jīvitaṁ anaddhanīyaṁ jīvitaṁ na
 ciraṭṭhitikaṁ jīvitaṁ. Vuttaṁ hetaṁ bhagavatā appamidaṁ bhikkhave
 manussānaṁ āyu gamanīyo samparāyo mantāya phoṭṭhabbaṁ kattabbaṁ
 kusalaṁ caritabbaṁ brahmacariyaṁ natthi jātassa amaraṇaṁ yo bhikkhave
 ciraṁ jīvati so vassasataṁ appaṁ vā bhiyyo
          appamāyu manussānaṁ hiḷeyya naṁ suporiso
          careyyādittasīsova natthi maccussa nāgamo
-------------------------------------------------
[page 144]
          Accayanti ahorattā jīvitaṁ uparujjhati
          āyu khīyati maccānaṁ kunnadīnaṁva ūdakanti.
 Appaṁ vata jīvitaṁ idaṁ.
      [183] Oraṁ vassasatāpi miyyatīti kalalakālepi cavati marati
 antaradhāyati vippalujjati. Ambudakālepi 1- cavati marati antaradhāyati
 vippalujjati. Pesikālepi cavati marati antaradhāyati vippalujjati.
 Ghanakālepi cavati marati antaradhāyati vippalujjati. Pañcasākhakālepi 2-
 cavati marati antaradhāyati vippalujjati. Jātimattopi cavati marati
 antaradhāyati vippalujjati. Pasūtigharepi cavati marati antaradhāyati
 vippalujjati. Aḍḍhamāsikopi cavati marati antaradhāyati vippalujjati.
 Māsikopi cavati marati antaradhāyati vippalujjati. Dvimāsikopi
 timāsikopi catumāsikopi pañcamāsikopi cavati marati antaradhāyati
 vippalujjati. Chamāsikopi sattamāsikopi aṭṭhamāsikopi navamāsikopi
 dasamāsikopi saṁvaccharikopi cavati marati antaradhāyati
 vippalujjati. Dvivassikopi tivassikopi catuvassikopi pañcavassikopi
 chavassikopi sattavassikopi aṭṭhavassikopi navavassikopi
 dasavassikopi vīsativassikopi tiṁsavassikopi cattāḷīsavassikopi
 paññāsavassikopi saṭṭhivassikopi sattativassikopi
 asītivassikopi navutivassikopi cavati marati antaradhāyati vippalujjatīti
 oraṁ vassasatāpi miyyati.

  *  *  *  *  *  *
  Footnote:1 Ma. Yu. abbudakālepi. 2 Ma. Yu. pasākhakālepi.
-------------------------------------------------
[page 145]
      [184] Yo cepi aticca jīvatīti yo vassasataṁ atikkamitvā
 jīvati so ekaṁ vā vassaṁ jīvati dve vā vassāni jīvati
 tīṇi vā vassāni jīvati cattāri vā vassāni jīvati pañca
 vā vassāni jīvati dasa vā vassāni jīvati vīsati vā vassāni
 jīvati tiṁsaṁ vā vassāni jīvati cattāḷīsaṁ vā vassāni jīvatīti
 yo cepi aticca jīvati.
      [185] Athakho so jarasāpi miyyatīti yadā jiṇṇo hoti
 vuḍḍho mahallako addhagato vayoanuppatto khaṇḍadanto
 palitakeso vilūnaṁ khalitasiro valinaṁ tilakāhatagatto vaṅko bhaggo
 daṇḍaparāyano so jarāyapi cavati marati antaradhāyati vippalujjati.
                    Natthi maraṇamhā mokkho
          phalānamiva pakkānaṁ pāto patanato bhayaṁ
          evaṁ jātāna maccānaṁ niccaṁ maraṇato bhayaṁ
          yathāpi kumbhakārassa katā mattikabhājanā
          sabbe bhedapariyantā evaṁ maccāna jīvitaṁ
          daharā ca mahantā ca ye bālā ye ca paṇḍitā
          sabbe maccuvasaṁ yanti sabbe maccuparāyanā
          tesaṁ maccuparetānaṁ gacchataṁ paralokato
          na pitā tāyate puttaṁ ñātī vā pana ñātake
          pekkhataññeva ñātīnaṁ passa lālappataṁ puthū
-------------------------------------------------
[page 146]
          Ekamekova maccānaṁ govajjho viya niyyati
          evaṁ abbhāhato loko maccunā ca jarāya cāti.
 Athakho so jarasāpi miyyati. Tenāha bhagavā
                  appaṁ vata jīvitaṁ idaṁ
                  oraṁ vassasatāpi miyyati
                  yo cepi aticca jīvati
                  athakho so jarasāpi miyyatīti.
            [186] Socanti janā mamāyite
                  na hi santi niccā pariggahā
                  vinābhāvasantamevidaṁ
                  iti disvā nāgāramāvase.
      [187] Socanti janā mamāyiteti janāti khattiyā ca brāhmaṇā
 ca vessā ca suddā ca gahaṭṭhā ca pabbajitā ca devā ca
 manussā ca. Mamattāti dve mamattā taṇhāmamattañca
 diṭṭhimamattañca .pe. Idaṁ taṇhāmamattaṁ .pe. Idaṁ
 diṭṭhimamattaṁ. Mamāyitavatthuacchedasaṅkinopi socanti acchijjantepi
 socanti acchinnepi socanti mamāyitavatthuvipariṇāmasaṅkinopi socanti
 vipariṇāmantepi socanti vipariṇatepi socanti kilamanti paridevanti
 urattāḷiṁ kandanti sammohaṁ āpajjantīti socanti janā
 mamāyite.
-------------------------------------------------
[page 147]
      [188] Na hi santi niccā pariggahāti pariggahāti dve
 pariggahā taṇhāpariggaho ca diṭṭhipariggaho ca .pe. Ayaṁ
 taṇhāpariggaho .pe. Ayaṁ diṭṭhipariggaho. Taṇhāpariggaho
 anicco saṅkhato paṭiccasamuppanno khayadhammo vayadhammo virāgadhammo
 nirodhadhammo vipariṇāmadhammo. Diṭṭhipariggaho anicco saṅkhato
 paṭiccasamuppanno khayadhammo vayadhammo virāgadhammo nirodhadhammo
 vipariṇāmadhammo. Vuttaṁ hetaṁ bhagavatā passatha no tumhe
 bhikkhave taṁ pariggahaṁ yvāyaṁ pariggaho nicco dhuvo sassato
 avipariṇāmadhammo sassatisamaṁ tatheva ṭhassatīti. No hetaṁ bhante.
 Sādhu bhikkhave ahampi kho etaṁ bhikkhave pariggahaṁ na samanupassāmi
 yvāyaṁ pariggaho nicco dhuvo sassato avipariṇāmadhammo sassatisamaṁ
 tatheva ṭhassatīti. Pariggahā niccā dhuvā sassatā avipariṇāmadhammā
 natthi na santi na saṁvijjanti nupalabbhantīti na hi santi niccā
 pariggahā.
      [189] Vinābhāvasantamevidanti nānābhāve vinābhāve aññathābhāve
 sante saṁvijjamāne upalabbhiyamāne. Vuttaṁ hetaṁ bhagavatā
 alaṁ ānanda mā soci mā paridevi nanu etaṁ ānanda mayā
 paṭikacceva 1- < PTS. MNid , 123 >akkhātaṁ sabbeheva piyehi manāpehi nānābhāvo
 vinābhāvo aññathābhāvo taṁ kutettha ānanda labbhā yantaṁ jātaṁ

  *  *  *  *  *  *
  Footnote:1 paṭigaccevātipi pāṭho.
-------------------------------------------------
[page 148]
 Bhūtaṁ saṅkhataṁ palokadhammaṁ taṁ vata mā palujjīti netaṁ ṭhānaṁ vijjatīti.
 Purimānaṁ purimānaṁ khandhānaṁ dhātūnaṁ āyatanānaṁ vipariṇāmaññathābhāvā
 pacchimā pacchimā khandhā ca dhātuyo ca āyatanāni ca pavattantīti
 vinābhāvasantamevidaṁ.
      [190] Iti disvā nāgāramāvaseti itīti padasandhi padasaṁsaggo
 padapāripūri akkharasamavāyo byañjanasiliṭṭhatā padānupubbatāmetaṁ
 itīti. Iti disvā passitvā tulayitvā tīrayitvā vibhāvayitvā vibhūtaṁ
 katvā mamattesūti iti disvā. Nāgāramāvaseti sabbaṁ gharāvāsapalibodhaṁ
 chinditvā puttadārapalibodhaṁ chinditvā ñātipalibodhaṁ chinditvā
 mittāmaccapalibodhaṁ chinditvā sannidhipalibodhaṁ chinditvā kesamassuṁ
 ohāretvā kāsāyāni vatthāni acchādetvā agārasmā anagāriyaṁ
 pabbajitvā akiñcanabhāvaṁ upagantvā eko careyya vihareyya
 iriyeyya vatteyya pāleyya yapeyya yāpeyyāti iti disvā
 nāgāramāvase. Tenāha bhagavā
                  socanti janā mamāyite
                  na hi santi niccā pariggahā
                  vinābhāvasantamevidaṁ
                  iti disvā nāgāramāvaseti.
            [191] Maraṇenapi taṁ pahīyati
                  yaṁ puriso mamayidanti maññati
-------------------------------------------------
[page 149]
                  Etampi viditvā 1- paṇḍito
                  na mamattāya nametha māmako.
      [192] Maraṇenapi taṁ pahīyatīti maraṇanti yā tesaṁ tesaṁ
 sattānaṁ tamhā tamhā sattanikāyā cuti cavanatā < PTS. MNid , 124 >bhedo antaradhānaṁ
 maccu maraṇaṁ kālakiriyā khandhānaṁ bhedo kaḷevarassa nikkhepo
 jīvitindriyassupacchedo. Tanti rūpagataṁ vedanāgataṁ saññāgataṁ
 saṅkhāragataṁ viññāṇagataṁ. Pahīyatīti pahīyati jahīyati vijahīyati
 antaradhāyati vippalujjati. Bhāsitampi hetaṁ
                  pubbeva maccaṁ vijahanti bhogā
                  maccova ne pubbataraṁ jahāti
                  asassatā bhogino kāmakāmī
                  tasmā na socāmahaṁ sokakāle
                  udeti āpūrati veti cando
                  atthaṁ gametvāna paleti suriyo
                  viditā mayā sattuka 2- lokadhammā
                  tasmā na socāmahaṁ sokakāleti.
 Maraṇenapi taṁ pahīyati.
      [193] Yaṁ puriso mamayidanti maññatīti yanti rūpagataṁ
 vedanāgataṁ saññāgataṁ saṅkhāragataṁ viññāṇagataṁ. Purisoti saṅkhā
 samaññā paññatti lokavohāro nāmaṁ nāmakammaṁ nāmadheyyaṁ

  *  *  *  *  *  *
  Footnote:1 Ma. viditvāna 2 Yu. sattaka.
-------------------------------------------------
[page 150]
 Nirutti byañjanaṁ abhilāpo. Mamayidanti maññatīti taṇhāmaññanāya
 maññati diṭṭhimaññanāya maññati mānamaññanāya maññati
 kilesamaññanāya maññati duccaritamaññanāya maññati payogamaññanāya
 maññati vipākamaññanāya maññatīti yaṁ puriso mamayidanti
 maññati.
      [194] Etampi viditvā paṇḍitoti etaṁ ādīnavaṁ ñatvā
 jānitvā tulayitvā tīrayitvā vibhāvayitvā vibhūtaṁ katvā mamattesūti
 etampi viditvā. Paṇḍitoti [1]- buddhimā ñāṇī vibhāvī medhāvīti
 etampi viditvā paṇḍito.
      [195] Na mamattāya nametha māmakoti mamattāti dve
 mamattā taṇhāmamattañca diṭṭhimamattañca .pe. Idaṁ taṇhāmamattaṁ
 .pe. Idaṁ diṭṭhimamattaṁ. Māmakoti buddhamāmako
 dhammamāmako saṅghamāmako so bhagavantaṁ mamāyati bhagavā taṁ
 puggalaṁ pariggaṇhāti. Vuttaṁ hetaṁ bhagavatā ye te bhikkhave
 bhikkhū kuhā thaddhā lapā saṅgī unnaḷā asamāhitā na me te
 bhikkhave bhikkhū māmakā apagatā ca te [2]- bhikkhū imasmā dhammavinayā
 na ca te imasmiṁ dhammavinaye vuḍḍhiṁ virūḷhiṁ vepullaṁ āpajjanti
 ye ca kho te bhikkhave bhikkhū nikkuhā nillapā dhīrā athaddhā
 susamāhitā te kho me bhikkhave bhikkhū māmakā anapagatā ca
 te bhikkhū imasmā dhammavinayā te ca imasmiṁ dhammavinaye vuḍḍhiṁ

  *  *  *  *  *  *
  Footnote:1 Ma. paṇḍito dhīro paṇḍito paññavā. 2 Ma. bhikkhave.
-------------------------------------------------
[page 151]
 Virūḷhiṁ vepullaṁ āpajjantīti.
          Kuhā thaddhā lapā saṅgī unnaḷā asamāhitā
          na te dhamme virūhanti sammāsambuddhadesite
          nikkuhā nillapā dhīrā athaddhā susamāhitā
          te ve dhamme virūhanti sammāsambuddhadesite.
 Na mamattāya nametha māmakoti māmako taṇhāmamattaṁ pahāya
 diṭṭhimamattaṁ paṭinissajjitvā mamattāya na nameyya na onameyya
 na tanninno assa na tappoṇo na tappabbhāro na tadadhimutto
 na tadādhipateyyoti na mamattāya nametha māmako. Tenāha
 bhagavā
                  maraṇenapi taṁ pahīyati
                  yaṁ puriso mamayidanti maññati
                  etampi viditvā paṇḍito
                  na mamattāya nametha māmakoti.
            [196] < PTS. MNid , 126 >Supinena yathāpi saṅgataṁ
                  paṭibuddho puriso na passati
                  evampi piyāyitaṁ janaṁ
                  petaṁ kālakataṁ na passati.
      [197] Supinena yathāpi saṅgatanti saṅgataṁ samāgataṁ samāhitaṁ
 sannipatitanti supinena yathāpi saṅgataṁ.
-------------------------------------------------
[page 152]
      [198] Paṭibuddho puriso na passatīti yathā puriso supinagato
 candaṁ passati suriyaṁ passati mahāsamuddaṁ passati sinerupabbatarājaṁ
 passati hatthiṁ passati assaṁ passati rathaṁ passati pattiṁ passati
 senābyūhaṁ passati ārāmarāmaṇeyyakaṁ passati vanarāmaṇeyyakaṁ
 passati bhūmirāmaṇeyyakaṁ passati pokkharaṇirāmaṇeyyakaṁ passati
 paṭibuddho na kiñci passatīti paṭibuddho puriso na passati.
      [199] Evampi piyāyitaṁ jananti evanti opammasampaṭipādanā.
 Piyāyitaṁ jananti piyāyitaṁ mamāyitaṁ janaṁ mātaraṁ vā
 pitaraṁ vā bhātaraṁ vā bhaginiṁ vā puttaṁ vā dhītaraṁ vā mittaṁ
 vā amaccaṁ vā ñātisālohitaṁ vāti evampi piyāyitaṁ janaṁ.
      [200] Petaṁ kālakataṁ na passatīti petā vuccanti matā
 kālakatā. Na passati na dakkhati nādhigacchati na vindati na
 paṭilabhatīti petaṁ kālakataṁ na passati. Tenāha bhagavā
                  supinena yathāpi saṅgataṁ
                  paṭibuddho puriso na passati
                  evampi piyāyitaṁ janaṁ
                  petaṁ kālakataṁ na passatīti.
            [201] < PTS. MNid , 127 >Diṭṭhāpi sutāpi te janā
                  yesaṁ nāmamidaṁ pavuccati
-------------------------------------------------
[page 153]
                  Nāmamevāvasissati
                  akkheyyaṁ petassa jantuno.
      [202] Diṭṭhāpi sutāpi te janāti diṭṭhāti ye
 cakkhuviññāṇābhisambhūtā. Sutāti ye sotaviññāṇābhisambhūtā. Te
 janāti khattiyā ca brāhmaṇā ca vessā ca suddā ca gahaṭṭhā
 ca pabbajitā ca devā ca manussā cāti diṭṭhāpi sutāpi
 te janā.
      [203] Yesaṁ nāmamidaṁ pavuccatīti yesanti yesaṁ khattiyānaṁ
 brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ
 manussānaṁ. Nāmanti saṅkhā samaññā paññatti lokavohāro
 nāmaṁ nāmakammaṁ nāmadheyyaṁ nirutti byañjanaṁ abhilāpo. Pavuccatīti
 kathiyati bhaṇiyati dīpiyati vohariyatīti yesaṁ nāmamidaṁ pavuccati.
      [204] Nāmamevāvasissati akkheyyanti rūpagataṁ vedanāgataṁ
 saññāgataṁ saṅkhāragataṁ viññāṇagataṁ pahīyati jahīyati vijahīyati
 antaradhāyati vippalujjati nāmamevāvasissati. Akkheyyanti akkhātuṁ
 kathetuṁ bhaṇituṁ dīpayituṁ voharitunti nāmamevāvasissati akkheyyaṁ.
 Petassa jantunoti petassāti matassa kālakatassa. Jantunoti
 sattassa narassa mānavassa posassa puggalassa jīvassa jātussa 1-
 jantussa indagussa manujassāti akkheyyaṁ petassa jantuno.
 Tenāha bhagavā

  *  *  *  *  *  *
  Footnote:1 Ma. jāgussa. Yu. jagussa.
-------------------------------------------------
[page 154]
                  Diṭṭhāpi sutāpi te janā
                  yesaṁ nāmamidaṁ pavuccati
                  nāmamevāvasissati
                  akkheyyaṁ petassa jantunoti.
            [205] < PTS. MNid , 128 >Sokaparidevamaccharaṁ
                  na jahanti giddhā mamāyite
                  tasmā munayo pariggahaṁ
                  hitvā acariṁsu khemadassino.
      [206] Sokaparidevamaccharaṁ na jahanti giddhā mamāyiteti sokoti
 ñātibyasanena vā phuṭṭhassa bhogabyasanena vā phuṭṭhassa rogabyasanena
 vā phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa
 aññataraññatarena vā byasanena samannāgatassa aññataraññatarena
 vā dukkhadhammena phuṭṭhassa soko socanā socitattaṁ antosoko
 antoparisoko antoḍāho antopariḍāho cetaso parijjhāyanā
 domanassaṁ sokasallaṁ. Paridevoti ñātibyasanena vā phuṭṭhassa .pe.
 Diṭṭhibyasanena vā phuṭṭhassa aññataraññatarena vā byasanena
 samannāgatassa aññataraññatarena vā dukkhadhammena phuṭṭhassa ādevo
 paridevo ādevanā paridevanā ādevitattaṁ paridevitattaṁ vācā
 palāpo vippalāpo lālappo lālappāyanā lālappāyitattaṁ.
 Macchariyanti pañca macchariyāni āvāsamacchariyaṁ kulamacchariyaṁ lābhamacchariyaṁ
-------------------------------------------------
[page 155]
 Vaṇṇamacchariyaṁ dhammamacchariyaṁ yaṁ evarūpaṁ macchariyaṁ maccharāyanā
 maccharāyitattaṁ vevicchaṁ kadariyaṁ kaṭukañcakatā aggahitattaṁ cittassa
 idaṁ vuccati macchariyaṁ. Apica khandhamacchariyaṁpi macchariyaṁ dhātumacchariyaṁpi
 macchariyaṁ āyatanamacchariyaṁpi macchariyaṁ gāho idaṁ vuccati macchariyaṁ.
 Gedho vuccati taṇhā yo rāgo sārāgo .pe. Abhijjhā
 lobho akusalamūlaṁ. Mamattāti dve mamattā taṇhāmamattañca
 diṭṭhimamattañca < PTS. MNid , 129 >.pe. Idaṁ taṇhāmamattaṁ .pe. Idaṁ diṭṭhimamattaṁ.
 Mamāyitavatthuacchedasaṅkinopi socanti icchijjantepi socanti
 acchinnepi socanti. Mamāyitavatthuvipariṇāmasaṅkinopi socanti vipariṇāmantepi
 socanti vipariṇatepi socanti. Mamāyitavatthuacchedasaṅkinopi
 paridevanti acchijjantepi paridevanti acchinnepi paridevanti.
 Mamāyitavatthuvipariṇāmasaṅkinopi paridevanti vipariṇāmantepi
 paridevanti vipariṇatepi paridevanti. Mamāyitavatthuṁ rakkhanti gopenti
 pariggaṇhanti mamāyitanti maccharāyanti. Mamāyitasmiṁ vatthusmiṁ
 socanti sokaṁ na jahanti paridevaṁ na jahanti macchariyaṁ na
 jahanti gedhaṁ na jahanti nappajahanti na vinodenti na byantīkaronti
 na anabhāvaṅgamentīti sokaparidevamaccharaṁ na jahanti giddhā
 mamāyite.
      [207] Tasmā munayo pariggahaṁ hitvā acariṁsu khemadassinoti
 tasmāti tasmā taṁkāraṇā taṁhetu tappaccayā taṁnidānā etaṁ
-------------------------------------------------
[page 156]
 Ādīnavaṁ sampassamāno mamattesūti tasmā. Munayoti monaṁ
 vuccati ñāṇaṁ yā paññā pajānanā .pe. Amoho dhammavicayo
 sammādiṭṭhi tena ñāṇena samannāgatā munayo monappattā.
 Tīṇi moneyyāni kāyamoneyyaṁ vacīmoneyyaṁ manomoneyyaṁ .pe.
 Saṅgajālamaticca so muni. Pariggahoti dve pariggahā taṇhāpariggaho
 ca diṭṭhipariggaho ca .pe. Ayaṁ taṇhāpariggaho .pe. Ayaṁ
 diṭṭhipariggaho. Munayo taṇhāpariggahaṁ pahāya 1- diṭṭhipariggahaṁ
 paṭinissajjitvā acariṁsu vicariṁsu iriyiṁsu vattiṁsu pāliṁsu yapiṁsu yāpiṁsu.
 Khemadassinoti khemaṁ vuccati amataṁ nibbānaṁ yo so sabbasaṅkhārasamatho
 sabbūpadhipaṭinissaggo taṇhakkhayo virāgo nirodho nibbānaṁ.
 Khemadassinoti khemadassino tāṇadassino leṇadassino saraṇadassino
 abhayadassino accutadassino amatadassino nibbānadassinoti tasmā
 munayo pariggahaṁ hitvā acariṁsu khemadassino. Tenāha bhagavā
                  sokaparidevamaccharaṁ
                  na jahanti giddhā mamāyite
                  tasmā munayo pariggahaṁ
                  hitvā acariṁsu khemadassinoti.
            [208] Paṭilīnacarassa bhikkhuno
                  bhajamānassa vivittamāsanaṁ

  *  *  *  *  *  *
  Footnote:1 Po. Ma. pariccajitvā.
-------------------------------------------------
[page 157]
                  Sāmaggiyamāhu tassa taṁ
                  yo attānaṁ bhavane na dassaye.
      [209] Paṭilīnacarassa bhikkhunoti paṭilīnacarā vuccanti satta
 sekhā 1- arahā paṭilīno. Kiṁkāraṇā paṭilīnacarā kuccanti satta
 sekhā. Te tato tato cittaṁ paṭilīnentā paṭikujjentā paṭivaṭṭentā
 sanniruddhantā sanniggaṇhantā sannivārentā rakkhantā gopentā
 caranti viharanti iriyanti vattenti pālenti yapenti yāpenti.
 Cakkhudvāre cittaṁ paṭilīnentā paṭikujjentā paṭivaṭṭentā
 sanniruddhantā sanniggaṇhantā sannivārentā rakkhantā gopentā
 caranti viharanti iriyanti vattenti pālenti yapenti yāpenti.
 Sotadvāre cittaṁ ghānadvāre cittaṁ jivhādvāre cittaṁ
 kāyadvāre cittaṁ manodvāre cittaṁ paṭilīnentā paṭikujjentā
 paṭivaṭṭentā sanniruddhantā sanniggaṇhantā sannivārentā
 rakkhantā < PTS. MNid , 131 >gopentā caranti viharanti iriyanti vattenti pālenti
 yapenti yāpenti. Yathā kukkuṭapattaṁ vā nahārudaddalaṁ 2- vā
 aggimhi pakkhittaṁ hoti paṭilīyati paṭikujjati paṭivattati na
 sampasāriyati evameva te tato tato cittaṁ paṭilīnentā paṭikujjentā
 paṭivaṭṭentā sanniruddhantā sanniggaṇhantā sannivārentā
 rakkhantā gopentā caranti viharanti iriyanti vattenti pālenti
 yapenti yāpenti cakkhudvāre cittaṁ sotadvāre cittaṁ

  *  *  *  *  *  *
  Footnote:1 Ma. sekkhā. aparaṁpi evaṁ ñātabbaṁ. 2 ma nahārudaddulaṁ. Yu. nahārugaddulaṁ
-------------------------------------------------
[page 158]
 Ghānadvāre cittaṁ jivhādvāre cittaṁ kāyadvāre cittaṁ
 manodvāre cittaṁ paṭilīnentā paṭikujjentā paṭivaṭṭentā
 sanniruddhantā sanniggaṇhantā sannivārentā rakkhantā gopentā
 caranti viharanti iriyanti vattenti pālenti yapenti yāpenti.
 Taṁkāraṇā paṭilīnacarā vuccanti satta sekhā. Bhikkhunoti kalyāṇaputhujjanassa
 vā bhikkhuno sekhassa vā bhikkhunoti paṭilīnacarassa
 bhikkhuno.
      [210] Bhajamānassa vivittamāsananti āsanaṁ vuccati yattha
 nisīdati mañco pīṭhaṁ bhisi taṭṭikā cammakhaṇḍo tiṇasanthāro
 paṇṇasanthāro palāsasanthāro 1-. Taṁ āsanaṁ asappāyarūpadassanena
 vittaṁ 2- vivittaṁ pavivittaṁ asappāyasaddassavanena vittaṁ 3- vivittaṁ pavivittaṁ
 asappāyagandhaghāyanena asappāyarasasāyanena asappāyaphoṭṭhabbaphusanena
 asappāyehi pañcahi kāmaguṇehi vittaṁ 4- vivittaṁ pavivittaṁ.
 Taṁ [5]- āsanaṁ bhajato sambhajato sevato nisevato saṁsevato paṭisevatoti
 bhajamānassa vivittamāsanaṁ.
      [211] Sāmaggiyamāhu tassa taṁ yo attānaṁ bhavane na dassayeti
 sāmaggiyāti tisso sāmaggiyo gaṇasāmaggī dhammasāmaggī
 anabhinibbattisāmaggī.
      Katamā gaṇasāmaggī. Bahū cepi bhikkhū samaggā < PTS. MNid , 132 >sammodamānā
 avivadamānā khīrodakībhūtā aññamaññaṁ piyacakkhūhi sampassantā viharanti

  *  *  *  *  *  *
  Footnote:1 Ma. Yu. palālasanthāro. sabbattha idisameva. 2-3-4 Po. Ma. rittaṁ.
 5 Po. Ma. vivittaṁ.
-------------------------------------------------
[page 159]
 Ayaṁ gaṇasāmaggī.
      Katamā dhammasāmaggī. Cattāro satipaṭṭhānā cattāro
 sammappadhānā cattāro iddhippādā pañcindriyāni pañca
 balāni satta bojjhaṅgā ariyo aṭṭhaṅgiko maggo te
 ekato pakkhandanti pasīdanti sampatiṭṭhanti vimuccanti na tesaṁ
 dhammānaṁ vivādo vippavādo atthi ayaṁ dhammasāmaggī.
      Katamā anabhinibbattisāmaggī. Bahū cepi bhikkhū anupādisesāya
 nibbānadhātuyā parinibbāyanti na tesaṁ nibbānadhātuyā onattaṁ
 vā puṇṇattaṁ vā paññāyati ayaṁ anabhinibbattisāmaggī.
      Bhavaneti nerayikānaṁ nirayo bhavanaṁ tiracchānayonikānaṁ tiracchānayoni
 bhavanaṁ pittivisayikānaṁ pittivisayo bhavanaṁ manussānaṁ manussaloko
 bhavanaṁ devānaṁ devaloko bhavanaṁ. Sāmaggiyamāhu tassa taṁ
 yo attānaṁ bhavane na dassayeti tassesā sāmaggī etaṁ channaṁ
 etaṁ paṭirūpaṁ etaṁ anucchavikaṁ etaṁ anulomaṁ yo evaṁ paṭipanno 1-
 niraye attānaṁ na dasseyya tiracchānayoniyā attānaṁ na dasseyya
 pittivisaye attānaṁ na dasseyya manussaloke attānaṁ na dasseyya
 devaloke attānaṁ na dasseyyāti evamāhu evamāhaṁsu evaṁ kathenti
 evaṁ bhaṇanti evaṁ dīpayanti evaṁ voharantīti sāmaggiyamāhu tassa
 taṁ yo attānaṁ bhavane na dassaye. Tenāha bhagavā

  *  *  *  *  *  *
  Footnote:1 Po. Ma. paṭicchanne.
-------------------------------------------------
[page 160]
                  Paṭilīnacarassa bhikkhuno
                  bhajamānassa vivittamāsanaṁ
                  sāmaggiyamāhu tassa taṁ
                  yo attānaṁ bhavane na dassayeti.
            [212] < PTS. MNid , 133 >Sabbattha muni anissito
                  na piyaṁ kubbati nopi appiyaṁ
                  tasmiṁ paridevamaccharaṁ
                  paṇṇe vāri yathā na limpati.
      [213] Sabbattha muni anissitoti sabbaṁ vuccati dvādasāyatanāni
 cakkhu ceva rūpā ca sotañca saddā ca ghānañca
 gandhā ca jivhā ca rasā ca kāyo ca phoṭṭhabbā ca mano ca
 dhammā ca. Munīti monaṁ vuccati ñāṇaṁ yā paññā pajānanā .pe.
 Saṅgajālamaticca so muni. Anissitoti dve nissayā taṇhānissayo
 ca diṭṭhinissayo ca .pe. Ayaṁ taṇhānissayo .pe. Ayaṁ
 diṭṭhinissayo. Muni taṇhānissayaṁ pahāya diṭṭhinissayaṁ paṭinissajjitvā
 cakkhuṁ anissito sotaṁ anissito ghānaṁ anissito jivhaṁ
 anissito kāyaṁ anissito manaṁ anissito rūpe sadde gandhe
 rase phoṭṭhabbe dhamme kulaṁ gaṇaṁ āvāsaṁ lābhaṁ yasaṁ pasaṁsaṁ
 sukhaṁ cīvarapiṇḍapātasenāsanagilānapaccayabhesajjaparikkhāraṁ kāmadhātuṁ
 rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ
-------------------------------------------------
[page 161]
 Nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ
 atītaṁ anāgataṁ paccuppannaṁ diṭṭhasutamutaviññātabbe
 dhamme anissito asannissito anallīno anupagato anajjhosito
 anadhimutto nikkhanto nissaṭṭho vippamutto visaññutto vimariyādikatena
 cetasā viharatīti sabbattha muni anissito.
      [214] Na piyaṁ kubbati nopi appiyanti piyāti dve piyā
 sattā vā saṅkhārā vā.
      Katame sattā piyā. Idha yassa te honti atthakāmā hitakāmā
 phāsukāmā yogakkhemakāmā mātā vā pitā vā < PTS. MNid , 134 >bhātā vā bhaginī
 vā putto vā dhītā vā mittā vā amaccā vā ñātī vā
 sālohitā vā ime sattā piyā.
      Katame saṅkhārā piyā. Manāpikā rūpā manāpikā saddā
 manāpikā gandhā manāpikā rasā manāpikā phoṭṭhabbā ime
 saṅkhārā piyā.
      Appiyāti dve appiyā sattā vā saṅkhārā vā.
      Katame sattā appiyā. Idha yassa te honti anatthakāmā
 ahitakāmā aphāsukāmā ayogakkhemakāmā jīvitā voropetukāmā
 ime sattā appiyā.
      Katame saṅkhārā appiyā. Amanāpikā rūpā amanāpikā saddā
 amanāpikā gandhā amanāpikā rasā amanāpikā phoṭṭhabbā ime
-------------------------------------------------
[page 162]
 Saṅkhārā appiyā.
      Na piyaṁ kubbati nopi appiyanti ayaṁ me satto piyo ime
 ca me saṅkhārā manāpāti rāgavasena piyaṁ na karoti ayaṁ me
 satto appiyo ime ca me saṅkhārā amanāpāti paṭighavasena
 appiyaṁ na karoti na janeti na sañjaneti na nibbatteti nābhinibbattetīti
 na piyaṁ kubbati nopi appiyaṁ.
      [215] Tasmiṁ paridevamaccharaṁ paṇṇe vāri yathā na limpatīti
 tasminti [1]- puggale arahante khīṇāsave. Paridevoti ñātibyasanena
 vā phuṭṭhassa bhogabyasanena vā phuṭṭhassa rogabyasanena vā phuṭṭhassa
 sīlabyasanena vā phuṭṭhassa diṭṭhibyasanena vā phuṭṭhassa
 aññataraññatarena vā byasanena samannāgatassa aññataraññatarena vā
 dukkhadhammena phuṭṭhassa ādevo paridevo ādevanā paridevanā
 ādevitattaṁ paridevitattaṁ vācā palāpo vippalāpo lālappo
 lālappāyanā lālappāyitattaṁ. Macchariyanti pañca macchariyāni
 āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ
 yaṁ evarūpaṁ macchariyaṁ maccharāyanā maccharāyitattaṁ vevicchaṁ kadariyaṁ
 kaṭukañcakatā aggahitattaṁ cittassa idaṁ vuccati macchariyaṁ apica
 khandhamacchariyaṁpi macchariyaṁ < PTS. MNid , 135 >dhātumacchariyaṁpi macchariyaṁ āyatanamacchariyaṁpi
 macchariyaṁ gāho idaṁ vuccati macchariyaṁ. Paṇṇe vāri yathā
 na limpatīti paṇṇaṁ vuccati padumapattaṁ. Vāri vuccati udakaṁ.

  *  *  *  *  *  *
  Footnote:1 Ma. Yu. tasmiṁ.
-------------------------------------------------
[page 163]
 Yathā vāri padumapatte na limpati na saṁlimpati nupalimpati alittaṁ
 asaṁlittaṁ anūpalittaṁ evameva tasmiṁ puggale arahante khīṇāsave
 paridevo ca macchariyañca na limpati na saṁlimpati nupalimpati
 alittā asaṁlittā anūpalittā so ca puggalo [1]- tehi kilesehi
 na limpati na saṁlimpati nupalimpati alitto asaṁlitto anūpalitto
 nikkhanto nissaṭṭho vippamutto visaññutto vimariyādikatena cetasā
 viharatīti tasmiṁ paridevamaccharaṁ paṇṇe vāri yathā na limpati.
 Tenāha bhagavā
                  sabbattha muni anissito
                  na piyaṁ kubbati nopi appiyaṁ
                  tasmiṁ paridevamaccharaṁ
                  paṇṇe vāri yathā na limpatīti.
            [216] Udavindu yathāpi pokkhare
                  padume vāri yathā na limpati
                  evaṁ muni nopalimpati
                  yadidaṁ diṭṭhasutaṁ mutesu vā.
      [217] Udavindu yathāpi pokkhareti udavindūti vuccati udakathevo.
 Pokkharaṁ vuccati padumapattaṁ. Yathā udakavindu padumapatte
 na limpati na saṁlimpati nupalimpati alittaṁ asaṁlittaṁ
 anūpalittanti udavindu yathāpi pokkhare.

  *  *  *  *  *  *
  Footnote:1 Ma. arahanto.
-------------------------------------------------
[page 164]
      [218] Padume vāri yathā na limpatīti padumaṁ vuccati
 padumapupphaṁ. Vāri vuccati udakaṁ. Yathā vāri padumapupphe 1- na
 limpati na saṁlimpati nupalimpati alittaṁ asaṁlittaṁ anūpalittanti
 padume vāri yathā na limpati.
      [219] < PTS. MNid , 136 >Evaṁ muni nopalimpati yadidaṁ diṭṭhasutaṁ mutesu vāti
 evanti opammasampaṭipādanā. Munīti monaṁ vuccati ñāṇaṁ yā
 paññā pajānanā .pe. Saṅgajālamaticca so muni. Lepāti
 dve lepā taṇhālepo ca diṭṭhilepo ca .pe. Ayaṁ
 taṇhālepo .pe. Ayaṁ diṭṭhilepo. Muni taṇhālepaṁ pahāya diṭṭhilepaṁ
 paṭinissajjitvā diṭṭhe na limpati sute na limpati mute na
 limpati viññāte na limpati na saṁlimpati nupalimpati alitto
 asaṁlitto anūpalitto nikkhanto nissaṭṭho vippamutto visaññutto
 vimariyādikatena cetasā viharatīti evaṁ muni nopalimpati yadidaṁ
 diṭṭhasutaṁ mutesu vā. Tenāha bhagavā
                  udavindu yathāpi pokkhare
                  padume vāri yathā na limpati
                  evaṁ muni nopalimpati
                  yadidaṁ diṭṭhasutaṁ mutesu vāti.
            [220] Dhono na hi tena maññati
                  yadidaṁ diṭṭhasutaṁ mutesu vā

  *  *  *  *  *  *
  Footnote:1 Ma. Yu. padumapupphaṁ.
-------------------------------------------------
[page 165]
                  Nāññena visuddhimicchati
                  na hi so rajjati no virajjati.
      [221] Dhono na hi tena maññati yadidaṁ diṭṭhasutaṁ mutesu
 vāti dhonoti dhonā vuccati paññā yā paññā pajānanā .pe.
 Amoho dhammavicayo sammādiṭṭhi. Kiṁkāraṇā dhonā
 vuccati paññā. Tāya paññāya kāyaduccaritaṁ dhutañca dhotañca
 sandhotañca niddhotañca. Vacīduccaritaṁ dhutañca dhotañca sandhotañca
 niddhotañca. Manoduccaritaṁ dhutañca dhotañca sandhotañca niddhotañca.
 Rāgo dhuto ca dhoto ca sandhoto ca niddhoto ca.
 Doso moho kodho upanāho makkho paḷāso issā
 macchariyaṁ māyā sāṭheyyaṁ thambho sārambho māno atimāno
 mado pamādo sabbe kilesā sabbe duccaritā
 sabbe darathā sabbe pariḷāhā < PTS. MNid , 137 >sabbe santāpā sabbākusalābhisaṅkhārā
 dhutā ca dhotā ca sandhotā ca niddhotā ca.
 Taṁkāraṇā dhonā vuccati paññā. Athavā sammādiṭṭhiyā micchādiṭṭhi
 dhutā ca dhotā ca sandhotā ca niddhotā ca. Sammāsaṅkappena
 micchāsaṅkappo dhuto ca dhoto ca sandhoto ca niddhoto
 ca. Sammāvācāya micchāvācā dhutā ca. Sammākammantena
 micchākammanto dhuto ca. Sammāājīvena micchāājīvo dhuto
 ca. Sammāvāyāmena micchāvāyāmo dhuto ca. Sammāsatiyā
-------------------------------------------------
[page 166]
 Micchāsati dhutā ca. Sammāsamādhinā micchāsamādhi dhuto ca.
 Sammāñāṇena micchāñāṇaṁ dhutañca. Sammāvimuttiyā micchāvimutti
 dhutā ca dhotā ca sandhotā ca niddhotā ca. Athavā
 ariyena aṭṭhaṅgikena maggena sabbe kilesā sabbe duccaritā
 sabbe darathā sabbe pariḷāhā sabbe santāpā sabbākusalābhisaṅkhārā
 dhutā ca dhotā ca sandhotā ca niddhotā ca.
 Arahā imehi dhoneyyehi 1- dhammehi upeto samupeto upagato
 samupagato upapanno samupapanno samannāgato tasmā arahā
 dhono. So dhutarāgo dhutapāpo dhutakileso dhutapariḷāhoti
 dhono.
      Dhono na hi tena maññati yadidaṁ diṭṭhasutaṁ mutesu vāti
 dhono diṭṭhaṁ na maññati diṭṭhasmiṁ na maññati diṭṭhato na
 maññati diṭṭhaṁ meti na maññati. Sutaṁ na maññati sutasmiṁ
 na maññati sutato na maññati sutaṁ meti na maññati.
 Mutaṁ na maññati mutasmiṁ na maññati mutato na maññati
 mutaṁ meti na maññati. Viññātaṁ na maññati viññātasmiṁ na
 maññati viññātato na maññati viññātaṁ meti na maññati.
 Vuttaṁ hetaṁ bhagavatā asmīti bhikkhave maññitametaṁ anasmīti 2-
 maññitametaṁ bhavissanti maññitametaṁ na bhavissanti maññitametaṁ
 rūpī bhavissanti maññitametaṁ arūpī bhavissanti < PTS. MNid , 138 >maññitametaṁ saññī

  *  *  *  *  *  *
  Footnote:1 Ma. dhonehi.. 2 Ma. Yu. ayamahamasmīti.
-------------------------------------------------
[page 167]
 Bhavissanti maññitametaṁ asaññī bhavissanti maññitametaṁ nevasaññīnāsaññī
 bhavissanti maññitametaṁ maññitaṁ bhikkhave rogo
 maññitaṁ gaṇḍo maññitaṁ sallaṁ maññitaṁ upaddavo tasmā
 tiha bhikkhave amaññamānena cetasā viharissāmāti evañhi vo
 bhikkhave sikkhitabbanti. Dhono na hi tena maññati yadidaṁ
 diṭṭhasutaṁ mutesu vā.
      [222] Nāññena visuddhimicchatīti dhono aññena asuddhimaggena
 micchāpaṭipadāya aniyyānikapathena aññatra satipaṭṭhānehi
 aññatra sammappadhānehi aññatra iddhippādehi aññatra
 indriyehi aññatra balehi aññatra bojjhaṅgehi aññatra ariyā
 aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ parimuttiṁ na
 icchati na sādiyati na pattheti na piheti nābhijappatīti nāññena
 visuddhimicchati.
      [223] Na hi so rajjati no virajjatīti sabbe bālaputhujjanā
 rajjanti kalyāṇaputhujjanaṁ upādāya satta sekhā virajjanti
 arahā neva rajjati no virajjati. Viratto so khayā rāgassa
 vītarāgattā khayā dosassa vītadosattā khayā mohassa vītamohattā.
 So vuṭṭhavāso ciṇṇacaraṇo .pe. Natthi tassa
 punabbhavoti na hi so rajjati no virajjati. Tenāha bhagavā
-------------------------------------------------
[page 168]
                  Dhono na hi tena maññati
                  yadidaṁ diṭṭhasutaṁ mutesu vā
                  nāññena visuddhimicchati
                  na hi so rajjati no virajjatīti.
                Chaṭṭho jarāsuttaniddeso niṭṭhito.
                   ------------------
-------------------------------------------------
[page 169]
                Sattamo tissametteyyasuttaniddeso
            [224] Methunamanuyuttassa (iccāyasmā tisso metteyyo)
                  vighātaṁ brūhi mārisa
                  sutvāna tava sāsanaṁ
                  viveke sikkhisāmase 1-.
      [225] Methunamanuyuttassāti methunadhammo nāma yo so
 asaddhammo gāmadhammo vasaladhammo duṭṭhullo odakantiko rahasso
 dvayadvayasamāpatti. Kiṁkāraṇā vuccati methunadhammo. Ubhinnaṁ
 rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ
 ubhinnaṁ sadisānaṁ dhammoti taṁkāraṇā vuccati methunadhammo.
 Yathā ubho kalahakārakā methunakāti vuccanti ubho bhaṇḍanakārakā
 methunakāti vuccanti ubho bhassakārakā methunakāti vuccanti ubho
 vivādakārakā methunakāti vuccanti ubho adhikaraṇakārakā methunakāti
 vuccanti ubho vādino methunakāti vuccanti ubho sallāpakā
 methunakāti vuccanti evameva ubhinnaṁ rattānaṁ sārattānaṁ avassutānaṁ
 pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti taṁkāraṇā
 vuccati methunadhammo. Methunamanuyuttassāti methunadhamme yuttassa
 payuttassa āyuttassa samāyuttassa taccaritassa tabbahulassa
 taggarukassa tanninnassa tappoṇassa tappabbhārassa tadadhimuttassa

  *  *  *  *  *  *
  Footnote:1 Po. Ma. sikkhissāmase. sabbattha īdisameva.
-------------------------------------------------
[page 170]
 Tadādhipateyyassāti methunamanuyuttassa.
      [226] Iccāyasmā tisso metteyyoti iccāti padasandhi
 padasaṁsaggo padapāripūri akkharasamavāyo byañjanasiliṭṭhatā < PTS. MNid , 140 >padānupubbatāmetaṁ
 iccāti. Āyasmāti piyavacanaṁ garuvacanaṁ sagāravavacanaṁ
 sappatissavacanametaṁ āyasmāti. Tissoti tassa therassa nāmaṁ
 saṅkhā samaññā paññatti vohāro nāmaṁ nāmakammaṁ nāmadheyyaṁ
 nirutti byañjanaṁ abhilāpo. Metteyyoti tassa therassa gottaṁ
 saṅkhā samaññā paññatti vohāroti iccāyasmā tisso
 metteyyo.
      [227] Vighātaṁ brūhi mārisāti vighātaṁ upaghātaṁ pīḷanaṁ ghaṭṭanaṁ
 upaddavaṁ upasaggaṁ brūhi ācikkha desehi paññāpehi paṭṭhapehi
 vivara vibhaja uttānīkarohi pakāsehi. Mārisāti piyavacanaṁ garuvacanaṁ
 sagāravavacanaṁ sampatissavacanametaṁ mārisāti vighātaṁ brūhi mārisa.
      [228] Sutvāna tava sāsananti tuyhaṁ vacanaṁ byappathaṁ desanaṁ [1]-
 anusiṭṭhiṁ sutvā suṇitvā uggahitvā upadhārayitvā upalakkhayitvāti
 sutvāna tava sāsanaṁ.
      [229] Viveke sikkhisāmaseti vivekoti tayo vivekā kāyaviveko
 cittaviveko upadhiviveko.
      Katamo kāyaviveko. Idha bhikkhu vivittaṁ senāsanaṁ bhajati
 araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ

  *  *  *  *  *  *
  Footnote:1 Ma. Yu. anusāsanaṁ. sabbattha īdisameva.
-------------------------------------------------
[page 171]
 Palālapuñjaṁ kāyena ca 1- vivitto viharati so eko gacchati
 eko tiṭṭhati eko nisīdati eko seyyaṁ kappeti eko gāmaṁ
 piṇḍāya pavisati eko paṭikkamati eko raho nisīdati eko
 caṅkamaṁ adhiṭṭhāti eko carati viharati iriyati vattati pāleti yapeti
 yāpeti ayaṁ kāyaviveko.
      Katamo cittaviveko. Paṭhamaṁ jhānaṁ samāpannassa nīvaraṇehi
 cittaṁ vivittaṁ hoti dutiyaṁ jhānaṁ samāpannassa vitakkavicārehi
 cittaṁ vivittaṁ hoti tatiyaṁ jhānaṁ samāpannassa pītiyā cittaṁ
 vivittaṁ hoti catutthaṁ jhānaṁ samāpannassa sukhadukkhehi cittaṁ
 vivittaṁ hoti ākāsānañcāyatanaṁ samāpannassa rūpasaññāya
 paṭighasaññāya nānattasaññāya cittaṁ vivittaṁ hoti < PTS. MNid , 141 >viññāṇañcāyatanaṁ
 samāpannassa ākāsānañcāyatanasaññāya cittaṁ vivittaṁ hoti
 ākiñcaññāyatanaṁ samāpannassa viññāṇañcāyatanasaññāya
 cittaṁ vivittaṁ hoti nevasaññānāsaññāyatanaṁ samāpannassa
 ākiñcaññāyatanasaññāya cittaṁ vivittaṁ hoti sotāpannassa sakkāyadiṭṭhiyā
 vicikicchāya sīlabbattaparāmāsā diṭṭhānusayā vicikicchānusayā
 tadekaṭṭhehi ca kilesehi cittaṁ vivittaṁ hoti sakadāgāmissa
 oḷārikā kāmarāgasaññojanā paṭighasaññojanā oḷārikā kāmarāgānusayā
 paṭighānusayā tadekaṭṭhehi ca kilesehi cittaṁ vivittaṁ
 hoti anāgāmissa aṇusahagatā kāmarāgasaññojanā paṭighasaññojanā

  *  *  *  *  *  *
  Footnote:1 Ma. casaddo natthi.
-------------------------------------------------
[page 172]
 Aṇusahagatā kāmarāgānusayā paṭighānusayā tadekaṭṭhehi
 ca kilesehi cittaṁ vivittaṁ hoti arahato rūparāgā arūparāgā
 mānā uddhaccā avijjāya mānānusayā bhavarāgānusayā avijjānusayā
 tadekaṭṭhehi ca kilesehi bahiddhā ca sabbanimittehi cittaṁ vivittaṁ
 hoti ayaṁ cittaviveko.
      Katamo upadhiviveko. Upadhi vuccanti kilesā ca khandhā ca
 abhisaṅkhārā ca. Upadhiviveko vuccati amataṁ nibbānaṁ yo so
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ ayaṁ upadhiviveko.
      Kāyaviveko ca vūpakaṭṭhakāyānaṁ 1- nekkhammābhiratānaṁ cittaviveko
 ca parisuddhacittānaṁ paramavodānappattānaṁ upadhiviveko ca nirūpadhīnaṁ
 puggalānaṁ visaṅkhāragatānaṁ.
      Viveke sikkhisāmaseti so thero pakatiyā sikkhitasikkho apica
 dhammadesanaṁ [2]- yācanto evamāha viveke sikkhisāmaseti. Tenāha
 thero tisso metteyyo
                  methunamanuyuttassa (iccāyasmā tisso metteyyo)
                  vighātaṁ brūhi mārisa
                  sutvāna tava sāsanaṁ
                  viveke sikkhisāmaseti.

  *  *  *  *  *  *
  Footnote:1 Ma. vivekaṭṭhakāyānaṁ. 2 Po. Ma. upādāya dhammadesanaṁ sāvento.
-------------------------------------------------
[page 173]
            [230] < PTS. MNid , 142 >Methunamanuyuttassa (metteyyāti bhagavā)
                  mussate vāpi sāsanaṁ
                  micchā ca paṭipajjati
                  etaṁ tasmiṁ anāriyaṁ.
      [231] Methunamanuyuttassāti methunadhammo nāma yo so asaddhammo
 gāmadhammo vasaladhammo duṭṭhullo odakantiko rahasso dvayadvayasamāpatti.
 Kiṁkāraṇā vuccati methunadhammo. Ubhinnaṁ rattānaṁ sārattānaṁ
 avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ
 dhammoti taṁkāraṇā vuccati methunadhammo. Yathā ubho kalahakārakā
 methunakāti vuccanti ubho bhaṇḍanakārakā methunakāti vuccanti
 ubho bhassakārakā methunakāti vuccanti ubho vivādakārakā methunakāti
 vuccanti ubho adhikaraṇakārakā methunakāti vuccanti ubho
 vādino methunakāti vuccanti ubho sallāpakā methunakāti vuccanti
 evameva ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ
 ubhinnaṁ sadisānaṁ dhammoti taṁkāraṇā vuccati methunadhammo.
 Methunamanuyuttassāti methunadhamme yuttassa payuttassa āyuttassa
 samāyuttassa taccaritassa tabbahulassa taggarukassa tanninnassa
 tappoṇassa tappabbhārassa tadadhimuttassa tadādhipateyyassāti
 methunamanuyuttassa. Metteyyāti bhagavā taṁ theraṁ gottena
 ālapati. Bhagavāti gāravādhivacanaṁ. Apica bhaggarāgoti bhagavā.
-------------------------------------------------
[page 174]
 Bhaggadosoti bhagavā. Bhaggamohoti bhagavā. Bhaggamānoti bhagavā.
 Bhaggadiṭṭhīti bhagavā. Bhaggakaṇṭakoti bhagavā. Bhaggakilesoti
 bhagavā. Bhaji vibhaji paṭivibhaji dhammaratananti bhagavā. Bhavānaṁ
 antakaroti bhagavā. Bhāvitakāyoti bhagavā. Bhāvitasīlo bhāvitacitto
 bhāvitapaññoti bhagavā. Bhaji vā bhagavā araññavanapatthāni
 pantāni senāsanāni appasaddāni appanigghosāni vijanavātāni
 manussarāhaseyyakāni 1- paṭisallānasārūpānīti bhagavā. Bhāgī
 vā < PTS. MNid , 143 >bhagavā cīvarapiṇḍapātasenāsanagilānapaccayabhesajjaparikkhārānanti
 bhagavā. Bhāgī vā bhagavā attharasassa dhammarasassa vimuttirasassa
 adhisīlassa adhicittassa adhipaññāyāti bhagavā. Bhāgī vā bhagavā
 catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti
 bhagavā. Bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ
 navannaṁ anupubbavihārasamāpattīnanti bhagavā. Bhāgī
 vā bhagavā dasannaṁ saññābhāvanānaṁ dasannaṁ kasiṇasamāpattīnaṁ
 ānāpānassatisamādhissa asubhasamāpattiyāti bhagavā. Bhāgī vā bhagavā
 catunnaṁ satipaṭṭhānānaṁ catunnaṁ sammappadhānānaṁ catunnaṁ iddhippādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa
 aṭṭhaṅgikassa maggassāti bhagavā. Bhāgī vā bhagavā dasannaṁ
 tathāgatabalānaṁ catunnaṁ vesārajjānaṁ catunnaṁ paṭisambhidānaṁ channaṁ
 abhiññānaṁ channaṁ buddhadhammānanti bhagavā. Bhagavāti netaṁ nāmaṁ

  *  *  *  *  *  *
  Footnote:1 Ma. manussarāhasseyyakāni.
-------------------------------------------------
[page 175]
 Mātarā kataṁ na pitarā kataṁ na bhātarā kataṁ na bhaginiyā kataṁ na
 mittāmaccehi kataṁ na ñātisālohitehi kataṁ na samaṇabrāhmaṇehi
 kataṁ na devatāhi kataṁ vimokkhantikametaṁ buddhānaṁ bhagavantānaṁ
 bodhiyā mūle saha sabbaññutañāṇassa 1- paṭilābhā sacchikā paññatti
 yadidaṁ bhagavāti metteyyāti bhagavā.
      [232] Mussate vāpi sāsananti dvīhi kāraṇehi sāsanaṁ mussati
 pariyattisāsanampi mussati paṭipattisāsanampi mussati.
      Katamaṁ pariyattisāsanaṁ. Yaṁ tassa pariyāpuṭaṁ suttaṁ geyyaṁ
 veyyākaraṇaṁ gāthā udānaṁ itivuttakaṁ jātakaṁ abbhūtadhammaṁ vedallaṁ
 idaṁ pariyattisāsanaṁ. Tampi mussati [2]- parimussati paribāhiro hotīti
 evampi mussate vāpi sāsanaṁ.
      Katamaṁ paṭipattisāsanaṁ. Sammāpaṭipadā anulomapaṭipadā
 apaccanīkapaṭipadā anvatthapaṭipadā dhammānudhammapaṭipadā sīlesu
 paripūrikāritā indriyesu guttadvāratā bhojane mattaññutā
 jāgariyānuyogo satisampajaññaṁ cattāro satipaṭṭhānā cattāro
 sammappadhānā cattāro iddhippādā pañcindriyāni pañca
 balāni satta bojjhaṅgā ariyo aṭṭhaṅgiko maggo idaṁ
 paṭipattisāsanaṁ. Tampi mussati parimussati paribāhiro hotīti
 evampi mussate vāpi sāsanaṁ.
      [233] Micchā ca paṭipajjatīti pāṇampi hanati adinnampi

  *  *  *  *  *  *
  Footnote:1 Ma. Yu. sabbaññutaññāṇassa.
 2 Ma. sammussati pamussati sampamussati paribāhiro .... sabbattha īdisameva.
-------------------------------------------------
[page 176]
 Ādiyati sandhimpi chindati nillopampi harati ekāgārikampi
 karoti paripanthepi tiṭṭhati paradārampi gacchati musāpi bhaṇatīti
 micchā ca paṭipajjati.
      [234] Etaṁ tasmiṁ anāriyanti etaṁ tasmiṁ puggale anariyadhammo
 bāladhammo mūḷhadhammo añāṇadhammo amarāvikkhepadhammo
 yadidaṁ micchā paṭipadāti etaṁ tasmiṁ anāriyaṁ. Tenāha bhagavā
                  methunamanuyuttassa (metteyyāti bhagavā)
                  mussate vāpi sāsanaṁ
                  micchā ca paṭipajjati
                  etaṁ tasmiṁ anāriyanti.
            [235] Eko pubbe caritvāna
                  methunaṁ yo nisevati
                  yānaṁ bhantaṁva taṁ loke
                  hīnamāhu puthujjanaṁ.
      [236] Eko pubbe caritvānāti dvīhi kāraṇehi eko pubbe
 caritvāna pabbajjāsaṅkhātena vā gaṇāvavassaggaṭṭhena vā.
      Kathaṁ pabbajjāsaṅkhātena eko pubbe caritvāna. Sabbaṁ
 gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ
 chinditvā mittāmaccapalibodhaṁ chinditvā sannidhipalibodhaṁ chinditvā
 kesamassuṁ ohāretvā kāsāyāni vatthāni acchādetvā agārasmā
-------------------------------------------------
[page 177]
 Anagāriyaṁ pabbajitvā ākiñcanabhāvaṁ upagantvā < PTS. MNid , 145 >eko carati
 viharati iriyati vattati pāleti yapeti yāpeti evaṁ pabbajjāsaṅkhātena
 eko pubbe caritvāna.
      Kathaṁ gaṇāvavassaggaṭṭhena eko pubbe caritvāna. So evaṁ
 pabbajito samāno eko araññavanapatthāni pantāni senāsanāni
 paṭisevati appasaddāni appanigghosāni vijanavātāni manussarāhaseyyakāni
 paṭisallānasārūpāni. So eko gacchati eko tiṭṭhati
 eko nisīdati eko seyyaṁ kappeti eko gāmaṁ piṇḍāya pavisati
 eko paṭikkamati eko raho nisīdati eko caṅkamaṁ adhiṭṭhāti
 eko carati viharati iriyati vattati pāleti yapeti yāpeti evaṁ
 gaṇāvavassaggaṭṭhena eko pubbe caritvāna.
      [237] Methunaṁ yo nisevatīti methunadhammo nāma yo so
 asaddhammo .pe. Taṁkāraṇā vuccati methunadhammo. Methunaṁ yo nisevatīti
 so aparena samayena buddhaṁ dhammaṁ saṅghaṁ sikkhaṁ paccakkhāya hīnāyāvattitvā
 methunadhammaṁ sevati nisevati saṁsevati paṭisevatīti methunaṁ yo nisevati.
      [238] Yānaṁ bhantaṁva taṁ loketi yānanti hatthiyānaṁ assayānaṁ
 goyānaṁ ajayānaṁ meṇḍakayānaṁ oṭṭhayānaṁ kharayānaṁ bhantaṁ adantaṁ
 akāritaṁ avinītaṁ uppathaṁ gaṇhāti visamaṁ khāṇumpi pāsāṇampi
 abhirūhati yānampi ārohakampi bhañjati papātepi papatati. Yathā taṁ
-------------------------------------------------
[page 178]
 Bhantaṁ yānaṁ adantaṁ akāritaṁ avinītaṁ uppathaṁ gaṇhāti evameva
 so vibbhantako bhantayānapaṭibhāgo uppathaṁ gaṇhāti micchādiṭṭhiṁ
 gaṇhāti .pe. Micchāsamādhiṁ gaṇhāti. Yathā taṁ bhantaṁ yānaṁ
 adantaṁ akāritaṁ avinītaṁ visamaṁ khāṇumpi pāsāṇampi abhirūhati evameva
 so vibbhantako bhantayānapaṭibhāgo visamaṁ kāyakammaṁ abhirūhati visamaṁ
 vacīkammaṁ abhirūhati visamaṁ manokammaṁ abhirūhati visamaṁ pāṇātipātaṁ
 abhirūhati visamaṁ adinnādānaṁ abhirūhati visamaṁ kāmesumicchācāraṁ
 abhirūhati visamaṁ musāvādaṁ abhirūhati visamaṁ pisuṇaṁ vācaṁ abhirūhati
 visamaṁ pharusaṁ vācaṁ abhirūhati visamaṁ samphappalāpaṁ < PTS. MNid , 146 >abhirūhati visamaṁ
 abhijjhaṁ abhirūhati visamaṁ byāpādaṁ abhirūhati visamaṁ micchādiṭṭhiṁ
 abhirūhati visame saṅkhāre abhirūhati visame pañca kāmaguṇe abhirūhati
 visame nīvaraṇe abhirūhati. Yathā taṁ bhantaṁ yānaṁ adantaṁ
 akāritaṁ avinītaṁ ārohakampi bhañjati evameva so vibbhantako
 bhantayānapaṭibhāgo niraye attānaṁ bhañjati tiracchānayoniyā attānaṁ
 bhañjati pittivisaye attānaṁ bhañjati manussaloke attānaṁ bhañjati
 devaloke attānaṁ bhañjati. Yathā taṁ bhantaṁ yānaṁ adantaṁ akāritaṁ
 avinītaṁ papātepi papatati evameva so vibbhantako bhantayānapaṭibhāgo
 jātipapātamhipi 1- papatati jarāpapātamhipi papatati byādhipapātamhipi
 papatati maraṇapapātamhipi papatati sokaparidevadukkhadomanassupāyāsapapātamhipi
 papatati. Loketi apāyaloke .pe.

  *  *  *  *  *  *
  Footnote:1 Ma. jāti ... jarā ... byādhi ... maraṇa ... sokaparidevadukkhadomanassupāyāsapapātampi.
-------------------------------------------------
[page 179]
 Manussaloketi yānaṁ bhantaṁva taṁ loke.
      [239] Hīnamāhu puthujjananti puthujjanāti kenatthena puthujjanā.
 Puthu kilese janentīti puthujjanā. Puthu avihatasakkāyadiṭṭhikāti
 puthujjanā. Puthu satthārānaṁ mukhullokikāti puthujjanā. Puthu
 sabbagatīhi āvuṭāti puthujjanā. Puthu nānābhisaṅkhārehi 1- abhisaṅkharontīti
 puthujjanā. Puthu nānāoghehi vuyhantīti puthujjanā.
 Puthu nānāsantāpehi santappantīti puthujjanā. Puthu nānāpariḷāhehi
 paridayhantīti puthujjanā. Puthu pañcasu kāmaguṇesu rattā
 giddhā gadhitā mucchitā ajjhopannā laggā laggitā palibuddhāti
 puthujjanā. Puthu pañcahi nīvaraṇehi āvuṭā nivuṭā ophuṭā 2-
 pihitā paṭicchannā paṭikujjitāti puthujjanā. Hīnamāhu puthujjananti
 puthujjanaṁ hīnaṁ nihīnaṁ omakaṁ < PTS. MNid , 147 >lāmakaṁ jatukkaṁ 3- parittanti evamāhu
 evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti
 hīnamāhu puthujjanaṁ. Tenāha bhagavā
          eko pubbe caritvāna methunaṁ yo nisevati
          yānaṁ bhantaṁva taṁ loke hīnamāhu puthujjananti.
    [240] Yaso kittī ca yā pubbe hāyate vāpi tassa sā
          etampi disvā sikkhetha methunaṁ vippahātave.
      [241] Yaso kittī ca yā pubbe hāyate vāpi tassa sāti
 katamo yaso. Idhekacco pubbe samaṇabhāve sakkato hoti

  *  *  *  *  *  *
  Footnote:1 Ma. nānābhisaṅkhāre. 2 Ma. ovuṭā. 3 Ma. chatukkaṁ.
-------------------------------------------------
[page 180]
 Garukato mānito pūjito apacito lābhī cīvarapiṇḍapātasenāsana-
 gilānapaccayabhesajjaparikkhārānaṁ ayaṁ yaso. Katamā kitti.
 Idhekacco pubbe samaṇabhāve kittivaṇṇakato hoti paṇḍito
 viyatto medhāvī bahussuto cittakathī kalyāṇapaṭibhāṇo suttantikoti
 vā vinayadharoti vā dhammakathikoti vā āraññikoti
 vā piṇḍapātikoti vā paṁsukūlikoti vā tecīvarikoti vā
 sapadānacārikoti vā khalupacchābhattikoti vā nesajjikoti vā
 yathāsanthatikoti vā paṭhamassa jhānassa lābhīti vā dutiyassa
 jhānassa lābhīti vā tatiyassa jhānassa lābhīti vā catutthassa
 jhānassa lābhīti vā ākāsānañcāyatanasamāpattiyā lābhīti vā
 viññāṇañcāyatanasamāpattiyā lābhīti vā ākiñcaññāyatanasamāpattiyā
 lābhīti vā nevasaññānāsaññāyatanasamāpattiyā
 lābhīti vā ayaṁ kitti 1-. Yaso kittī ca yā pubbe hāyate vāpi
 tassa sāti tassa aparena samayena buddhaṁ dhammaṁ saṅghaṁ sikkhaṁ
 paccakkhāya hīnāyāvattassa so ca yaso sā ca kitti hāyati < PTS. MNid , 148 >parihāyati
 paridhaṁsati paripatati antaradhāyati vippalujjatīti yaso kittī
 ca yā pubbe hāyate vāpi tassa sā.
      [242] Etampi disvā sikkhetha methunaṁ vippahātaveti etanti
 pubbe samaṇabhāve yaso ca kitti ca aparabhāge buddhaṁ dhammaṁ
 saṅghaṁ sikkhaṁ paccakkhāya hīnāyāvattassa ayaso ca akitti ca etaṁ

  *  *  *  *  *  *
  Footnote:1 Ma. kittīti.
-------------------------------------------------
[page 181]
 Sampattivipattiṁ disvā passitvā tulayitvā tīrayitvā vibhāvayitvā
 vibhūtaṁ katvāti etampi disvā. Sikkhethāti tisso sikkhā
 adhisīlasikkhā adhicittasikkhā adhipaññāsikkhā.
      Katamā adhisīlasikkhā. Idha bhikkhu sīlavā hoti pāṭimokkhasaṁvarasaṁvuto
 viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu khuddako sīlakkhandho
 mahanto sīlakkhandho sīlaṁ patiṭṭhā ādi caraṇaṁ saṁyamo saṁvaro
 mukhaṁ pamukhaṁ kusalānaṁ dhammānaṁ samāpattiyā ayaṁ adhisīlasikkhā.
      Katamā adhicittasikkhā. Idha bhikkhu vivicceva kāmehi vivicca
 akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
 upasampajja viharati vitakkavicārānaṁ vūpasamā ajjhattaṁ sampasādanaṁ
 cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
 tatiyaṁ jhānaṁ catutthaṁ jhānaṁ upasampajja viharati ayaṁ adhicittasikkhā.
      Katamā adhipaññāsikkhā. Idha bhikkhu paññavā hoti udayatthagāminiyā
 paññāya samannāgato ariyāya nibbedhikāya sammādukkhakkhayagāminiyā
 so idaṁ dukkhanti yathābhūtaṁ pajānāti ayaṁ
 dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
 pajānāti ayaṁ dukkhanirodhagāminī paṭipadāti yathābhūtaṁ pajānāti
 ime āsavāti yathābhūtaṁ pajānāti ayaṁ āsavasamudayoti yathābhūtaṁ
 pajānāti ayaṁ āsavanirodhoti yathābhūtaṁ pajānāti ayaṁ āsavanirodhagāminī
-------------------------------------------------
[page 182]
 Paṭipadāti yathābhūtaṁ pajānāti ayaṁ adhipaññāsikkhā.
      Methunanti < PTS. MNid , 149 >methunadhammo nāma yo so asaddhammo .pe. Taṁkāraṇā
 vuccati methunadhammo. Etampi disvā sikkhetha methunaṁ
 vippahātaveti methunadhammassa pahānāya vūpasamāya paṭinissaggāya
 paṭippassaddhiyā adhisīlampi sikkheyya adhicittampi sikkheyya adhipaññampi
 sikkheyya. Imā tisso sikkhā 1- āvajjento sikkheyya
 jānanto sikkheyya passanto sikkheyya paccavekkhanto sikkheyya
 cittaṁ adhiṭṭhahanto sikkheyya saddhāya adhimuccanto sikkheyya
 viriyaṁ paggaṇhanto sikkheyya satiṁ upaṭṭhapento sikkheyya cittaṁ
 samādahanto sikkheyya paññāya pajānanto sikkheyya abhiññeyyaṁ
 abhijānanto sikkheyya pariññeyyaṁ parijānanto sikkheyya pahātabbaṁ
 pajahanto sikkheyya bhāvetabbaṁ bhāvento sikkheyya sacchikātabbaṁ
 sacchikaronto sikkheyya ācareyya samācareyya samādāya
 vatteyyāti etampi disvā sikkhetha methunaṁ vippahātave.
 Tenāha bhagavā
          yaso kittī ca yā pubbe hāyate vāpi tassa sā
          etampi disvā sikkhetha methunaṁ vippahātaveti.
    [243] Saṅkappehi pareto so kapaṇo viya jhāyati
          sutvā paresaṁ nigghosaṁ maṅku hoti tathāvidho.

  *  *  *  *  *  *
  Footnote:1 Ma. sikkhāyo.
-------------------------------------------------
[page 183]
      [244] Saṅkappehi pareto so kapaṇo viya jhāyatīti kāmasaṅkappena
 byāpādasaṅkappena vihiṁsāsaṅkappena diṭṭhisaṅkappena
 phuṭṭho pareto samohito samannāgato [1]- kapaṇo viya mando viya
 momūho viya jhāyati pajjhāyati nijjhāyati avajjhāyati 2-. Yathā
 ulūko rukkhasākhāyaṁ mūsikaṁ gamayamāno 3- jhāyati pajjhāyati nijjhāyati
 avajjhāyati 4- yathā kotthu nadītīre macche gamayamāno 5- jhāyati
 pajjhāyati nijjhāyati avajjhāyati 6- < PTS. MNid , 150 >yathā vilāro sandhisamalasapaṅkatīre
 mūsikaṁ gamayamāno jhāyati pajjhāyati nijjhāyati avajjhāyati
 yathā gadrabho vahacchinno sandhisamalasapaṅkatīre jhāyati pajjhāyati
 nijjhāyati avajjhāyati evameva so vibbhantako kāmasaṅkappena
 byāpādasaṅkappena vihiṁsāsaṅkappena diṭṭhisaṅkappena phuṭṭho pareto
 samohito samannāgato kapaṇo viya mando viya momūho viya
 jhāyati pajjhāyati nijjhāyati avajjhāyatīti saṅkappehi pareto so
 kapaṇo viya jhāyati.
      [245] Sutvā paresaṁ nigghosaṁ maṅku hoti tathāvidhoti paresanti
 upajjhāyakā 7- vā ācariyakā vā samānupajjhāyakā vā samānācariyakā
 vā mittā vā sandiṭṭhā vā sambhattā vā sahāyā vā codenti
 tassa te kho āvuso alābhā tassa te dulladdhaṁ yaṁ tvaṁ
 evarūpaṁ uḷāraṁ satthāraṁ labhitvā evaṁ svākkhāte dhammavinaye
 pabbajitvā evarūpaṁ ariyagaṇaṁ labhitvā hīnassa methunadhammassa kāraṇā

  *  *  *  *  *  *
  Footnote:1 Ma. Yu. pihito. 2-4-6 Ma. apajjhāyati. 3-5 Ma. Yu. magayamāno.
 7 Ma. upajjhāyā vā ācariyā vā.
-------------------------------------------------
[page 184]
 Buddhaṁ dhammaṁ saṅghaṁ sikkhaṁ paccakkhāya hīnāyāvattosi saddhāpi
 nāma te nāhosi kusalesu dhammesu hiripi nāma te nāhosi
 kusalesu dhammesu ottappampi nāma te nāhosi kusalesu dhammesu
 viriyampi nāma te nāhosi kusalesu dhammesu satipi nāma te
 nāhosi kusalesu dhammesu paññāpi nāma te nāhosi kusalesu
 dhammesūti tesaṁ vacanaṁ byappathaṁ desanaṁ anusiṭṭhiṁ sutvā suṇitvā
 uggahetvā upadhārayitvā upalakkhayitvā maṅku hoti pīḷito ghaṭṭito
 byatthito 1- domanassito hoti. Tathāvidhoti < PTS. MNid , 151 >tathāvidho tādiso
 tassaṇṭhito tappakāro tappaṭibhāgo yo so vibbhantakoti
 sutvā paresaṁ nigghosaṁ maṅku hoti tathāvidho. Tenāha bhagavā
          saṅkappehi pareto so kapaṇo viya jhāyati
          sutvā paresaṁ nigghosaṁ maṅku hoti tathāvidhoti.
    [246] Atha satthāni kurute paravādehi codito
          esa khvassa mahāgedho mosavajjaṁ pagāhati.
      [247] Atha satthāni kurute paravādehi coditoti athāti
 padasandhi padasaṁsaggo padapāripūri akkharasamavāyo byañjanasiliṭṭhatā
 padānupubbatāmetaṁ 2- athāti. Satthānīti tīṇi satthāni kāyasatthaṁ
 vacīsatthaṁ manosatthaṁ. Tividhaṁ kāyaduccaritaṁ kāyasatthaṁ catubbidhaṁ
 vacīduccaritaṁ vacīsatthaṁ tividhaṁ manoduccaritaṁ manosatthaṁ. Paravādehi
 coditoti upajjhāyakehi vā ācariyakehi vā samānupajjhāyakehi vā

  *  *  *  *  *  *
  Footnote:1 Ma. byādhito. 2 Ma. ...petaṁ.
-------------------------------------------------
[page 185]
 Samānācariyakehi vā mittehi vā sandiṭṭhehi vā sambhattehi vā
 sahāyehi vā codito sampajānamusā bhāsati abhirato ahaṁ bhante
 ahosiṁ pabbajjāya mātā me posetabbā tenamhi vibbhantoti
 bhaṇati pitā me posetabbo tenamhi vibbhantoti bhaṇati bhātā
 me posetabbo bhaginī me posetabbā putto me posetabbo
 dhītā me posetabbā mittā me posetabbā amaccā me
 posetabbā ñātakā me posetabbā sālohitā me posetabbā
 tenamhi vibbhantoti bhaṇati vacīsatthaṁ karoti [1]- janeti sañjaneti
 nibbatteti abhinibbattetīti atha satthāni kurute paravādehi
 codito.
      [248] Esa khvassa mahāgedhoti eso kho assa mahāgedho
 mahāvanaṁ mahāgahanaṁ mahākantāro mahāvisamo mahākuṭilo mahāpaṅko
 mahāpalipo mahāpalibodho mahābandhanaṁ yadidaṁ sampajānamusāvādoti
 esa khvassa mahāgedho.
      [249] Mosavajjaṁ pagāhatīti mosavajjaṁ vuccati musāvādo.
 Idhekacco sabhaggato vā parisaggato vā ñātimajjhagato vā
 pūgamajjhagato vā rājakulamajjhagato vā abhinīto sakkhipuṭṭho ehi 2-
 bho purisa yaṁ jānāsi taṁ vadehīti. So ajānaṁ vā āha
 jānāmīti jānaṁ vā āha na jānāmīti apassaṁ vā āha
 passāmīti passaṁ vā āha na passāmīti iti attahetu vā

  *  *  *  *  *  *
  Footnote:1 Ma. Yu. saṅkaroti. 2 Po. Ma. ehambho.
-------------------------------------------------
[page 186]
 Parahetu vā āmisakiñcikkhahetu vā sampajānamusā bhāsati. Idaṁ
 vuccati mosavajjaṁ. Apica tīhākārehi musāvādo hoti pubbevassa
 hoti musā bhaṇissanti bhaṇantassa hoti musā bhaṇāmīti
 bhaṇitassa hoti musā mayā bhaṇitanti imehi tīhākārehi musāvādo
 hoti. Apica catūhākārehi [1]- pañcahākārehi. Chahākārehi.
 Sattahākārehi. Aṭṭhahākārehi musāvādo hoti pubbevassa
 hoti musā bhaṇissanti bhaṇantassa hoti musā bhaṇāmīti bhaṇitassa
 hoti musā mayā bhaṇitanti vinidhāya diṭṭhiṁ vinidhāya khantiṁ
 vinidhāya ruciṁ vinidhāya saññaṁ vinidhāya bhāvaṁ imehi
 aṭṭhahākārehi musāvādo hoti. Mosavajjaṁ pagāhatīti mosavajjaṁ
 pagāhati ogāhati ajjhogāhati pavisatīti mosavajjaṁ pagāhati.
 Tenāha bhagavā
          atha satthāni kurute paravādehi codito
          esa khvassa mahāgedho mosavajjaṁ pagāhatīti.
    [250] Paṇḍitoti samaññāto ekacariyaṁ adhiṭṭhito
          athāpi methune yutto mandova parikissati.
      [251] Paṇḍitoti samaññātoti idhekacco pubbe samaṇabhāve
 kittivaṇṇakato hoti paṇḍito viyatto medhāvī bahussuto cittakathī
 kalyāṇapaṭibhāṇo suttantikoti vā vinayadharoti vā dhammakathikoti
 vā .pe. Nevasaññānāsaññāyatanasamāpattiyā lābhīti

  *  *  *  *  *  *
  Footnote:1 Po. Ma. musāvādo hoti pubbevassa hoti musā bhaṇissanti bhaṇantassa hoti musā
 bhaṇāmīti bhaṇitassa hoti musā mayā bhaṇitanti vinidhāya diṭṭhiṁ imehi catūhākārehi
 musāvādo hoti. apica ....
-------------------------------------------------
[page 187]
 Vā evaṁ ñāto hoti saññāto samaññātoti paṇḍitoti
 samaññāto.
      [252] Ekacariyaṁ adhiṭṭhitoti dvīhi kāraṇehi ekacariyaṁ adhiṭṭhito
 pabbajjāsaṅkhātena vā gaṇāvavassaggaṭṭhena vā. Kathaṁ pabbajjāsaṅkhātena
 ekacariyaṁ adhiṭṭhito. Sabbaṁ gharāvāsapalibodhaṁ
 chinditvā .pe. Evaṁ pabbajjāsaṅkhātena ekacariyaṁ adhiṭṭhito.
 Kathaṁ gaṇāvavassaggaṭṭhena ekacariyaṁ adhiṭṭhito. So evaṁ pabbajito
 samāno eko araññavanapatthāni pantāni .pe. Evaṁ gaṇāvavassaggaṭṭhena
 ekacariyaṁ adhiṭṭhitoti ekacariyaṁ adhiṭṭhito.
      [253] Athāpi methune yuttoti methunadhammo nāma yo so
 asaddhammo .pe. Taṁkāraṇā vuccati methunadhammo. Athāpi
 methune yuttoti so aparena samayena buddhaṁ dhammaṁ saṅghaṁ sikkhaṁ
 paccakkhāya hīnāyāvattitvā methunadhamme yutto payutto āyutto
 samāyuttoti athāpi methune yutto.
      [254] Mandova parikissatīti kapaṇo viya momūho viya < PTS. MNid , 154 >kissati
 parikissati parikilissati pāṇampi hanati adinnampi ādiyati
 sandhimpi chindati nillopampi harati ekāgārikampi karoti
 paripanthepi tiṭṭhati paradārampi gacchati musāpi bhaṇati evampi
 kissati parikissati parikilissati. Tamenaṁ rājāno gahetvā vividhā
 kammakāraṇā kārenti kasāhipi tāḷenti vettehipi tāḷenti
-------------------------------------------------
[page 188]
 Aḍḍhadaṇḍakehipi tāḷenti hatthampi chindanti pādampi chindanti
 hatthapādampi chindanti kaṇṇampi chindanti nāsampi chindanti
 kaṇṇanāsampi chindanti vilaṅgathālikampi karonti saṅkhamuṇḍikampi
 karonti rāhumukhampi karonti jotimālikampi karonti hatthapajjotikampi
 karonti erakavattikampi karonti cirakavāsikampi
 karonti eṇeyyakampi karonti baḷisamaṁsikampi karonti kahāpaṇakampi
 karonti khārāpatacchikampi karonti palighaparivattikampi
 karonti palālapīṭhakampi karonti tattenapi telena osiñcanti
 sunakhehipi khādāpenti jīvantampi sūle uttāsenti asināpi
 sīsaṁ chindanti evampi kissati parikissati parikilissati. Athavā
 kāmataṇhāya abhibhūto pariyādinnacitto bhoge pariyesanto nāvāya
 mahāsamuddaṁ pakkhandati sītassa purakkhato uṇhassa purakkhato
 ḍaṁsamakasavātātapasiriṁsapasamphassehi rissamāno 1- khuppipāsāya pīḷiyamāno 2-
 gumabaṁ 3- gacchati takkolaṁ gacchati takkasilaṁ gacchati kālamukhaṁ
 gacchati maraṇapāraṁ gacchati vesuṅgaṁ gacchati verāpathaṁ
 gacchati javaṁ gacchati kamaliṁ 4- gacchati vaṅkaṁ 5- gacchati eḷavaddanaṁ 6-
 gacchati < PTS. MNid , 155 >suvaṇṇakūṭaṁ gacchati suvaṇṇabhūmiṁ gacchati tambapaṇṇiṁ
 gacchati suppāraṁ gacchati bharukaṁ 7- gacchati suraddhaṁ 8- gacchati
 aṅgaṇekaṁ 9- gacchati gaṅgaṇaṁ 10- gacchati paramagaṅgaṇaṁ 11- gacchati yonaṁ

  *  *  *  *  *  *
  Footnote:1 Ma. piḷiyamāno. 2 Ma. miyyamāno. 3 Ma. tigumbaṁ. 4 Ma. Yu. tamaliṁ.
 5 Ma. vaṅgaṁ. 6 Ma. veḷabandhanaṁ. 7 Ma. bhārukacchaṁ. 8 Ma. suraṭṭhaṁ. 9 Ma.
 bhaṅgalokaṁ. 10 Ma. bhaṅgaṇaṁ. 11 Ma. saramataṁ gaṇaṁ.
-------------------------------------------------
[page 189]
 Gacchati pinaṁ 1- gacchati allasandaṁ 2- gacchati marukantāraṁ gacchati
 jaṇṇupathaṁ gacchati ajapathaṁ gacchati meṇḍapathaṁ gacchati saṅkupathaṁ
 gacchati chattapathaṁ gacchati vaṁsapathaṁ gacchati sakuṇapathaṁ gacchati
 mūsikapathaṁ gacchati daripathaṁ gacchati vettādhāraṁ gacchati evampi
 kissati parikissati parikilissati. Pariyesanto 3- na labhati alābhamūlakampi
 dukkhadomanassaṁ paṭisaṁvedeti evampi kissati parikissati
 parikilissati. Pariyesanto 4- labhati laddhā 5- ca ārakkhamūlakampi
 dukkhadomanassaṁ paṭisaṁvedeti kinti me bhoge neva rājāno hareyyuṁ
 na corā hareyyuṁ na aggi ḍaheyya na udakaṁ vaheyya na
 appiyā dāyādā hareyyunti tassa evaṁ rakkhato gopayato [6]-
 bhogā vippalujjanti [7]- vippayogamūlakampi dukkhadomanassaṁ paṭisaṁvedeti
 evampi kissati parikissati parikilissatīti [8]- < PTS. MNid , 156 >mandova parikissati.
 Tenāha bhagavā
          paṇḍitoti samaññāto ekacariyaṁ adhiṭṭhito
          athāpi methune yutto mandova parikissatīti.
    [255] Etamādīnavaṁ ñatvā muni pubbāpare idha
          ekacariyaṁ daḷhaṁ kayirā na nisevetha methunaṁ.
      [256] Etamādīnavaṁ ñatvā muni pubbāpare idhāti etanti
 pubbe samaṇabhāve yaso ca kitti ca aparabhāge buddhaṁ dhammaṁ

  *  *  *  *  *  *
  Footnote:1 Ma. Yu. paramayonaṁ. 2 Ma. vinakaṁ mūlapadaṁ. 3 Ma. gavesanto na vindati.
 4 Ma. gavesanto. 5 Ma. laddhāpi. 6 Ma. Yu. te. 7 Ma. Yu. so.
 8 Po. Ma. sacāpi methune yutto.
-------------------------------------------------
[page 190]
 Saṅghaṁ sikkhaṁ paccakkhāya hīnāyāvattassa ayaso ca akitti ca
 etaṁ sampattivipattiṁ ñatvā jānitvā tulayitvā tīrayitvā
 vibhāvayitvā vibhūtaṁ katvā. Munīti monaṁ vuccati ñāṇaṁ yā paññā
 pajānanā .pe. Saṅgajālamaticca so muni. Idhāti imissā
 diṭṭhiyā imissā khantiyā imissā ruciyā imasmiṁ ādāye imasmiṁ
 dhamme imasmiṁ vinaye imasmiṁ dhammavinaye imasmiṁ pāvacane imasmiṁ
 brahmacariye imasmiṁ satthusāsane imasmiṁ attabhāve imasmiṁ manussaloketi
 etamādīnavaṁ ñatvā muni pubbāpare idha.
      [257] Ekacariyaṁ daḷhaṁ kayirāti dvīhi kāraṇehi ekacariyaṁ
 daḷhaṁ kareyya pabbajjāsaṅkhātena vā gaṇāvavassaggaṭṭhena vā.
      Kathaṁ pabbajjāsaṅkhātena ekacariyaṁ daḷhaṁ kareyya. Sabbaṁ
 gharāvāsapalibodhaṁ chinditvā puttadārapalibodhaṁ chinditvā ñātipalibodhaṁ
 chinditvā mittāmaccapalibodhaṁ chinditvā sannidhipalibodhaṁ chinditvā
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajitvā ākiñcanabhāvaṁ upagantvā eko careyya
 vihareyya iriyeyya vatteyya < PTS. MNid , 157 >pāleyya yapeyya yāpeyya evaṁ
 pabbajjāsaṅkhātena ekacariyaṁ daḷhaṁ kareyya.
      Kathaṁ gaṇāvavassaggaṭṭhena ekacariyaṁ daḷhaṁ kareyya. So evaṁ
 pabbajito samāno eko araññavanapatthāni pantāni senāsanāni
 paṭiseveyya appasaddāni appanigghosāni vijanavātāni manussarāhaseyyakāni
-------------------------------------------------
[page 191]
 Paṭisallānasārūpāni. So eko gaccheyya eko
 tiṭṭheyya eko nisīdeyya eko seyyaṁ kappeyya eko gāmaṁ
 piṇḍāya paviseyya eko paṭikkameyya eko raho nisīdeyya
 eko caṅkamaṁ adhiṭṭheyya eko careyya vihareyya iriyeyya vatteyya
 pāleyya yapeyya yāpeyya evaṁ gaṇāvavassaggaṭṭhena ekacariyaṁ
 daḷhaṁ kareyya 1-. Ekacariyaṁ daḷhaṁ kareyya thiraṁ kareyya daḷhasamādāno
 assa avaṭṭhitasamādāno [2]- kusalesu dhammesūti ekacariyaṁ
 daḷhaṁ kayirā.
      [258] Na nisevetha methunanti methunadhammo nāma yo so
 asaddhammo .pe. Taṁkāraṇā vuccati methunadhammo. Methunadhammaṁ
 na seveyya na niseveyya na saṁseveyya na paṭiseveyyāti 3- na
 nisevetha methunaṁ. Tenāha bhagavā
          etamādīnavaṁ ñatvā muni pubbāpare idha
          ekacariyaṁ daḷhaṁ kayirā na nisevetha methunanti.
    [259] Vivekaññeva sikkhetha etadariyānamuttamaṁ
          tena seṭṭho na maññetha sa ve nibbānasantike.
      [260] Vivekaññeva sikkhethāti vivekoti tayo vivekā kāyaviveko
 cittaviveko upadhiviveko. < PTS. MNid , 158 >Katamo kāyaviveko .pe. Ayaṁ
 upadhiviveko. Kāyaviveko ca vūpakaṭṭhakāyānaṁ nekkhammābhiratānaṁ
 cittaviveko ca parisuddhacittānaṁ paramavodānappattānaṁ upadhiviveko

  *  *  *  *  *  *
  Footnote:1 Po. Ma. Yu. kareyyāti. 2 Ma. assa. 3 Ma. itisaddo natthi na careyya na
 samācareyya na samādāya vatteyyāti.
-------------------------------------------------
[page 192]
 Ca nirūpadhīnaṁ puggalānaṁ visaṅkhāragatānaṁ. Sikkhāti tisso sikkhā
 adhisīlasikkhā adhicittasikkhā adhipaññāsikkhā .pe. Ayaṁ adhipaññāsikkhā.
 Vivekaññeva sikkhethāti vivekaññeva sikkheyya
 ācareyya samācareyya samādāya vatteyyāti vivekaññeva
 sikkhetha.
      [261] Etadariyānamuttamanti ariyā vuccanti buddhā ca buddhasāvakā
 ca paccekabuddhā ca ariyānaṁ etaṁ aggaṁ seṭṭhaṁ viseṭṭhaṁ
 pāmokkhaṁ uttamaṁ pavaraṁ yadidaṁ vivekacariyāti etadariyānamuttamaṁ.
      [262] Tena seṭṭho na maññethāti tāya vivekacariyāya
 uṇṇatiṁ na kareyya uṇṇamaṁ na kareyya mānaṁ na kareyya [1]- thambhaṁ
 na kareyya na tena mānaṁ janeyya bandhaṁ na kareyya na tena
 thaddho assa patthaddho paggahitasiroti tena seṭṭho na maññetha.
      [263] Sa ve nibbānasantiketi so nibbānassa santike
 sāmantā āsanne avidūre upakaṭṭheti sa ve nibbānasantike.
 Tenāha bhagavā
          vivekaññeva sikkhetha etadariyānamuttamaṁ
          tena seṭṭho na maññetha sa ve nibbānasantiketi.
    [264] Rittassa munino carato kāmesu anapekkhino
          oghatiṇṇassa pihayanti kāmesu gadhitā pajā.
      [265] Rittassa munino caratoti rittassāti rittassa vivittassa

  *  *  *  *  *  *
  Footnote:1 Ma. thāmaṁ na kareyya.
-------------------------------------------------
[page 193]
 Pavivittassa kāyaduccaritena rittassa vivittassa pavivittassa
 vacīduccaritena manoduccaritena rāgena dosena mohena kodhena
 upanāhena makkhena paḷāsena issāya macchariyena māyāya
 sāṭheyyena thambhena sārambhena mānena atimānena madena
 pamādena sabbakilesehi sabbaduccaritehi sabbadarathehi sabbapariḷāhehi
 sabbasantāpehi sabbākusalābhisaṅkhārehi rittassa vivittassa
 pavivittassa. Muninoti monaṁ vuccati ñāṇaṁ yā paññā
 pajānanā .pe. Saṅgajālamaticca so muni. Caratoti carato
 viharato iriyato vattato pālayato yapayato yāpayatoti
 rittassa munino carato.
      [266] Kāmesu anapekkhinoti kāmāti uddānato dve
 kāmā vatthukāmā ca kilesakāmā ca .pe. Ime vuccanti
 vatthukāmā .pe. Ime vuccanti kilesakāmā. Vatthukāme
 parijānitvā kilesakāme pahāya pajahitvā vinoditvā
 byantīkaritvā anabhāvaṅgamitvā kāmesu anapekkhavā 1- cattakāmo
 vantakāmo muttakāmo pahīnakāmo paṭinissaṭṭhakāmo vītarāgo
 cattarāgo vantarāgo muttarāgo pahīnarāgo paṭinissaṭṭharāgo
 nicchāto nibbuto sītibhūto sukhapaṭisaṁvedī brahmabhūtena attanā
 viharatīti kāmesu anapekkhino.
      [267] Oghatiṇṇassa pihayanti kāmesu gadhitā pajāti pajāti

  *  *  *  *  *  *
  Footnote:1 Ma. anapekkhamāno.
-------------------------------------------------
[page 194]
 Sattādhivacanaṁ. Pajā kāmesu rattā giddhā gadhitā mucchitā
 ajjhopannā laggā laggitā palibuddhā tā 1- kāmoghaṁ tiṇṇassa
 bhavoghaṁ tiṇṇassa diṭṭhoghaṁ tiṇṇassa avijjoghaṁ tiṇṇassa
 sabbasaṁsārapathaṁ tiṇṇassa uttiṇṇassa nittiṇṇassa atikkantassa
 samatikkantassa vītivattassa pāragatassa pārappattassa < PTS. MNid , 160 >antagatassa
 antappattassa koṭigatassa koṭippattassa pariyantagatassa
 pariyantappattassa vosānagatassa vosānappattassa tāṇagatassa
 tāṇappattassa leṇagatassa leṇappattassa saraṇagatassa saraṇappattassa
 abhayagatassa abhayappattassa accutagatassa accutappattassa amatagatassa
 amatappattassa nibbānagatassa nibbānappattassa icchanti
 sādiyanti patthayanti pihayanti abhijappanti. Yathā iṇāyikā
 ānaṇyaṁ patthenti pihayanti yathā ābādhikā ārogyaṁ patthenti
 pihayanti yathā bandhanabandhā bandhanamokkhaṁ patthenti pihayanti
 yathā dāsā bhujissaṁ patthenti pihayanti yathā kantāraddhānaṁ 2-
 pakkhannā khemantabhūmiṁ patthenti pihayanti evameva pajā kāmesu
 rattā giddhā gadhitā mucchitā ajjhopannā laggā laggitā
 palibuddhā tā 3- kāmoghatiṇṇassa bhavoghatiṇṇassa .pe.
 Nibbānagatassa nibbānappattassa icchanti sādiyanti patthayanti
 pihayanti abhijappantīti oghatiṇṇassa pihayanti kāmesu gadhitā
 pajā. Tenāha bhagavā

  *  *  *  *  *  *
  Footnote:1-3 Po. Ma. te. 2 Po. Ma. kantāraddhānapakkhandā.
-------------------------------------------------
[page 195]
          Rittassa munino carato kāmesu anapekkhino
          oghatiṇṇassa pihayanti kāmesu gadhitā pajāti.
            Sattamo tissametteyyasuttaniddeso niṭṭhito.
                    ----------------
-------------------------------------------------
[page 196]
                  Aṭṭhamo pasūrasuttaniddeso
            [268] Idheva suddhiṁ iti vādayanti 1-
                  nāññesu dhammesu visuddhimāhu
                  yaṁ nissitā tattha subhāvadānā 2-
                  paccekasaccesu puthū niviṭṭhā.
      [269] Idheva suddhiṁ iti vādayantīti 3- idheva suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti sassato loko idameva saccaṁ moghamaññanti suddhiṁ
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharanti asassato loko antavā loko anantavā
 loko taṁ jīvaṁ taṁ sarīraṁ aññaṁ jīvaṁ aññaṁ sarīraṁ hoti
 tathāgato parammaraṇā na hoti tathāgato parammaraṇā hoti
 ca na ca hoti tathāgato parammaraṇā neva hoti na na hoti
 tathāgato parammaraṇā idameva saccaṁ moghamaññanti suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharantīti idheva suddhiṁ iti vādayanti 4-.
      [270] Nāññesu dhammesu visuddhimāhūti attano satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde
 khipanti ukkhipanti parikkhipanti so satthā na sabbaññū dhammo na

  *  *  *  *  *  *
  Footnote:1-3-4 Yu. vādiyanti. 2 Ma. subhaṁ.
-------------------------------------------------
[page 197]
 Svākkhāto gaṇo na supaṭipanno diṭṭhi na bhaddikā paṭipadā
 na < PTS. MNid , 162 >supaññattā maggo na niyyāniko natthettha suddhi vā visuddhi
 vā parisuddhi vā mutti vā vimutti vā parimutti vā na tattha
 sujjhanti vā visujjhanti vā parisujjhanti vā muccanti vā vimuccanti
 vā parimuccanti vā hīnā nihīnā omakā lāmakā jatukkā parittāti
 evamāhaṁsu evaṁ kathenti evaṁ bhaṇanti evaṁ dīpayanti evaṁ voharantīti
 nāññesu dhammesu visuddhimāhu.
      [271] Yaṁ nissitā tattha subhāvadānāti yaṁ nissitāti yaṁ
 satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissitā sannissitā 1-
 allīnā upagatā ajjhositā adhimuttā. Tatthāti sakāya diṭṭhiyā
 sakāya khantiyā sakāya ruciyā sakāya laddhiyā. Subhāvadānāti
 subhavādā sobhanavādā paṇḍitavādā dhīravādā 2- ñāṇavādā hetuvādā
 lakkhaṇavādā kāraṇavādā ṭhānavādā sakāya laddhiyāti yaṁ nissitā
 tattha subhāvadānā.
      [272] Paccekasaccesu puthū niviṭṭhāti puthū samaṇabrāhmaṇā
 puthupaccekasaccesu niviṭṭhā patiṭṭhitā allīnā upagatā ajjhositā
 adhimuttā sassato loko idameva saccaṁ moghamaññanti niviṭṭhā
 patiṭṭhitā allīnā upagatā ajjhositā adhimuttā asassato
 loko .pe. Neva hoti na na hoti tathāgato parammaraṇā idameva
 saccaṁ moghamaññanti niviṭṭhā patiṭṭhitā allīnā upagatā ajjhositā

  *  *  *  *  *  *
  Footnote:1 Ma. ānissitā. 2 Ma. thiravādā.
-------------------------------------------------
[page 198]
 Adhimuttāti paccekasaccesu puthū niviṭṭhā. Tenāha bhagavā
                  idheva suddhiṁ iti vādayanti
                  nāññesu dhammesu visuddhimāhu
                  yaṁ nissitā tattha subhāvadānā
                  paccekasaccesu puthū niviṭṭhāti.
            [273] < PTS. MNid , 163 >Te vādakāmā parisaṁ vigayha
                  bālaṁ dahanti mithu aññamaññaṁ
                  vadanti te aññasitā kathojjaṁ
                  pasaṁsakāmā kusalāvadānā.
      [274] Te vādakāmā parisaṁ vigayhāti te vādakāmāti te
 vādakāmā vādatthikā vādādhippāyā vādapurekkhārā vādapariyesanaṁ
 carantā. Parisaṁ vigayhāti khattiyaparisaṁ brāhmaṇaparisaṁ gahapatiparisaṁ
 samaṇaparisaṁ vigayha ogayha ajjhogahetvā pavisitvāti te
 vādakāmā parisaṁ vigayha.
      [275] Bālaṁ dahanti mithu aññamaññanti mithūti dve
 janā dve kalahakārakā dve bhaṇḍanakārakā dve bhassakārakā
 dve vivādakārakā dve adhikaraṇakārakā dve vādino dve
 sallāpakā te aññamaññaṁ bālato hīnato nihīnato omakato
 lāmakato jatukkato parittato dahanti passanti dakkhanti olokenti
 nijjhāyanti upaparikkhantīti bālaṁ dahanti mithu aññamaññaṁ.
-------------------------------------------------
[page 199]
      [276] Vadanti te aññasitā kathojjanti aññaṁ satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ nissitā sannissitā allīnā
 upagatā ajjhositā adhimuttā. Kathojjaṁ vuccati kalaho bhaṇḍanaṁ
 viggaho vivādo medhagaṁ. Athavā kathojjanti anojavantī sā
 kathā. Kathojjaṁ vadanti kalahaṁ vadanti bhaṇḍanaṁ vadanti viggahaṁ
 vadanti vivādaṁ vadanti medhagaṁ vadanti bhaṇanti dīpayanti voharantīti
 vadanti te aññasitā kathojjaṁ.
      [277] Pasaṁsakāmā kusalāvadānāti pasaṁsakāmāti pasaṁsakāmā
 pasaṁsatthikā pasaṁsādhippāyā pasaṁsapurekkhārā pasaṁsapariyesanaṁ carantā.
 Kusalāvadānāti < PTS. MNid , 164 >kusalavādā paṇḍitavādā dhīravādā ñāṇavādā
 hetuvādā lakkhaṇavādā kāraṇavādā ṭhānavādā sakāya laddhiyāti
 pasaṁsakāmā kusalāvadānā. Tenāha bhagavā
                  te vādakāmā parisaṁ vigayha
                  bālaṁ dahanti mithu aññamaññaṁ
                  vadanti te aññasitā kathojjaṁ
                  pasaṁsakāmā kusalāvadānāti.
            [278] Yutto kathāyaṁ parisāya majjhe
                  pasaṁsamicchaṁ vinighāti hoti
                  apāhatasmiṁ pana maṅku hoti
                  nindāya so kuppati randhamesī.
-------------------------------------------------
[page 200]
      [279] Yutto kathāyaṁ parisāya majjheti khattiyaparisāya vā
 brāhmaṇaparisāya vā gahapatiparisāya vā samaṇaparisāya vā majjhe
 attano kathāyaṁ yutto payutto āyutto samāyutto sampayutto
 kathetunti yutto kathāyaṁ parisāya majjhe.
      [280] Pasaṁsamicchaṁ vinighāti hotīti pasaṁsamicchanti pasaṁsaṁ thomanaṁ
 kittiṁ vaṇṇahāriyaṁ icchanto sādiyanto patthayanto pihayanto
 abhijappanto. Vinighāti hotīti pubbeva sallāpā kathaṁkathī vinighāti
 hoti jayo nu kho me bhavissati parājayo nu kho me bhavissati
 kathaṁ niggahaṁ karissāmi kathaṁ paṭikkammaṁ karissāmi kathaṁ visesaṁ
 karissāmi kathaṁ paṭivisesaṁ karissāmi kathaṁ āvedhiyaṁ 1- karissāmi kathaṁ
 nibbedhiyaṁ 2- karissāmi kathaṁ chedaṁ karissāmi kathaṁ maṇḍalaṁ karissāmīti
 evaṁ pubbeva sallāpā kathaṁkathī vinighāti hotīti pasaṁsamicchaṁ
 vinighāti hoti.
      [281] Apāhatasmiṁ pana maṅku hotīti ye te pañhavīmaṁsakā parisā
 pārisajjā pāsanikā 3- te apaharanti atthāpagataṁ bhaṇitanti atthato
 apaharanti byañjanāpagataṁ bhaṇitanti byañjanato apaharanti
 atthabyañjanāpagataṁ bhaṇitanti atthabyañjanato apaharanti attho te
 dunnīto byañjanante duropitaṁ atthabyañjanante dunnītaṁ duropitaṁ
 niggaho te akato paṭikkammante dukkaṭaṁ viseso te akato
 paṭiviseso te dukkaṭo āvedhiyā te akatā nibbedhiyā te

  *  *  *  *  *  *
  Footnote:1 Ma. āveṭhiyaṁ. 2 Ma. nibbeṭhiyaṁ. 3 Ma. pāsārikā.
-------------------------------------------------
[page 201]
 Dukkaṭā chedo te akato maṇḍalante dukkaṭaṁ [1]- dukkathitaṁ dubbhaṇitaṁ
 dullapitaṁ duruttaṁ dubbhāsitanti apaharanti. Apāhatasmiṁ pana maṅku
 hotīti apāhatasmiṁ maṅku hoti pīḷito ghaṭṭito byatthito 2- domanassito
 hotīti apāhatasmiṁ pana maṅku hoti.
      [282] Nindāya so kuppati randhamesīti nindāyāti nindāya
 garahāya akittiyā avaṇṇahārikāya. Kuppatīti kuppati byāpajjati
 patitthīyati kopañca dosañca apaccayañca pātukarotīti nindāya
 so kuppati. Randhamesīti randhamesī virandhamesī aparandhamesī
 khalitamesī gaḷitamesī vivaramesīti nindāya so kuppati randhamesī.
 Tenāha bhagavā
                  yutto kathāyaṁ parisāya majjhe
                  pasaṁsamicchaṁ vinighāti hoti
                  apāhatasmiṁ pana maṅku hoti
                  nindāya so kuppati randhamesīti.
            [283] < PTS. MNid , 166 >Yamassa vādaṁ parihīnamāhu
                  apāhataṁ pañhavimaṁsakā ye 3-
                  paridevatī socati hīnavādo
                  upaccagā manti anutthunāti.
      [284] Yamassa vādaṁ parihīnamāhūti yaṁ tassa vādaṁ hīnaṁ nihīnaṁ
 parihīnaṁ parihāpitaṁ na paripūritaṁ evamāhaṁsu evaṁ kathenti evaṁ bhaṇanti

  *  *  *  *  *  *
  Footnote:1 Po. Ma. visamakathaṁ. 2 Ma. byādhito. 3 Po. Ma. se.
-------------------------------------------------
[page 202]
 Evaṁ dīpayanti evaṁ voharantīti yamassa vādaṁ parihīnamāhu.
      [285] Apāhataṁ pañhavimaṁsakā yeti ye te pañhavīmaṁsakā parisā
 pārisajjā pāsanikā te apaharanti atthāpagataṁ bhaṇitanti atthato
 apaharanti byañjanāpagataṁ bhaṇitanti byañjanato apaharanti
 atthabyañjanāpagataṁ bhaṇitanti atthabyañjanato apaharanti attho te
 dunnīto byañjanante duropitaṁ atthabyañjanante dunnītaṁ duropitaṁ
 niggaho te akato paṭikkammante dukkaṭaṁ viseso te akato
 paṭiviseso te dukkaṭo āvedhiyā te akatā nibbedhiyā te
 dukkaṭā chedo te akato maṇḍalante dukkaṭaṁ [1]- dukkathitaṁ
 dubbhaṇitaṁ dullapitaṁ duruttaṁ dubbhāsitanti apaharantīti apāhataṁ
 pañhavimaṁsakā ye.
      [286] Paridevatī socati hīnavādoti paridevatīti aññaṁ mayā
 āvajjitaṁ aññaṁ cintitaṁ aññaṁ upadhāritaṁ aññaṁ upalakkhitaṁ
 so mahāpakkho mahāpariso mahāparivāro parisā cāyaṁ vaggā na
 samaggā samaggāya [2]- hotu kathāsallāpo puna bhañjissāmīti yo 3-
 evarūpo vācāpalāpo vippalāpo lālappo lālappāyanā lālappāyitattanti
 paridevati. Socatīti tassa jayoti socati mayhaṁ parājayoti
 socati tassa lābhoti socati mayhaṁ alābhoti socati tassa
 yasoti socati mayhaṁ ayasoti socati tassa pasaṁsāti socati mayhaṁ
 nindāti socati tassa sukhanti socati mayhaṁ dukkhanti socati

  *  *  *  *  *  *
  Footnote:1 Ma. visamakathaṁ. 2 Ma. parisāya. 3 Ma. yā evarūpā.
-------------------------------------------------
[page 203]
 So sakkato garukato mānito pūjito apacito lābhī
 cīvarapiṇḍapātasenāsanagilānapaccayabhesajjaparikkhārānaṁ ahamasmi asakkato
 agarukato < PTS. MNid , 167 >amānito apūjito anapacito na lābhī
 cīvarapiṇḍapātasenāsanagilānapaccayabhesajjaparikkhārānanti socati kilamati paridevati
 urattāḷiṁ kandati sammohaṁ āpajjatīti paridevati socati.
 Hīnavādoti hīnavādo nihīnavādo parihīnavādo parihāpitavādo na
 paripūrivādoti 1- paridevatī socati hīnavādo.
      [287] Upaccagā manti anutthunātīti so maṁ vādena vādaṁ
 accagā upaccagā atikkanto samatikkanto vītivattoti evampi
 upaccagā manti. Athavā maṁ vādena vādaṁ abhibhavitvā ajjhottharitvā
 pariyādayitvā madditvā 2- carati viharati iriyati vattati pāleti
 yapeti yāpetīti evampi upaccagā manti. Anutthunā vuccati
 vācāpalāpo vippalāpo lālappo lālappāyanā lālappāyitattanti
 upaccagā manti anutthunāti. Tenāha bhagavā
                  yamassa vādaṁ parihīnamāhu
                  apāhataṁ pañhavimaṁsakā ye
                  paridevatī socati hīnavādo
                  upaccagā manti anutthunātīti.
            [288] Ete vivādā samaṇesu jātā
                  etesu ugghātinighāti hoti

  *  *  *  *  *  *
  Footnote:1 Ma. paripūravādoti. 2 Ma. maddayitvā.
-------------------------------------------------
[page 204]
                  Etampi disvā virame kathojjaṁ
                  na haññadatthatthi pasaṁsalābhā.
      [289] Ete vivādā samaṇesu jātāti samaṇāti yekeci
 ito bahiddhā paribbājupagatā paribbājakasamāpannā ete
 diṭṭhikalahā diṭṭhibhaṇḍanā diṭṭhiviggahā diṭṭhivivādā diṭṭhimedhagā
 samaṇesu jātā sañjātā nibbattā abhinibbattā pātubhūtāti ete
 vivādā samaṇesu jātā.
      [290] Etesu ugghātinighāti hotīti jayaparājayo hoti
 lābhālābho hoti yasāyaso hoti nindāpasaṁsā hoti sukhadukkhaṁ < PTS. MNid , 168 >hoti
 somanassadomanassaṁ hoti iṭṭhāniṭṭhaṁ hoti anunayapaṭighaṁ hoti
 ugghātinighāti hoti anurodhavirodho hoti jayena cittaṁ ugghātitaṁ
 hoti parājayena cittaṁ nigghātitaṁ hoti lābhena cittaṁ ugghātitaṁ
 hoti alābhena cittaṁ nigghātitaṁ hoti yasena cittaṁ ugghātitaṁ hoti
 ayasena cittaṁ nigghātitaṁ hoti pasaṁsāya cittaṁ ugghātitaṁ hoti
 nindāya cittaṁ nigghātitaṁ hoti sukhena cittaṁ ugghātitaṁ hoti
 dukkhena cittaṁ nigghātitaṁ hoti somanassena cittaṁ ugghātitaṁ
 hoti domanassena cittaṁ nigghātitaṁ hoti uṇṇatiyā 1- cittaṁ
 ugghātitaṁ hoti oṇatiyā 2- cittaṁ nigghātitaṁ hotīti etesu
 ugghātinighāti hoti.
      [291] Etampi disvā virame kathojjanti etampi disvāti

  *  *  *  *  *  *
  Footnote:1-2 Ma. unnatiyā - onatiyā.
-------------------------------------------------
[page 205]
 Etaṁ ādīnavaṁ disvā passitvā tulayitvā tīrayitvā vibhāvayitvā
 vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu
 diṭṭhimedhagesūti etampi disvā. Virame kathojjanti kathojjaṁ vuccati
 kalaho bhaṇḍanaṁ viggaho vivādo medhagaṁ. Athavā kathojjanti
 anojavantī sā kathā. Kathojjaṁ na kareyya kalahaṁ na kareyya
 bhaṇḍanaṁ na kareyya viggahaṁ na kareyya vivādaṁ na kareyya medhagaṁ
 na kareyya kalahabhaṇḍanaviggahavivādamedhagaṁ pajaheyya vinodeyya
 byantīkareyya anabhāvaṅgameyya. Kalahabhaṇḍanaviggahavivādamedhagā
 ārato assa virato paṭivirato nikkhanto nissaṭṭho vippamutto 1-
 visaññutto vimariyādikatena cetasā vihareyyāti etampi disvā
 virame kathojjaṁ.
      [292] Na haññadatthatthi pasaṁsalābhāti pasaṁsalābhā añño attho
 natthi attattho vā parattho vā ubhayattho vā diṭṭhadhammiko
 vā attho samparāyiko vā attho uttāno vā < PTS. MNid , 169 >attho gambhīro
 vā attho gūḷho vā attho paṭicchanno vā attho neyyo
 vā attho nīto vā attho anavajjo vā attho nikkileso
 vā attho vodāno vā attho paramattho vā attho natthi [2]- na
 saṁvijjati nupalabbhatīti na haññadatthatthi pasaṁsalābhā. Tenāha bhagavā
                  ete vivādā samaṇesu jātā
                  etesu ugghātinighāti hoti

  *  *  *  *  *  *
  Footnote:1 sabbattha potthakesu vippayuttoti dissati. 2 Po. Ma. na santi.
-------------------------------------------------
[page 206]
                  Etampi disvā virame kathojjaṁ
                  na haññadatthatthi pasaṁsalābhāti.
            [293] Pasaṁsito vā pana tattha hoti
                  akkhāya vādaṁ parisāya majjhe
                  so hassati uṇṇamaticca 1- tena
                  pappuyya tamatthaṁ yathāmano ahu.
      [294] Pasaṁsito vā pana tattha hotīti tatthāti sakāya
 diṭṭhiyā sakāya khantiyā sakāya ruciyā sakāya laddhiyā pasaṁsito
 thomito kittito vaṇṇito hotīti pasaṁsito vā pana tattha hoti.
      [295] Akkhāya vādaṁ parisāya majjheti khattiyaparisāya vā
 brāhmaṇaparisāya vā gahapatiparisāya vā samaṇaparisāya vā majjhe
 attano vādaṁ akkhāya ācikkhitvā anuvādaṁ akkhāya ācikkhitvā
 thambhayitvā brūhayitvā dīpayitvā jotayitvā voharitvā
 pariggaṇhitvāti akkhāya vādaṁ parisāya majjhe.
      [296] So hassati uṇṇamaticca tenāti so tena jayatthena
 tuṭṭho hoti haṭṭho pahaṭṭho attamano paripuṇṇasaṅkappo.
 Athavā dantavidaṁsakaṁ hasamānoti so hassati. Uṇṇamaticca
 tenāti so tena jayatthena uṇṇato hoti < PTS. MNid , 170 >uṇṇamo dhajo
 sampaggāho ketukamyatā cittassāti so hassati uṇṇamaticca
 tena.

  *  *  *  *  *  *
  Footnote:1 Ma. unnamatī ca.
-------------------------------------------------
[page 207]
      [297] Pappuyya tamatthaṁ yathāmano ahūti taṁ jayatthaṁ pappuyya
 pāpuṇitvā adhigantvā vinditvā paṭilabhitvā. Yathāmano ahūti
 yathāmano ahu yathācitto ahu yathāsaṅkappo ahu yathāviññāṇo
 ahūti pappuyya tamatthaṁ yathāmano ahu. Tenāha bhagavā
                  pasaṁsito vā pana tattha hoti
                  akkhāya vādaṁ parisāya majjhe
                  so hassati uṇṇamaticca tena
                  pappuyya tamatthaṁ yathāmano ahūti.
            [298] Yā uṇṇatī sāssa vighātabhūmi
                  mānātimānaṁ vadate paneso
                  etampi disvā na vivādayetha
                  na hi tena suddhiṁ kusalā vadanti.
      [299] Yā uṇṇatī sāssa vighātabhūmīti yā uṇṇati uṇṇamo
 dhajo sampaggāho ketukamyatā cittassa sā tassa vighātabhūmi
 ugghātabhūmi pīḷanabhūmi ghaṭṭanabhūmi upaddavabhūmi upasaggabhūmīti yā
 uṇṇatī sāssa vighātabhūmi.
      [300] Mānātimānaṁ vadate panesoti so puggalo mānañca
 vadati atimānañca vadatīti mānātimānaṁ vadate paneso.
      [301] Etampi disvā na vivādayethāti etaṁ ādīnavaṁ disvā
 passitvā tulayitvā tīrayitvā vibhāvayitvā vibhūtaṁ katvā diṭṭhikalahesu
-------------------------------------------------
[page 208]
 Diṭṭhibhaṇḍanesu diṭṭhiviggahesu diṭṭhivivādesu diṭṭhimedhagesūti etampi
 disvā. Na < PTS. MNid , 171 >vivādayethāti na kalahaṁ kareyya na bhaṇḍanaṁ kareyya
 na viggahaṁ kareyya na vivādaṁ kareyya na medhagaṁ kareyya
 kalahabhaṇḍanaviggahavivādamedhagaṁ pajaheyya vinodeyya byantīkareyya
 anabhāvaṅgameyya. Kalahabhaṇḍanaviggahavivādamedhagā ārato assa
 virato paṭivirato nikkhanto nissaṭṭho vippamutto visaññutto
 vimariyādikatena cetasā vihareyyāti etampi disvā na vivādayetha.
      [302] Na hi tena suddhiṁ kusalā vadantīti kusalāti ye
 te khandhakusalā dhātukusalā āyatanakusalā paṭiccasamuppādakusalā
 satipaṭṭhānakusalā sammappadhānakusalā iddhippādakusalā indriyakusalā
 balakusalā bojjhaṅgakusalā maggakusalā phalakusalā nibbānakusalā te
 kusalā diṭṭhikalahena diṭṭhibhaṇḍanena diṭṭhiviggahena diṭṭhivivādena
 diṭṭhimedhagena suddhiṁ visuddhiṁ parisuddhiṁ muttiṁ vimuttiṁ parimuttiṁ na
 vadanti na kathenti na bhaṇanti na dīpayanti na voharantīti na
 hi tena suddhiṁ kusalā vadanti. Tenāha bhagavā
                  yā uṇṇatī sāssa vighātabhūmi
                  mānātimānaṁ vadate paneso
                  etampi disvā na vivādayetha
                  na hi tena suddhiṁ kusalā vadantīti.
-------------------------------------------------
[page 209]
            [303] Sūro yathā rājakhadāya puṭṭho
                  abhigajjameti paṭisūramicchaṁ
                  yeneva so tena palehi sūra
                  pubbeva natthī yadidaṁ yudhāya.
      [304] Sūro yathā rājakhadāya puṭṭhoti sūroti sūro vīro
 vikkanto abhiru acchambhī anutrāsī apalāyī. Rājakhadāya puṭṭhoti
 rājakhādanīyena rājabhojanīyena puṭṭho < PTS. MNid , 172 >posito āpādito paṭipādito
 vaḍḍhitoti sūro yathā rājakhadāya puṭṭho.
      [305] Abhigajjameti paṭisūramicchanti so gajjanto uggajjanto
 abhigajjanto eti upeti upagacchati paṭisūraṁ paṭipurisaṁ paṭisattuṁ
 paṭimallaṁ icchanto sādiyanto patthayanto pihayanto abhijappantoti
 abhigajjameti paṭisūramicchaṁ.
      [306] Yeneva so tena palehi sūrāti yeneva so diṭṭhigatiko
 tena palehi teneva vaja tena gaccha tena abhikkama 1- so
 tuyhaṁ paṭisūro paṭipuriso paṭisattu paṭimalloti yeneva so tena
 palehi sūra.
      [307] Pubbeva natthī yadidaṁ yudhāyāti pubbeva bodhiyā mūle
 ye paṭisenikarā kilesā paṭilomakarā paṭikaṇṭakakarā paṭipakkhakarā
 te natthi na santi na saṁvijjanti nupalabbhanti pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā.

  *  *  *  *  *  *
  Footnote:1 Ma. atikkama.
-------------------------------------------------
[page 210]
 Yadidaṁ yudhāyāti yadidaṁ yuddhatthāya kalahatthāya bhaṇḍanatthāya
 viggahatthāya vivādatthāya medhagatthāyāti pubbeva natthī yadidaṁ
 yudhāya. Tenāha bhagavā
                  sūro yathā rājakhadāya puṭṭho
                  abhigajjameti paṭisūramicchaṁ
                  yeneva so tena palehi sūra
                  pubbeva natthī yadidaṁ yudhāyāti.
            [308] Ye diṭṭhimuggayha vivādayanti
                  idameva saccanti ca vādayanti
                  te tvaṁ vadassū na hi tedha atthi
                  vādamhi jāte paṭisenikattā.
      [309] < PTS. MNid , 173 >Ye diṭṭhimuggayha vivādayantīti ye dvāsaṭṭhiyā diṭṭhigatānaṁ
 aññataraññataraṁ diṭṭhigataṁ gahetvā uggahitvā gaṇhitvā
 parāmasitvā abhinivisitvā vivādayanti kalahaṁ karonti bhaṇḍanaṁ
 karonti viggahaṁ karonti vivādaṁ karonti medhagaṁ karonti na tvaṁ
 imaṁ dhammavinayaṁ ājānāsi ahaṁ imaṁ dhammavinayaṁ ājānāmi kiṁ tvaṁ
 imaṁ dhammavinayaṁ ājānissasi micchāpaṭipanno tvamasi ahamasmi
 sammāpaṭipanno sahitamme asahitante pure vacanīyaṁ pacchā avaca
 pacchā vacanīyaṁ pure avaca adhiciṇṇante viparāvattaṁ āropito
 te vādo niggahitosi [1]- cara vādappamokkhāya nibbedhehi vā

  *  *  *  *  *  *
  Footnote:1 Ma. tvamasi.
-------------------------------------------------
[page 211]
 Sace pahosīti ye diṭṭhimuggayha vivādayanti.
      [310] Idameva saccanti ca vādayantīti sassato loko idameva
 saccaṁ moghamaññanti vādayanti kathenti bhaṇanti dīpayanti voharanti
 asassato loko .pe. Neva hoti na na hoti tathāgato
 parammaraṇā idameva saccaṁ moghamaññanti vādayanti kathenti bhaṇanti
 dīpayanti voharantīti idameva saccanti ca vādayanti.
      [311] Te tvaṁ vadassū na hi tedha atthi vādamhi jāte
 paṭisenikattāti te tvaṁ diṭṭhigatike vadassu [1]- niggahena niggahaṁ
 paṭikkammena paṭikkammaṁ visesena visesaṁ paṭivisesena paṭivisesaṁ
 āvedhiyāya āvedhiyaṁ nibbedhiyāya nibbedhiyaṁ chedena chedaṁ maṇḍalena
 maṇḍalaṁ te tuyhaṁ paṭisūrā paṭipurisā paṭisattū paṭimallāti te
 tvaṁ vadassu. Na hi tedha atthi vādamhi jāte paṭisenikattāti vāde
 jāte sañjāte nibbatte abhinibbatte pātubhūte 2- ye paṭisenikattā
 paṭilomakattā < PTS. MNid , 174 >paṭikaṇṭakakattā paṭipakkhakattā kalahaṁ kareyyuṁ bhaṇḍanaṁ
 kareyyuṁ viggahaṁ kareyyuṁ vivādaṁ kareyyuṁ medhagaṁ kareyyuṁ te natthi
 na santi na saṁvijjanti nupalabbhanti pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti te tvaṁ
 vadassū na hi tedha atthi vādamhi jāte paṭisenikattā. Tenāha bhagavā
                  ye diṭṭhimuggayha vivādayanti
                  idameva saccanti ca vādayanti

  *  *  *  *  *  *
  Footnote:1 Ma. Yu. vādena vādaṁ. 2 Ma. pātubhūteyeva.
-------------------------------------------------
[page 212]
                  Te tvaṁ vadassū na hi tedha atthi
                  vādamhi jāte paṭisenikattāti.
            [312] Visenikatvā pana ye caranti
                  diṭṭhīhi diṭṭhiṁ avirujjhamānā
                  tesu tvaṁ kiṁ labhetho 1- pasūra
                  yesīdha natthī paramuggahītaṁ.
      [313] Visenikatvā pana ye carantīti senā vuccati mārasenā.
 Kāyaduccaritaṁ mārasenā vacīduccaritaṁ mārasenā manoduccaritaṁ mārasenā
 rāgo mārasenā doso mārasenā moho mārasenā kodho
 upanāho makkho paḷāso issā macchariyaṁ māyā sāṭheyyaṁ
 thambho sārambho māno atimāno mado pamādo sabbe
 kilesā sabbe duccaritā sabbe darathā sabbe pariḷāhā
 sabbe santāpā sabbākusalābhisaṅkhārā mārasenā. Vuttaṁ hetaṁ
 bhagavatā kāmā te paṭhamā senā dutiyārati vuccati .pe. Jetvā
 ca labhate sukhanti. Yato catūhi ariyamaggehi sabbā ca mārasenā
 sabbe ca paṭisenikarā kilesā jitā ca parājitā ca bhaggā
 vippaluttā < PTS. MNid , 175 >parammukhā tena vuccanti visenikatvā. Yeti arahanto
 khīṇāsavā. Carantīti caranti viharanti iriyanti vattenti pālenti
 yapenti yāpentīti visenikatvā pana ye caranti.
      [314] Diṭṭhīhi diṭṭhiṁ avirujjhamānāti tesaṁ dvāsaṭṭhī diṭṭhigatāni

  *  *  *  *  *  *
  Footnote:1 Ma. labhetha.
-------------------------------------------------
[page 213]
 Pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni te diṭṭhīhi diṭṭhiṁ avirujjhamānā
 aghaṭṭiyamānā appaṭihaññamānā appaṭihatamānāti diṭṭhīhi diṭṭhiṁ
 avirujjhamānā.
      [315] Tesu tvaṁ kiṁ labhetho pasūrāti tesu arahantesu khīṇāsavesu
 kiṁ labhetho paṭisūra paṭipurisa paṭisattu paṭimallāti 1- tesu tvaṁ kiṁ
 labhetho pasūra.
      [316] Yesīdha natthī paramuggahītanti yesaṁ arahantānaṁ khīṇāsavānaṁ
 idaṁ paramaṁ aggaṁ seṭṭhaṁ viseṭṭhaṁ pāmokkhaṁ uttamaṁ pavaranti gahitaṁ
 parāmaṭṭhaṁ ajjhositaṁ adhimuttaṁ natthi na saṁvijjati nupalabbhati pahīnaṁ
 samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhanti yesīdha natthī paramuggahītaṁ. Tenāha bhagavā
                  visenikatvā pana ye caranti
                  diṭṭhīhi diṭṭhiṁ avirujjhamānā
                  tesu tvaṁ kiṁ labhetho pasūra
                  yesīdha natthī paramuggahītanti.
            [317] Atha tvaṁ pavitakkamāgamā
                  manasā diṭṭhigatāni cintayanto
                  dhonena yugaṁ samāgamā
                  na hi tvaṁ sakkhasi sampayātave.

  *  *  *  *  *  *
  Footnote:1 Po. Ma. paṭimallanti.
-------------------------------------------------
[page 214]
      [318] < PTS. MNid , 176 >Atha tvaṁ pavitakkamāgamāti athāti padasandhi padasaṁsaggo
 padapāripūri akkharasamavāyo byañjanasiliṭṭhatā padānupubbatāmetaṁ
 athāti. Pavitakkamāgamāti takkanto vitakkanto saṅkappanto
 jayo nu kho me bhavissati parājayo nu kho me bhavissati kathaṁ
 niggahaṁ karissāmi kathaṁ paṭikkammaṁ karissāmi kathaṁ visesaṁ karissāmi
 kathaṁ paṭivisesaṁ karissāmi kathaṁ āvedhiyaṁ karissāmi kathaṁ nibbedhiyaṁ
 karissāmi kathaṁ chedaṁ karissāmi kathaṁ maṇḍalaṁ karissāmīti evaṁ
 takkanto vitakkanto saṅkappanto āgatosi upāgatosi sampattosi
 mayā saddhiṁ samāgatosīti atha tvaṁ pavitakkamāgamā.
      [319] Manasā diṭṭhigatāni cintayantoti manoti yaṁ cittaṁ
 mano mānasaṁ hadayaṁ paṇḍaraṁ mano manāyatanaṁ manindriyaṁ viññāṇaṁ
 viññāṇakkhandho tajjā manoviññāṇadhātu. Cittena diṭṭhigatāni
 cintento vicintento sassato lokoti vā asassato
 lokoti vā .pe. Neva hoti na na hoti tathāgato parammaraṇāti
 vāti manasā diṭṭhigatāni cintayanto.
      [320] Dhonena yugaṁ samāgamā na hi tvaṁ sakkhasi sampayātaveti
 dhonā vuccati paññā yā paññā pajānanā .pe. Amoho
 dhammavicayo sammādiṭṭhi. Kiṁkāraṇā dhonā vuccati paññā. Tāya
 paññāya kāyaduccaritaṁ dhutañca dhotañca sandhotañca niddhotañca .pe.
 Sabbākusalābhisaṅkhārā dhutā ca dhotā ca sandhotā ca
-------------------------------------------------
[page 215]
 Niddhotā ca. Athavā sammādiṭṭhiyā micchādiṭṭhi dhutā ca
 dhotā ca sandhotā ca niddhotā ca .pe. Sammāvimuttiyā
 micchāvimutti dhutā ca dhotā ca sandhotā ca niddhotā ca.
 Athavā ariyena aṭṭhaṅgikena maggena sabbe akusalā sabbe
 duccaritā sabbe darathā sabbe pariḷāhā sabbe santāpā
 sabbākusalābhisaṅkhārā dhutā ca dhotā ca sandhotā ca niddhotā
 ca. Bhagavā imehi dhoneyyehi dhammehi upeto samupeto
 upagato samupagato upapanno samupapanno samannāgato tasmā
 bhagavā dhono. So dhutarāgo dhutapāpo dhutakileso dhutapariḷāhoti
 dhono. Dhonena yugaṁ samāgamā na hitvaṁ sakkhasi sampayātaveti
 pasūro paribbājako nappaṭibalo dhonena buddhena bhagavatā saddhiṁ
 yugaṁ samāgamā 1- samāgantvā yugaggāhaṁ gaṇhituṁ 2- sākacchetuṁ sallapituṁ
 sākacchaṁ samāpajjituṁ. Taṁ kissa hetu. Pasūro paribbājako hīno
 nihīno omako lāmako jatukko paritto. So hi bhagavā aggo
 ca seṭṭho ca viseṭṭho ca pāmokkho ca [3]- pavaro ca. Yathā
 saso nappaṭibalo mattena mātaṅgena saddhiṁ yugaṁ samāgamā
 samāgantvā yugaggāhaṁ gaṇhituṁ yathā koṭṭhako nappaṭibalo sīhena
 migaraññā saddhiṁ yugaṁ samāgamā samāgantvā yugaggāhaṁ gaṇhituṁ
 yathā vacchako taruṇako dhenupako nappaṭibalo usabhena balakkakunā 4-
 saddhiṁ yugaṁ samāgamā samāgantvā yugaggāhaṁ gaṇhituṁ yathā dhaṅko

  *  *  *  *  *  *
  Footnote:1 Po. Ma. samāgamaṁ. 2 Po. Ma. gaṇhitvā. 3 Ma. uttamo ca. 4 Ma. calakakunā.
-------------------------------------------------
[page 216]
 Nappaṭibalo garuḷena venateyyena saddhiṁ yugaṁ samāgamā samāgantvā
 yugaggāhaṁ gaṇhituṁ yathā caṇḍālo nappaṭibalo raññā cakkavattinā
 saddhiṁ yugaṁ samāgamā samāgantvā yugaggāhaṁ gaṇhituṁ yathā
 paṁsupīsācako nappaṭibalo indena devaraññā saddhiṁ yugaṁ samāgamā
 samāgantvā yugaggāhaṁ gaṇhituṁ evameva pasūro paribbājako
 nappaṭibalo dhonena buddhena bhagavatā saddhiṁ yugaṁ samāgamā
 samāgantvā yugaggāhaṁ gaṇhituṁ sākacchetuṁ sallapituṁ sākacchaṁ
 samāpajjituṁ. Taṁ kissa hetu. Pasūro paribbājako hīnapañño
 nihīnapañño omakapañño lāmakapañño jatukkapañño parittapañño.
 So hi bhagavā mahāpañño puthupañño hāsapañño
 javanapañño tikkhapañño nibbedhikapañño paññāppabhedakusalo
 pabhinnañāṇo adhigatapaṭisambhido catuvesārajjappatto dasabaladhārī
 purisāsabho purisasīho purisanāgo < PTS. MNid , 178 >purisājañño purisadhorayho
 anantañāṇo anantatejo anantayaso addho mahaddhano dhanavā
 netā vinetā anunetā saññāpetā nijjhāpetā pekkhatā
 pasāretā 1-. So hi bhagavā anuppannassa maggassa uppādetā
 asañjātassa maggassa sañjanetā anakkhātassa maggassa akkhātā
 maggaññū maggavidū maggakovido. Maggānugā ca panassa etarahi
 sāvakā viharanti pacchā samannāgatā. So hi bhagavā jānaṁ
 jānāti passaṁ passati cakkhubhūto ñāṇabhūto dhammabhūto brahmabhūto

  *  *  *  *  *  *
  Footnote:1 Ma. pasādetā.
-------------------------------------------------
[page 217]
 Vattā pavattā atthassa ninnetā amatassa dātā dhammasāmi
 tathāgato. Natthi tassa bhagavato añātaṁ adiṭṭhaṁ aviditaṁ
 asacchikataṁ aphusitaṁ paññāya. Atītaṁ anāgataṁ paccuppannaṁ upādāya
 sabbe dhammā sabbākārena buddhassa bhagavato ñāṇamukhe āpāthaṁ
 āgacchanti. Yaṅkiñci neyyaṁ nāma atthi jānitabbaṁ. Attattho
 vā parattho vā ubhayattho vā diṭṭhadhammiko vā attho
 samparāyiko vā attho uttāno vā attho gambhīro vā
 attho gūḷho vā attho paṭicchanno vā attho neyyo
 vā attho nīto vā attho anavajjo vā attho nikkileso
 vā attho vodāno vā attho paramattho vā sabbantaṁ
 antobuddhañāṇe parivattati. Sabbaṁ kāyakammaṁ buddhassa bhagavato
 ñāṇānuparivattati sabbaṁ vacīkammaṁ ñāṇānuparivattati sabbaṁ manokammaṁ
 ñāṇānuparivattati. Atīte buddhassa bhagavato appaṭihataṁ
 ñāṇaṁ anāgate buddhassa bhagavato appaṭihataṁ ñāṇaṁ *- paccuppanne
 buddhassa bhagavato appaṭihataṁ ñāṇaṁ. Yāvatakaṁ neyyaṁ tāvatakaṁ
 ñāṇaṁ yāvatakaṁ ñāṇaṁ tāvatakaṁ neyyaṁ neyyapariyantikaṁ ñāṇaṁ
 ñāṇapariyantikaṁ neyyaṁ. Neyyaṁ atikkamitvā ñāṇaṁ < PTS. MNid , 179 >napparivattati
 ñāṇaṁ atikkamitvā neyyapatho natthi. Aññamaññapariyantaṭṭhāyino
 te dhammā. Yathā dvinnaṁ samuggapaṭalānaṁ sammāphusitānaṁ heṭṭhimaṁ
 samuggapaṭalaṁ uparimaṁ nātivattati uparimaṁ samuggapaṭalaṁ heṭṭhimaṁ

  *  *  *  *  *  *
  Footnote:* mīkārkkhag ṇāṇaṁ peḌna ñāṇaṁ
-------------------------------------------------
[page 218]
 Nātivattati aññamaññapariyantaṭṭhāyino evameva buddhassa
 bhagavato neyyañca ñāṇañca aññamaññapariyantaṭṭhāyino yāvatakaṁ
 neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ neyyaṁ neyyapariyantikaṁ
 ñāṇaṁ ñāṇapariyantikaṁ neyyaṁ neyyaṁ atikkamitvā
 ñāṇaṁ napparivattati ñāṇaṁ atikkamitvā neyyapatho natthi
 aññamaññapariyantaṭṭhāyino te dhammā. Sabbadhammesu buddhassa
 bhagavato ñāṇaṁ pavattati. Sabbe dhammā buddhassa bhagavato
 āvajjanapaṭibaddhā ākaṅkhapaṭibaddhā manasikārapaṭibaddhā cittuppādapaṭibaddhā.
 Sabbasattesu buddhassa bhagavato ñāṇaṁ pavattati.
 Sabbesaṁ sattānaṁ bhagavā āsayaṁ jānāti anusayaṁ jānāti caritaṁ
 jānāti adhimuttiṁ jānāti apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye bhabbābhabbe
 satte pajānāti. Sadevako loko samārako sabrahmako
 sassamaṇabrāhmaṇī pajā sadevamanussā antobuddhañāṇe parivattati.
 Yathā yekeci macchakacchapā antamaso timitimiṅgalaṁ
 upādāya antomahāsamudde parivattanti evameva sadevako loko
 samārako sabrahmako sassamaṇabrāhmaṇī pajā sadevamanussā antobuddhañāṇe
 parivattati. Yathā yekeci pakkhī antamaso garuḷaṁ
 venateyyaṁ upādāya ākāsassa padese < PTS. MNid , 180 >parivattanti evameva yepi
 te sārīputtasamā paññāya tepi buddhañāṇassa padese
-------------------------------------------------
[page 219]
 Parivattanti. Buddhañāṇaṁ devamanussānaṁ paññaṁ pharitvā abhibhavitvā
 tiṭṭhati 1-. Yepi te khattiyapaṇḍitā brāhmaṇapaṇḍitā gahapatipaṇḍitā
 samaṇapaṇḍitā nipuṇā kataparappavādā vālavedhirūpā
 vobhindantā maññe caranti paññāgatena diṭṭhigatāni te pañhaṁ 2-
 abhisaṅkharitvā abhisaṅkharitvā tathāgataṁ 3- upasaṅkamitvā pucchanti [4]-.
 Kathitā ca visajjitā ca te pañhā bhagavatā honti niddiṭṭhakāraṇā
 upakkhittakā ca. Te bhagavato sampajjanti. Atha kho
 bhagavā tattha atirocati yadidaṁ paññāyāti dhonena yugaṁ samāgamā
 na hi tvaṁ sakkhasi sampayātave. Tenāha bhagavā
                  atha tvaṁ pavitakkamāgamā
                  manasā diṭṭhigatāni cintayanto
                  dhonena yugaṁ samāgamā
                  na hi tvaṁ sakkhasi sampayātaveti.
               Aṭṭhamo pasūrasuttaniddeso niṭṭhito.
                  --------------------

  *  *  *  *  *  *
  Footnote:1 tiṭṭhatiyeva. 2 Ma. Yu. pañhe. 3 Ma. tathāgate. 4 Po. Ma. Yu. gūḷhāni ca
 paṭicchannāni ca.
-------------------------------------------------
[page 220]
                  Navamo māgandiyasuttaniddeso
            [321] Disvāna taṇhaṁ aratiñca 1- rāgaṁ
                  nāhosi chando api methunasmiṁ
                  kimevidaṁ muttakarīsapuṇṇaṁ
                  pādāpi naṁ samphusituṁ na icche.
      [322] Disvāna taṇhaṁ aratiñca rāgaṁ nāhosi chando api
 methunasminti taṇhañca aratiñca rāgañca māradhītaro disvā passitvā
 methunadhamme chando vā rāgo vā pemaṁ vā nāhosīti disvāna
 taṇhaṁ aratiñca rāgaṁ nāhosi chando api methunasmiṁ.
      [323] Kimevidaṁ muttakarīsapuṇṇaṁ pādāpi naṁ samphusituṁ na
 iccheti kimevidaṁ sarīraṁ muttapuṇṇaṁ karīsapuṇṇaṁ semhapuṇṇaṁ rudhirapuṇṇaṁ 2-
 aṭṭhisaṅghāṭaṁ nhārusambandhaṁ rudhiramaṁsāvalepanaṁ cammāvinaddhaṁ 3-
 chaviyā paṭicchannaṁ chiddāvachiddaṁ ugghariṁ 4- pagghariṁ kimisaṅghanisevitaṁ
 nānākalimalaparipūraṁ pādena akkamituṁ na < PTS. MNid , 182 >iccheyyaṁ kuto pana saṁvāso
 vā samāgamo vāti kimevidaṁ muttakarīsapuṇṇaṁ pādāpi naṁ samphusituṁ
 na icche. [5]- Tenāha bhagavā
                  disvāna taṇhaṁ aratiñca rāgaṁ
                  nāhosi chando api methunasmiṁ

  *  *  *  *  *  *
  Footnote:1 Ma. ragañca. 2 Ma. ruhirapuṇuṇaṁ. 3 cammāvanaddhantipi pāṭho.
 4 Ma. uggharantaṁ paggharantaṁ. 5 Po. Ma. Yu. anacchariyañcetaṁ manusso dibbe
 kāme patthayanto mānusake kāme na iccheyya mānusake vā kāme patthayanto
 dibbe kāme na iccheyya yaṁ tvaṁ ubhopi na icchasi na sādiyasi na patthesi na pihesi
 nābhijappasi kiṁ te dassanaṁ katamāya tvaṁ diṭṭhiyā samannāgatoti pucchatīti.
-------------------------------------------------
[page 221]
                  Kimevidaṁ muttakarīsapuṇṇaṁ
                  pādāpi naṁ samphusituṁ na iccheti.
            [324] Etādisañce ratanaṁ na icchasi
                  nāriṁ narindehi bahūhi patthitaṁ
                  diṭṭhigataṁ sīlavatānujīvitaṁ 1-
                  bhavūpapattiñca vadesi kīdisaṁ.
            [325] Idaṁ vadāmīti na tassa hoti (māgandiyāti bhagavā)
                  dhammesu niccheyya samuggahītaṁ
                  passañca diṭṭhīsu anuggahāya
                  ajjhattasantiṁ pacinaṁ adassaṁ.
      [326] Idaṁ vadāmīti na tassa hotīti idaṁ vadāmīti idaṁ vadāmi
 etaṁ vadāmi ettakaṁ vadāmi ettāvatā vadāmi idaṁ diṭṭhigataṁ vadāmi
 sassato lokoti vā .pe. Neva hoti na na hoti tathāgato
 parammaraṇāti vāti. Na tassa < PTS. MNid , 183 >hotīti na mayhaṁ hotīti 2- idaṁ
 vadāmīti na tassa hoti. Māgandiyāti bhagavā taṁ brāhmaṇaṁ
 nāmena ālapati. Bhagavāti gāravādhivacanaṁ .pe. Sacchikā paññatti
 yadidaṁ bhagavāti māgandiyāti bhagavā.
      [327] Dhammesu niccheyya samuggahītanti dhammesūti dvāsaṭṭhiyā
 diṭṭhigatesu. Niccheyyāti nicchinitvā vinicchinitvā vicinitvā pavicinitvā
 tulayitvā tīrayitvā vibhāvayitvā vibhūtaṁ katvā odhiggāho

  *  *  *  *  *  *
  Footnote:1 Po. Ma. sīlavataṁ. 2 Po. Ma. na mayhaṁ hoti ettāvatā vadāmīti na tassa hotīti ...
-------------------------------------------------
[page 222]
 Vilaggāho varaggāho koṭṭhāsaggāho uccayaggāho samuccayaggāho
 idaṁ saccaṁ tacchaṁ tathaṁ bhūtaṁ yāthāvaṁ aviparītanti gahitaṁ parāmaṭṭhaṁ
 abhiniviṭṭhaṁ ajjhositaṁ adhimuttaṁ natthi [1]- na saṁvijjati nupalabbhati
 pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhanti dhammesu niccheyya samuggahītaṁ.
      [328] Passañca diṭṭhīsu anuggahāyāti diṭṭhīsu ādīnavaṁ passanto
 diṭṭhiyo na gaṇhāmi na parāmasāmi na abhinivisāmi athavā na
 gaṇhitabbā na parāmasitabbā na abhinivisitabbāti evampi passañca
 diṭṭhīsu anuggahāya. Athavā sassato loko idameva saccaṁ
 moghamaññanti diṭṭhagatametaṁ diṭṭhigahanaṁ diṭṭhikantāro diṭṭhivisūkāyikaṁ
 diṭṭhivipphanditaṁ diṭṭhisaññojanaṁ sadukkhaṁ savighātaṁ saupāyāsaṁ sapariḷāhaṁ
 na nibbidāya na virāgāya na nirodhāya na upasamāya na abhiññāya
 na sambodhāya na nibbānāya saṁvattatīti diṭṭhīsu ādīnavaṁ passanto
 diṭṭhiyo na gaṇhāmi na parāmasāmi na abhinivisāmi athavā na
 gaṇhitabbā na parāmasitabbā < PTS. MNid , 184 >na abhinivisitabbāti evampi passañca
 diṭṭhīsu anuggahāya. [2]- Asassato loko antavā loko anantavā
 loko taṁ jīvaṁ taṁ sarīraṁ aññaṁ jīvaṁ aññaṁ sarīraṁ hoti tathāgato
 parammaraṇā na hoti tathāgato parammaraṇā hoti ca na ca
 hoti tathāgato parammaraṇā neva hoti na na hoti tathāgato
 parammaraṇā idameva saccaṁ moghamaññanti diṭṭhigatametaṁ diṭṭhigahanaṁ

  *  *  *  *  *  *
  Footnote:1 Ma. na santi. 2 Po. Ma. athavā.
-------------------------------------------------
[page 223]
 Diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaññojanaṁ sadukkhaṁ
 savighātaṁ saupāyāsaṁ sapariḷāhaṁ na nibbidāya na virāgāya na nirodhāya
 na upasamāya na abhiññāya na sambodhāya na nibbānāya saṁvattatīti
 diṭṭhīsu ādīnavaṁ passanto diṭṭhiyo na gaṇhāmi na parāmasāmi
 na abhinivisāmi athavā na gaṇhitabbā na parāmasitabbā na
 abhinivisitabbāti evampi passañca diṭṭhīsu anuggahāya. Athavā
 imā diṭṭhiyo evaṁgahitā evaṁparāmaṭṭhā evaṁgatikā bhavanti 1- evaṁ
 abhisamparāyāti diṭṭhīsu ādīnavaṁ passanto diṭṭhiyo na gaṇhāmi na
 parāmasāmi na abhinivisāmi athavā na gaṇhitabbā na parāmasitabbā
 na abhinivisitabbāti evampi passañca diṭṭhīsu anuggahāya. Athavā
 imā diṭṭhiyo nirayasaṁvattanikā tiracchānayonisaṁvattanikā pittivisayasaṁvattanikāti
 diṭṭhīsu ādīnavaṁ passanto diṭṭhiyo na gaṇhāmi na
 parāmasāmi nābhinivisāmi athavā na gaṇhitabbā na parāmasitabbā
 nābhinivisitabbāti evampi passañca diṭṭhīsu anuggahāya. Athavā
 imā diṭṭhiyo aniccā saṅkhatā paṭiccasamuppannā khayadhammā vayadhammā
 virāgadhammā nirodhadhammāti diṭṭhīsu ādīnavaṁ passanto diṭṭhiyo na
 gaṇhāmi na parāmasāmi nābhinivisāmi athavā na gaṇhitabbā na
 parāmasitabbā < PTS. MNid , 185 >nābhinivisitabbāti evampi passañca diṭṭhīsu anuggahāya.
      [329] Ajjhattasantiṁ pacinaṁ adassanti [2]- ajjhattaṁ rāgassa
 santiṁ dosassa santiṁ mohassa santiṁ kodhassa upanāhassa

  *  *  *  *  *  *
  Footnote:1 Ma. bhavissanti. 2 Ma. ajjhattasantiṁ. Yu. ajjhattaṁ santiṁ.
-------------------------------------------------
[page 224]
 Makkhassa paḷāsassa issāya macchariyassa māyāya sāṭheyyassa
 thambhassa sārambhassa mānassa atimānassa madassa pamādassa
 sabbakilesānaṁ sabbaduccaritānaṁ sabbadarathānaṁ sabbapariḷāhānaṁ
 sabbasantāpānaṁ sabbākusalābhisaṅkhārānaṁ santiṁ [1]- vūpasantiṁ nibbutiṁ
 paṭippassaddhiṁ [2]-. Pacinanti pacinanto vicinanto pavicinanto tulayanto
 tīrayanto vibhāvayanto vibhūtaṁ karonto sabbe saṅkhārā aniccāti
 pacinanto vicinanto pavicinanto tulayanto tīrayanto vibhāvayanto vibhūtaṁ
 karonto sabbe saṅkhārā dukkhāti sabbe dhammā anattāti .pe.
 Yaṅkiñci samudayadhammaṁ sabbantaṁ nirodhadhammanti pacinanto vicinanto
 pavicinanto tulayanto tīrayanto vibhāvayanto vibhūtaṁ karonto.
 Adassanti adassaṁ adakkhiṁ passiṁ 3- paṭivijjhinti ajjhattasantiṁ pacinaṁ
 adassaṁ. Tenāha bhagavā
                  idaṁ vadāmīti na tassa hoti (māgandiyāti bhagavā)
                  dhammesu niccheyya samuggahītaṁ
                  passañca diṭṭhīsu anuggahāya
                  ajjhattasantiṁ pacinaṁ adassanti.
            [330] Vinicchayā yāni pakappitāni (iti māgandiyo)
                  te ve munī brūsi anuggahāya
                  ajjhattasantīti yametamatthaṁ
                  kathaṁ nu dhīrehi paveditantaṁ.

  *  *  *  *  *  *
  Footnote:1 < PTS. MNid , 186 >Po. Ma. upasantiṁ. 2 Po. Ma. santiṁ. 3 Ma. apassiṁ.
-------------------------------------------------
[page 225]
      [331] Vinicchayā yāni pakappitānīti vinicchayāni vuccanti
 dvāsaṭṭhī diṭṭhigatāni [1]-. Pakappitānīti kappitā abhisaṅkhatā
 saṇṭhapitātipi pakappitā. Athavā aniccā saṅkhatā paṭiccasamuppannā
 khayadhammā vayadhammā virāgadhammā nirodhadhammā vipariṇāmadhammātipi
 pakappitāti vinicchayā yāni pakappitāni. Iti māgandiyoti itīti
 padasandhi .pe. Padānupubbatāmetaṁ itīti. Māgandiyoti tassa
 brāhmaṇassa nāmaṁ saṅkhā samaññā [2]- vohāroti iti māgandiyo.
      [332] Te ve munī brūsi anuggahāya ajjhattasantīti
 yametamatthanti te veti dvāsaṭṭhī diṭṭhigatāni. Munīti monaṁ vuccati
 ñāṇaṁ .pe. Saṅgajālamaticca so munīti. Anuggahāyāti diṭṭhīsu
 ādīnavaṁ passanto diṭṭhiyo na gaṇhāmi na parāmasāmi nābhinivisāmīti
 paggaṇhāsi 3- ajjhattasantīti ca bhaṇasi. Yametamatthanti yaṁ paramatthanti
 te ve munī brūsi anuggahāya ajjhattasantīti yametamatthaṁ.
      [333] Kathaṁ nu dhīrehi paveditantanti kathannūti saṁsayapucchā
 vimatipucchā dveḷhakapucchā anekaṁsapucchā evaṁ nu kho na nu
 kho kinnu kho kathaṁ nu khoti kathaṁ nu. Dhīrehīti [4]- paṇḍitehi
 paññavantehi buddhimantehi ñāṇīhi vibhāvīhi medhāvīhi.
 Paveditanti veditaṁ paveditaṁ ācikkhitaṁ desitaṁ paññapitaṁ paṭṭhapitaṁ
 vivaritaṁ vibhajitaṁ uttānīkataṁ pakāsitanti kathaṁ nu dhīrehi
 paveditantaṁ. Tenāha bhagavā

  *  *  *  *  *  *
  Footnote:1 Ma. Yu. diṭṭhivinicchayā. 2 Ma. paññatti. 3 Ma. ca bhaṇasi. 4 Ma. dhīrehi.
-------------------------------------------------
[page 226]
                  Vinicchayā yāni pakappitāni (iti māgandiyo)
                  te ve munī brūsi anuggahāya
                  ajjhattasantīti yametamatthaṁ
                  kathaṁ nu dhīrehi paveditantanti.
            [334] Na diṭṭhiyā na sutiyā na ñāṇena (māgandiyāti bhagavā)
                  sīlabbatenāpi na suddhimāha
                  adiṭṭhiyā assutiyā añāṇā
                  asīlatā abbatā nopi tena
                  ete ca nissajja anuggahāya
                  santo anissāya bhavaṁ na jappe.
      [335] Na diṭṭhiyā na sutiyā na ñāṇenāti diṭṭhenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ nāha na kathesi na bhaṇasi
 na dīpayasi na voharasi. Sutenapi suddhiṁ visuddhiṁ parisuddhiṁ muttiṁ
 vimuttiṁ parimuttiṁ nāha na kathesi na bhaṇasi na dīpayasi na voharasi.
 Diṭṭhasutenapi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha
 na kathesi na bhaṇasi na dīpayasi na voharasi. Ñāṇenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ nāha na kathesi na bhaṇasi na dīpayasi
 na voharasīti na diṭṭhiyā na sutiyā na ñāṇena. Māgandiyāti bhagavā
 taṁ brāhmaṇaṁ nāmena ālapati. Bhagavāti gāravādhivacanaṁ .pe.
 Sacchikā < PTS. MNid , 188 >paññatti yadidaṁ bhagavāti māgandiyāti bhagavā.
-------------------------------------------------
[page 227]
      [336] Sīlabbatenāpi na suddhimāhāti sīlenapi suddhiṁ visuddhiṁ
 parisuddhiṁ muttiṁ vimuttiṁ parimuttiṁ nāha na kathesi na bhaṇasi na dīpayasi
 na voharasi. Vattenapi suddhiṁ visuddhiṁ parisuddhiṁ muttiṁ vimuttiṁ parimuttiṁ
 nāha na kathesi na bhaṇasi na dīpayasi na voharasi. Sīlabbatenapi
 suddhiṁ visuddhiṁ parisuddhiṁ muttiṁ vimuttiṁ parimuttiṁ nāha na kathesi na bhaṇasi
 na dīpayasi na voharasīti sīlabbatenāpi na suddhimāha.
      [337] Adiṭṭhiyā assutiyā añāṇā asīlatā abbatā nopi
 tenāti diṭṭhipi icchitabbā dasavatthukā sammādiṭṭhi atthi
 dinnaṁ atthi yiṭṭhaṁ atthi hutaṁ atthi sukatadukkaṭānaṁ kammānaṁ
 phalaṁ vipāko atthi ayaṁ loko atthi paro loko atthi
 mātā atthi pitā atthi sattā opapātikā atthi loke
 samaṇabrāhmaṇā sammaggatā sammāpaṭipannā ye imañca lokaṁ
 parañca lokaṁ sayaṁ abhiññā sacchikatvā pavedentīti. Savanampi
 icchitabbaṁ parato ghoso suttaṁ geyyaṁ veyyākaraṇaṁ gāthā
 udānaṁ itivuttakaṁ jātakaṁ abbhūtadhammaṁ vedallaṁ. Ñāṇampi
 icchitabbaṁ kammassakatañāṇaṁ saccānulomikañāṇaṁ abhiññāñāṇaṁ
 samāpattiñāṇaṁ. Sīlampi icchitabbaṁ pāṭimokkhasaṁvaro. Vattampi
 icchitabbaṁ aṭṭha dhutaṅgāni āraññikaṅgaṁ piṇḍapātikaṅgaṁ
 paṁsukūlikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ nesajjikaṅgaṁ
 yathāsanthatikaṅgaṁ. Adiṭṭhiyā < PTS. MNid , 189 >assutiyā añāṇā asīlatā abbatā
-------------------------------------------------
[page 228]
 Nopi tenāti napi sammādiṭṭhimattena napi savanamattena napi ñāṇamattena
 napi sīlamattena napi vattamattena ajjhattasantippatto
 hoti napi vinā etehi dhammehi ajjhattasantiṁ pāpuṇāti apica
 sambhārā ime dhammā honti ajjhattasantiṁ pāpuṇituṁ adhigantuṁ phusituṁ
 sacchikātunti adiṭṭhiyā assutiyā añāṇā asīlatā abbatā
 nopi tena.
      [338] Ete ca nissajja anuggahāyāti etehi 1- kaṇhapakkhikānaṁ
 dhammānaṁ samugghātato pahānaṁ icchitabbaṁ. Tedhātukesu kusalesu
 dhammesu atammayatā icchitabbā. Yato kaṇhapakkhikā dhammā
 samugghātappahānena pahīnā honti ucchinnamūlā tālāvatthukatā
 anabhāvaṅgatā āyatiṁ anuppādadhammā tedhātukesu ca kusalesu dhammesu
 atammayatā hoti ettāvatāpi na gaṇhāti na parāmasati nābhinivisati
 athavā na gaṇhitabbā na parāmasitabbā nābhinivisitabbāti
 evampi ete ca nissajja anuggahāya. Yato taṇhā ca diṭṭhi ca
 māno ca pahīnā honti ucchinnamūlā tālāvatthukatā anabhāvaṅgatā
 āyatiṁ anuppādadhammā ettāvatāpi na gaṇhāti na parāmasati
 nābhinivisatīti evampi ete ca nissajja anuggahāya. Yato
 puññābhisaṅkhāro ca apuññābhisaṅkhāro ca āneñjābhisaṅkhāro ca
 pahīnā honti ucchinnamūlā tālāvatthukatā anabhāvaṅgatā āyatiṁ
 anuppādadhammā ettāvatāpi na gaṇhāti na parāmasati nābhinivisatīti

  *  *  *  *  *  *
  Footnote:1 Ma. eteti.
-------------------------------------------------
[page 229]
 Evampi ete ca nissajja anuggahāya.
      [339] Santo anissāya bhavaṁ na jappeti santoti rāgassa
 santattā 1- santo dosassa santattā 1- santo mohassa santattā 1-
 santo kodhassa upanāhassa makkhassa paḷāsassa issāya
 macchariyassa māyāya sāṭheyyassa thambhassa sārambhassa
 mānassa atimānassa madassa pamādassa sabbakilesānaṁ
 sabbaduccaritānaṁ sabbadarathānaṁ sabbapariḷāhānaṁ sabbasantāpānaṁ
 sabbākusalābhisaṅkhārānaṁ santattā samitattā vūpasamitattā vijjhātattā
 nibbutattā vigatattā paṭippassaddhattā santo [2]- vūpasanto
 nibbuto paṭippassaddhoti santo. Anissāyāti dve nissayā
 taṇhānissayo ca diṭṭhinissayo ca .pe. Ayaṁ taṇhānissayo .pe.
 Ayaṁ diṭṭhinissayo. Taṇhānissayaṁ pahāya diṭṭhinissayaṁ
 paṭinissajjitvā cakkhuṁ anissāya sotaṁ anissāya ghānaṁ anissāya
 jivhaṁ anissāya kāyaṁ anissāya manaṁ anissāya rūpe sadde
 gandhe rase phoṭṭhabbe kulaṁ gaṇaṁ āvāsaṁ lābhaṁ yasaṁ pasaṁsaṁ
 sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ
 rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ
 asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ
 pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe
 dhamme anissāya aggaṇhitvā aparāmasitvā anabhinivisitvāti

  *  *  *  *  *  *
  Footnote:1 Ma. samitattā. 2 Po. Ma. upasanto.
-------------------------------------------------
[page 230]
 Santo anissāya. Bhavaṁ na jappeti kāmabhavaṁ na jappeyya rūpabhavaṁ
 na jappeyya arūpabhavaṁ na jappeyya na pajappeyya na abhijappeyyāti
 santo anissāya bhavaṁ na jappe. Tenāha bhagavā
                  na diṭṭhiyā na sutiyā na ñāṇena (māgandiyāti bhagavā)
                  sīlabbatenāpi na suddhimāha
                  adiṭṭhiyā assutiyā añāṇā
                  asīlatā abbatā nopi tena
                  ete ca nissāya anuggahāya
                  santo < PTS. MNid , 191 >anissāya bhavaṁ na jappeti.
         [340] No ce kira diṭṭhiyā na sutiyā na ñāṇena (iti māgandiyo)
                  sīlabbatenāpi na suddhimāha
                  adiṭṭhiyā assutiyā añāṇā
                  asīlatā abbatā nopi tena
                  maññāmahaṁ momuhameva dhammaṁ
                  diṭṭhiyā eke paccenti suddhiṁ.
      [341] No ce kira diṭṭhiyā na sutiyā na ñāṇenāti
 diṭṭhiyāpi suddhiṁ visuddhiṁ parisuddhiṁ muttiṁ vimuttiṁ parimuttiṁ nāha
 na kathesi na bhaṇasi na dīpayasi na voharasi. Sutenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ nāha na kathesi na
 bhaṇasi na dīpayasi na voharasi. Diṭṭhasutenapi suddhiṁ visuddhiṁ
-------------------------------------------------
[page 231]
 Parisuddhiṁ muttiṁ vimuttiṁ parimuttiṁ nāha na kathesi na bhaṇasi na
 dīpayasi na voharasi. Ñāṇenapi suddhiṁ visuddhiṁ parisuddhiṁ muttiṁ
 vimuttiṁ parimuttiṁ nāha na kathesi na bhaṇasi na dīpayasi na voharasīti
 no ce kira diṭṭhiyā na sutiyā na ñāṇena. Iti māgandiyoti
 itīti padasandhi .pe. Padānupubbatāmetaṁ itīti. Māgandiyoti
 tassa brāhmaṇassa nāmanti iti māgandiyo.
      [342] Sīlabbatenāpi na suddhimāhāti sīlenapi suddhiṁ visuddhiṁ
 parisuddhiṁ vattenapi suddhiṁ visuddhiṁ parisuddhiṁ sīlabbatenapi suddhiṁ
 visuddhiṁ parisuddhiṁ muttiṁ vimuttiṁ parimuttiṁ nāha na kathesi na bhaṇasi
 na < PTS. MNid , 192 >dīpayasi na voharasīti sīlabbatenāpi na suddhimāha.
      [343] Adiṭṭhiyā assutiyā añāṇā asīlatā abbatā nopi
 tenāti diṭṭhipi icchitabbāti evaṁ bhaṇasi savanampi icchitabbanti
 evaṁ bhaṇasi ñāṇampi icchitabbanti evaṁ bhaṇasi sīlampi
 icchitabbanti evaṁ bhaṇasi vattampi icchitabbanti evaṁ bhaṇasi
 na sakkosi ekaṁsena anujānituṁ na 1- sakkosi ekaṁsena paṭikkhipitunti
 adiṭṭhiyā assutiyā añāṇā asīlatā abbatā nopi tena.
      [344] Maññāmahaṁ momuhameva dhammanti momūhadhammo ayaṁ
 tuyhaṁ bāladhammo mūḷhadhammo añāṇadhammo amarāvikkhepadhammoti
 evaṁ maññāmi evaṁ jānāmi evaṁ ājānāmi [2]- evaṁ paṭivijjhāmīti
 maññāmahaṁ momuhameva dhammaṁ.

  *  *  *  *  *  *
  Footnote:1 Ma. napi.. 2 Ma. evaṁ vijānāmi evaṁ paṭivijānāmi.
-------------------------------------------------
[page 232]
      [345] Diṭṭhiyā eke paccenti suddhinti diṭṭhiyā eke
 samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ
 paccenti. Sassato loko idameva saccaṁ moghamaññanti diṭṭhiyā
 eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ
 paccenti. Asassato loko .pe. Neva hoti na na hoti
 tathāgato parammaraṇā idameva saccaṁ moghamaññanti diṭṭhiyā eke
 samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ
 paccentīti diṭṭhiyā eke paccenti suddhiṁ. Tenāha so brāhmaṇo
                 no ce kira diṭṭhiyā na sutiyā na ñāṇena (iti māgandiyo)
                  sīlabbatenāpi na suddhimāha
                  adiṭṭhiyā assutiyā añāṇā
                  asīlatā abbatā nopi tena
                  maññāmahaṁ momuhameva dhammaṁ
                  diṭṭhiyā < PTS. MNid , 193 >eke paccenti suddhinti.
            [346] Diṭṭhīsu 1- nissāya anupucchamāno (māgandiyāti bhagavā)
                  samuggahītesu pamohamāgā
                  ito ca nāddakkhi aṇumpi saññaṁ
                  tasmā tuvaṁ momuhato dahāsi.
      [347] Diṭṭhīsu nissāya anupucchamānoti māgandiyo brāhmaṇo
 diṭṭhiṁ nissāya diṭṭhiṁ pucchati lagganaṁ nissāya lagganaṁ pucchati

  *  *  *  *  *  *
  Footnote:1 Ma. diṭṭhiñca.
-------------------------------------------------
[page 233]
 Bandhanaṁ nissāya bandhanaṁ pucchati palibodhaṁ nissāya palibodhaṁ
 pucchati. Anupucchamānoti punappunaṁ pucchatīti diṭṭhīsu nissāya
 anupucchamāno. Māgandiyāti bhagavā taṁ brāhmaṇaṁ nāmena
 ālapati. Bhagavāti gāravādhivacanaṁ .pe. Sacchikā paññatti
 yadidaṁ bhagavāti māgandiyāti bhagavā.
      [348] Samuggahītesu pamohamāgāti yā diṭṭhi tayā gahitā
 parāmaṭṭhā abhiniviṭṭhā ajjhositā adhimuttā tāyeva tvaṁ diṭṭhiyā
 mūḷhosi pamūḷho sammūḷho mohaṁ āgatosi pamohaṁ āgatosi
 sammohaṁ āgatosi andhakāraṁ pakkhantosīti samuggahītesu
 pamohamāgā.
      [349] Ito ca nāddakkhi aṇumpi saññanti ito ajjhattasantito
 vā paṭipattito 1- vā dhammadesanato vā yuttasaññaṁ vā 2-
 pattasaññaṁ vā lakkhaṇasaññaṁ vā kāraṇasaññaṁ vā ṭhānasaññaṁ
 vā na paṭilabhasi 3- kuto ñāṇanti evampi ito ca nāddakkhi
 aṇumpi saññaṁ. Athavā aniccaṁ vā aniccasaññānulomaṁ vā
 dukkhaṁ vā dukkhasaññānulomaṁ vā anattaṁ vā anattasaññānulomaṁ
 vā saññuppādamattaṁ vā saññānimittaṁ vā na paṭilabhasi 4- kuto
 ñāṇanti evampi ito ca nāddakkhi aṇumpi saññaṁ.
      [350] Tasmā tuvaṁ momuhato dahāsīti tasmāti tasmā
 taṁkāraṇā taṁhetu tappaccayā taṁnidānā momūhadhammato bāladhammato

  *  *  *  *  *  *
  Footnote:1 Ma. paṭipadāto. 2 Ma. yuttasaññaṁ ... ṭhānasaññanti imesu pāṭhesu vāsaddo
 natthi. 3-4 Ma. paṭilabhati.
-------------------------------------------------
[page 234]
 Mūḷhadhammato añāṇadhammato amarāvikkhepadhammato dahāsi passasi
 dakkhasi olokesi nijjhāyasi upaparikkhasīti tasmā tuvaṁ momuhato
 dahāsi. Tenāha bhagavā
                  diṭṭhīsu nissāya anupucchamāno (māgandiyāti bhagavā)
                  samuggahītesu pamohamāgā
                  ito ca nāddakkhi aṇumpi saññaṁ
                  tasmā tuvaṁ momuhato dahāsīti.
            [351] Samo visesī uda vā nihīno
                  yo maññatī so vivadetha tena
                  tīsu vidhāsu avikampamāno
                  samo visesīti na tassa hoti.
            [352] Samo visesī uda vā nihīno yo maññatī so
 vivadetha tenāti sadisohamasmīti vā seyyohamasmīti vā
 hīnohamasmīti 1- vā yo maññati so tena mānena tāya diṭṭhiyā tena
 vā puggalena kalahaṁ kareyya bhaṇḍanaṁ kareyya viggahaṁ kareyya
 vivādaṁ kareyya medhagaṁ kareyya na tvaṁ imaṁ dhammavinayaṁ ājānāsi
 ahaṁ imaṁ dhammavinayaṁ ājānāmi kiṁ tvaṁ imaṁ dhammavinayaṁ
 ājānissasi micchāpaṭipanno tvamasi ahamasmi sammāpaṭipanno
 sahitamme asahitante pure vacanīyaṁ pacchā avaca pacchā vacanīyaṁ
 pure avaca adhiciṇṇante viparāvattaṁ āropito te vādo

  *  *  *  *  *  *
  Footnote:1 Po. Yu. nihīno ...
-------------------------------------------------
[page 235]
 Niggahitosi 1- cara vādappamokkhāya nibbedhehi vā sace pahosīti
 samo < PTS. MNid , 195 >visesī uda vā nihīno yo maññatī so vivadetha tena.
      [353] Tīsu vidhāsu avikampamāno samo visesīti na tassa
 hotīti yassetā tisso vidhā pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhā so tīsu
 vidhāsu na kampati na vikampati avikampamānassa puggalassa
 sadisohamasmīti vā seyyohamasmīti vā hīnohamasmīti vā. Na tassa
 hotīti na mayhaṁ hotīti 2- tīsu vidhāsu avikampamāno samo visesīti na
 tassa hoti. Tenāha bhagavā
                  samo visesī uda vā nihīno
                  yo maññatī so vivadetha tena
                  tīsu vidhāsu avikampamāno
                  samo visesīti na tassa hotīti.
            [354] Saccanti so brāhmaṇo kiṁ vadeyya
                  musāti vā so vivadetha kena
                  yasmiṁ samaṁ visamaṁ vāpi natthi
                  sa kena vādaṁ paṭisaññujeyya.
      [355] Saccanti so brāhmaṇo kiṁ vadeyyāti brāhmaṇoti
 sattannaṁ dhammānaṁ bāhitattā brāhmaṇo .pe. Anissito tādi
 pavuccate sa brahmāti saccanti so brāhmaṇo. Kiṁ vadeyyāti

  *  *  *  *  *  *
  Footnote:1 Ma. Yu. niggahito tvamasi. 2. Ma. itisaddo natthi.
-------------------------------------------------
[page 236]
 Sassato loko idameva saccaṁ moghamaññanti brāhmaṇo kiṁ
 vadeyya kiṁ katheyya kiṁ bhaṇeyya kiṁ dīpayeyya kiṁ vohareyya.
 Asassato loko .pe. Neva hoti na na hoti tathāgato
 parammaraṇā idameva saccaṁ moghamaññanti brāhmaṇo kiṁ vadeyya
 kiṁ katheyya kiṁ bhaṇeyya kiṁ dīpayeyya kiṁ vohareyyāti saccanti
 so brāhmaṇo kiṁ vadeyya.
      [356] Musāti vā so vivadetha kenāti brāhmaṇo mayhaṁva
 saccaṁ tuyhaṁ musāti kena < PTS. MNid , 196 >mānena kāya diṭṭhiyā kena vā puggalena
 kalahaṁ kareyya bhaṇḍanaṁ kareyya viggahaṁ kareyya vivādaṁ kareyya
 medhagaṁ kareyya na tvaṁ imaṁ dhammavinayaṁ ājānāsi .pe. Nibbedhehi
 vā sace pahosīti musāti vā so vivadetha kena.
      [357] Yasmiṁ samaṁ visamaṁ vāpi natthīti yasmiṁ 1- arahante khīṇāsave
 sadisohamasmīti māno natthi seyyohamasmīti atimāno natthi
 hīnohamasmīti omāno natthi [2]- na saṁvijjati nupalabbhati pahīnaṁ samucchinnaṁ
 vūpasantaṁ paṭippassaddhaṁ abhabbuppattikaṁ ñāṇagginā daḍḍhanti yasmiṁ
 samaṁ visamaṁ vāpi natthi.
      [358] Sa kena vādaṁ paṭisaññujeyyāti so kena mānena kāya
 diṭṭhiyā kena vā puggalena vādaṁ paṭisaññujjeyya 3- paṭipphareyya
 kalahaṁ kareyya bhaṇḍanaṁ kareyya viggahaṁ kareyya vivādaṁ kareyya medhagaṁ
 kareyya na tvaṁ imaṁ dhammavinayaṁ ājānāsi .pe. Nibbedhehi vā

  *  *  *  *  *  *
  Footnote:1 Po. Ma. Yu. yasminti yasmiṁ puggale ... 2 Po. Ma. na santi. 3. Ma.
 paṭiññojeyya.
-------------------------------------------------
[page 237]
 Sace pahosīti sa kena vādaṁ paṭisaññujeyya. Tenāha bhagavā
                  saccanti so brāhmaṇo kiṁ vadeyya
                  musāti vā so vivadetha kena
                  yasmiṁ samaṁ visamaṁ vāpi natthi
                  sa kena vādaṁ paṭisaññujeyyāti.
            [359] Okampahāya aniketasārī
                  kāme akubbaṁ muni santhavānī
                  kāmehi ritto apurekkharāno
                  kathaṁ < PTS. MNid , 197 >na viggayha janena kayirā.
      [360] Atha kho hālindakāni gahapati yenāyasmā mahākaccāno
 tenupasaṅkami upasaṅkamitvā āyasmantaṁ mahākaccānaṁ abhivādetvā
 ekamantaṁ nisīdi ekamantaṁ nisinno kho hālindakāni gahapati
 āyasmantaṁ mahākaccānaṁ etadavoca vuttamidaṁ bhante kaccāna
 bhagavatā aṭṭhakavaggike māgandiyapañhe
                  okampahāya aniketasārī
                  kāme akubbaṁ muni santhavānī
                  kāmehi ritto apurekkharāno
                  kathaṁ na viggayha janena kayirāti.
 Imassa nu kho bhante kaccāna bhagavatā saṅkhittena bhāsitassa kathaṁ
 attho vitthārena daṭṭhabboti. Rūpadhātu kho gahapati viññāṇassa
-------------------------------------------------
[page 238]
 Oko rūpadhāturāgavinibandhañca pana viññāṇaṁ okasārīti vuccati
 vedanādhātu kho gahapati saññādhātu kho gahapati saṅkhāradhātu
 kho gahapati viññāṇassa oko saṅkhāradhāturāgavinibandhañca pana
 viññāṇaṁ okasārīti vuccati evaṁ kho gahapati okasārī hoti.
 Kathañca gahapati anokasārī hoti. Rūpadhātuyā kho gahapati yo
 chando yo rāgo yā nandi yā taṇhā ye upāyupādānā
 cetaso adhiṭṭhānābhinivesānusayā < PTS. MNid , 198 >te tathāgatassa pahīnā ucchinnamūlā
 tālāvatthukatā anabhāvaṅgatā āyatiṁ anuppādadhammā tasmā
 tathāgato anokasārīti vuccati. Vedanādhātuyā kho gahapati saññādhātuyā
 kho gahapati saṅkhāradhātuyā kho gahapati viññāṇadhātuyā
 kho gahapati yo chando yo rāgo yā nandi yā taṇhā ye
 upāyupādānā cetaso adhiṭṭhānābhinivesānusayā te tathāgatassa
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tasmā tathāgato anokasārīti vuccati evaṁ kho
 gahapati anokasārī hoti. Kathañca gahapati niketasārī hoti.
 Rūpanimittaniketasāravinibandhaṁ kho gahapati niketasārīti vuccati.
 Saddanimitta gandhanimitta rasanimitta phoṭṭhabbanimitta dhammanimittaniketasāravinibandhaṁ
 kho gahapati niketasārīti vuccati evaṁ kho gahapati
 niketasārī hoti. Kathañca gahapati aniketasārī hoti.
 Rūpanimittaniketasāravinibandhā kho gahapati tathāgatassa pahīnā ucchinnamūlā
-------------------------------------------------
[page 239]
 Tālāvatthukatā anabhāvaṅgatā āyatiṁ anuppādadhammā tasmā
 tathāgato aniketasārīti vuccati. Saddanimittagandhanimittarasanimitta-
 phoṭṭhabbanimittadhammanimittaniketasāravinibandhā kho gahapati tathāgatassa
 pahīnā ucchinnamūlā tālāvatthukatā anabhāvaṅgatā āyatiṁ
 anuppādadhammā tasmā tathāgato aniketasārīti vuccati evaṁ kho
 gahapati < PTS. MNid , 199 >aniketasārī hoti. Kathañca gahapati kāme santhavajāto
 hoti. Idha gahapati ekacco [1]- gihīhi saṁsaṭṭho viharati sahanandī
 sahasokī sukhitesu sukhito dukkhitesu dukkhito uppannesu kiccakaraṇīyesu
 attanā voyogaṁ āpajjati evaṁ kho gahapati kāme santhavajāto
 hoti. Kathañca gahapati kāme na santhavajāto hoti. Idha
 gahapati [2]- bhikkhu gihīhi asaṁsaṭṭho viharati na sahanandī na sahasokī na
 sukhitesu sukhito na dukkhitesu dukkhito uppannesu kiccakaraṇīyesu
 na attanā voyogaṁ āpajjati evaṁ kho gahapati kāme na
 santhavajāto hoti. Kathañca gahapati kāmehi aritto hoti.
 Idha gahapati ekacco kāmesu avītarāgo 3- hoti avītacchando
 avītapemo avītapipāso avītapariḷāho avītataṇho evaṁ kho
 gahapati kāmehi aritto hoti. Kathañca gahapati kāmehi ritto
 hoti. Idha gahapati bhikkhu kāmesu vītarāgo hoti vītacchando
 vītapemo vītapipāso vītapariḷāho vītataṇho evaṁ kho gahapati
 kāmehi ritto hoti. Kathañca gahapati purekkharāno hoti.

  *  *  *  *  *  *
  Footnote:1 Ma. bhikkhu. 2 Ma. ekacco. 3 Ma. avigata ... taṇho ... vigata ... taṇho.
-------------------------------------------------
[page 240]
 Idha gahapati ekaccassa [1]- evaṁ hoti evaṁrūpo siyaṁ anāgatamaddhānanti
 tattha nandiṁ samanvāgameti 2- evaṁvedano siyaṁ evaṁsañño siyaṁ
 evaṁsaṅkhāro siyaṁ evaṁviññāṇo siyaṁ anāgatamaddhānanti tattha
 nandiṁ samanvāgameti evaṁ kho gahapati purekkharāno hoti.
 Kathañca gahapati apurekkharāno hoti. Idha gahapati ekaccassa bhikkhuno
 na evaṁ hoti evaṁrūpo siyaṁ anāgatamaddhānanti tattha nandiṁ na
 samanvāgameti evaṁvedano siyaṁ evaṁsañño siyaṁ evaṁsaṅkhāro
 siyaṁ evaṁviññāṇo siyaṁ anāgatamaddhānanti tattha nandiṁ na
 samanvāgameti evaṁ kho gahapati apurekkharāno hoti. Kathañca
 gahapati kathaṁ viggayha janena kattā hoti. Idha gahapati ekacco
 evarūpiṁ kathaṁ kattā hoti na tvaṁ imaṁ dhammavinayaṁ ājānāsi .pe.
 Nibbedhehi vā sace pahosīti evaṁ kho gahapati kathaṁ
 viggayha janena kattā hoti. Kathañca gahapati kathaṁ na viggayha
 janena kattā hoti. Idha gahapati [3]- bhikkhu na evarūpiṁ kathaṁ kattā
 hoti na tvaṁ imaṁ dhammavinayaṁ ājānāsi .pe. Nibbedhehi vā
 sace pahosīti evaṁ kho gahapati kathaṁ 4- na viggayha janena kattā
 hoti. Iti kho gahapati yantaṁ vuttaṁ bhagavatā aṭṭhakavaggike
 māgandiyapañhe
                  okampahāya aniketasārī
                  kāme akubbaṁ muni santhavānī

  *  *  *  *  *  *
  Footnote:1 Ma. bhikkhuno. 2 Po. Ma. samannāneti aparampi īdisameva. 3 Ma. Yu.
 ekacco. 4 Ma. ayaṁ pāṭho natthi.
-------------------------------------------------
[page 241]
                  Kāmehi ritto apurekkharāno
                  kathaṁ na viggayha janena kayirāti
 imassa kho gahapati bhagavatā saṅkhittena bhāsitassa evaṁ vitthārena
 attho daṭṭhabbo 1-. Tenāha bhagavā
                  okampahāya aniketasārī
                  kāme akubbaṁ muni santhavānī
                  kāmehi ritto apurekkharāno
                  kathaṁ na viggayha janena kayirāti.
            [361] Yehi vivitto vicareyya loke
                  na tāni uggayha vadeyya nāgo
                  elambujaṁ kaṇṭakavārijaṁ yathā
                  jalena paṅkena ca nūpalittaṁ
                  evaṁ munī santivado 2- agiddho
                  kāme ca loke ca anūpalitto.
      [362] Yehi vivitto vicareyya loketi yehīti [3]- diṭṭhigatehi.
 Vivittoti kāyaduccaritena vitto vivitto pavivitto vacīduccaritena
 manoduccaritena rāgena .pe. Sabbākusalābhisaṅkhārehi vitto
 vivitto pavivitto. Vicareyyāti careyya vihareyya iriyeyya vatteyya
 pāleyya yapeyya yāpeyya. Loketi manussaloketi yehi vivitto
 vicareyya loke.

  *  *  *  *  *  *
  Footnote:1 Ma. daṭṭhabboti. 2 Po. Ma. santivādo. sabbattha īdisameva. 3 Ma. Yu.
 yehi.
-------------------------------------------------
[page 242]
      [363] Na tāni uggayha vadeyya nāgoti nāgoti āguṁ
 na karotīti nāgo. Na gacchatīti nāgo. Nāgacchatīti nāgo.
      Kathaṁ āguṁ na karotīti nāgo. Āgu vuccanti pāpakā
 akusalā dhammā saṅkilesikā ponobbhavikā sadarā dukkhavipākā
 āyatiṁ jātijarāmaraṇīyā.
                  Āguṁ na karotīti kiñci loke (sabhiyāti bhagavā)
                  sabbasaṁyoge visajja bandhanāni
                  sabbattha na sajjati vimutto
                  nāgo tādi vuccate tathattāti
 evaṁ āguṁ na karotīti nāgo.
      Kathaṁ na gacchatīti nāgo. Na chandāgatiṁ gacchati na dosāgatiṁ
 gacchati na mohāgatiṁ gacchati na bhayāgatiṁ gacchati na rāgavasena
 gacchati na dosavasena gacchati na mohavasena gacchati na mānavasena
 gacchati na diṭṭhivasena gacchati na uddhaccavasena gacchati na vicikicchāvasena
 gacchati na anusayavasena gacchati na vaggehi dhammehi yāyati niyyati
 vuyhati saṁhariyati evaṁ na gacchatīti nāgo.
      Kathaṁ nāgacchatīti nāgo. Sotāpattimaggena ye kilesā pahīnā
 te kilese na puneti na pacceti na paccāgacchati sakadāgāmimaggena
 anāgāmimaggena arahattamaggena ye kilesā pahīnā te kilese
 na puneti na pacceti na paccāgacchati evaṁ nāgacchatīti nāgo.
-------------------------------------------------
[page 243]
      Na tāni uggayha vadeyya nāgoti nāgo na tāni diṭṭhigatāni
 gahetvā uggahetvā gaṇhitvā parāmasitvā abhinivisitvā vadeyya
 katheyya bhaṇeyya dīpayeyya vohareyya sassato loko asassato
 loko .pe. Neva hoti na na hoti tathāgato parammaraṇā
 idameva saccaṁ moghamaññanti vadeyya katheyya bhaṇeyya dīpayeyya
 vohareyyāti na tāni uggayha vadeyya nāgo.
      [364] Elambujaṁ kaṇṭakavārijaṁ yathā jalena paṅkena ca
 nūpalittanti elaṁ vuccati udakaṁ. < PTS. MNid , 203 >Ambu vuccati udakaṁ. Ambujaṁ
 vuccati padumaṁ. Kaṇṭako vuccati kharadaṇḍo. Vāri vuccati
 udakaṁ. Vārijaṁ vuccati padumaṁ vārijaṁ vārisambhavaṁ. Jalaṁ vuccati
 udakaṁ. Paṅko vuccati kaddamo. Yathā padumaṁ vārijaṁ vārisambhavaṁ
 jalena ca paṅkena ca na limpati na saṁlimpati 1- nupalimpati alittaṁ
 asaṁlittaṁ anupalittanti elambujaṁ kaṇṭakavārijaṁ yathā jalena
 paṅkena ca nūpalittaṁ.
      [365] Evaṁ munī santivado agiddho kāme ca loke ca
 anūpalittoti evanti opammasampaṭipādanā. Munīti monaṁ vuccati
 ñāṇaṁ .pe. Saṅgajālamaticca so muni. Santivadoti santivādo
 muni tāṇavādo leṇavādo saraṇavādo abhayavādo accutavādo
 amatavādo nibbānavādoti evaṁ munī santivado. Agiddhoti
 gedho vuccati taṇhā yo rāgo sārāgo .pe. Abhijjhā

  *  *  *  *  *  *
  Footnote:1 Po. Ma. na palimpati. sabbattha īdisameva.
-------------------------------------------------
[page 244]
 Lobho akusalamūlaṁ. Yasseso 1- gedho pahīno samucchinno vūpasanto
 paṭippassaddho abhabbuppattiko ñāṇagginā daḍḍho so vuccati
 agiddho. So rūpe agiddho sadde gandhe rase phoṭṭhabbe kule
 gaṇe āvāse lābhe yase pasaṁsāya sukhe cīvare piṇḍapāte
 senāsane gilānapaccayabhesajjaparikkhāre kāmadhātuyā rūpadhātuyā
 arūpadhātuyā kāmabhave rūpabhave arūpabhave saññābhave asaññābhave
 nevasaññānāsaññābhave ekavokārabhave catuvokārabhave pañcavokārabhave
 atīte anāgate paccuppanne diṭṭhasutamutaviññātabbesu
 dhammesu agiddho agadhito amucchito anajjhopanno vītagedho 2-
 cattagedho vantagedho muttagedho < PTS. MNid , 204 >pahīnagedho paṭinissaṭṭhagedho vītarāgo 3-
 cattarāgo vantarāgo muttarāgo pahīnarāgo paṭinissaṭṭharāgo
 nicchāto nibbuto sītibhūto sukhapaṭisaṁvedī brahmabhūtena attanā
 viharatīti evaṁ munī santivado agiddho. Kāme ca loke ca
 anūpalittoti kāmāti uddānato dve kāmā vatthukāmā ca
 kilesakāmā ca .pe. Ime vuccanti vatthukāmā .pe. Ime
 vuccanti kilesakāmā. Loketi apāyaloke manussaloke devaloke
 khandhaloke dhātuloke āyatanaloke. Lepoti dve lepā taṇhālepo
 ca diṭṭhilepo ca .pe. Ayaṁ taṇhālepo .pe. Ayaṁ
 diṭṭhilepo. Muni taṇhālepaṁ pahāya diṭṭhilepaṁ paṭinissajjitvā
 kāme ca loke ca na limpati na saṁlimpati nupalimpati alitto

  *  *  *  *  *  *
  Footnote:1 Po. Yu. yassa so. 2 Po. Ma. vigatagedho. 3 Ma. vigatarāgo.
-------------------------------------------------
[page 245]
 Asaṁlitto anupalitto nikkhanto nissaṭṭho vippamutto visaññutto
 vimariyādikatena cetasā viharatīti evaṁ munī santivado agiddho
 kāme ca loke ca anūpalitto. Tenāha bhagavā
                  yehi vivitto vicareyya loke
                  na tāni uggayha vadeyya nāgo
                  elambujaṁ kaṇṭakavārijaṁ yathā
                  jalena paṅkena ca nūpalittaṁ
                  evaṁ munī santivado agiddho
                  kāme ca loke ca anūpalittoti.
            [366] Na vedagū diṭṭhiyā na mutiyā
                  sa mānameti na hi tammayo so
                  na kammunā nopi sutena neyyo
                  anūpanīto sa nivesanesu.
      [367] Na vedagū diṭṭhiyā na mutiyā < PTS. MNid , 205 >sa mānametīti nāti
 paṭikkhepo. Vedagūti vedo vuccati catūsu maggesu ñāṇaṁ
 paññā paññindriyaṁ paññābalaṁ dhammavicayasambojjhaṅgo vīmaṁsā
 vipassanā sammādiṭṭhi. Tehi vedehi jātijarāmaraṇassa antagato
 antappatto koṭigato koṭippatto pariyantagato pariyantappatto
 vosānagato vosānappatto tāṇagato tāṇappatto leṇagato
 leṇappatto saraṇagato saraṇappatto abhayagato abhayappatto
-------------------------------------------------
[page 246]
 Accutagato accutappatto amatagato amatappatto nibbānagato
 nibbānappatto. Vedānaṁ vā antaṁ gatoti vedagū. Vedehi
 vā antagatoti vedagū. Sattannaṁ vā dhammānaṁ viditattā vedagū
 sakkāyadiṭṭhi viditā hoti vicikicchā viditā hoti sīlabbataparāmāso
 vidito hoti rāgo vidito hoti doso vidito
 hoti moho vidito hoti māno vidito hoti. Viditassa
 honti pāpakā akusalā dhammā saṅkilesikā ponobbhavikā sadarā
 dukkhavipākā āyatiṁ jātijarāmaraṇīyā.
                  Vedāni viceyya kevalāni (sabhiyāti bhagavā)
                  samaṇānaṁ yāni patthi brāhmaṇānaṁ
                  sabbavedanāsu vītarāgo
                  sabbaṁ vedamaticca vedagū soti.
 Na diṭṭhiyāti tassa dvāsaṭṭhī diṭṭhigatāni pahīnāni samucchinnāni
 vūpasantāni paṭippassaddhāni abhabbuppattikāni ñāṇagginā daḍḍhāni
 so diṭṭhiyā na yāyati na niyyati na vuyhati na saṁhariyati napi
 taṁ diṭṭhigataṁ sārato pacceti na paccāgacchatīti na vedagū
 diṭṭhiyā. Na mutiyā sa mānametīti < PTS. MNid , 206 >mutarūpena vā paraghosena
 vā mahājanasammutiyā vā na mānaṁ eti na upeti na upagacchati
 na gaṇhāti na parāmasati nābhinivisatīti na vedagū diṭṭhiyā na
 mutiyā sa mānameti. Na hi tammayo soti na taṇhāvasena
-------------------------------------------------
[page 247]
 Diṭṭhivasena tammayo hoti tapparamo tapparāyano. Yato taṇhā
 ca diṭṭhi ca māno ca 1- pahīnā honti ucchinnamūlā tālāvatthukatā
 anabhāvaṅgatā 2- āyatiṁ anuppādadhammā ettāvatā na tammayo
 hoti na tapparamo na tapparāyanoti na hi tammayo so.
      [368] Na kammunā nopi sutena neyyoti na kammunāti
 puññābhisaṅkhārena vā apuññābhisaṅkhārena vā āneñjābhisaṅkhārena
 vā na yāyati na niyyati na vuyhati na saṁhariyatīti na kammunā. Nopi
 sutena neyyoti sutasuddhiyā vā paraghosena vā mahājanasammutiyā vā
 na yāyati na niyyati na vuyhati na saṁhariyatīti na kammunā nopi sutena neyyo.
      [369] Anūpanīto sa nivesanesūti upayoti 3- dve upayā
 taṇhūpayo ca diṭṭhūpayo ca .pe. Ayaṁ taṇhūpayo .pe. Ayaṁ
 diṭṭhūpayo. Tassa taṇhūpayo pahīno diṭṭhūpayo paṭinissaṭṭho
 taṇhūpayassa pahīnattā diṭṭhūpayassa paṭinissaṭṭhattā so nivesanesu
 anūpanīto anupalitto anupagato anajjhosito anadhimutto nikkhanto
 nissaṭṭho vippamutto visaññutto < PTS. MNid , 207 >vimariyādikatena cetasā viharatīti
 anūpanīto sa nivesanesu. Tenāha bhagavā
                  na vedagū diṭṭhiyā na mutiyā
                  sa mānameti na hi tammayo so
                  na kammunā nopi sutena neyyo
                  anūpanīto sa nivesanesūti.

  *  *  *  *  *  *
  Footnote:1 Ma. cassa. 2 Ma. anabhāvaṁkatā. 3 Ma. upayāti.
-------------------------------------------------
[page 248]
            [370] Saññāvirattassa na santi ganthā
                  paññāvimuttassa na santi mohā
                  saññañca diṭṭhiñca ye aggahesuṁ
                  te ghaṭṭayantā 1- vicaranti loke.
      [371] Saññāvirattassa na santi ganthāti yo samathapubbaṅgamaṁ
 ariyamaggaṁ bhāveti tassa ādito upādāya ganthā vikkhambhitā
 honti. Arahattappatte arahato ganthā ca mohā ca nīvaraṇā
 ca kāmasaññā byāpādasaññā vihiṁsāsaññā diṭṭhisaññā [2]- pahīnā
 honti ucchinnamūlā tālāvatthukatā anabhāvaṅgatā āyatiṁ
 anuppādadhammāti saññāvirattassa na santi ganthā.
      [372] Paññāvimuttassa na santi mohāti yo
 vipassanāpubbaṅgamaṁ ariyamaggaṁ bhāveti tassa ādito upādāya mohā
 vikkhambhitā honti. Arahattappatte arahato mohā ca ganthā ca
 nīvaraṇā ca kāmasaññā byāpādasaññā vihiṁsāsaññā diṭṭhisaññā
 pahīnā honti ucchinnamūlā tālāvatthukatā anabhāvaṅgatā āyatiṁ
 anuppādadhammāti paññāvimuttassa na santi mohā.
      [373] Saññañca diṭṭhiñca ye aggahesuṁ te ghaṭṭayantā
 vicaranti loketi ye saññaṁ gaṇhanti kāmasaññaṁ byāpādasaññaṁ
 vihiṁsāsaññaṁ te saññāvasena < PTS. MNid , 208 >ghaṭṭenti saṅghaṭṭenti. Rājānopi
 rājūhi vivadanti khattiyāpi khattiyehi vivadanti brāhmaṇāpi

  *  *  *  *  *  *
  Footnote:1 Po. Ma. ghaṭṭamānā. 2 Ma. Yu. sabbattha casaddo atthi.
-------------------------------------------------
[page 249]
 Brāhmaṇehi vivadanti gahapatīpi gahapatīhi vivadanti mātāpi
 puttena vivadati puttopi mātarā vivadati pitāpi puttena
 vivadati puttopi pitarā vivadati bhātāpi bhātarā vivadati
 bhaginīpi bhaginiyā vivadati bhātāpi bhaginiyā vivadati bhaginīpi
 bhātarā vivadati sahāyopi sahāyena vivadati. Te tattha
 kalahaviggahavivādāpannā aññamaññaṁ pāṇīhipi upakkamanti leḍḍūhipi
 upakkamanti daṇḍehipi upakkamanti satthehipi upakkamanti. Te
 tattha maraṇampi nigacchanti maraṇamattampi dukkhaṁ. Ye diṭṭhiṁ
 gaṇhanti sassato lokoti vā .pe. Neva hoti na na hoti
 tathāgato parammaraṇāti vā te diṭṭhivasena ghaṭṭenti saṅghaṭṭenti
 satthārato satthāraṁ ghaṭṭenti dhammakkhānato dhammakkhānaṁ ghaṭṭenti
 gaṇato gaṇaṁ ghaṭṭenti diṭṭhiyā diṭṭhiṁ ghaṭṭenti paṭipadāya
 paṭipadaṁ ghaṭṭenti maggato maggaṁ ghaṭṭenti. Athavā te
 vivadanti kalahaṁ karonti bhaṇḍanaṁ karonti viggahaṁ karonti vivādaṁ
 karonti medhagaṁ karonti na tvaṁ imaṁ dhammavinayaṁ ājānāsi .pe.
 Nibbedhehi vā sace pahosīti. Tesaṁ abhisaṅkhārā appahīnā
 abhisaṅkhārānaṁ appahīnattā gatiyā ghaṭṭenti niraye ghaṭṭenti
 tiracchānayoniyā ghaṭṭenti pittivisaye ghaṭṭenti manussaloke
 ghaṭṭenti devaloke ghaṭṭenti gatiyā gatiṁ upapattiyā
 upapattiṁ paṭisandhiyā paṭisandhiṁ bhavena bhavaṁ saṁsārena saṁsāraṁ
-------------------------------------------------
[page 250]
 Vaṭṭena vaṭṭaṁ ghaṭṭenti saṅghaṭṭenti ghaṭṭentā caranti viharanti
 iriyanti vattenti pālenti yapenti yāpenti. Loketi
 apāyaloke < PTS. MNid , 209 >manussaloke devaloke khandhaloke dhātuloke āyatanaloketi
 saññañca diṭṭhiñca ye aggahesuṁ te ghaṭṭayantā vicaranti loke.
 Tenāha bhagavā
                  saññāvirattassa na santi ganthā
                  paññāvimuttassa na santi mohā
                  saññañca diṭṭhiñca ye aggahesuṁ
                  te ghaṭṭayantā vicaranti loketi.
              Navamo māgandiyasuttaniddeso niṭṭhito.
                     ---------------
-------------------------------------------------
[page 251]
                  Dasamo purābhedasuttaniddeso
    [374] Kathaṁdassī kathaṁsīlo upasantoti vuccati
          tamme gotama pabrūhi pucchito uttamaṁ naraṁ.
      [375] Kathaṁdassī kathaṁsīlo upasantoti vuccatīti kathaṁdassīti
 kīdisena dassanena samannāgato kiṁsaṇṭhitena kiṁpakārena kiṁpaṭibhāgenāti
 kathaṁdassī. Kathaṁsīloti kīdisena sīlena samannāgato kiṁsaṇṭhitena
 kiṁpakārena kiṁpaṭibhāgenāti kathaṁdassī kathaṁsīlo. Upasantoti vuccatīti
 santo [1]- vūpasanto nibbuto paṭippassaddhoti vuccati pavuccati
 kathiyati bhaṇiyati dīpiyati vohariyati. Kathaṁdassīti adhipaññaṁ
 pucchati. Kathaṁsīloti adhisīlaṁ pucchati. Upasantoti adhicittaṁ
 pucchatīti kathaṁdassī kathaṁsīlo upasantoti vuccati.
      [376] Tamme gotama pabrūhīti tanti yaṁ pucchāmi yaṁ yācāmi
 yaṁ ajjhesāmi yaṁ < PTS. MNid , 211 >pasādemi. Gotamāti so nimmito buddhaṁ
 bhagavantaṁ gottena ālapati. Pabrūhīti brūhi ācikkha desehi
 paññāpehi paṭṭhapehi vivara vibhaja uttānīkarohi pakāsehīti tamme
 gotama pabrūhi.
      [377] Pucchito uttamaṁ naranti pucchitoti puṭṭho pucchito
 yācito ajjhesito pasādito. Uttamaṁ naranti aggaṁ seṭṭhaṁ
 viseṭṭhaṁ pāmokkhaṁ uttamaṁ pavaraṁ naranti pucchito uttamaṁ naraṁ.

  *  *  *  *  *  *
  Footnote:1 Ma. upasanto.
-------------------------------------------------
[page 252]
 Tenāha so nimmito
          kathaṁdassī kathaṁsīlo upasantoti vuccati
          tamme gotama pabrūhi pucchito uttamaṁ naranti.
            [378] Vītataṇho purā bhedā (ti bhagavā)
                  pubbamantamanissito
                  vemajjhe nupasaṅkheyyo
                  tassa natthi purekkhataṁ 1-.
      [379] Vītataṇho purā bhedāti bhagavāti 2- purā kāyassa
 bhedā purā attabhāvassa bhedā purā kaḷevarassa nikkhepā purā
 jīvitindriyassa upacchedā vītataṇho vigatataṇho cattataṇho
 vantataṇho muttataṇho pahīnataṇho paṭinissaṭṭhataṇho vītarāgo
 vigatarāgo cattarāgo vantarāgo muttarāgo pahīnarāgo paṭinissaṭṭharāgo
 nicchāto nibbuto sītibhūto sukhapaṭisaṁvedī brahmabhūtena attanā
 viharati. Bhagavāti gāravādhivacanaṁ. Apica bhaggarāgoti bhagavā.
 Bhaggadosoti bhagavā. Bhaggamohoti bhagavā. Bhaggamānoti bhagavā.
 Bhaggadiṭṭhīti bhagavā. Bhaggakaṇṭakoti bhagavā. Bhaggakilesoti
 bhagavā. Bhaji vibhaji paṭivibhaji dhammaratananti bhagavā. Bhavānaṁ
 antakaroti bhagavā. Bhāvitakāyoti bhagavā. Bhāvitasīlo
 bhāvitacitto bhāvitapaññoti bhagavā. Bhaji vā bhagavā araññavanapatthāni
 pantāni senāsanāni appasaddāni appanigghosāni vijanavātāni

  *  *  *  *  *  *
  Footnote:1 Po. Ma. purakkhataṁ. 2 Ma. ayaṁ pāṭho natthi.
-------------------------------------------------
[page 253]
 Manussarāhaseyyakāni paṭisallānasārūpānīti bhagavā. Bhāgī vā bhagavā
 cīvarapiṇḍapātasenāsanagilānapaccayabhesajjaparikkhārānanti bhagavā.
 Bhāgī vā bhagavā attharasassa dhammarasassa vimuttirasassa adhisīlassa
 adhicittassa adhipaññāyāti bhagavā. Bhāgī vā bhagavā catunnaṁ
 jhānānaṁ catunnaṁ appamaññānaṁ catunnaṁ arūpasamāpattīnanti bhagavā.
 Bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ
 anupubbavihārasamāpattīnanti bhagavā. Bhāgī vā bhagavā dasannaṁ
 saññābhāvanānaṁ dasannaṁ kasiṇasamāpattīnaṁ ānāpānassatisamādhissa
 asubhasamāpattiyāti bhagavā. Bhāgī vā bhagavā catunnaṁ satipaṭṭhānānaṁ
 catunnaṁ sammappadhānānaṁ catunnaṁ iddhippādānaṁ pañcannaṁ indriyānaṁ
 pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa
 maggassāti bhagavā. Bhāgī vā bhagavā dasannaṁ tathāgatabalānaṁ
 catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ
 buddhadhammānanti bhagavā. Bhagavāti netaṁ nāmaṁ mātarā kataṁ na
 pitarā kataṁ na bhātarā kataṁ na bhaginiyā kataṁ na mittāmaccehi
 kataṁ na ñātisālohitehi kataṁ na samaṇabrāhmaṇehi kataṁ na
 devatāhi kataṁ vimokkhantikametaṁ buddhānaṁ bhagavantānaṁ bodhiyā mūle
 saha sabbaññutañāṇassa paṭilābhā sacchikā paññatti yadidaṁ
 bhagavāti vītataṇho purā bhedāti bhagavā.
      [380] Pubbamantamanissitoti pubbanto vuccati atīto addhā
-------------------------------------------------
[page 254]
 Atītaṁ addhānaṁ ārabbha taṇhā pahīnā hoti diṭṭhi paṭinissaṭṭhā
 taṇhāya pahīnattā diṭṭhiyā paṭinissaṭṭhattā evampi
 pubbamantamanissito. Athavā evaṁrūpo ahosiṁ atītamaddhānanti tattha
 nandiṁ na samanvāgameti evaṁvedano ahosiṁ evaṁsañño ahosiṁ
 evaṁsaṅkhāro ahosiṁ evaṁviññāṇo ahosiṁ atītamaddhānanti
 tattha nandiṁ na samanvāgameti evampi pubbamantamanissito.
 Athavā iti me cakkhu ahosi atītamaddhānaṁ iti rūpāti tattha
 na chandarāgapaṭibaddhaṁ hoti viññāṇaṁ na chandarāgapaṭibaddhattā
 viññāṇassa na tadabhinandati na tadabhinandanto evampi pubbamantamanissito.
 Iti me sotaṁ ahosi atītamaddhānaṁ iti saddāti
 iti me ghānaṁ ahosi atītamaddhānaṁ iti gandhāti iti me jivhā
 ahosi atītamaddhānaṁ iti rasāti iti me kāyo ahosi
 atītamaddhānaṁ iti phoṭṭhabbāti iti me mano ahosi atītamaddhānaṁ
 iti dhammāti tattha na chandarāgapaṭibaddhaṁ hoti viññāṇaṁ na
 chandarāgapaṭibaddhattā viññāṇassa na tadabhinandati na tadabhinandanto
 evampi pubbamantamanissito. Athavā yānassu tāni pubbe
 mātugāmena saddhiṁ hasita lapita kathita kīḷitāni na tadassādeti na taṁ
 nikāmeti na ca tena pavittiṁ āpajjati evampi pubbamantamanissito.
      [381] Vemajjhe nupasaṅkheyyoti vemajjhe vuccati paccuppanno
 addhā. Paccuppannaṁ addhānaṁ ārabbha taṇhā pahīnā hoti diṭṭhi
-------------------------------------------------
[page 255]
 Paṭinissaṭṭhā taṇhāya pahīnattā diṭṭhiyā paṭinissaṭṭhattā rattoti
 nupasaṅkheyyo duṭṭhoti nupasaṅkheyyo mūḷhoti nupasaṅkheyyo
 vinibandhoti nupasaṅkheyyo parāmaṭṭhoti nupasaṅkheyyo vikkhepagatoti
 nupasaṅkheyyo aniṭṭhaṅgatoti nupasaṅkheyyo thāmagatoti
 nupasaṅkheyyo. Te abhisaṅkhārā pahīnā abhisaṅkhārānaṁ pahīnattā
 gatiyā nupasaṅkheyyo nerayikoti vā tiracchānayonikoti vā< PTS. MNid , 214 >
 pittivisayikoti vā manussoti vā devoti vā rūpīti vā arūpīti
 vā saññīti vā asaññīti vā nevasaññīnāsaññīti vā.
 So hetu natthi paccayo natthi kāraṇaṁ natthi yena saṅkhaṁ
 gaccheyyāti vemajjhe nupasaṅkheyyo.
      [382] Tassa natthi purekkhatanti tassāti arahato
 khīṇāsavassa. Purekkhāroti 1- dve purekkhārā taṇhāpurekkhāro ca
 diṭṭhipurekkhāro ca .pe. Ayaṁ taṇhāpurekkhāro .pe. Ayaṁ
 diṭṭhipurekkhāro. Tassa taṇhāpurekkhāro pahīno diṭṭhipurekkhāro
 paṭinissaṭṭho taṇhāpurekkhārassa pahīnattā diṭṭhipurekkhārassa
 paṭinissaṭṭhattā na taṇhaṁ vā diṭṭhiṁ vā purato katvā carati
 na taṇhādhajo na taṇhāketu na taṇhādhipateyyo na diṭṭhiddhajo
 na diṭṭhiketu na diṭṭhādhipateyyo na taṇhāya vā diṭṭhiyā vā
 parivārito caratīti evampi tassa natthi purekkhataṁ. Athavā
 evaṁrūpo siyaṁ anāgatamaddhānanti tattha nandiṁ na samanvāgameti

  *  *  *  *  *  *
  Footnote:1 Ma. purekkhārāti.
-------------------------------------------------
[page 256]
 Evaṁvedano siyaṁ evaṁsañño siyaṁ evaṁsaṅkhāro siyaṁ evaṁviññāṇo
 siyaṁ anāgatamaddhānanti tattha nandiṁ na samanvāgameti evampi
 tassa natthi purekkhataṁ. Athavā iti me cakkhu siyā
 anāgatamaddhānaṁ iti rūpāti appaṭiladdhassa paṭilābhāya cittaṁ
 na paṇidahati cetaso appaṇidhānapaccayā na tadabhinandati na
 tadabhinandanto evampi tassa natthi purekkhataṁ. Iti me sotaṁ siyā
 anāgatamaddhānaṁ iti saddāti iti me ghānaṁ siyā anāgatamaddhānaṁ
 iti gandhāti iti me jivhā siyā anāgatamaddhānaṁ iti rasāti
 iti me kāyo siyā anāgatamaddhānaṁ iti phoṭṭhabbāti iti
 me mano siyā anāgatamaddhānaṁ iti dhammāti appaṭiladdhassa
 paṭilābhāya cittaṁ na paṇidahati cetaso appaṇidhānapaccayā na
 tadabhinandati < PTS. MNid , 215 >na tadabhinandanto evampi tassa natthi purekkhataṁ.
 Athavā imināhaṁ sīlena vā vattena vā tapena vā brahmacariyena
 vā devo vā bhavissāmi devaññataro vāti appaṭiladdhassa paṭilābhāya
 cittaṁ na paṇidahati cetaso appaṇidhānapaccayā na tadabhinandati
 na tadabhinandanto evampi tassa natthi purekkhataṁ. Tenāha bhagavā
                  vītataṇho purā bhedā (ti bhagavā)
                  pubbamantamanissito
                  vemajjhe nupasaṅkheyyo
                  tassa natthi purekkhatanti.
-------------------------------------------------
[page 257]
    [383] Akkodhano asantāsī avikatthī akukkuco
          mantābhāṇī anuddhato sa ve vācāyato muni.
      [384] Akkodhano asantāsīti akkodhanoti [1]- hi kho vuttaṁ.
 Apica kodho tāva vattabbo. Dasahākārehi kodho jāyati
 anatthamme acarīti kodho jāyati anatthamme caratīti kodho jāyati
 anatthamme carissatīti kodho jāyati piyassa me manāpassa anatthaṁ
 acarīti anatthaṁ caratīti anatthaṁ carissatīti [2]- appiyassa me
 amanāpassa atthaṁ acarīti atthaṁ caratīti [3]- appiyassa me amanāpassa
 atthaṁ carissatīti kodho jāyati aṭṭhāne vā pana kodho jāyati.
 Yo evarūpo cittassa āghāto paṭighāto paṭighaṁ paṭivirodho kopo
 pakopo sampakopo doso padoso sampadoso cittassa byāpatti
 manopadoso kodho kujjhanā kujjhitattaṁ doso dussanā dussitattaṁ
 byāpatti byāpajjanā byāpajjitattaṁ virodho paṭivirodho caṇḍikkaṁ< PTS. MNid , 216 >
 assuropo anattamanatā cittassa ayaṁ vuccati kodho. Apica
 kodhassa adhimattaparittatā veditabbā. Atthi kañci kālaṁ kodho
 cittāvilakaraṇamatto hoti na ca tāva mukhakulānavikulāno hoti.
 Atthi kañci kālaṁ kodho mukhakulānavikulānamatto hoti na ca tāva
 hanusañcopano hoti. Atthi kañci kālaṁ kodho hanusañcopanamatto
 hoti na ca tāva pharusavācanicchāraṇo hoti. Atthi
 kañci kālaṁ kodho pharusavācanicchāraṇamatto hoti na ca tāva

  *  *  *  *  *  *
  Footnote:1 Ma. yaṁ. 2 Po. Ma. Yu. kodho jāyati. 3 Po. Ma. anatthaṁ carissatīti kodho
 jāyati.
-------------------------------------------------
[page 258]
 Disāvidisaṁ anuvilokano hoti. Atthi kañci kālaṁ kodho
 disāvidisaṁ anuvilokanamatto hoti na ca tāva daṇḍasatthaparāmasano
 hoti. Atthi kañci kālaṁ kodho daṇḍasatthaparāmasanamatto
 hoti na ca tāva daṇḍasatthābbhukkiraṇo hoti. Atthi
 kañci kālaṁ kodho daṇḍasatthābbhukkiraṇamatto hoti na ca
 tāva daṇḍasatthābhinipātano hoti. Atthi kañci kālaṁ kodho
 daṇḍasatthābhinipātanamatto hoti na ca tāva chindavicchindakaraṇo
 hoti. Atthi kañci kālaṁ kodho chindavicchindakaraṇamatto hoti
 na ca tāva sambhañjanaparibhañjano hoti. Atthi kañci kālaṁ kodho
 sambhañjanaparibhañjanamatto hoti na ca tāva aṅgamaṅgāpakaḍḍhano
 hoti. Atthi kañci kālaṁ kodho aṅgamaṅgāpakaḍḍhanamatto hoti
 na ca tāva jīvitapanāsano 1- hoti. Atthi kañci kālaṁ kodho
 jīvitapanāsanamatto hoti na ca tāva sabbacāgapariccāgasaṇṭhito
 hoti. Yato kodho parapuggalaṁ ghātetvā attānaṁ ghāteti
 ettāvatā kodho paramussadagato paramavepullappatto hoti.< PTS. MNid , 217 >
 Yasseso kodho pahīno samucchinno vūpasanto paṭippassaddho
 abhabbuppattiko ñāṇagginā daḍḍho so vuccati akkodhano.
 Kodhassa pahīnattā akkodhano kodhavatthussa pariññātattā
 akkodhano kodhahetussa ucchinnattā akkodhanoti akkodhano.
      [385] Asantāsīti idhekacco tāsī hoti uttāsī parittāsī.

  *  *  *  *  *  *
  Footnote:1 Ma. jīvitāvoropano.
-------------------------------------------------
[page 259]
 So tasati uttasati parittasati bhāyati santāsaṁ āpajjati kulaṁ vā
 na labhāmi gaṇaṁ vā na labhāmi āvāsaṁ vā na labhāmi lābhaṁ
 vā na labhāmi yasaṁ vā na labhāmi pasaṁsaṁ vā na labhāmi sukhaṁ vā
 na labhāmi cīvaraṁ vā na labhāmi piṇḍapātaṁ vā na labhāmi
 senāsanaṁ vā na labhāmi gilānapaccayabhesajjaparikkhāraṁ vā na labhāmi
 gilānupaṭṭhākaṁ vā na labhāmi appaññātomhīti tasati uttasati
 parittasati bhāyati santāsaṁ āpajjati. Idha bhikkhu asantāsī hoti
 anuttāsī aparittāsī. So na tasati na uttasati na parittasati
 na bhāyati na santāsaṁ āpajjati kulaṁ vā na labhāmi gaṇaṁ vā
 na labhāmi āvāsaṁ vā na labhāmi lābhaṁ vā na labhāmi yasaṁ vā
 na labhāmi pasaṁsaṁ vā na labhāmi sukhaṁ vā na labhāmi cīvaraṁ vā
 na labhāmi piṇḍapātaṁ vā na labhāmi senāsanaṁ vā na labhāmi
 gilānapaccayabhesajjaparikkhāraṁ vā na labhāmi gilānupaṭṭhākaṁ vā
 na labhāmi appaññātomhīti na tasati na uttasati na parittasati
 na bhāyati na santāsaṁ āpajjatīti akkodhano asantāsī.
      [386] Avikatthī akukkucoti idhekacco katthī hoti vikatthī.
 So katthati vikatthati ahamasmi sīlasampannoti vā vattasampannoti
 vā sīlavattasampannoti vā jātiyā vā gottena vā kolaputtikena
 vā vaṇṇapokkharatāya vā dhanena vā ajjhenena vā
 kammāyatanena vā sippāyatanena vā vijjaṭṭhānena va < PTS. MNid , 218 >sutena
-------------------------------------------------
[page 260]
 Vā paṭibhāṇena vā aññataraññatarena vā vatthunā uccākulā
 pabbajitoti vā mahākulā pabbajitoti vā mahābhogakulā
 pabbajitoti vā uḷārabhogakulā pabbajitoti vā ñāto yasassī
 gahaṭṭhapabbajitānanti vā lābhimhi cīvarapiṇḍapātasenāsanagilāna-
 paccayabhesajjaparikkhārānanti vā suttantikoti vā vinayadharoti
 vā dhammakathikoti vā āraññikoti vā piṇḍapātikoti
 vā paṁsukūlikoti vā tecīvarikoti vā sapadānacārikoti vā
 khalupacchābhattikoti vā nesajjikoti vā yathāsanthatikoti vā
 paṭhamassa jhānassa lābhīti vā dutiyassa jhānassa lābhīti
 vā tatiyassa jhānassa lābhīti vā catutthassa jhānassa
 lābhīti vā ākāsānañcāyatanasamāpattiyā viññāṇañcāyatanasamāpattiyā
 ākiñcaññāyatanasamāpattiyā nevasaññānāsaññāyatanasamāpattiyā
 lābhīti vā katthati vikatthati. Evaṁ na katthati na
 vikatthati. Katthanā ārato virato paṭivirato nikkhanto nissaṭṭho
 vippamutto visaññutto vimariyādikatena cetasā viharatīti avikatthī.
      [387] Akukkucoti kukkuccanti hatthakukkuccampi kukkuccaṁ
 pādakukkuccampi kukkuccaṁ hatthapādakukkuccampi kukkuccaṁ akappiye
 kappiyasaññitā kappiye akappiyasaññitā [1]- avajje vajjasaññitā
 vajje avajjasaññitā yaṁ evarūpaṁ kukkuccaṁ kukkuccāyanā kukkuccāyitattaṁ
 cetaso vippaṭisāro manovilekho idaṁ vuccati kukkuccaṁ.

  *  *  *  *  *  *
  Footnote:1 Ma. vikāle kālasaññitā kāle vikālasaññitā.
-------------------------------------------------
[page 261]
 Apica dvīhi kāraṇehi uppajjati kukkuccaṁ cetaso vippaṭisāro
 manovilekho katattā ca akatattā ca.
      Kathaṁ katattā ca akatattā ca uppajjati kukkuccaṁ cetaso
 vippaṭisāro manovilekho. Kataṁ me kāyaduccaritaṁ akataṁ me
 kāyasucaritanti uppajjati kukkuccaṁ cetaso vippaṭisāro manovilekho.
 Kataṁ me vacīduccaritaṁ akataṁ me vacīsucaritanti uppajjati kukkuccaṁ
 cetaso vippaṭisāro manovilekho. Kataṁ me manoduccaritaṁ akataṁ me
 manosucaritanti uppajjati kukkuccaṁ cetaso vippaṭisāro manovilekho.
 Kato me pāṇātipāto akatā me pāṇātipātā veramaṇīti
 uppajjati kukkuccaṁ cetaso vippaṭisāro manovilekho. Kataṁ me
 adinnādānaṁ akatā me adinnādānā veramaṇīti uppajjati kukkuccaṁ
 cetaso vippaṭisāro manovilekho. Kato me kāmesu micchācāro
 akatā me kāmesu micchācārā veramaṇīti uppajjati kukkuccaṁ
 cetaso vippaṭisāro manovilekho. Kato me musāvādo akatā
 me musāvādā veramaṇīti. Katā me pisuṇā vācā akatā me
 pisuṇāya vācāya veramaṇīti. Katā me pharusā vācā akatā me
 pharusāya vācāya veramaṇīti. Kato me samphappalāpo akatā
 me samphappalāpā veramaṇīti. Katā me abhijjhā akatā me
 anabhijjhāti. Kato me byāpādo akato me abyāpādoti.
 Katā me micchādiṭṭhi akatā me sammādiṭṭhīti uppajjati kukkuccaṁ
-------------------------------------------------
[page 262]
 Cetaso vippaṭisāro manovilekho. Evaṁ katattā ca akatattā ca
 uppajjati kukkuccaṁ cetaso vippaṭisāro manovilekho. Athavā
 sīlesumhi na paripūrikārīti uppajjati kukkuccaṁ cetaso vippaṭisāro
 manovilekho. Indriyesumhi aguttadvāroti. Bhojane
 amattaññumhīti. Jāgariyaṁ ananuyuttomhīti. Na satisampajaññena
 samannāgatomhīti. Abhāvitā me cattāro satipaṭṭhānāti.
 Abhāvitā me cattāro sammappadhānāti. Abhāvitā me cattāro
 iddhippādāti. Abhāvitāni me pañcindriyānīti. Abhāvitāni me
 pañca balānīti. Abhāvitā me satta bojjhaṅgāti. Abhāvito
 me ariyo aṭṭhaṅgiko maggoti. Dukkhaṁ me apariññātanti.
 Samudayo me appahīnoti. Maggo me abhāvitoti. Nirodho
 me asacchikatoti uppajjati kukkuccaṁ cetaso vippaṭisāro
 manovilekho. Yassetaṁ kukkuccaṁ pahīnaṁ samucchinnaṁ vūpasantaṁ paṭippassaddhaṁ
 abhabbuppattikaṁ ñāṇagginā daḍḍhaṁ so vuccati akukkuccoti
 avikatthī akukkuco.
      [388] Mantābhāṇī anuddhatoti mantā vuccati paññā yā
 paññā pajānanā .pe. Amoho dhammavicayo sammādiṭṭhi. Mantāya
 pariggahetvā vācaṁ bhāsati bahumpi kathento bahumpi < PTS. MNid , 220 >bhaṇanto
 bahumpi dīpayanto bahumpi voharanto [1]- dukkathitaṁ dubbhāsitaṁ dubbhaṇitaṁ
 dullapitaṁ duruttaṁ vācaṁ na bhāsatīti mantābhāṇī. Anuddhatoti tattha

  *  *  *  *  *  *
  Footnote:1 Yu. dukkaṭaṁ.
-------------------------------------------------
[page 263]
 Katamaṁ uddhaccaṁ yaṁ cittassa uddhaccaṁ avūpasamo cetaso vikkhepo
 bhantattaṁ cittassa idaṁ vuccati uddhaccaṁ. Yassetaṁ uddhaccaṁ
 pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhaṁ so vuccati anuddhatoti mantābhāṇī anuddhato.
      [389] Save vācāyato munīti idha bhikkhu musāvādaṁ pahāya
 musāvādā paṭivirato hoti saccavādī saccasandho theto paccayiko
 avisaṁvādako lokassa. Pisuṇaṁ vācaṁ pahāya pisuṇāya vācāya
 paṭivirato hoti ito sutvā na amutra akkhātā imesaṁ bhedāya
 amutra vā sutvā na imesaṁ akkhātā amūsaṁ bhedāya iti
 bhinnānaṁ vā sandhātā sahitānaṁ vā anuppadātā samaggārāmo
 samaggarato samagganandī samaggakaraṇiṁ vācaṁ bhāsitā hoti. Pharusaṁ
 vācaṁ pahāya pharusāya vācāya paṭivirato hoti yā sā vācā nelā
 kaṇṇasukhā pemanīyā hadayaṅgamā porī bahujanakantā bahujanamanāpā
 tathārūpiṁ vācaṁ bhāsitā hoti. Samphappalāpaṁ pahāya samphappalāpā
 paṭivirato hoti kālavādī bhūtavādī atthavādī dhammavādī vinayavādī
 nidhānavatiṁ vācaṁ bhāsitā hoti kālena sāpadesaṁ pariyantavatiṁ
 atthasañhitaṁ. Catūhi vacīsucaritehi samannāgato catuddosāpagataṁ vācaṁ
 bhāsati. Dvattiṁsāya tiracchānakathāya ārato virato paṭivirato
 nikkhanto nissaṭṭho vippamutto visaññutto vimariyādikatena cetasā
 viharati. Dasavatthūni katheti. Seyyathīdaṁ. Appicchakathaṁ katheti
-------------------------------------------------
[page 264]
 Santuṭṭhikathaṁ < PTS. MNid , 221 >pavivekakathaṁ asaṁsaggakathaṁ viriyārambhakathaṁ sīlakathaṁ samādhikathaṁ
 paññākathaṁ vimuttikathaṁ vimuttiñāṇadassanakathaṁ satipaṭṭhānakathaṁ
 sammappadhānakathaṁ iddhippādakathaṁ indriyakathaṁ balakathaṁ bojjhaṅgakathaṁ
 maggakathaṁ phalakathaṁ nibbānakathaṁ katheti. Vācāyatoti yatto paṭiyatto
 gutto gopito rakkhito saṁvuto vūpasanto. Munīti monaṁ vuccati
 ñāṇaṁ .pe. Saṅgajālamaticca so munīti save vācāyato muni.
 Tenāha bhagavā
          akkodhano asantāsī avikatthī akukkuco
          mantābhāṇī anuddhato save vācāyato munīti.
    [390] Nirāsattī anāgate atītaṁ nānusocati
          vivekadassī phassesu diṭṭhīsu ca na niyyati.
      [391] Nirāsattī anāgateti āsatti vuccati taṇhā yo
 rāgo sārāgo .pe. Abhijjhā lobho akusalamūlaṁ. Yassesā āsatti
 taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti evampi nirāsattī anāgate. Athavā
 evaṁrūpo siyaṁ anāgatamaddhānanti tattha nandiṁ na samanvāgameti
 evaṁvedano siyaṁ evaṁsañño siyaṁ evaṁsaṅkhāro siyaṁ evaṁviññāṇo
 siyaṁ anāgatamaddhānanti tattha nandiṁ na samanvāgameti
 evampi nirāsattī anāgate. Athavā iti me cakkhu siyā
 anāgatamaddhānaṁ iti rūpāti appaṭiladdhassa paṭilābhāya cittaṁ na
-------------------------------------------------
[page 265]
 Paṇidahati cetaso appaṇidhānapaccayā na tadabhinandati na
 tadabhinandanto evampi nirāsattī anāgate. Iti me sotaṁ
 siyā anāgatamaddhānaṁ iti saddāti .pe. Iti me mano siyā
 anāgatamaddhānaṁ iti dhammāti appaṭiladdhassa < PTS. MNid , 222 >paṭilābhāya cittaṁ
 na paṇidahati cetaso appaṇidhānapaccayā na tadabhinandati na
 tadabhinandanto evampi nirāsattī anāgate. Athavā imināhaṁ
 sīlena vā vattena vā tapena vā brahmacariyena vā devo vā
 bhavissāmi devaññataro vāti appaṭiladdhassa paṭilābhāya cittaṁ
 na paṇidahati cetaso appaṇidhānapaccayā na tadabhinandati na
 tadabhinandanto evampi nirāsattī anāgate.
      [392] Atītaṁ nānusocatīti vipariṇataṁ vā vatthuṁ na socati
 vipariṇatamhi vā vatthusmiṁ na socati cakkhuṁ me vipariṇatanti na
 socati sotaṁ me ghānaṁ me jivhā me kāyo me rūpā me
 saddā me gandhā me rasā me phoṭṭhabbā me kulaṁ me gaṇaṁ
 me āvāso me lābho me yaso me pasaṁsā me sukhaṁ me
 cīvaraṁ me piṇḍapāto me senāsanaṁ me gilānapaccayabhesajjaparikkhāro
 me mātā me pitā me bhātā me bhaginī me putto me dhītā
 me mittāmaccā me ñātakā me sālohitā me vipariṇatāti
 na socati na kilamati na paridevati na urattāḷiṁ kandati na sammohaṁ
 āpajjatīti atītaṁ nānusocati.
-------------------------------------------------
[page 266]
      [393] Vivekadassī phassesūti phassoti cakkhusamphasso sotasamphasso
 ghānasamphasso jivhāsamphasso kāyasamphasso manosamphasso
 adhivacanasamphasso paṭighasamphasso sukhavedanīyo samphasso dukkhavedanīyo
 samphasso adukkhamasukhavedanīyo samphasso kusalo phasso akusalo
 phasso abyākato phasso kāmāvacaro phasso rūpāvacaro phasso
 arūpāvacaro phasso suññato phasso animitto phasso appaṇihito
 phasso lokiyo phasso lokuttaro phasso atīto phasso anāgato
 phasso paccuppanno phasso yo evarūpo phasso phusanā samphusanā
 samphusitattaṁ ayaṁ vuccati phasso. Vivekadassī phassesūti cakkhusamphassaṁ
 vivittaṁ passati attena vā attaniyena < PTS. MNid , 223 >vā niccena vā dhuvena vā
 sassatena vā avipariṇāmadhammena vā. Sotasamphassaṁ vivittaṁ
 passati. Ghānasamphassaṁ vivittaṁ passati. Jivhāsamphassaṁ vivittaṁ
 passati. Kāyasamphassaṁ vivittaṁ passati. Manosamphassaṁ vivittaṁ
 passati. Adhivacanasamphassaṁ vivittaṁ passati. Paṭighasamphassaṁ vivittaṁ
 passati. Sukhavedanīyaṁ samphassaṁ. Dukkhavedanīyaṁ samphassaṁ.
 Adukkhamasukhavedanīyaṁ samphassaṁ. Kusalaṁ phassaṁ. Akusalaṁ phassaṁ. Abyākataṁ
 phassaṁ. Kāmāvacaraṁ phassaṁ. Rūpāvacaraṁ phassaṁ. Arūpāvacaraṁ phassaṁ.
 Lokiyaṁ phassaṁ. Lokuttaraṁ phassaṁ vivittaṁ passati attena vā attaniyena
 vā niccena vā dhuvena vā sassatena vā avipariṇāmadhammena vā.
 Athavā atītaṁ phassaṁ anāgatehi ca phassehi paccuppannehi ca
-------------------------------------------------
[page 267]
 Phassehi vivittaṁ passati. Anāgataṁ phassaṁ atītehi ca phassehi
 paccuppannehi ca phassehi vivittaṁ passati. Paccuppannaṁ phassaṁ
 atītehi ca phassehi anāgatehi ca phassehi vivittaṁ passati. Athavā
 ye te phassā ariyā anāsavā lokuttarā suññatapaṭisaṁyuttā te
 phasse vivitte passati rāgena dosena mohena kodhena upanāhena
 makkhena paḷāsena issāya macchariyena māyāya sāṭheyyena thambhena
 sārambhena mānena atimānena madena pamādena sabbakilesehi
 sabbaduccaritehi sabbadarathehi sabbapariḷāhehi sabbasantāpehi
 sabbākusalābhisaṅkhārehi vivitte passatīti vivekadassī phassesu.
      [394] Diṭṭhīsu ca na niyyatīti tassa dvāsaṭṭhī diṭṭhigatāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni so diṭṭhiyā na yāyati na niyyati na vuyhati
 na saṁhariyati napi taṁ diṭṭhigataṁ sārato pacceti na paccāgacchatīti
 diṭṭhīsu ca na niyyati. Tenāha bhagavā
          nirāsattī anāgate atītaṁ nānusocati
          vivekadassī phassesu diṭṭhīsu ca na niyyatīti.
    [395] Paṭilīno akuhako apihālu amaccharī
          appagabbho ajeguccho pesuṇeyye ca no yuto.
      [396] Paṭilīno akuhakoti paṭilīnoti rāgassa pahīnattā paṭilīno
 dosassa pahīnattā paṭilīno mohassa pahīnattā paṭilīno kodhassa
-------------------------------------------------
[page 268]
 Upanāhassa makkhassa paḷāsassa issāya macchariyassa .pe.
 Sabbākusalābhisaṅkhārānaṁ pahīnattā paṭilīno. Vuttaṁ hetaṁ bhagavatā
 kathañca bhikkhave bhikkhu paṭilīno hoti idha bhikkhave bhikkhuno
 asmimāno pahīno hoti ucchinnamūlo tālāvatthukato anabhāvaṅgato
 āyatiṁ anuppādadhammo evaṁ kho bhikkhave bhikkhu paṭilīno hotīti
 paṭilīno.
      [397] Akuhakoti tīṇi kuhanavatthūni paccayapaṭisevanasaṅkhātaṁ
 kuhanavatthu iriyāpathasaṅkhātaṁ kuhanavatthu sāmantajappanasaṅkhātaṁ
 kuhanavatthu.
      Katamaṁ paccayapaṭisevanasaṅkhātaṁ kuhanavatthu. Idha gahapatikā bhikkhuṁ
 nimantenti cīvarapiṇḍapātasenāsanagilānapaccayabhesajjaparikkhārehi.
 So pāpiccho icchāpakato atthiko cīvarapiṇḍapātasenāsanagilāna-
 paccayabhesajjaparikkhārānaṁ bhiyyokamyataṁ upādāya cīvaraṁ paccakkhāti
 piṇḍapātaṁ paccakkhāti senāsanaṁ paccakkhāti gilānapaccayabhesajjaparikkhāraṁ
 paccakkhāti. So evamāha kiṁ samaṇassa mahagghena cīvarena
 etaṁ sāruppaṁ yaṁ samaṇo susānā vā saṅkārakūṭā vā pāpaṇikā
 vā < PTS. MNid , 225 >nantakāni uccinitvā saṅghāṭiṁ katvā dhāreyya kiṁ samaṇassa
 mahagghena piṇḍapātena etaṁ sāruppaṁ yaṁ samaṇo uñchācariyāya
 piṇḍiyālopena jīvikaṁ kappeyya kiṁ samaṇassa mahagghena senāsanena
 etaṁ sāruppaṁ yaṁ samaṇo rukkhamūliko vā assa sosāniko vā
-------------------------------------------------
[page 269]
 Abbhokāsiko vā kiṁ samaṇassa mahagghena gilānapaccayabhesajjaparikkhārena
 etaṁ sāruppaṁ yaṁ samaṇo pūtimuttena vā
 harītakīkhaṇḍena vā osathaṁ kareyyāti tadupādāya lūkhaṁ cīvaraṁ dhāreti
 lūkhaṁ piṇḍapātaṁ bhuñjati lūkhaṁ senāsanaṁ paṭisevati lūkhaṁ
 gilānapaccayabhesajjaparikkhāraṁ paṭisevati. Tamenaṁ gahapatikā evaṁ jānanti
 ayaṁ samaṇo appiccho santuṭṭho pavivitto asaṁsaṭṭho āraddhaviriyo
 dhutavādoti bhiyyo bhiyyo nimantenti cīvarapiṇḍapātasenāsana-
 gilānapaccayabhesajjaparikkhārehi. So evamāha tiṇṇaṁ sammukhībhāvā
 saddho kulaputto bahuṁ puññaṁ pasavati saddhāya sammukhībhāvā saddho
 kulaputto bahuṁ puññaṁ pasavati deyyadhammassa sammukhībhāvā saddho
 kulaputto bahuṁ puññaṁ pasavati dakkhiṇeyyānaṁ sammukhībhāvā saddho
 kulaputto bahuṁ puññaṁ pasavati tumhākañcevāyaṁ saddhā atthi
 deyyadhammo cāyaṁ saṁvijjati ahañca paṭiggāhako sacāhaṁ na
 paṭiggahessāmi evaṁ tumhe puññena parihīnā bhavissatha na mayhaṁ
 iminā attho apica tumhākaññeva anukampāya paṭiggaṇhāmīti
 tadupādāya bahumpi cīvaraṁ paṭiggaṇhāti bahumpi piṇḍapātaṁ
 paṭiggaṇhāti bahumpi senāsanaṁ paṭiggaṇhāti bahumpi
 gilānapaccayabhesajjaparikkhāraṁ paṭiggaṇhāti. Yā evarūpā bhākuṭikā
 bhākuṭiyaṁ kuhanā kuhāyanā kuhitattaṁ idaṁ vuccati paṭisevanasaṅkhātaṁ
 kuhanavatthu.
-------------------------------------------------
[page 270]
      Katamaṁ iriyāpathasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ < PTS. MNid , 226 >maṁ jano sambhāvessatīti
 gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti sayanaṁ
 saṇṭhapeti paṇidhāya gacchati paṇidhāya tiṭṭhati paṇidhāya nisīdati
 paṇidhāya seyyaṁ kappeti samāhito viya gacchati samāhito viya
 tiṭṭhati samāhito viya nisīdati samāhito viya seyyaṁ kappeti
 āpāthakajjhāyīva hoti. Yā evarūpā iriyāpathassa āṭhapanā
 ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ
 idaṁ vuccati iriyāpathasaṅkhātaṁ kuhanavatthu.
      Katamaṁ sāmantajappanasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ maṁ jano sambhāvessatīti
 ariyadhammasannissitaṁ vācaṁ bhāsati yo evarūpaṁ cīvaraṁ dhāreti so
 samaṇo mahesakkhoti bhaṇati yo evarūpaṁ pattaṁ dhāreti
 lohathālakaṁ dhāreti dhammakarakaṁ dhāreti parisāvanaṁ dhāreti kuñcikaṁ
 dhāreti upāhanaṁ dhāreti kāyabandhanaṁ dhāreti āyogaṁ dhāreti
 so samaṇo mahesakkhoti bhaṇati. Yassa evarūpo upajjhāyo
 so samaṇo mahesakkhoti bhaṇati. Yassa evarūpo ācariyo
 evarūpā samānupajjhāyakā samānācariyakā mittā sandiṭṭhā
 sambhattā sahāyā so samaṇo mahesakkhoti bhaṇati. Yo
 evarūpe vihāre vasati so samaṇo mahesakkhoti bhaṇati. Yo
-------------------------------------------------
[page 271]
 Evarūpe aḍḍhayoge vasati pāsāde vasati hammiye vasati guhāyaṁ
 vasati leṇe vasati kuṭiyā vasati kūṭāgāre vasati aṭṭe vasati
 māḷe vasati uddaṇḍe vasati upaṭṭhānasālāyaṁ vasati maṇḍape
 vasati rukkhamūle vasati so samaṇo mahesakkhoti bhaṇati. Athavā
 korajikakorajiko bhākuṭikabhākuṭiko kuhakakuhako lapakalapako
 mukhasambhāvito ayaṁ samaṇo imāsaṁ evarūpānaṁ santānaṁ
 vihārasamāpattīnaṁ lābhīti tādisaṁ gambhīraṁ gūḷhaṁ nipuṇaṁ paṭicchannaṁ
 lokuttarasuññatapaṭisaññuttaṁ kathaṁ katheti. Yā evarūpā
 bhākuṭikā bhākuṭiyaṁ kuhanā kuhāyanā kuhāyitattaṁ idaṁ vuccati
 sāmantajappanasaṅkhātaṁ kuhanavatthu.
      Yassimāni tīṇi kuhanavatthūni pahīnāni samucchinnāni vūpasantāni
 paṭippassaddhāni abhabbuppattikāni ñāṇagginā daḍḍhāni so
 vuccati akuhakoti paṭilīno akuhako.
      [398] Apihālu amaccharīti pihā vuccati taṇhā yo rāgo
 sārāgo .pe. Abhijjhā lobho akusalamūlaṁ. Yassesā pihā pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhā so vuccati apihālu. So rūpe na piheti sadde
 gandhe rase phoṭṭhabbe kulaṁ gaṇaṁ āvāsaṁ lābhaṁ yasaṁ pasaṁsaṁ
 sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ
 kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ arūpabhavaṁ saññābhavaṁ
-------------------------------------------------
[page 272]
 Asaññābhavaṁ nevasaññānāsaññābhavaṁ ekavokārabhavaṁ catuvokārabhavaṁ
 pañcavokārabhavaṁ atītaṁ anāgataṁ paccuppannaṁ diṭṭhasutamutaviññātabbe
 dhamme na piheti na icchati na sādiyati na pattheti
 nābhijappatīti apihālu. Amaccharīti pañca macchariyāni āvāsamacchariyaṁ
 kulamacchariyaṁ lābhamacchariyaṁ vaṇṇamacchariyaṁ dhammamacchariyaṁ yaṁ evarūpaṁ
 macchariyaṁ maccharāyanā maccharāyitattaṁ vevicchaṁ kadariyaṁ kaṭukañcakatā
 aggahitattaṁ cittassa idaṁ vuccati macchariyaṁ. Apica
 khandhamacchariyampi macchariyaṁ dhātumacchariyampi macchariyaṁ āyatanamacchariyampi
 macchariyaṁ gāho idaṁ vuccati macchariyaṁ. Yassetaṁ macchariyaṁ pahīnaṁ
 samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ
 so < PTS. MNid , 228 >vuccati amaccharīti. Apihālu amaccharī.
      [399] Appagabbho ajegucchoti pāgabbhiyanti tīṇi
 pāgabbhiyāni kāyikaṁ pāgabbhiyaṁ vācasikaṁ pāgabbhiyaṁ cetasikaṁ pāgabbhiyaṁ.
      Katamaṁ kāyikaṁ pāgabbhiyaṁ. Idhekacco saṅghagatopi kāyikaṁ
 pāgabbhiyaṁ dasseti gaṇagatopi kāyikaṁ pāgabbhiyaṁ dasseti
 bhojanasālāyapi kāyikaṁ pāgabbhiyaṁ dasseti jantāgharepi kāyikaṁ pāgabbhiyaṁ
 dasseti udakatitthepi kāyikaṁ pāgabbhiyaṁ dasseti antaragharaṁ
 pavisantopi kāyikaṁ pāgabbhiyaṁ dasseti antaragharaṁ paviṭṭhopi kāyikaṁ
 pāgabbhiyaṁ dasseti.
      Kathaṁ saṅghagato kāyikaṁ pāgabbhiyaṁ dasseti. Idhekacco saṅghagato
-------------------------------------------------
[page 273]
 Acittikārakato there bhikkhū ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane
 nisīdati sasīsaṁ pārupitvāpi nisīdati ṭhitakopi bhaṇati bāhāvikkhepakopi
 bhaṇati evaṁ saṅghagato kāyikaṁ pāgabbhiyaṁ dasseti.
      Kathaṁ gaṇagato kāyikaṁ pāgabbhiyaṁ dasseti. Idhekacco gaṇagato
 acittikārakato therānaṁ bhikkhūnaṁ anupāhanānaṁ caṅkamantānaṁ saupāhano
 caṅkamati nīce caṅkame caṅkamantānaṁ ucce caṅkame caṅkamati
 chamāyaṁ caṅkamantānaṁ caṅkame caṅkamati ghaṭṭayantopi tiṭṭhati
 ghaṭṭayantopi nisīdati puratopi tiṭṭhati puratopi nisīdati uccepi
 āsane nisīdati sasīsaṁ pārupitvāpi nisīdati ṭhitakopi bhaṇati
 bāhāvikkhepakopi bhaṇati evaṁ gaṇagato kāyikaṁ pāgabbhiyaṁ dasseti.
      Kathaṁ bhojanasālāya kāyikaṁ pāgabbhiyaṁ dasseti. Idhekacco
 bhojanasālāya acittikārakato there bhikkhū anupakhajja nisīdati navepi
 bhikkhū āsanena paṭibāhati ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane
 nisīdati sasīsaṁ pārupitvāpi nisīdati ṭhitakopi bhaṇati bāhāvikkhepakopi
 bhaṇati evaṁ bhojanasālāya kāyikaṁ pāgabbhiyaṁ dasseti.
      Kathaṁ jantāghare kāyikaṁ pāgabbhiyaṁ dasseti. Idhekacco jantāghare
 acittikārakato there bhikkhū ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane
-------------------------------------------------
[page 274]
 Nisīdati anāpucchāpi kaṭṭhaṁ pakkhipati anāpucchāpi dvāraṁ pidahati
 evaṁ jantāghare kāyikaṁ pāgabbhiyaṁ dasseti.
      Kathaṁ udakatitthe kāyikaṁ pāgabbhiyaṁ dasseti. Idhekacco udakatitthe
 acittikārakato there bhikkhū ghaṭṭayantopi otarati puratopi
 otarati ghaṭṭayantopi nhāyati puratopi nhāyati uparipi 1- nhāyati
 ghaṭṭayantopi uttarati puratopi uttarati uparipi 2- uttarati evaṁ
 udakatitthe kāyikaṁ pāgabbhiyaṁ dasseti.
      Kathaṁ antaragharaṁ pavisanto kāyikaṁ pāgabbhiyaṁ dasseti. Idhekacco
 antaragharaṁ pavisanto acittikārakato there bhikkhū ghaṭṭayantopi
 gacchati puratopi gacchati vokkammapi therānaṁ bhikkhūnaṁ purato
 gacchati evaṁ antaragharaṁ pavisanto kāyikaṁ pāgabbhiyaṁ dasseti.
      Kathaṁ antaragharaṁ paviṭṭho kāyikaṁ pāgabbhiyaṁ dasseti. Idhekacco
 antaragharaṁ paviṭṭho na pavisa bhanteti vuccamāno pavisati na tiṭṭha
 bhanteti vuccamāno tiṭṭhati na nisīda bhanteti vuccamāno nisīdati
 anokāsampi pavisati anokāsepi tiṭṭhati anokāsepi nisīdati
 yāni tāni honti kulānaṁ ovarakāni gūḷhāni ca paṭicchannāni ca
 yattha kulitthiyo kuladhītaro kulasuṇhāyo kulakumāriyo nisīdanti tatthapi
 sahasā pavisati kumārakassapi sīsaṁ parāmasati evaṁ antaragharaṁ
 paviṭṭho kāyikaṁ pāgabbhiyaṁ dasseti. Idaṁ kāyikaṁ pāgabbhiyaṁ.
      Katamaṁ vācasikaṁ pāgabbhiyaṁ. Idhekacco saṅghagatopi vācasikaṁ

  *  *  *  *  *  *
  Footnote:1-2 Ma. Yu. uparitopi.
-------------------------------------------------
[page 275]
 Pāgabbhiyaṁ dasseti gaṇagatopi vācasikaṁ pāgabbhiyaṁ dasseti antaragharaṁ
 paviṭṭhopi vācasikaṁ pāgabbhiyaṁ dasseti.
      Kathaṁ saṅghagato vācasikaṁ pāgabbhiyaṁ dasseti. Idhekacco
 saṅghagato acittikārakato there bhikkhū anāpucchā vā anajjhiṭṭho
 vā ārāmagatānaṁ bhikkhūnaṁ dhammaṁ bhaṇati pañhaṁ visajjeti pāṭimokkhaṁ
 uddisati ṭhitakopi bhaṇati bāhāvikkhepakopi bhaṇati evaṁ saṅghagato
 vācasikaṁ pāgabbhiyaṁ dasseti.
      Kathaṁ gaṇagato vācasikaṁ pāgabbhiyaṁ dasseti. Idhekacco gaṇagato
 acittikārakato there bhikkhū anāpucchā vā anajjhiṭṭho vā
 ārāmagatānaṁ bhikkhūnaṁ dhammaṁ bhaṇati pañhaṁ visajjeti ṭhitakopi bhaṇati
 bāhāvikkhepakopi bhaṇati ārāmagatānaṁ bhikkhunīnaṁ upāsakānaṁ
 upāsikānaṁ dhammaṁ bhaṇati pañhaṁ visajjeti ṭhitakopi bhaṇati
 bāhāvikkhepakopi bhaṇati evaṁ gaṇagato vācasikaṁ pāgabbhiyaṁ
 dasseti.
      Kathaṁ antaragharaṁ paviṭṭho vācasikaṁ pāgabbhiyaṁ dasseti. Idhekacco
 antaragharaṁ paviṭṭho itthiṁ vā kumāriṁ vā āha 1- itthannāme
 itthaṅgotte kiṁ atthi yāgū atthi bhattaṁ atthi khādanīyaṁ
 atthi kiṁ pivissāma kiṁ bhuñjissāma kiṁ khādissāma kiṁ vā
 atthi kiṁ vā me dassathāti vippalapati [2]- evaṁ antaragharaṁ paviṭṭho
 vācasikaṁ pāgabbhiyaṁ dasseti. Idaṁ vācasikaṁ pāgabbhiyaṁ.

  *  *  *  *  *  *
  Footnote:1 Ma. evamāha. 2 Ma. yā evarūpā vācā palāpo vippalāpo lālappo lālappanā
 lālappitattaṁ. Yu. yo evarūpo vācā palāpo ....
-------------------------------------------------
[page 276]
      Katamaṁ cetasikaṁ pāgabbhiyaṁ. Idhekacco na uccākulā pabbajito
 samāno uccākulā pabbajitena saddhiṁ sadisaṁ attānaṁ dahati cittena.
 Na mahākulā pabbajito samāno mahākulā pabbajitena saddhiṁ sadisaṁ
 attānaṁ dahati cittena. Na mahābhogakulā < PTS. MNid , 231 >pabbajito samāno
 mahābhogakulā pabbajitena saddhiṁ sadisaṁ attānaṁ dahati cittena.
 Na uḷārabhogakulā pabbajito samāno. Na suttantiko samāno
 suttantikena saddhiṁ sadisaṁ attānaṁ dahati cittena. Na vinayadharo
 samāno. Na dhammakathiko samāno. Na āraññiko samāno.
 Na piṇḍapātiko samāno. Na paṁsukūliko samāno. Na tecīvariko
 samāno. Na sapadānacāriko samāno. Na khalupacchābhattiko
 samāno. Na nesajjiko samāno. Na yathāsanthatiko samāno.
 Na paṭhamassa jhānassa lābhī samāno paṭhamassa jhānassa lābhinā
 saddhiṁ sadisaṁ attānaṁ dahati cittena .pe. Na nevasaññānāsaññāyatanasamāpattiyā
 lābhī samāno nevasaññānāsaññāyatanasamāpattiyā
 lābhinā saddhiṁ sadisaṁ attānaṁ dahati cittena. Idaṁ cetasikaṁ
 pāgabbhiyaṁ. Yassimāni tīṇi pāgabbhiyāni pahīnāni samucchinnāni
 vūpasantāni paṭippassaddhāni abhabbuppattikāni ñāṇagginā daḍḍhāni
 so vuccati appagabbhoti appagabbho.
      [400] Ajegucchoti atthi puggalo jeguccho atthi ajeguccho.
      Katamo ca puggalo jeguccho. Idhekacco puggalo dussīlo
-------------------------------------------------
[page 277]
 Hoti pāpadhammo asucisaṅkassarasamācāro paṭicchannakammanto assamaṇo
 samaṇapaṭiñño abrahmacārī brahmacāripaṭiñño antopūti
 avassuto kasambujāto ayaṁ vuccati puggalo jeguccho. Athavā
 kodhano hoti upāyāsabahulo appampi vutto samāno abhisajjati
 kuppati byāpajjati patiṭṭhiyati kopañca dosañca appaccayañca
 pātukaroti ayaṁ vuccati puggalo jeguccho. Athavā kodhano
 hoti upānāhī hoti makkhī hoti paḷāsī hoti issukī
 hoti maccharī hoti saṭho hoti māyāvī hoti thaddho hoti
 atimānī hoti pāpiccho hoti micchādiṭṭhi hoti sandiṭṭhiparāmāsī
 hoti ādhānaggāhī 1- duppaṭinissaggī hoti ayaṁ vuccati
 puggalo jeguccho.
      Katamo ca puggalo < PTS. MNid , 232 >ajeguccho. Idha bhikkhu sīlavā hoti
 pāṭimokkhasaṁvarasaṁvuto viharati ācāragocarasampanno aṇumattesu
 vajjesu bhayadassāvī samādāya sikkhati sikkhāpadesu ayaṁ vuccati
 puggalo ajeguccho. Athavā akkodhano hoti anupāyāsabahulo
 bahumpi vutto samāno na abhisajjati na kuppati na byāpajjati
 na patiṭṭhiyati na kopañca dosañca appaccayañca pātukaroti
 ayaṁ vuccati puggalo ajeguccho. Athavā akkodhano hoti
 anupanāhī hoti amakkhī hoti apaḷāsī hoti anissukī hoti
 amaccharī hoti asaṭho hoti amāyāvī hoti athaddho hoti

  *  *  *  *  *  *
  Footnote:1 Ma. ādānaggāhī.
-------------------------------------------------
[page 278]
 Anatimānī hoti na pāpiccho hoti na micchādiṭṭhi hoti
 asandiṭṭhiparāmāsī hoti anādhānaggāhī 1- supaṭinissaggī hoti ayaṁ
 vuccati puggalo ajeguccho. Sabbo kalyāṇaputhujjanaṁ upādāya
 ariyapuggalo ajegucchoti appagabbho ajeguccho.
      [401] Pesuṇeyye ca no yutoti pesuññanti idhekacco
 pisuṇavāco hoti ito sutvā amutra akkhātā imesaṁ bhedāya
 amutra vā sutvā imesaṁ akkhātā amūsaṁ bhedāya iti samaggānaṁ
 vā bhettā bhinnānaṁ vā anuppadātā vaggārāmo vaggarato
 vagganandī vaggakaraṇiṁ vācaṁ bhāsitā hoti idaṁ vuccati pesuññaṁ.
 Apica dvīhi kāraṇehi pesuññaṁ upasaṁharati piyakamyatāya vā
 bhedādhippāyo vā.
      Kathaṁ piyakamyatāya pesuññaṁ upasaṁharati. Imassa piyo bhavissāmi
 manāpo bhavissāmi vissāsiko bhavissāmi abbhantariko bhavissāmi
 suhadayo bhavissāmīti evaṁ piyakamyatāya pesuññaṁ upasaṁharati.
      Kathaṁ bhedādhippāyo pesuññaṁ upasaṁharati. Kathaṁ ime nānā
 assu vinā assu vaggā assu dvedhā assu dvejjhā assu
 dvepakkhā < PTS. MNid , 233 >assu bhijjeyyuṁ na samāgaccheyyuṁ dukkhaṁ na phāsu
 vihareyyunti evaṁ bhedādhippāyo 2- pesuññaṁ upasaṁharati.
      Yassetaṁ pesuññaṁ pahīnaṁ samucchinnaṁ vūpasantaṁ paṭippassaddhaṁ
 abhabbuppattikaṁ ñāṇagginā daḍḍhaṁ so pesuññe na yutto

  *  *  *  *  *  *
  Footnote:1 Ma. anādānaggāhī. 2 Ma. bhedādhippāyena.
-------------------------------------------------
[page 279]
 Nappayutto nāyutto na samāyuttoti pesuṇeyye ca no yuto.
 Tenāha bhagavā
          paṭilīno akuhako apihālu amaccharī
          appagabbho ajeguccho pesuṇeyye ca no yutoti.
    [402] Sātiyesu anassāvī atimāne ca no yuto
          saṇho ca paṭibhāṇavā na saddho na virajjati.
      [403] Sātiyesu anassāvīti sātiyā vuccanti pañca kāmaguṇā.
 Kiṁkāraṇā sātiyā vuccanti pañca kāmaguṇā. Yebhuyyena devamanussā
 pañcakāmaguṇe icchanti sādiyanti patthayanti pihayanti abhijappanti
 taṁkāraṇā sātiyā vuccanti pañca kāmaguṇā. Yesaṁ esā sātiyā
 taṇhā appahīnā tesaṁ cakkhuto rūpataṇhā savati pasavati sandati
 pavattati. Sotato saddataṇhā. Ghānato gandhataṇhā.
 Jivhāto rasataṇhā. Kāyato phoṭṭhabbataṇhā. Manato
 dhammataṇhā savati pasavati 1- sandati pavattati. Yesaṁ esā sātiyā
 taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā tesaṁ cakkhuto rūpataṇhā na savati na pasavati 2-
 na sandati na pavattati. Sotato saddataṇhā .pe. Manato
 dhammataṇhā na savati na pasavati na sandati na pavattatīti
 sātiyesu anassāvī.
      [404] Atimāne ca no yutoti katamo atimāno. Idhekacco

  *  *  *  *  *  *
  Footnote:1 Ma. āsavati. 2 Ma. nāsavati.
-------------------------------------------------
[page 280]
 Paraṁ atimaññati jātiyā vā gottena vā .pe. Aññataraññatarena
 vā vatthunā. Yo evarūpo < PTS. MNid , 234 >māno maññanā maññitattaṁ uṇṇati
 uṇṇamo dhajo sampaggāho ketukamyatā cittassa ayaṁ vuccati
 atimāno. Yasseso atimāno pahīno samucchinno vūpasanto
 paṭippassaddho abhabbuppattiko ñāṇagginā daḍḍho so atimāne
 no yutto nappayutto nāyutto na samāyuttoti atimāne ca
 no yuto.
      [405] Saṇho ca paṭibhāṇavāti [1]- saṇhena kāyakammena
 samannāgatoti saṇho. Saṇhena vacīkammena. Saṇhena manokammena
 samannāgatoti saṇho. Saṇhehi satipaṭṭhānehi samannāgatoti
 saṇho. Saṇhehi sammappadhānehi. Saṇhehi iddhippādehi.
 Saṇhehi indriyehi. Saṇhehi balehi. Saṇhehi bojjhaṅgehi
 samannāgatoti saṇho. Saṇhena ariyena aṭṭhaṅgikena maggena
 samannāgatoti saṇho.
      [406] Paṭibhāṇavāti tayo paṭibhāṇavanto pariyattipaṭibhāṇavā
 paripucchāpaṭibhāṇavā adhigamapaṭibhāṇavā.
      Katamo pariyattipaṭibhāṇavā. Idhekaccassa pariyāpuṭaṁ hoti
 suttaṁ geyyaṁ veyyākaraṇaṁ gāthā udānaṁ itivuttakaṁ jātakaṁ abbhūtadhammaṁ
 vedallaṁ. Tassa pariyattiṁ nissāya paṭibhāyati. Ayaṁ
 pariyattipaṭibhāṇavā.

  *  *  *  *  *  *
  Footnote:1 Ma. Yu. saṇhoti.
-------------------------------------------------
[page 281]
      Katamo paripucchāpaṭibhāṇavā. Idhekacco paripucchako 1- hoti
 attatthe ca ñāyatthe ca lakkhaṇe ca kāraṇe ca ṭhānāṭhāne ca.
 Tassa taṁ paripucchaṁ nissāya paṭibhāyati. Ayaṁ paripucchāpaṭibhāṇavā.
      Katamo adhigamapaṭibhāṇavā. Idhekaccassa adhigatā honti
 cattāro satipaṭṭhānā cattāro sammappadhānā cattāro iddhippādā
 pañcindriyāni pañca balāni satta bojjhaṅgā ariyo
 aṭṭhaṅgiko maggo cattāri sāmaññaphalāni catasso paṭisambhidā
 cha abhiññā. Tassa attho < PTS. MNid , 235 >ñāto dhammo ñāto nirutti
 ñātā. Atthe ñāte attho paṭibhāyati. Dhamme ñāte dhammo
 paṭibhāyati. Niruttiyā ñātāya nirutti paṭibhāyati. Imesu
 tīsu ñāṇaṁ paṭibhāṇapaṭisambhidā. Imāya paṭibhāṇapaṭisambhidāya
 upeto samupeto upagato samupagato upapanno samupapanno
 samannāgato hoti so vuccati paṭibhāṇavā. Yassa pariyatti
 natthi paripucchā natthi adhigamo natthi kiṁ tassa paṭibhāyissatīti
 saṇho ca paṭibhāṇavā.
      [407] Na saddho na virajjatīti na saddhoti sāmaṁ sayamabhiññātaṁ
 attapaccakkhaṁ dhammaṁ na kassaci saddahati 2- aññassa samaṇassa vā
 brāhmaṇassa vā devassa vā mārassa vā [3]- brahmuno vā sabbe
 saṅkhārā aniccāti sāmaṁ sayamabhiññātaṁ attapaccakkhaṁ dhammaṁ na
 kassaci saddahati 4- aññassa samaṇassa vā brāhmaṇassa vā devassa

  *  *  *  *  *  *
  Footnote:1 Ma. paripucchitā. 2-4 Yu. saddhahati. 3 Yu. narassa vā.
-------------------------------------------------
[page 282]
 Vā mārassa vā [1]- brahmuno vā. Sabbe saṅkhārā dukkhāti.
 Sabbe dhammā anattāti. Avijjāpaccayā saṅkhārāti .pe.
 Jātipaccayā jarāmaraṇanti. Avijjānirodhā saṅkhāranirodhoti .pe.
 Jātinirodhā jarāmaraṇanirodhoti. Idaṁ dukkhanti .pe. Ayaṁ
 dukkhanirodhagāminī paṭipadāti. Ime āsavāti .pe. Ayaṁ
 āsavanirodhagāminī paṭipadāti. Ime dhammā abhiññeyyāti .pe.
 Ime dhammā sacchikātabbāti. [2]- Channaṁ phassāyatanānaṁ samudayañca
 atthaṅgamañca assādañca ādīnavañca nissaraṇañca pañcannaṁ
 upādānakkhandhānaṁ samudayañca atthaṅgamañca assādañca ādīnavañca
 nissaraṇañca catunnaṁ mahābhūtānaṁ samudayañca atthaṅgamañca assādañca
 ādīnavañca nissaraṇañca 3-. Yaṅkiñci samudayadhammaṁ sabbantaṁ
 nirodhadhammanti sāmaṁ < PTS. MNid , 236 >sayamabhiññātaṁ attapaccakkhaṁ dhammaṁ na kassaci
 saddahati aññassa samaṇassa vā brāhmaṇassa vā devassa vā
 mārassa vā brahmuno vā. Vuttaṁ hetaṁ bhagavatā saddahasi tvaṁ
 sārīputta saddhindriyaṁ bhāvitaṁ bahulīkataṁ amatogadhaṁ hoti amataparāyanaṁ
 amatapariyosānaṁ viriyindriyaṁ satindriyaṁ samādhindriyaṁ paññindriyaṁ
 bhāvitaṁ bahulīkataṁ amatogadhaṁ hoti amataparāyanaṁ amatapariyosānanti.
 Na khvāhaṁ ettha bhante bhagavato saddhāya gacchāmi
 saddhindriyaṁ viriyindriyaṁ satindriyaṁ samādhindriyaṁ paññindriyaṁ bhāvitaṁ
 bahulīkataṁ amatogadhaṁ hoti amataparāyanaṁ amatapariyosānaṁ yesaṁ nūnetaṁ

  *  *  *  *  *  *
  Footnote:1 Yu. narassa vā. 2 Ma. sāmaṁ sayaṁ abhiññātaṁ ... 3 Yu. nissaraṇañcāti.
 Ma. nissaraṇañca sāmaṁ sayaṁ abhiññātaṁ.
-------------------------------------------------
[page 283]
 Bhante añātaṁ assa adiṭṭhaṁ aviditaṁ asacchikataṁ aphusitaṁ paññāya
 te tattha paresaṁ saddhāya gaccheyyuṁ saddhindriyaṁ .pe. Paññindriyaṁ
 bhāvitaṁ bahulīkataṁ amatogadhaṁ hoti amataparāyanaṁ amatapariyosānanti
 yesañca kho etaṁ bhante ñātaṁ diṭṭhaṁ viditaṁ sacchikataṁ phusitaṁ
 paññāya nikkaṅkhā te tattha nibbicikicchā saddhindriyaṁ viriyindriyaṁ
 satindriyaṁ samādhindriyaṁ paññindriyaṁ bhāvitaṁ bahulīkataṁ amatogadhaṁ hoti
 amataparāyanaṁ amatapariyosānanti mayhañca kho etaṁ bhante ñātaṁ
 diṭṭhaṁ viditaṁ sacchikataṁ phusitaṁ paññāya nikkaṅkhohaṁ tattha nibbicikiccho
 saddhindriyaṁ viriyindriyaṁ satindriyaṁ samādhindriyaṁ paññindriyaṁ bhāvitaṁ
 bahulīkataṁ amatogadhaṁ hoti amataparāyanaṁ amatapariyosānanti. Sādhu
 sādhu sārīputta yesañhetaṁ sārīputta añātaṁ assa adiṭṭhaṁ aviditaṁ
 asacchikataṁ aphusitaṁ < PTS. MNid , 237 >paññāya te tattha paresaṁ saddhāya gaccheyyuṁ
 saddhindriyaṁ .pe. Paññindriyaṁ bhāvitaṁ bahulīkataṁ amatogadhaṁ hoti
 amataparāyanaṁ amatapariyosānanti.
          Assaddho akataññū ca sandhicchedo ca yo naro
          hatāvakāso vantāso sa ve uttamaporisoti.
      Na virajjatīti sabbe bālaputhujjanā rajjanti kalyāṇaputhujjanaṁ
 upādāya satta sekhā virajjanti arahā neva rajjati no virajjati.
 Virato so khayā rāgassa vītarāgattā khayā dosassa vītadosattā
 khayā mohassa vītamohattā. So vuṭṭhavāso ciṇṇacaraṇo .pe.
-------------------------------------------------
[page 284]
 Natthi tassa punabbhavoti na saddho na virajjati. Tenāha bhagavā
          sātiyesu anassāvī atimāne ca no yuto
          saṇho ca paṭibhāṇavā na saddho na virajjatīti.
    [408] Lābhakamyā na sikkhati alābhe ca na kuppati
          aviruddho ca taṇhāya rase 1- ca nānugijjhati.
      [409] Lābhakamyā na sikkhati alābhe ca na kuppatīti kathaṁ
 lābhakamyā sikkhati. Idha bhikkhave bhikkhu bhikkhuṁ passati lābhiṁ
 cīvarapiṇḍapātasenāsanagilānapaccayabhesajjaparikkhārānaṁ. Tassa evaṁ
 hoti kena nu kho ayamāyasmā lābhī cīvarapiṇḍapātasenāsana-
 gilānapaccayabhesajjaparikkhārānanti. Tassa evaṁ hoti ayaṁ kho
 āyasmā suttantiko tena ayamāyasmā lābhī cīvarapiṇḍapātasenāsana-
 gilānapaccayabhesajjaparikkhārānanti. So lābhahetu lābhapaccayā
 lābhakāraṇā lābhābhinibbattiyā lābhaṁ paripācento < PTS. MNid , 238 >suttantaṁ
 pariyāpuṇāti. Evampi lābhakamyā sikkhati. Athavā bhikkhu
 bhikkhuṁ passati lābhiṁ cīvarapiṇḍapātasenāsanagilānapaccayabhesajjaparikkhārānaṁ.
 Tassa evaṁ hoti kena nu kho ayamāyasmā
 lābhī cīvarapiṇḍapātasenāsanagilānapaccayabhesajjaparikkhārānanti.
 Tassa evaṁ hoti ayaṁ kho āyasmā vinayadharo .pe. Ābhidhammiko
 tena ayamāyasmā lābhī cīvarapiṇḍapātasenāsanagilānapaccayabhesajja-
 parikkhārānanti. So lābhahetu lābhapaccayā lābhakāraṇā lābhābhinibbattiyā

  *  *  *  *  *  *
  Footnote:1 Ma. rasesu.
-------------------------------------------------
[page 285]
 Lābhābhinibbattiyā lābhaṁ paripācento abhidhammaṁ pariyāpuṇāti. Evampi
 lābhakamyā sikkhati. Athavā bhikkhu bhikkhuṁ passati lābhiṁ
 cīvarapiṇḍapātasenāsanagilānapaccayabhesajjaparikkhārānaṁ. Tassa evaṁ hoti
 kena nu kho ayamāyasmā lābhī cīvarapiṇḍapātasenāsanagilāna-
 paccayabhesajjaparikkhārānanti. Tassa evaṁ hoti ayaṁ kho
 āyasmā āraññiko piṇḍapātiko paṁsukūliko tecīvariko
 sapadānacāriko khalupacchābhattiko nesajjiko yathāsanthatiko
 tena ayamāyasmā lābhī cīvarapiṇḍapātasenāsanagilānapaccayabhesajja-
 parikkhārānanti. So lābhahetu lābhapaccayā lābhakāraṇā
 lābhābhinibbattiyā lābhaṁ paripācento āraññiko hoti .pe. Yathāsanthatiko
 hoti. Evampi lābhakamyā sikkhati.
      Kathaṁ na lābhakamyā sikkhati. Idha bhikkhu na lābhahetu na lābhapaccayā
 na lābhakāraṇā na lābhābhinibbattiyā na lābhaṁ paripācento
 yāvadeva attadamathāya attasamathāya attaparinibbāpanatthāya suttantaṁ
 pariyāpuṇāti vinayaṁ pariyāpuṇāti abhidhammaṁ pariyāpuṇāti. Evampi
 na lābhakamyā sikkhati. Athavā bhikkhu na lābhahetu na lābhapaccayā
 na lābhakāraṇā na lābhābhinibbattiyā na lābhaṁ paripācento
 yāvadeva appicchaññeva nissāya santuṭṭhiññeva nissāya
 sallekhaññeva nissāya pavivekaññeva nissāya idamatthitaññeva nissāya
 āraññiko hoti piṇḍapātiko hoti paṁsukūliko hoti tecīvariko
-------------------------------------------------
[page 286]
 Hoti sapadānacāriko hoti khalupacchābhattiko hoti nesajjiko
 hoti yathāsanthatiko hoti. Evampi na lābhakamyā sikkhatīti
 lābhakamyā < PTS. MNid , 239 >na sikkhati.
      [410] Alābhe ca na kuppatīti kathaṁ alābhe kuppati.
 Idhekacco kulaṁ vā na labhāmi gaṇaṁ vā na labhāmi āvāsaṁ
 vā na labhāmi lābhaṁ vā na labhāmi yasaṁ vā na labhāmi
 pasaṁsaṁ vā na labhāmi sukhaṁ vā na labhāmi cīvaraṁ vā na labhāmi
 piṇḍapātaṁ vā na labhāmi senāsanaṁ vā na labhāmi gilānapaccayabhesajjaparikkhāraṁ
 vā na labhāmi gilānupaṭṭhākaṁ vā na labhāmi
 appaññātomhīti kuppati byāpajjati patiṭṭhiyati kopañca dosañca
 appaccayañca pātukaroti. Evaṁ alābhe kuppati.
      Kathaṁ alābhe na kuppati. Idha bhikkhu kulaṁ vā na labhāmi
 gaṇaṁ vā na labhāmi āvāsaṁ vā na labhāmi lābhaṁ vā na
 labhāmi yasaṁ vā na labhāmi pasaṁsaṁ vā na labhāmi sukhaṁ vā
 na labhāmi cīvaraṁ vā na labhāmi piṇḍapātaṁ vā na labhāmi
 senāsanaṁ vā na labhāmi gilānapaccayabhesajjaparikkhāraṁ vā na labhāmi
 gilānupaṭṭhākaṁ vā na labhāmi appaññātomhīti na kuppati na
 byāpajjati na patiṭṭhiyati na kopañca dosañca appaccayañca
 pātukaroti. Evaṁ alābhe na kuppatīti lābhakamyā na sikkhati
 alābhe ca na kuppati.
-------------------------------------------------
[page 287]
      [411] Aviruddho ca taṇhāya rase ca nānugijjhatīti viruddhoti
 yo cittassa āghāto paṭighāto anuvirodho 1- kopo pakopo
 sampakopo doso padoso sampadoso cittassa byāpatti
 manopadoso kodho kujjhanā kujjhitattaṁ doso dussanā dussitattaṁ
 byāpatti byāpajjanā byāpajjitattaṁ virodho paṭivirodho caṇḍikkaṁ
 assuropo anattamanatā cittassa ayaṁ vuccati virodho. Yasseso
 virodho pahīno samucchinno vūpasanto paṭippassaddho < PTS. MNid , 240 >abhabbuppattiko
 ñāṇagginā daḍḍho so vuccati aviruddho. Taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Rasoti mūlaraso khandharaso tacaraso pattaraso puppharaso phalaraso
 ambilaṁ madhuraṁ tittikaṁ kaṭukaṁ loṇikaṁ khārikaṁ lambilaṁ 2- kasāvo sāduṁ
 asāduṁ sītaṁ uṇhaṁ. Santeke samaṇabrāhmaṇā rasagiddhā te
 jivhaggena rasaggāni pariyesantā āhiṇḍanti. Te ambilaṁ
 labhitvā anambilaṁ pariyesanti anambilaṁ labhitvā ambilaṁ pariyesanti.
 Madhuraṁ labhitvā amadhuraṁ pariyesanti amadhuraṁ labhitvā madhuraṁ pariyesanti.
 Tittikaṁ 3- labhitvā atittikaṁ 3- pariyesanti atittikaṁ 3- labhitvā
 tittikaṁ 3- pariyesanti. Kaṭukaṁ labhitvā akaṭukaṁ pariyesanti akaṭukaṁ labhitvā
 kaṭukaṁ pariyesanti. Loṇikaṁ labhitvā aloṇikaṁ pariyesanti aloṇikaṁ
 labhitvā loṇikaṁ pariyesanti. Khārikaṁ labhitvā akhārikaṁ pariyesanti
 akhārikaṁ labhitvā khārikaṁ pariyesanti. Lambilaṁ labhitvā kasāvaṁ

  *  *  *  *  *  *
  Footnote:1 Ma. paṭighaṁ paṭivirodho. 2 Ma. lambikaṁ. 3 Ma. tittakaṁ, atittakaṁ.
-------------------------------------------------
[page 288]
 Pariyesanti kasāvaṁ labhitvā lambilaṁ pariyesanti. Sāduṁ labhitvā
 asāduṁ pariyesanti asāduṁ labhitvā sāduṁ pariyesanti. Sītaṁ
 labhitvā uṇhaṁ pariyesanti uṇhaṁ labhitvā sītaṁ pariyesanti.
 Te yaṁ yaṁ labhitvā tena tena na santussanti aparāparaṁ pariyesanti
 manāpikesu rasesu rattā giddhā gadhitā mucchitā ajjhopannā
 laggā laggitā palibuddhā. Yassa rasataṇhā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā
 so paṭisaṅkhā yoniso āhāraṁ āhāreti neva davāya na madāya
 na maṇḍanāya na vibhūsanāya yāvadeva imassa kāyassa ṭhitiyā
 yāpanāya vihiṁsuparatiyā brahmacariyānuggahāya iti purāṇañca vedanaṁ
 paṭihaṅkhāmi navañca vedanaṁ na uppādessāmi < PTS. MNid , 241 >yātrā ca me
 bhavissati anavajjatā ca phāsuvihāro cāti. Yathā vaṇaṁ ālimpeyya
 yāvadeva ropanatthāya yathā vā pana akkhaṁ abbhañjeyya yāvadeva
 bhārassa nittharaṇatthāya yathā vā pana puttamaṁsāahāraṁ āhāreyya
 yāvadeva kantārassa nittharaṇatthāya evameva bhikkhu paṭisaṅkhā
 yoniso āhāraṁ āhāreti neva davāya na madāya na maṇḍanāya
 na vibhūsanāya yāvadeva imassa kāyassa ṭhitiyā yāpanāya vihiṁsuparatiyā
 brahmacariyānuggahāya iti purāṇañca vedanaṁ paṭihaṅkhāmi navañca
 vedanaṁ na uppādessāmi yātrā ca me bhavissati anavajjatā
 ca phāsuvihāro cāti rasataṇhaṁ pajahati vinodeti byantīkaroti
-------------------------------------------------
[page 289]
 Anabhāvaṅgameti rasataṇhāya ārato virato paṭivirato nikkhanto
 nissaṭṭho vippamutto visaññutto vimariyādikatena cetasā viharatīti
 aviruddho ca taṇhāya rase ca nānugijjhati. Tenāha bhagavā
          lābhakamyā na sikkhati alābhe ca na kuppati
          aviruddho ca taṇhāya rase 1- ca nānugijjhatīti.
    [412] Upekkhako sadā sato na loke maññatī 2- samaṁ
          na visesī na nīceyyo tassa no santi ussadā.
      [413] Upekkhako sadā satoti upekkhakoti chaḷaṅgupekkhāya
 samannāgato cakkhunā rūpaṁ disvā neva sumano hoti na dummano
 upekkhako viharati sato sampajāno. Sotena saddaṁ sutvā.
 Ghānena gandhaṁ ghāyitvā. Jivhāya rasaṁ sāyitvā. Kāyena phoṭṭhabbaṁ
 phusitvā. Manasā dhammaṁ viññāya neva sumano hoti na dummano
 upekkhako viharati sato sampajāno. Cakkhunā rūpaṁ disvā manāpaṁ
 nābhigijjhati nābhihasati 3- na rāgaṁ < PTS. MNid , 242 >janeti. Tassa ṭhitova kāyo hoti
 ṭhitaṁ cittaṁ ajjhattaṁ susaṇṭhitaṁ suvimuttaṁ. Cakkhunā kho paneva
 rūpaṁ disvā amanāpaṁ na maṅku hoti appatiṭṭhīnacitto 4- ādinamanaso 5-
 abyāpannacetaso. Tassa ṭhitova kāyo hoti ṭhitaṁ cittaṁ
 ajjhattaṁ susaṇṭhitaṁ suvimuttaṁ. Sotena saddaṁ sutvā. Ghānena
 gandhaṁ ghāyitvā. Jivhāya rasaṁ sāyitvā. Kāyena phoṭṭhabbaṁ
 phusitvā. Manasā dhammaṁ viññāya manāpaṁ nābhigijjhati nābhihasati

  *  *  *  *  *  *
  Footnote:1 Ma. rasesu. 2 maññate. 3 Po. Ma. nābhihaṁsati. 4 Po. Ma. appatiṭṭhitacitto.
 5 Ma. ādīnamanaso.
-------------------------------------------------
[page 290]
 Na rāgaṁ janeti. Tassa ṭhitova kāyo hoti ṭhitaṁ cittaṁ ajjhattaṁ
 susaṇṭhitaṁ suvimuttaṁ. Manasā kho paneva dhammaṁ viññāya amanāpaṁ
 na maṅku hoti appatiṭṭhīnacitto ādinamanaso abyāpannacetaso.
 Tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ suvimuttaṁ.
 Cakkhunā rūpaṁ disvā manāpāmanāpesu rūpesu tassa ṭhitova kāyo hoti
 ṭhitaṁ cittaṁ ajjhattaṁ susaṇṭhitaṁ suvimuttaṁ. Sotena saddaṁ sutvā.
 Ghānena gandhaṁ ghāyitvā. Jivhāya rasaṁ sāyitvā. Kāyena
 phoṭṭhabbaṁ phusitvā. Manasā dhammaṁ viññāya manāpāmanāpesu
 dhammesu tassa ṭhitova kāyo hoti ṭhitaṁ cittaṁ ajjhattaṁ susaṇṭhitaṁ
 suvimuttaṁ. Cakkhunā rūpaṁ disvā rajanīye na rajjati dosanīye na
 dussati mohanīye na muyhati kopanīye na kuppati kilesanīye
 na kilissati madanīye na majjati. Sotena saddaṁ sutvā.
 Ghānena gandhaṁ ghāyitvā. Jivhāya rasaṁ sāyitvā. Kāyena
 phoṭṭhabbaṁ phusitvā. Manasā dhammaṁ viññāya rajanīye na rajjati
 dosanīye na dussati mohanīye na muyhati kopanīye na kuppati
 kilesanīye na kilissati madanīye na majjati. Diṭṭhe diṭṭhamatto
 sute sutamatto mute mutamatto viññāte viññātamatto
 diṭṭhe na limpati sute na limpati mute na limpati viññāte
 na limpati. Diṭṭhe anūpayo anissito appaṭibaddho vippamutto
 visaññutto vimariyādikatena cetasā viharati. Sute mute
-------------------------------------------------
[page 291]
 Viññāte anūpayo anissito appaṭibaddho vippamutto visaññutto
 vimariyādikatena cetasā viharati. Saṁvijjati < PTS. MNid , 243 >arahato cakkhu passati
 arahā cakkhunā rūpaṁ chandarāgo arahato natthi suvimuttacitto
 arahā. Saṁvijjati arahato sotaṁ suṇāti arahā sotena saddaṁ
 chandarāgo arahato natthi suvimuttacitto arahā. Saṁvijjati
 arahato ghānaṁ ghāyati arahā ghānena gandhaṁ chandarāgo arahato
 natthi suvimuttacitto arahā. Saṁvijjati arahato jivhā sāyati
 arahā jivhāya rasaṁ chandarāgo arahato natthi suvimuttacitto
 arahā. Saṁvijjati arahato kāyo phussati arahā kāyena phoṭṭhabbaṁ
 chandarāgo arahato natthi suvimuttacitto arahā. Saṁvijjati
 arahato mano vijānāti arahā manasā dhammaṁ chandarāgo arahato
 natthi suvimuttacitto arahā. Cakkhu rūpārāmaṁ rūparataṁ rūpasammuditaṁ
 taṁ arahato dantaṁ guttaṁ rakkhitaṁ saṁvutaṁ tassa ca saṁvarāya dhammaṁ
 deseti. Sotaṁ saddārāmaṁ. Ghānaṁ gandhārāmaṁ. Jivhā rasārāmā
 rasaratā rasasammuditā sā arahato dantā guttā rakkhitā saṁvutā
 tassā ca saṁvarāya dhammaṁ deseti. Kāyo phoṭṭhabbārāmo.
 Mano dhammārāmo dhammarato dhammasammudito so arahato danto
 gutto rakkhito saṁvuto tassa ca saṁvarāya dhammaṁ deseti.
          Dantaṁ nayanti samitiṁ dantaṁ rājābhirūhati
          danto seṭṭho manussesu yotivākyaṁ titikkhati.
-------------------------------------------------
[page 292]
          Varamassatarā dantā ājāniyāva sindhavā
          kuñjarāva mahānāgā attadanto tato varaṁ.
          Na hi etehi yānehi gaccheyya agataṁ disaṁ
          yathāttanā sudantena danto dantena gacchati.
          Vidhāsu na vikampanti vippamuttā punabbhavā
          dantabhūmiṁ anuppattā te loke vijitāvino.
                  Yassindriyāni bhāvitāni
                  ajjhattaṁ ca bahiddhā ca sabbaloke
                  nibbijjhimaṁ parañca lokaṁ
                  kālaṁ kaṅkhati bhāvito sudantoti
      upekkhako. Sadāti [1]- sabbadā sabbakālaṁ niccakālaṁ dhuvakālaṁ
 .pe. Pacchime vayokhandhe. Satoti catūhi kāraṇehi sato kāye
 kāyānupassanāsatipaṭṭhānaṁ bhāvento sato vedanāsu citte
 dhammesu dhammānupassanāsatipaṭṭhānaṁ bhāvento sato .pe. So
 vuccati satoti upekkhako sadā sato.
      [414] Na loke maññatī samanti sadisohamasmīti mānaṁ na
 janeti jātiyā vā gottena vā .pe. Aññataraññatarena vā
 vatthunāti na loke maññati samaṁ.
      [415] Na visesī na nīceyyoti seyyohamasmīti atimānaṁ na
 janeti jātiyā vā gottena vā .pe. Aññataraññatarena vā

  *  *  *  *  *  *
  Footnote:1 Ma. Yu. sadā.
-------------------------------------------------
[page 293]
 Vatthunā. Hīnohamasmīti mānaṁ na janeti jātiyā vā gottena vā
 .pe. Aññataraññatarena vā vatthunāti na visesī na nīceyyo.
      [416] Tassa no santi ussadāti tassāti arahato khīṇāsavassa.
 Ussadāti sattussadā rāgussado dosussado mohussado
 mānussado diṭṭhussado kilesussado kammussado. Tassime ussadā
 natthi na santi na saṁvijjanti nupalabbhanti pahīnā samacchinnā
 vūpasantā paṭippassaddhā abhabbuppattikā ñāṇagginā daḍḍhāti
 tassa no santi ussadā. Tenāha bhagavā
          upekkhako sadā sato na loke maññatī samaṁ
          na visesī na nīceyyo tassa no santi ussadāti.
    [417] Yassa nissayatā natthi ñatvā dhammaṁ anissito
          bhavāya < PTS. MNid , 245 >vibhavāya ca taṇhā yassa na vijjati.
      [418] Yassa nissayatā natthīti yassāti arahato khīṇāsavassa.
 Nissayāti dve nissayā taṇhānissayo ca diṭṭhinissayo
 ca .pe. Ayaṁ taṇhānissayo .pe. Ayaṁ diṭṭhinissayo.
 Tassa taṇhānissayo pahīno diṭṭhinissayo paṭinissaṭṭho taṇhānissayassa
 pahīnattā diṭṭhinissayassa paṭinissaṭṭhattā nissayatā
 yassa natthi [1]- na saṁvijjati nupalabbhati pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti yassa
 nissayatā natthi.

  *  *  *  *  *  *
  Footnote:1 Po. Ma. na santi. ito paraṁ evaṁ ñātabbaṁ.
-------------------------------------------------
[page 294]
      [419] Ñatvā dhammaṁ anissitoti ñatvāti ñatvā jānitvā
 tulayitvā tīrayitvā vibhāvayitvā vibhūtaṁ katvā sabbe saṅkhārā
 aniccāti ñatvā jānitvā tulayitvā tīrayitvā vibhāvayitvā vibhūtaṁ
 katvā sabbe saṅkhārā dukkhāti sabbe dhammā anattāti .pe.
 Yaṅkiñci samudayadhammaṁ sabbantaṁ nirodhadhammanti ñatvā jānitvā
 tulayitvā tīrayitvā vibhāvayitvā vibhūtaṁ katvā. Anissitoti dve nissayā
 taṇhānissayo ca diṭṭhinissayo ca .pe. Ayaṁ taṇhānissayo .pe.
 Ayaṁ diṭṭhinissayo. Taṇhānissayaṁ pahāya diṭṭhinissayaṁ
 paṭinissajjitvā cakkhuṁ anissito sotaṁ anissito ghānaṁ anissito
 jivhaṁ anissito kāyaṁ anissito manaṁ anissito rūpe sadde gandhe
 rase phoṭṭhabbe kulaṁ gaṇaṁ āvāsaṁ .pe. Diṭṭhasutamutaviññātabbe
 dhamme anissito anallīno anupagato anajjhosito anadhimutto
 nikkhanto nissaṭṭho vippamutto visaññutto vimariyādikatena cetasā
 viharatīti ñatvā dhammaṁ anissito.
      [420] Bhavāya vibhavāya ca taṇhā yassa na vijjatīti taṇhāti
 rūpataṇhā saddataṇhā gandhataṇhā rasataṇhā phoṭṭhabbataṇhā
 dhammataṇhā. Yassāti arahato khīṇāsavassa. Bhavāyāti bhavadiṭṭhiyā.
 Vibhavāyāti vibhavadiṭṭhiyā. Bhavāyāti sassatadiṭṭhiyā. Vibhavāyāti
 ucchedadiṭṭhiyā. Bhavāyāti punappunaṁ < PTS. MNid , 246 >bhavāya punappunaṁ gatiyā
 punappunaṁ upapattiyā punappunaṁ paṭisandhiyā punappunaṁ attabhāvābhinibbattiyā.
-------------------------------------------------
[page 295]
 Bhinibbattiyā. Taṇhā yassa natthi na saṁvijjati nupalabbhati pahīnā
 samucchinnā vūpasantā paṭippassaddhā abhabbuppattikā ñāṇagginā
 daḍḍhāti bhavāya vibhavāya ca taṇhā yassa na vijjati. Tenāha
 bhagavā
          yassa nissayatā natthi ñatvā dhammaṁ anissito
          bhavāya vibhavāya ca taṇhā yassa na vijjatīti.
    [421] Taṁ brūmi upasantoti kāmesu anapekkhinaṁ
          ganthā tassa na vijjanti atāri so visattikaṁ.
      [422] Taṁ brūmi upasantoti santo upasanto vūpasanto
 nibbuto paṭippassaddhoti taṁ brūmi taṁ kathemi taṁ bhaṇāmi taṁ dīpayāmi
 taṁ voharāmīti taṁ brūmi upasantoti.
      [423] Kāmesu anapekkhinanti kāmāti uddānato dve kāmā
 vatthukāmā ca kilesakāmā ca .pe. Ime vuccanti vatthukāmā .pe.
 Ime vuccanti kilesakāmā. Vatthukāme parijānitvā kilesakāme
 pahāya pajahitvā vinoditvā byantīkaritvā anabhāvaṅgamitvā
 kāmesu anapekkhī vītakāmo cattakāmo vantakāmo muttakāmo
 pahīnakāmo paṭinissaṭṭhakāmo [1]- vītarāgo cattarāgo
 vantarāgo muttarāgo pahīnarāgo paṭinissaṭṭharāgo nicchāto
 nibbuto sītibhūto sukhapaṭisaṁvedī brahmabhūtena attanā viharatīti
 kāmesu anapekkhinaṁ.

  *  *  *  *  *  *
  Footnote:1 Ma. kāmesu.
-------------------------------------------------
[page 296]
      [424] Ganthā tassa na vijjantīti ganthāti cattāro ganthā
 abhijjhā kāyagantho byāpādo < PTS. MNid , 247 >kāyagantho sīlabbattaparāmāso
 kāyagantho idaṁsaccābhiniveso kāyagantho. Attano diṭṭhiyā
 rāgo abhijjhā kāyagantho. Paravādesu āghāto appaccayo
 byāpādo kāyagantho. Attano sīlaṁ vā vattaṁ vā sīlabbattaṁ
 vā parāmasati 1- sīlabbattaparāmāso kāyagantho. Attano diṭṭhi
 idaṁsaccābhiniveso kāyagantho. Tassāti arahato khīṇāsavassa.
 Ganthā tassa na vijjantīti ganthā tassa natthi na santi na saṁvijjanti
 nupalabbhanti pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti ganthā tassa na vijjanti.
      [425] Atāri so visattikanti visattikā vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Visattikāti kenatthena visattikā. Visatāti visattikā. Visālāti
 visattikā. Visaṭāti visattikā. Visamāti visattikā. Visakkatīti
 visattikā. Visaṁharatīti visattikā. Visaṁvādikāti visattikā.
 Visamūlāti visattikā. Visaphalāti visattikā. Visaparibhogāti
 visattikā. Visālā vā pana sā taṇhā rūpe sadde gandhe rase
 phoṭṭhabbe kule gaṇe āvāse .pe. Diṭṭha suta muta viññātabbesu
 dhammesu visaṭā 2- vitthatāti visattikā. Atāri so visattikanti
 so imaṁ visattikaṁ taṇhaṁ atāri uttari pattari 3- samatikkami vītivattatīti

  *  *  *  *  *  *
  Footnote:1 Ma. Yu. parāmāso. 2 Ma. visaṭaṁ. 3 Ma. patari.
-------------------------------------------------
[page 297]
 Atāri so visattikaṁ. Tenāha bhagavā
          taṁ brūmi upasantoti kāmesu anapekkhinaṁ
          ganthā tassa na vijjanti atāri so visattikanti.
    [426] Na tassa puttā pasavo khettaṁ vatthuñca vijjati
          attaṁ 1- vāpi nirattaṁ vā na tasmiṁ upalabbhati.
      [427] Na tassa puttā pasavo khettaṁ vatthuñca vijjatīti
 nāti paṭikkhepo. Tassāti arahato khīṇāsavassa. Puttāti
 cattāro puttā attajo putto khettajo putto dinnako
 putto antevāsiko putto. Pasavoti ajeḷakā kukkuṭasūkarā
 hatthigavāssavaḷavā. Khettanti sālikkhettaṁ vīhikkhettaṁ muggakkhettaṁ
 māsakkhettaṁ yavakkhettaṁ godhūmakkhettaṁ tilakkhettaṁ. Vatthunti
 gharavatthu koṭṭhakavatthu purevatthu pacchāvatthu ārāmavatthu vihāravatthu.
 Na tassa puttā pasavo khettaṁ vatthuñca vijjatīti tassa puttapariggaho
 vā pasupariggaho vā khettapariggaho vā vatthupariggaho vā natthi
 na santi na saṁvijjanti nupalabbhanti pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti na tassa
 puttā pasavo khettaṁ vatthuñca vijjati.
      [428] Attaṁ vāpi nirattaṁ vā na tasmiṁ upalabbhatīti attāti
 sassatadiṭṭhi 2- natthi nirattāti ucchedadiṭṭhi natthi attāti gahitaṁ
 natthi nirattāti muñcitabbaṁ natthi. Yassa natthi gahitaṁ tassa

  *  *  *  *  *  *
  Footnote:1 Ma. attā vāpi nirattā vā. sabbattha īdisameva. 2 Ma. attadiṭṭhi.
-------------------------------------------------
[page 298]
 Natthi muñcitabbaṁ yassa natthi muñcitabbaṁ tassa natthi gahitaṁ.
 Gahaṇamuñcanaṁ samatikkanto arahā vuḍḍhiparihāniṁ vītivatto. So
 vuṭṭhavāso ciṇṇacaraṇo .pe. Natthi tassa punabbhavoti attaṁ
 vāpi nirattaṁ vā na tasmiṁ upalabbhati. Tenāha bhagavā
          na tassa puttā pasavo khettaṁ vatthuñca vijjati
          attaṁ vāpi nirattaṁ vā na tasmiṁ upalabbhatīti.
    [429] Yena [1]- vajjuṁ puthujjanā atho samaṇabrāhmaṇā
          taṁ tassa apurekkhataṁ tasmā vādesu nejati.
      [430] Yena vajjuṁ puthujjanā < PTS. MNid , 249 >atho samaṇabrāhmaṇāti puthujjanāti
 kenatthena puthujjanā. Puthu kilese janentīti puthujjanā.
 Puthu avihatasakkāyadiṭṭhikāti puthujjanā. Puthu satthārānaṁ mukhullokikāti
 puthujjanā. Puthu sabbagatīhi āvunitāti puthujjanā. Puthu nānābhisaṅkhārehi
 abhisaṅkharontīti puthujjanā. Puthu nānāoghehi vuyhantīti
 puthujjanā. Puthu nānāsantāpehi santappentīti puthujjanā. Puthu
 nānāpariḷāhehi paridayhantīti puthujjanā. Puthu pañcasu kāmaguṇesu
 rattā giddhā gadhitā mucchitā ajjhopannā laggā laggitā
 palibuddhāti puthujjanā. Puthu pañcahi nīvaraṇehi āvuṭā nivuṭā
 ophuṭā 2- pihitā paṭicchannā paṭikujjitāti puthujjanā. Samaṇāti
 yekeci ito bahiddhā paribbājupagatā paribbājasamāpannā.
 Brāhmaṇāti yekeci bhovādikā. Yena vajjuṁ puthujjanā atho

  *  *  *  *  *  *
  Footnote:1 Po. Ma. naṁ. 2 Ma. ovuṭā.
-------------------------------------------------
[page 299]
 Samaṇabrāhmaṇāti puthujjanā yena [1]- rāgena vadeyyuṁ yena dosena
 vadeyyuṁ yena mohena vadeyyuṁ yena mānena vadeyyuṁ yāya
 diṭṭhiyā vadeyyuṁ yena uddhaccena vadeyyuṁ yāya vicikicchāya
 vadeyyuṁ yehi anusayehi vadeyyuṁ rattoti vā duṭṭhoti vā
 mūḷhoti vā vinibandhoti vā parāmaṭṭhoti vā vikkhepagatoti
 vā aniṭṭhaṅgatoti vā thāmagatoti vā. Te abhisaṅkhārā
 pahīnā abhisaṅkhārānaṁ pahīnattā gatiyo yena vadeyyuṁ nerayikoti
 vā tiracchānayonikoti vā pittivisayikoti vā manussoti vā
 devoti vā rūpīti vā arūpīti vā saññīti vā asaññīti
 vā nevasaññīnāsaññīti vā. So hetu natthi paccayo natthi
 kāraṇaṁ natthi yena vadeyyuṁ katheyyuṁ bhaṇeyyuṁ dīpayeyyuṁ vohareyyunti
 yena vajjuṁ puthujjanā atho samaṇabrāhmaṇā.
      [431] Taṁ tassa apurekkhanti < PTS. MNid , 250 >tassāti arahato khīṇāsavassa.
 Purekkhāroti dve purekkhārā taṇhāpurekkhāro ca
 diṭṭhipurekkhāro ca .pe. Ayaṁ taṇhāpurekkhāro .pe. Ayaṁ
 diṭṭhipurekkhāro. Tassa taṇhāpurekkhāro pahīno diṭṭhipurekkhāro
 paṭinissaṭṭho taṇhāpurekkhārassa pahīnattā diṭṭhipurekkhārassa
 paṭinissaṭṭhattā na taṇhaṁ vā diṭṭhiṁ vā purato katvā carati
 na taṇhādhajo na taṇhāketu na taṇhādhipateyyo na diṭṭhiddhajo
 na diṭṭhiketu na diṭṭhādhipateyyo na taṇhāya vā [2]- diṭṭhiyā vā

  *  *  *  *  *  *
  Footnote:1 Ma. taṁ. 2 Ma. na.
-------------------------------------------------
[page 300]
 Parivārito caratīti taṁ tassa apurekkhataṁ.
      [432] Tasmā vādesu nejatīti tasmāti tasmā taṁkāraṇā
 taṁhetu tappaccayā taṁnidānā vādesu upavādesu nindāya garahāya
 akittiyā avaṇṇahārikāya nejati na ejati 1- na calati na vedhati
 nappavedhati na sampavedhatīti tasmā vādesu nejati. Tenāha bhagavā
          yena vajjuṁ puthujjanā atho samaṇabrāhmaṇā
          taṁ tassa apurekkhataṁ tasmā vādesu nejatīti.
    [433] Vītagedho amaccharī na ossesu vadate muni
          na samesu na omesu kappaṁ neti akappiyo.
      [434] Vītagedho amaccharīti gedho vuccati taṇhā yo
 rāgo sārāgo .pe. Abhijjhā lobho akusalamūlaṁ. Yasseso
 gedho pahīno samucchinno vūpasanto paṭippassaddho abhabbuppattiko
 ñāṇagginā daḍḍho so vuccati vītagedho. So rūpe agiddho .pe.
 Diṭṭha suta muta viññātabbesu dhammesu agiddho agadhito amucchito
 anajjhopanno vītagedho [2]- cattagedho vantagedho muttagedho [3]-
 paṭinissaṭṭhagedho nicchāto nibbuto < PTS. MNid , 251 >sītibhūto sukhapaṭisaṁvedī brahmabhūtena
 attanā viharatīti vītagedho. Amaccharīti macchariyanti pañca
 macchariyāni āvāsamacchariyaṁ kulamacchariyaṁ lābhamacchariyaṁ vaṇṇamacchariyaṁ
 dhammamacchariyaṁ yaṁ evarūpaṁ macchariyaṁ .pe. Gāho idaṁ vuccati
 macchariyaṁ. Yassetaṁ macchariyaṁ pahīnaṁ samucchinnaṁ vūpasantaṁ paṭippassaddhaṁ

  *  *  *  *  *  *
  Footnote:1 Ma. iñjati. 2 Ma. vigatagedho. 3 pahīnagedho.
-------------------------------------------------
[page 301]
 Abhabbuppattikaṁ ñāṇagginā daḍḍhaṁ so vuccati amaccharīti vītagedho
 amaccharī.
      [435] Na ossesu vadate muni na samesu na omesūti munīti
 monaṁ vuccati ñāṇaṁ .pe. Saṅgajālamaticca so muni. Muni
 seyyohamasmīti vā sadisohamasmīti vā hīnohamasmīti vā na vadati
 na katheti na bhaṇati na dīpayati na voharatīti na ossesu vadate
 muni na samesu na omesu.
      [436] Kappaṁ neti akappiyoti kappoti dve kappā taṇhākappo
 ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Tassa taṇhākappo pahīno diṭṭhikappo paṭinissaṭṭho
 taṇhākappassa pahīnattā diṭṭhikappassa paṭinissaṭṭhattā
 taṇhākappaṁ vā diṭṭhikappaṁ vā neti na upeti na upagacchati na
 gaṇhāti na parāmasati nābhinivisatīti kappaṁ neti. Akappiyoti
 kappoti 1- dve kappā taṇhākappo ca diṭṭhikappo ca .pe.
 Ayaṁ taṇhākappo .pe. Ayaṁ diṭṭhikappo. Tassa taṇhākappo
 pahīno diṭṭhikappo paṭinissaṭṭho tassa taṇhākappassa pahīnattā
 diṭṭhikappassa paṭinissaṭṭhattā taṇhākappaṁ vā diṭṭhikappaṁ vā na
 kappeti na janeti na sañjaneti na nibbatteti nābhinibbattetīti
 kappaṁ neti akappiyo. Tenāha bhagavā

  *  *  *  *  *  *
  Footnote:1 Ma. kappāti.
-------------------------------------------------
[page 302]
          Vītagedho amaccharī na ossesu vadate muni
          na samesu na omesu kappaṁ neti akappiyoti.
    [437] Yassa loke sakaṁ natthi asatā ca na socati
          dhammesu < PTS. MNid , 252 >ca na gacchati sa ve santoti vuccati.
      [438] Yassa loke sakaṁ natthīti yassāti arahato
 khīṇāsavassa. [1]- Sakaṁ natthīti yassa 2- mayhaṁ vā idaṁ paresaṁ vā
 idanti kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ
 gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi .pe.
 Ñāṇagginā daḍḍhanti yassa loke sakaṁ natthi.
      [439] Asatā ca na socatīti vipariṇataṁ vā vatthuṁ na socati
 vipariṇatasmiṁ vā vatthusmiṁ na socati cakkhu me vipariṇatanti na
 socati sotaṁ me ghānaṁ me jivhā me kāyo me mano me rūpā
 me saddā me gandhā me rasā me phoṭṭhabbā me kulaṁ me
 gaṇo me āvāso me lābho me yaso me pasaṁsā me sukhaṁ me
 cīvaraṁ me piṇḍapāto me senāsanaṁ me gilānapaccayabhesajjaparikkhāro
 me mātā me pitā me bhātā me bhaginī me putto
 me dhītā me mittā me amaccā me ñātakā me sālohitā me
 vipariṇatāti na socati na kilamati na paridevati na urattāḷiṁ kandati
 na sammohaṁ āpajjatīti evampi asatā ca na socati. Athavā
 asātāya dukkhāya vedanāya phuṭṭho pareto samohito samannāgato

  *  *  *  *  *  *
  Footnote:1 Ma. loke. 2 tassa. 3 Ma. asantāya.
-------------------------------------------------
[page 303]
 Na socati na kilamati na paridevati na urattāḷiṁ kandati na sammohaṁ
 āpajjati. Cakkhurogena phuṭṭho pareto samohito samannāgato na
 socati na kilamati na paridevati na urattāḷiṁ kandati na sammohaṁ
 āpajjati. Sotarogena ghānarogena jivhārogena kāyarogena
 sīsarogena kaṇṇarogena mukharogena dantarogena kāsena sāsena
 pināsena ḍahena jarena kucchirogena mucchāya pakkhandikāya sulāya
 visūcikāya kuṭṭhena gaṇḍena kilāsena sosena apamārena dadduyā 1-
 kaṇḍuyā kacchuyā rakhasāya vitacchikāya lohitena pittena madhumehena
 aṁsāya pīḷakāya < PTS. MNid , 253 >bhagandalāya 2- pittasamuṭṭhānehi 3- ābādhehi
 semhasamuṭṭhānehi ābādhehi vātasamuṭṭhānehi ābādhehi sannipātikehi
 ābādhehi utupariṇāmajehi ābādhehi visamaparihārajehi ābādhehi
 opakkamikehi ābādhehi kammavipākajehi ābādhehi sītena uṇhena
 jighacchāya pipāsāya uccārena passāvena ḍaṁsamakasavātātapasiriṁsapasamphassehi
 phuṭṭho pareto samohito samannāgato na socati na
 kilamati na paridevati na urattāḷiṁ kandati na sammohaṁ āpajjatīti
 evampi asatā ca na socati. Athavā asante asaṁvijjamāne
 anupalabbhiyamāne aho vata me taṁ taṁ vata me natthi siyā
 vata me taṁ taṁ vatāhaṁ na labhāmīti na socati na kilamati na
 paridevati na urattāḷiṁ kandati na sammohaṁ āpajjatīti evampi
 asatā ca na socati.

  *  *  *  *  *  *
  Footnote:1 Yu. danduyā. 2 Po. Ma. bhagandalena. 3 Po. Ma. pittasamuṭṭhānena ābādhena.
 ito paraṁ evaṁ ñātabbaṁ.
-------------------------------------------------
[page 304]
      [440] Dhammesu ca na gacchatīti na chandāgatiṁ gacchati na
 dosāgatiṁ gacchati na mohāgatiṁ gacchati na bhayāgatiṁ gacchati
 na rāgavasena gacchati na dosavasena gacchati na mohavasena
 gacchati na mānavasena gacchati na diṭṭhivasena gacchati na uddhaccavasena
 gacchati na vicikicchāvasena gacchati na anusayavasena gacchati
 na [1]- vaggehi dhammehi yāyati niyyati vuyhati saṁhariyatīti dhammesu ca
 na gacchati.
      [441] Sa ve santoti vuccatīti < PTS. MNid , 254 >so santo upasanto vūpasanto
 nibbuto paṭippassaddhoti vuccati kathiyati bhaṇiyati dīpiyati vohariyatīti
 sa ve santoti vuccati. Tenāha bhagavā
          yassa loke sakaṁ natthi asatā ca na socati
          dhammesu ca na gacchati sa ve santoti vuccatīti.
              Dasamo purābhedasuttaniddeso niṭṭhito.
                      ------------

  *  *  *  *  *  *
  Footnote:1 Po. Ma. ca.
-------------------------------------------------
[page 305]
                Ekādasamo kalahavivādasuttaniddeso
            [441] Kuto pahūtā kalahā vivādā
                  paridevasokā sahamaccharā ca
                  mānātimānā sahapesuṇā ca
                  kuto pahūtā te tadiṅgha brūhi.
      [442] Kuto pahūtā kalahā vivādāti kalahoti ekena ākārena
 kalahopi vivādopi taññeva yo kalaho so vivādo yo vivādo
 so kalaho. Athavā aparena ākārena vivādo vuccati kalahassa
 pubbabhāgo vivādo. Rājānopi rājūhi vivadanti khattiyāpi
 khattiyehi vivadanti brāhmaṇāpi brāhmaṇehi vivadanti gahapatīpi
 gahapatīhi vivadanti mātāpi puttena vivadati puttopi mātarā
 vivadati pitāpi puttena vivadati puttopi pitarā vivadati bhātāpi
 bhātarā vivadati bhaginīpi bhaginiyā vivadati bhātāpi bhaginiyā vivadati
 bhaginīpi bhātarā vivadati sahāyopi sahāyena vivadati ayaṁ vivādo.
 Katamo kalaho. Āgārikā randhapasutā kāyena vācāya kalahaṁ
 karonti pabbajitā āpattiṁ < PTS. MNid , 256 >āpajjantā kāyena vācāya kalahaṁ
 karonti ayaṁ kalaho. Kuto pahūtā kalahā vivādāti kalahā
 ca vivādā ca kuto pahūtā kuto jātā kuto sañjātā kuto
 nibbattā kuto abhinibbattā kuto pātubhūtā kiṁnidānā kiṁsamudayā
 kiṁjātikā kiṁpabhavāti kalahassa ca vivādassa ca mūlaṁ pucchati hetuṁ
-------------------------------------------------
[page 306]
 Pucchati nidānaṁ pucchati sambhavaṁ pucchati pabhavaṁ pucchati samuṭṭhānaṁ
 pucchati āhāraṁ pucchati ārammaṇaṁ pucchati paccayaṁ pucchati samudayaṁ
 pucchati papucchati yācati ajjhesati pasādetīti kuto pahūtā
 kalahā vivādā.
      [443] Paridevasokā sahamaccharā cāti paridevoti ñātibyasanena
 vā phuṭṭhassa bhogabyasanena vā phuṭṭhassa rogabyasanena vā
 phuṭṭhassa sīlabyasanena vā phuṭṭhassa diṭṭhibyasanena vā phuṭṭhassa
 aññataraññatarena vā byasanena samannāgatassa aññataraññatarena
 vā dukkhadhammena phuṭṭhassa ādevo paridevo ādevanā paridevanā
 ādevitattaṁ paridevitattaṁ vācā palāpo vippalāpo lālappo
 lālappāyanā lālappāyitattaṁ. Sokoti ñātibyasanena vā phuṭṭhassa
 bhogabyasanena vā phuṭṭhassa rogabyasanena vā phuṭṭhassa sīlabyasanena
 vā phuṭṭhassa diṭṭhibyasanena vā phuṭṭhassa aññataraññatarena
 vā byasanena samannāgatassa aññataraññatarena vā dukkhadhammena
 phuṭṭhassa soko socanā socitattaṁ antosoko antoparisoko
 antoḍāho antopariḍāho cetaso parijjhāyanā domanassaṁ sokasallaṁ.
 Macchariyanti pañca macchariyāni āvāsamacchariyaṁ kulamacchariyaṁ
 lābhamacchariyaṁ vaṇṇamacchariyaṁ dhammamacchariyaṁ yaṁ evarūpaṁ macchariyaṁ
 maccharāyanā maccharāyitattaṁ vevicchaṁ kadariyaṁ kaṭukañcakatā aggahitattaṁ
 cittassa idaṁ vuccati macchariyaṁ. < PTS. MNid , 257 >Apica khandhamacchariyampi
-------------------------------------------------
[page 307]
 Macchariyaṁ dhātumacchariyampi macchariyaṁ āyatanamacchariyampi macchariyaṁ
 gāho idaṁ vuccati macchariyanti paridevasokā sahamaccharā ca.
      [444] Mānātimānā sahapesuṇā cāti mānoti idhekacco
 mānaṁ janeti jātiyā vā gottena vā kolaputtikena vā vaṇṇapokkharatāya
 vā dhanena vā ajjhenena vā kammāyatanena vā
 sippāyatanena vā vijjaṭṭhānena vā sutena vā paṭibhāṇena vā
 aññataraññatarena vā vatthunā. Atimānoti idhekacco aññaṁ 1-
 atimaññati jātiyā vā gottena vā .pe. Aññataraññatarena
 vā vatthunā. Pesuññanti idhekacco pisuṇavāco hoti ito
 sutvā amutra akkhātā imesaṁ bhedāya amutra vā sutvā
 imesaṁ akkhātā amūsaṁ bhedāya iti samaggānaṁ vā bhettā bhinnānaṁ
 vā anuppadātā vaggārāmo vaggarato vagganandī vaggakaraṇiṁ vācaṁ
 bhāsitā hoti idaṁ vuccati pesuññaṁ. Apica dvīhi kāraṇehi
 pesuññaṁ upasaṁharati piyakamyatāya vā bhedādhippāyo 2- vā.
      Kathaṁ piyakamyatāya pesuññaṁ upasaṁharati. Imassa piyo bhavissāmi
 manāpo bhavissāmi vissāsiko bhavissāmi abbhantariko bhavissāmi
 suhadayo bhavissāmīti evaṁ piyakamyatāya pesuññaṁ upasaṁharati.
      Kathaṁ bhedādhippāyo 3- pesuññaṁ upasaṁharati. Kathaṁ ime nānā
 assu vinā assu vaggā assu dvedhā assu dvejjhā
 assu dvepakkhā assu bhijjeyyuṁ na samāgaccheyyuṁ dukkhaṁ na

  *  *  *  *  *  *
  Footnote:1 Ma. paraṁ. 2-3 Ma. Yu. bhedādhippāyena. ito paraṁ evaṁ ñātabbaṁ.
-------------------------------------------------
[page 308]
 Phāsu vihareyyunti evaṁ bhedādhippāyo pesuññaṁ upasaṁharatīti
 mānātimānā sahapesuṇā ca.
      [445] Kuto pahūtā te tadiṅgha brūhīti kalaho ca vivādo< PTS. MNid , 258 >
 ca paridevo ca soko ca macchariyañca māno ca atimāno ca
 pesuññañca ime aṭṭha kilesā kuto pahūtā kuto jātā kuto
 sañjātā kuto nibbattā kuto abhinibbattā kuto pātubhūtā
 kiṁnidānā kiṁsamudayā kiṁjātikā kiṁpabhavāti imesaṁ aṭṭhannaṁ kilesānaṁ
 mūlaṁ pucchati hetuṁ pucchati nidānaṁ pucchati sambhavaṁ pucchati pabhavaṁ
 pucchati samuṭṭhānaṁ pucchati āhāraṁ pucchati ārammaṇaṁ pucchati
 paccayaṁ pucchati samudayaṁ pucchati papucchati yācati ajjhesati pasādetīti
 kuto pahūtā te. Tadiṅgha brūhīti iṅgha brūhi ācikkhāhi desehi
 paññāpehi 1- paṭṭhapehi vivara vibhaja uttānīkarohi pakāsehīti kuto
 pahūtā te tadiṅgha brūhi. Tenāha so nimmito
                  kuto pahūtā kalahā vivādā
                  paridevasokā sahamaccharā ca
                  mānātimānā sahapesuṇā ca
                  kuto pahūtā te tadiṅgha brūhīti.
            [446] Piyappahūtā kalahā vivādā
                  paridevasokā sahamaccharā ca
                  mānātimānā sahapesuṇā ca

  *  *  *  *  *  *
  Footnote:1 Ma. paññapehi.
-------------------------------------------------
[page 309]
                  Maccherayuttā kalahā vivādā
                  vivādajātesu ca pesuṇāni.
      [447] Piyappahūtā kalahā vivādā paridevasokā sahamaccharā
 cāti piyāti dve piyā sattā vā saṅkhārā vā.
      Katame sattā piyā. Idha yassa te honti atthakāmā
 hitakāmā phāsukāmā yogakkhemakāmā mātā vā pitā vā bhātā
 vā bhaginī vā putto vā dhītā vā mittā vā amaccā vā
 ñātī vā sālohitā vā ime sattā piyā. Katame saṅkhārā
 piyā. Manāpikā rūpā manāpikā saddā manāpikā gandhā manāpikā
 rasā manāpikā phoṭṭhabbā ime saṅkhārā piyā.
      Piyavatthuacchedasaṅkinopi 1- kalahaṁ karonti acchijjantepi kalahaṁ
 karonti acchinnepi kalahaṁ karonti. Piyavatthuvipariṇāmasaṅkinopi
 kalahaṁ karonti vipariṇāmantepi kalahaṁ karonti vipariṇatepi kalahaṁ
 karonti. Piyavatthuacchedasaṅkinopi vivadanti acchijjantepi vivadanti
 acchinnepi vivadanti. Piyavatthuvipariṇāmasaṅkinopi vivadanti vipariṇāmantepi
 vivadanti vipariṇatepi vivadanti. Piyavatthuacchedasaṅkinopi
 paridevanti acchijjantepi paridevanti acchinnepi paridevanti.
 Piyavatthuvipariṇāmasaṅkinopi paridevanti vipariṇāmantepi paridevanti
 vipariṇatepi paridevanti. Piyavatthuacchedasaṅkinopi socanti acchijjantepi
 socanti acchinnepi socanti. Piyavatthuvipariṇāmasaṅkinopi

  *  *  *  *  *  *
  Footnote:1 Ma. piyaṁ vatthuṁ. sabbattha evaṁ ñātabbaṁ.
-------------------------------------------------
[page 310]
 Socanti vipariṇāmantepi socanti vipariṇatepi socanti.
 Piyavatthuṁ rakkhanti gopenti pariggaṇhanti mayāyanti maccharāyanti.
      [448] Mānātimānā sahapesuṇā cāti piyavatthuṁ nissāya mānaṁ
 janenti piyavatthuṁ nissāya atimānaṁ janenti.
      Kathaṁ piyavatthuṁ nissāya mānaṁ janenti. Mayaṁ lābhino manāpikānaṁ
 rūpānaṁ saddānaṁ gandhānaṁ rasānaṁ phoṭṭhabbānanti evaṁ piyavatthuṁ
 nissāya mānaṁ janenti.
      Kathaṁ piyavatthuṁ nissāya atimānaṁ janenti. Mayaṁ lābhino
 manāpikānaṁ rūpānaṁ saddānaṁ gandhānaṁ rasānaṁ phoṭṭhabbānaṁ ime pana
 na lābhino manāpikānaṁ rūpānaṁ saddānaṁ gandhānaṁ rasānaṁ phoṭṭhabbānanti
 evaṁ piyavatthuṁ nissāya atimānaṁ janenti.
      Pesuññanti idhekacco pisuṇavāco hoti ito sutvā amutra
 akkhātā imesaṁ bhedāya .pe. Evaṁ bhedādhippāyo pesuññaṁ
 upasaṁharatīti < PTS. MNid , 260 >.pe. Mānātimānā sahapesuṇā ca.
      [449] Maccherayuttā kalahā vivādāti kalaho ca vivādo ca
 paridevo ca soko ca māno ca atimāno ca pesuññañca ime
 satta kilesā macchariye yuttā payuttā āyuttā samāyuttāti
 maccherayuttā kalahā vivādā.
      [450] Vivādajātesu ca pesuṇānīti vivāde jāte sañjāte
 nibbatte abhinibbatte pātubhūte pesuññaṁ upasaṁharanti ito
-------------------------------------------------
[page 311]
 Sutvā amutra akkhāyanti imesaṁ bhedāya amutra vā sutvā
 imesaṁ akkhāyanti amūsaṁ bhedāya iti samaggānaṁ vā bhetatā 1-
 bhinnānaṁ vā anuppadātā vaggārāmā vaggaratā vagganandī vaggakaraṇiṁ
 vācaṁ bhāsitā honti idaṁ vuccati pesuññaṁ. Apica
 dvīhi kāraṇehi pesuññaṁ upasaṁharanti piyakamyatāya vā
 bhedādhippāyā vā.
      Kathaṁ piyakamyatāya pesuññaṁ upasaṁharanti. Imassa piyā
 bhavissāma manāpā bhavissāma vissāsikā bhavissāma abbhantarikā
 bhavissāma suhadayā bhavissāmāti evaṁ piyakamyatāya pesuññaṁ
 upasaṁharanti.
      Kathaṁ bhedādhippāyā pesuññaṁ upasaṁharanti. Kathaṁ ime nānā
 assu vinā assu vaggā assu dvedhā assu dvejjhā
 assu dvepakkhā assu bhijjeyyuṁ na samāgaccheyyuṁ dukkhaṁ na
 phāsu vihareyyunti evaṁ bhedādhippāyā pesuññaṁ upasaṁharantīti
 vivādajātesu ca pesuṇāni. Tenāha bhagavā
                  piyappahūtā kalahā vivādā
                  paridevasokā sahamaccharā ca
                  mānātimānā sahapesuṇā ca
                  maccherayuttā kalahā vivādā
                  vivādajātesu ca pesuṇānīti.

  *  *  *  *  *  *
  Footnote:1 < PTS. MNid , 261 >Ma. bhettāro.
-------------------------------------------------
[page 312]
            [451] Piyā su lokasmi kutonidānā
                  ye vāpi 1- lobhā vicaranti loke
                  āsā ca niṭṭhā ca kutonidānā
                  ye samparāyāya narassa honti.
      [452] Piyā su lokasmi kutonidānāti piyā kutonidānā
 kuto jātā kuto sañjātā kuto nibbattā kuto abhinibbattā
 kuto pātubhūtā kiṁnidānā kiṁsamudayā kiṁjātikā kiṁpabhavāti piyānaṁ
 mūlaṁ pucchati .pe. Samudayaṁ pucchati papucchati yācati ajjhesati
 pasādetīti piyā su lokasmi kutonidānā.
      [453] Ye vāpi lobhā vicaranti loketi ye vāpīti
 khattiyā ca brāhmaṇā ca vessā ca suddā ca gahaṭṭhā ca
 pabbajitā ca devā ca manussā ca. Lobhāti yo lobho lubbhanā
 lubbhitattaṁ sārāgo sārajjanā sārajjitattaṁ abhijjhā lobho
 akusalamūlaṁ. Vicarantīti vicaranti viharanti iriyanti vattanti
 pālenti yapenti yāpenti. Loketi apāyaloke manussaloke
 devaloke khandhaloke dhātuloke āyatanaloketi ye vāpi lobhā
 vicaranti loke.
      [454] Āsā ca niṭṭhā ca kutonidānāti āsā ca niṭṭhā
 ca kutonidānā kuto jātā kuto sañjātā kuto nibbattā kuto
 abhinibbattā kuto pātubhūtā kiṁnidānā kiṁsamudayā kiṁjātikā kiṁpabhavāti

  *  *  *  *  *  *
  Footnote:1 Ma. ye cāpi. sabbattha īdisameva.
-------------------------------------------------
[page 313]
 Āsāya ca niṭṭhāya ca mūlaṁ pucchati .pe. Samudayaṁ pucchati
 papucchati yācati ajjhesati pasādetīti āsā ca niṭṭhā ca
 kutonidānā.
      [455] Ye samparāyāya narassa hontīti ye narassa parāyanā
 honti dīpā honti tāṇā honti leṇā honti saraṇā honti
 naro niṭṭhāparāyano hotīti ye samparāyāya narassa honti.
 Tenāha so nimmito
                  piyā su lokasmi kutonidānā
                  ye vāpi lobhā vicaranti loke
                  āsā ca niṭṭhā ca kutonidānā
                  ye samparāyāya narassa hontīti.
            [456] Chandānidānāni piyāni loke
                  ye vāpi lobhā vicaranti loke
                  āsā ca niṭṭhā ca itonidānā
                  ye samparāyāya narassa honti.
      [457] Chandānidānāni piyāni loketi chandoti yo kāmesu
 kāmacchando kāmarāgo kāmanandi kāmataṇhā kāmasneho kāmapariḷāho
 kāmamucchā kāmajjhosānaṁ kāmogho kāmayogo kāmupādānaṁ
 kāmacchandanīvaraṇaṁ. Apica pañca chandā pariyesanacchando
 paṭilābhacchando paribhogacchando sannidhicchando visajjanacchando.
-------------------------------------------------
[page 314]
      Katamo pariyesanacchando. Idhekacco ajjhositoyeva atthiko
 chandajāto rūpe pariyesati sadde gandhe rase phoṭṭhabbe pariyesati
 ayaṁ pariyesanacchando.
      Katamo paṭilābhacchando. Idhekacco ajjhositoyeva atthiko
 chandajāto rūpe paṭilabhati sadde gandhe rase phoṭṭhabbe paṭilabhati
 ayaṁ paṭilābhacchando.
      Katamo paribhogacchando. Idhekacco ajjhositoyeva atthiko
 chandajāto rūpe paribhuñjati sadde gandhe rase phoṭṭhabbe paribhuñjati
 ayaṁ paribhogacchando.
      Katamo sannidhicchando. Idhekacco ajjhositoyeva atthiko
 chandajāto dhanasannicayaṁ karoti āpadāsu bhavissatīti ayaṁ
 sannidhicchando.
      Katamo visajjanacchando. Idhekacco ajjhositoyeva atthiko
 chandajāto dhanaṁ visajjeti hatthārohānaṁ assārohānaṁ rathikānaṁ
 dhanuggahānaṁ pattikānaṁ ime maṁ rakkhissanti gopissanti
 saṁparivārissantīti ayaṁ visajjanacchando.
      Piyānīti dve piyā sattā vā saṅkhārā vā .pe. Ime
 sattā piyā .pe. Ime saṅkhārā piyā. Chandānidānāni
 piyāni loketi piyā chandanidānā chandasamudayā chandajātikā chandappabhavāti
 chandānidānāni piyāni loke.
-------------------------------------------------
[page 315]
      [458] Ye vāpi lobhā vicaranti loketi ye vāpīti khattiyā
 ca brāhmaṇā ca vessā ca suddā ca gahaṭṭhā ca pabbajitā ca
 devā ca manussā ca. Lobhāti yo lobho lubbhanā lubbhitattaṁ
 sārāgo sārajjanā sārajjitattaṁ abhijjhā lobho akusalamūlaṁ.
 Vicarantīti vicaranti viharanti iriyanti vattanti pālenti yapenti
 yāpenti. Loketi apāyaloke .pe. Āyatanaloketi ye
 vāpi lobhā vicaranti loke.
      [459] Āsā ca niṭṭhā ca itonidānāti āsā vuccati
 taṇhā yo rāgo sārāgo .pe. Abhijjhā lobho akusalamūlaṁ.
 Niṭṭhāti idhekacco rūpe pariyesanto rūpaṁ paṭilabhati rūpaniṭṭho
 hoti. Sadde gandhe rase phoṭṭhabbe kulaṁ gaṇaṁ āvāsaṁ
 lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ
 suttantaṁ vinayaṁ abhidhammaṁ āraññikaṅgaṁ piṇḍapātikaṅgaṁ
 paṁsukūlikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ
 nesajjikaṅgaṁ yathāsanthatikaṅgaṁ paṭhamaṁ jhānaṁ dutiyaṁ jhānaṁ tatiyaṁ jhānaṁ
 catutthaṁ jhānaṁ ākāsānañcāyatanasamāpattiṁ viññāṇañcāyatanasamāpattiṁ
 ākiñcaññāyatanasamāpattiṁ nevasaññānāsaññāyatanasamāpattiṁ
 pariyesanto nevasaññānāsaññāyatanasamāpattiṁ paṭilabhati
 nevasaññānāsaññāyatanasamāpattiniṭṭho hoti.
-------------------------------------------------
[page 316]
          Āsāya kasate khettaṁ vījaṁ āsāya vappati
          āsāya vāṇijā yanti samuddaṁ dhanahārakā
          sāya 1- āsāya tiṭṭhāmi sā < PTS. MNid , 264 >me āsā samijjhatīti.
 Niṭṭhā 2- vuccate āsāya samiddhi. Āsā ca niṭṭhā ca itonidānāti
 āsā ca niṭṭhā ca itochandanidānā chandasamudayā
 chandajātikā chandappabhavāti āsā ca niṭṭhā ca itonidānā.
      [460] Ye samparāyāya narassa hontīti ye narassa parāyanā
 honti dīpā honti tāṇā honti leṇā honti saraṇā honti
 naro niṭṭhāparāyano 3- hotīti ye samparāyāya narassa honti.
 Tenāha bhagavā
                  chandānidānāni piyāni loke
                  ye vāpi lobhā vicaranti loke
                  āsā ca niṭṭhā ca itonidānā
                  ye samparāyāya narassa hontīti.
            [461] Chando nu lokasmi kutonidāno
                  vinicchayā vāpi kuto pahūtā
                  kodho mosavajjañca kathaṁkathā ca
                  ye vāpi dhammā samaṇena vuttā.
      [462] Chando nu lokasmi kutonidānoti chando kutonidāno

  *  *  *  *  *  *
  Footnote:1 Yu. yāya. 2 Po. Ma. āsāya samiddhi vuccate niṭṭhā. 3 Ma. niṭṭhāparāyanā
 honti.
-------------------------------------------------
[page 317]
 Kuto jāto kuto sañjāto kuto nibbatto kuto abhinibbatto
 kuto pātubhūto kiṁnidāno kiṁsamudayo kiṁjātiko kiṁpabhavoti chandassa
 mūlaṁ pucchati .pe. Samudayaṁ pucchati papucchati yācati ajjhesati
 pasādetīti chando nu lokasmi kutonidāno.
      [463] Vinicchayā vāpi kuto pahūtāti vinicchayā kuto pahūtā
 kuto jātā kuto sañjātā kuto nibbattā kuto abhinibbattā
 kuto pātubhūtā kiṁnidānā kiṁsamudayā kiṁjātikā kiṁpabhavāti vinicchayānaṁ
 mūlaṁ pucchati .pe. Samudayaṁ pucchati papucchati yācati ajjhesati
 pasādetīti vinicchayā vāpi kuto pahūtā.
      [464] Kodho mosavajjañca kathaṁkathā cāti kodhoti yo [1]- cittassa
 āghāto paṭighāto paṭighaṁ paṭivirodho < PTS. MNid , 265 >kopo pakopo sampakopo
 doso padoso sampadoso cittassa byāpatti manopadoso kodho
 kujjhanā kujjhitattaṁ doso dussanā dussitattaṁ byāpatti byāpajjanā
 byāpajjitattaṁ virodho paṭivirodho caṇḍikkaṁ assuropo
 anattamanatā cittassa. Mosavajjaṁ vuccati musāvādo. Kathaṁkathā
 vuccati vicikicchāti kodho mosavajjañca kathaṁkathā ca.
      [465] Ye vāpi dhammā samaṇena vuttāti ye vāpīti ye
 kodhena ca mosavajjena ca kathaṁkathāya ca sahagatā sahajātā
 saṁsaṭṭhā sampayuttā ekuppādā ekanirodhā ekavatthukā ekārammaṇā
 ime vuccanti ye vāpi dhammā. Athavā ye 2- vāpīti

  *  *  *  *  *  *
  Footnote:1 Ma. evarūpo. 2 Ma. ye te kilesā.
-------------------------------------------------
[page 318]
 Kilesā aññajātikā aññavihitā ime vuccanti ye vāpi dhammā.
 Samaṇena vuttāti samaṇena samitapāpena brāhmaṇena vāhitapāpena 1-
 bhikkhunā bhinnakilesamūlena sabbākusalamūlabandhanā pamuttena vuttā
 pavuttā ācikkhitā desitā paññāpitā paṭṭhapitā vivaṭā vibhattā
 uttānīkatā pakāsitāti ye vāpi dhammā samaṇena vuttā.
 Tenāha so nimmito
                  chando nu lokasmi kutonidāno
                  vinicchayā vāpi kuto pahūtā
                  kodho mosavajjañca kathaṁkathā ca
                  ye vāpi dhammā samaṇena vuttāti.
            [466] Sātaṁ asātanti yamāhu loke
                  tamūpanissāya pahoti chando
                  rūpesu disvā vibhavaṁ bhavañca
                  vinicchayaṁ kūrute 2- jantu loke.
      [467] Sātaṁ asātanti yamāhu loketi sātanti sukhā ca
 vedanā iṭṭhañca vatthu. Asātanti dukkhā ca vedanā aniṭṭhañca
 vatthu. Yamāhu loketi yaṁ āhaṁsu yaṁ kathenti yaṁ bhaṇanti yaṁ
 dīpayanti < PTS. MNid , 266 >yaṁ voharantīti sātaṁ asātanti yamāhu loke.
      [468] Tamūpanissāya pahoti chandoti sātāsātaṁ nissāya sukhadukkhaṁ
 nissāya somanassadomanassaṁ nissāya iṭṭhāniṭṭhaṁ nissāya

  *  *  *  *  *  *
  Footnote:1 Ma. bāhitapāpadhammena bhikkhuno. 2 Ma. kubbati.
-------------------------------------------------
[page 319]
 Anunayapaṭighaṁ nissāya chando 1- hoti pahoti jāyati sañjāyati nibbattati
 abhinibbattatīti tamūpanissāya pahoti chando.
      [469] Rūpesu disvā vibhavaṁ bhavañcāti rūpesūti cattāro ca
 mahābhūtā catunnañca mahābhūtānaṁ upādāyarūpaṁ.
      Katamo rūpānaṁ bhavo. Yo rūpānaṁ bhavo jāti sañjāti
 nibbatti abhinibbatti pātubhāvo ayaṁ rūpānaṁ bhavo.
      Katamo rūpānaṁ vibhavo. Yo rūpānaṁ khayo vayo bhedo paribhedo
 aniccatā antaradhānaṁ ayaṁ rūpānaṁ vibhavo.
      Rūpesu disvā vibhavaṁ bhavañcāti rūpesu bhavañca vibhavañca disvā
 passitvā tulayitvā tīrayitvā vibhāvayitvā vibhūtaṁ katvāti rūpesu
 disvā vibhavaṁ bhavañca.
      [470] Vinicchayaṁ kūrute jantu loketi vinicchayāti dve vinicchayā
 taṇhāvinicchayo ca diṭṭhivinicchayo ca.
      Kathaṁ taṇhāvinicchayaṁ karoti. Idhekaccassa anuppannā ceva
 bhogā na uppajjanti uppannā ca bhogā parikkhayaṁ gacchanti.
 Tassa evaṁ hoti kena nu kho me upāyena anuppannā ceva
 bhogā na uppajjanti uppannā ca bhogā parikkhayaṁ gacchanti.
 Tassa pana evaṁ hoti surāmerayamajjapamādaṭṭhānānuyogaṁ anuyuttassa
 me anuppannā ceva bhogā na uppajjanti uppannā ca
 bhogā parikkhayaṁ gacchanti vikālavisikkhācariyānuyogaṁ anuyuttassa me

  *  *  *  *  *  *
  Footnote:1 Ma. chando pahoti pabhavati ....
-------------------------------------------------
[page 320]
 Anuppannā ceva bhogā na uppajjanti uppannā ca bhogā
 parikkhayaṁ gacchanti samajjābhicaraṇaṁ anuyuttassa me jutappamādaṭṭhānānuyogaṁ
 anuyuttassa me pāpamittānuyogaṁ anuyuttassa me
 anuppannā ceva < PTS. MNid , 267 >bhogā na uppajjanti uppannā ca bhogā
 parikkhayaṁ gacchanti ālassānuyogaṁ 1- anuyuttassa me anuppannā
 ceva bhogā na uppajjanti uppannā ca bhogā parikkhayaṁ gacchantīti.
 Evaṁ ñāṇaṁ katvā cha bhogānaṁ apāyamukhāni na sevati [2]-.
 Evampi taṇhāvinicchayaṁ karoti. Athavā kasiyā vā vaṇijjāya
 vā gorakkhena vā issatthena vā rājaporisena vā sippaññatarena
 vā paṭipajjati. Evampi taṇhāvinicchayaṁ karoti.
      Kathaṁ diṭṭhivinicchayaṁ karoti. Cakkhusmiṁ uppanne jānāti attā
 me uppannoti. Cakkhusmiṁ antarahite jānāti attā me antarahito
 vigato me attāti. Evampi diṭṭhivinicchayaṁ karoti. Sotasmiṁ
 ghānasmiṁ jivhāya kāyasmiṁ rūpasmiṁ saddasmiṁ gandhasmiṁ rasasmiṁ
 phoṭṭhabbasmiṁ uppanne jānāti attā me uppannoti.
 Phoṭṭhabbasmiṁ antarahite jānāti attā me antarahito vigato
 me attāti. Evampi diṭṭhivinicchayaṁ karoti janeti sañjaneti
 nibbatteti abhinibbatteti.
      Jantūti satto naro mānavo .pe. Manujoti. Loketi

  *  *  *  *  *  *
  Footnote:1 Ma. ālasyānuyogaṁ. 2 Ma. Yu. etthantare cha bhogānaṁ āyamukhāni sevatīti
 atthi.
-------------------------------------------------
[page 321]
 Apāyaloke .pe. Āyatanaloketi vinicchayaṁ kūrute jantu loke.
 Tenāha bhagavā
                  sātaṁ asātanti yamāhu loke
                  tamūpanissāya pahoti chando
                  rūpesu disvā vibhavaṁ bhavañca
                  vinicchayaṁ kūrute jantu loketi.
            [471] Kodho mosavajjañca kathaṁkathā ca
                  etepi dhammā dvayameva sante
                  kathaṁkathī ñāṇapathāya sikkhe
                  ñatvā pavuttā samaṇena dhammā.
      [472] Kodho mosavajjañca kathaṁkathā cāti kodhoti < PTS. MNid , 268 >yo
 [1]- Cittassa āghāto paṭighāto .pe. Mosavajjaṁ vuccati musāvādo.
 Kathaṁkathā vuccati vicikicchā. Iṭṭhaṁ vatthuṁ nissāyapi kodho jāyati.
 Aniṭṭhaṁ vatthuṁ nissāyapi kodho jāyati. Iṭṭhaṁ vatthuṁ nissāyapi
 musāvādo uppajjati. Aniṭṭhaṁ vatthuṁ nissāyapi musāvādo
 uppajjati. Iṭṭhaṁ vatthuṁ nissāyapi kathaṁkathā uppajjati. Aniṭṭhaṁ
 vatthuṁ nissāyapi kathaṁkathā uppajjati.
      Kathaṁ aniṭṭhaṁ vatthuṁ nissāya kodho jāyati. [2]- Anatthaṁ me
 acarīti kodho jāyati anatthaṁ me caratīti kodho jāyati anatthaṁ
 me carissatīti kodho jāyati. Piyassa me manāpassa anatthaṁ

  *  *  *  *  *  *
  Footnote:1 Ma. evarūpo. 2 Po. Ma. pakatiyā aniṭṭhaṁ vatthuṁ nissāya kodho jāyati.
-------------------------------------------------
[page 322]
 Acari anatthaṁ carati anatthaṁ carissatīti kodho jāyati. Appiyassa
 me amanāpassa atthaṁ acari atthaṁ carati atthaṁ carissatīti kodho
 jāyati. Evaṁ aniṭṭhaṁ vatthuṁ nissāya kodho jāyati.
      Kathaṁ iṭṭhaṁ vatthuṁ nissāya kodho jāyati. Iṭṭhavatthuacchedasaṅkinopi
 kodho jāyati acchijjantepi kodho jāyati acchinnepi
 kodho jāyati. Iṭṭhavatthuvipariṇāmasaṅkinopi kodho jāyati vipariṇāmantepi
 kodho jāyati vipariṇatepi kodho jāyati. Evaṁ iṭṭhaṁ
 vatthuṁ nissāya kodho jāyati.
      Kathaṁ aniṭṭhaṁ vatthuṁ nissāya musāvādo uppajjati. Idhekacco
 addubandhanena 1- vā bandho tassa bandhanassa mokkhatthāya sampajānamusā
 bhāsati. Rajjubandhanena vā bandho. Saṅkhalikabandhanena vā bandho.
 Vettabandhanena vā bandho. Latābandhanena vā bandho. [2]-
 Parikkhepabandhanena vā bandho. Gāmanigamanagarabandhanena 3- vā bandho.
 Janapadabandhanena vā bandho tassa bandhanassa mokkhatthāya sampajānamusā
 bhāsati. Evaṁ aniṭṭhaṁ vatthuṁ nissāya musāvādo uppajjati.
      Kathaṁ iṭṭhaṁ vatthuṁ nissāya musāvādo uppajjati. Idhekacco
 manāpikānaṁ rūpānaṁ hetu sampajānamusā bhāsati. Manāpikānaṁ
 saddānaṁ gandhavanaṁ rasānaṁ phoṭṭhabbānaṁ hetu cīvarahetu piṇḍapātahetu
 senāsanahetu gilānapaccayabhesajjaparikkhārahetu sampajānamusā
 bhāsati. Evaṁ iṭṭhaṁ vatthuṁ nissāya musāvādo uppajjati.

  *  *  *  *  *  *
  Footnote:1 Po. Ma. andu ... baddho. 2 Ma. pakkhepabandhanena.
 3 Ma. Yu. gāmanigamanagararaṭṭhabandhanena.
-------------------------------------------------
[page 323]
      Kathaṁ aniṭṭhaṁ vatthuṁ nissāya kathaṁkathā uppajjati. Muccissāmi
 nu kho cakkhurogato na nu kho muccissāmi cakkhurogato muccissāmi
 nu kho sotarogato ghānarogato jivhārogato kāyarogato
 sīsarogato kaṇṇarogato mukharogato muccissāmi nu kho dantarogato
 na nu kho muccissāmi dantarogatoti. Evaṁ aniṭṭhaṁ
 vatthuṁ nissāya kathaṁkathā uppajjati.
      Kathaṁ iṭṭhaṁ vatthuṁ nissāya kathaṁkathā uppajjati. Labhissāmi nu
 kho manāpike rūpe na nu kho labhissāmi manāpike rūpe labhissāmi
 nu kho manāpike sadde gandhe rase phoṭṭhabbe kulaṁ gaṇaṁ āvāsaṁ
 lābhaṁ yasaṁ pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāranti.
 Evaṁ iṭṭhaṁ vatthuṁ nissāya kathaṁkathā uppajjatīti
 kodho mosavajjañca kathaṁkathā ca.
      [473] Etepi dhammā dvayameva santeti sātāsāte sante
 sukhadukkhe sante somanassadomanasse sante iṭṭhāniṭṭhe sante
 anunayapaṭighe sante saṁvijjamāne [1]- upalabbhiyamāneti etepi dhammā
 dvayameva sante.
      [474] Kathaṁkathī ñāṇapathāya sikkheti ñāṇampi ñāṇapatho
 ñāṇassa ārammaṇampi ñāṇapatho ñāṇasahabhunopi dhammā ñāṇapatho.
 Yathā ariyamaggo ariyapatho devamaggo devapatho brahmamaggo
 brahmapatho evameva ñāṇampi ñāṇapatho ñāṇassa

  *  *  *  *  *  *
  Footnote:1 Po. Ma. atthi.
-------------------------------------------------
[page 324]
 Ārammaṇampi ñāṇapatho ñāṇasahabhunopi dhammā ñāṇapatho.
 Sikkheti tisso sikkhā adhisīlasikkhā adhicittasikkhā adhipaññāsikkhā.
      Katamā adhisīlasikkhā. Idha bhikkhu sīlavā hoti pāṭimokkhasaṁvarasaṁvuto
 viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu khuddako sīlakkhandho
 mahanto sīlakkhandho sīlaṁ patiṭṭhā ādi caraṇaṁ saṁyamo saṁvaro
 mukhaṁ pamukhaṁ kusalānaṁ dhammānaṁ samāpattiyā ayaṁ adhisīlasikkhā.
      Katamā adhicittasikkhā. Idha bhikkhu vivicceva kāmehi .pe.
 Catutthaṁ jhānaṁ upasampajja viharati ayaṁ adhicittasikkhā.
      Katamā adhipaññāsikkhā. Idha bhikkhu paññavā hoti udayatthagāminiyā
 paññāya samannāgato ariyāya nibbedhikāya sammādukkhakkhayagāminiyā
 so idaṁ dukkhanti yathābhūtaṁ pajānāti .pe.
 Ayaṁ dukkhanirodhagāminī paṭipadāti yathābhūtaṁ pajānāti ime āsavāti
 yathābhūtaṁ pajānāti .pe. Ayaṁ āsavanirodhagāminī paṭipadāti yathābhūtaṁ
 pajānāti ayaṁ adhipaññāsikkhā.
      Kathaṁkathī ñāṇapathāya sikkheti kathaṁkathī puggalo sakaṅkho savilekho
 sadveḷhako savicikiccho ñāṇādhigamāya ñāṇaphusanāya ñāṇasacchikiriyāya
 adhisīlampi sikkheyya adhicittampi sikkheyya adhipaññampi
 sikkheyya. Imā tisso sikkhā āvajjento sikkheyya jānanto
 sikkheyya passanto sikkheyya paccavekkhanto sikkheyya cittaṁ
-------------------------------------------------
[page 325]
 Adhiṭṭhahanto sikkheyya saddhāya adhimuccanto sikkheyya viriyaṁ
 paggaṇhanto sikkheyya satiṁ upaṭṭhahanto sikkheyya cittaṁ
 samādahanto sikkheyya paññāya pajānanto sikkheyya abhiññeyyaṁ
 abhijānanto sikkheyya pariññeyyaṁ parijānanto sikkheyya pahātabbaṁ
 pajahanto < PTS. MNid , 271 >sikkheyya bhāvetabbaṁ bhāvento sikkheyya sacchikātabbaṁ
 sacchikaronto sikkheyya ācareyya samācareyya samādāya vatteyyāti
 kathaṁkathī ñāṇapathāya sikkhe.
      [475] Ñatvā pavuttā samaṇena dhammāti [1]- ñatvā jānitvā
 tulayitvā tīrayitvā vibhāvayitvā vibhūtaṁ katvā vuttā pavuttā
 ācikkhitā desitā paññāpitā paṭṭhapitā vivaṭā vibhattā uttānīkatā
 pakāsitā. Sabbe saṅkhārā aniccāti ñatvā jānitvā
 tulayitvā tīrayitvā vibhāvayitvā vibhūtaṁ katvā vuttā pavuttā
 ācikkhitā desitā paññāpitā paṭṭhapitā vivaṭā vibhattā uttānīkatā
 pakāsitā. Sabbe saṅkhārā dukkhāti. Sabbe dhammā
 anattāti. Avijjāpaccayā saṅkhārā 2- .pe. Jātipaccayā
 jarāmaraṇanti. Avijjānirodhā saṅkhāranirodho 3- .pe. Jātinirodhā
 jarāmaraṇanirodhoti. Idaṁ dukkhanti .pe. Ayaṁ dukkhanirodhagāminī
 paṭipadāti. Ime āsavāti .pe. Ayaṁ āsavanirodhagāminī paṭipadāti.
 Ime dhammā abhiññeyyāti. Ime dhammā pariññeyyāti.
 Ime dhammā pahātabbāti. Ime dhammā bhāvetabbāti.

  *  *  *  *  *  *
  Footnote:1 Ma. ñatvāti. 2-3 Ma. itisaddo atthi.
-------------------------------------------------
[page 326]
 Ime dhammā sacchikātabbāti. Channaṁ phassāyatanānaṁ samudayañca
 atthaṅgamañca assādañca ādīnavañca nissaraṇañca pañcannaṁ
 upādānakkhandhānaṁ catunnaṁ mahābhūtānaṁ yaṅkiñci samudayadhammaṁ
 sabbantaṁ nirodhadhammanti ñatvā jānitvā tulayitvā tīrayitvā
 vibhāvayitvā vibhūtaṁ katvā vuttā pavuttā ācikkhitā desitā
 paññāpitā paṭṭhapitā vivaṭā vibhattā uttānīkatā pakāsitā.
 Vuttaṁ hetaṁ bhagavatā abhiññāyāhaṁ bhikkhave dhammaṁ desemi no
 anabhiññāya sanidānāhaṁ bhikkhave dhammaṁ desemi no anidānaṁ
 sappāṭihāriyāhaṁ bhikkhave dhammaṁ desemi no appāṭihāriyaṁ tassa
 mayhaṁ bhikkhave abhiññāya dhammaṁ desayato < PTS. MNid , 272 >no anabhiññāya sanidānaṁ
 dhammaṁ desayato no anidānaṁ sappāṭihāriyaṁ dhammaṁ desayato no
 appāṭihāriyaṁ karaṇīyo ovādo karaṇīyā anusāsanī alañca
 pana vo bhikkhave tuṭṭhiyā alaṁ pāmojjāya alaṁ somanassāya
 sammāsambuddho bhagavā svākkhāto dhammo supaṭipanno saṅghoti.
 Imasmiṁ ca pana veyyākaraṇasmiṁ bhaññamāne dasasahassī lokadhātu
 akampitthāti ñatvā pavuttā samaṇena dhammā. Tenāha bhagavā
                  kodho mosavajjañca kathaṁkathā ca
                  etepi dhammā dvayameva sante
                  kathaṁkathī ñāṇapathāya sikkhe
                  ñatvā pavuttā samaṇena dhammāti.
-------------------------------------------------
[page 327]
            [476] Sātaṁ asātañca kutonidānā
                  kismiṁ asante na bhavanti hete
                  vibhavaṁ bhavañcāpi yametamatthaṁ
                  etamme pabrūhi yatonidānaṁ.
      [477] Sātaṁ asātañca kutonidānāti sātāsātā kutonidānā
 kuto jātā kuto sañjātā kuto nibbattā kuto abhinibbattā
 kuto pātubhūtā kiṁnidānā kiṁsamudayā kiṁjātikā kiṁpabhavāti
 sātāsātānaṁ mūlaṁ pucchati .pe. Samudayaṁ pucchati papucchati yācati
 ajjhesati pasādetīti sātaṁ asātañca kutonidānā.
      [478] Kiṁsmiṁ asante na bhavanti heteti kismiṁ asante
 asaṁvijjamāne [1]- anupalabbhiyamāne sātāsātā na bhavanti nappabhavanti
 na jāyanti na sañjāyanti na nibbattanti nābhinibbattantīti
 kismiṁ asante na bhavanti hete.
      [479] Vibhavaṁ bhavañcāpi yametamatthanti katamo sātāsātānaṁ
 bhavo. Yo sātāsātānaṁ bhavo sambhavo < PTS. MNid , 273 >2- jāti sañjāti nibbatti
 abhinibbatti pātubhāvo ayaṁ sātāsātānaṁ bhavo. Katamo
 sātāsātānaṁ vibhavo. Yo sātāsātānaṁ khayo vayo bhedo paribhedo
 aniccatā antaradhānaṁ ayaṁ sātāsātānaṁ vibhavo. Yametamatthanti
 yaṁ paramatthanti vibhavaṁ bhavañcāpi yametamatthaṁ.
      [480] Etamme pabrūhi yatonidānanti etanti yaṁ pucchāmi

  *  *  *  *  *  *
  Footnote:1 Ma. natthi. ito paraṁ evaṁ ñātabbaṁ. 2 Ma. pabhavo.
-------------------------------------------------
[page 328]
 Yaṁ yācāmi yaṁ ajjhesāmi yaṁ pasādemi. Pabrūhīti brūhi [1]- ācikkha
 desehi paññāpehi paṭṭhapehi vivara vibhaja uttānīkarohi pakāsehīti
 etamme pabrūhi. Yatonidānanti yaṁnidānaṁ yaṁsamudayaṁ yaṁjātikaṁ
 yaṁpabhavanti etamme pabrūhi yatonidānaṁ. Tenāha so nimmito
                  sātaṁ asātañca kutonidānā
                  kismiṁ asante na bhavanti hete
                  vibhavaṁ bhavañcāpi yametamatthaṁ
                  etamme pabrūhi yatonidānanti.
            [481] Phassanidānaṁ sātaṁ asātaṁ
                  phasse asante na bhavanti hete
                  vibhavaṁ bhavañcāpi yametamatthaṁ
                  etante pabrūmi itonidānaṁ.
      [482] Phassanidānaṁ sātaṁ asātanti sukhavedanīyaṁ phassaṁ paṭicca
 uppajjati sukhā vedanā. Sā 2- tasseva sukhavedanīyassa phassassa
 nirodhā [3]- tajjaṁ vedayitaṁ sukhavedanīyaṁ phassaṁ paṭicca uppannā sukhā
 vedanā sā nirujjhati sā vūpasammati. Dukkhavedanīyaṁ phassaṁ paṭicca
 uppajjati dukkhā vedanā. Sā < PTS. MNid , 274 >4- tasseva dukkhavedanīyassa phassassa
 nirodhā [5]- tajjaṁ vedayitaṁ dukkhavedanīyaṁ phassaṁ paṭicca uppannā dukkhā
 vedanā sā nirujjhati sā vūpasammati. Adukkhamasukhavedanīyaṁ phassaṁ
 paṭicca uppajjati adukkhamasukhā vedanā. Sā 6- tasseva adukkhamasukhavedanīyassa

  *  *  *  *  *  *
  Footnote:1 Ma. Yu. vadehi. 2-4-6 Ma. yā. 3-5 Ma. yaṁ.
-------------------------------------------------
[page 329]
 Sukhavedanīyassa phassassa nirodhā [1]- tajjaṁ vedayitaṁ adukkhamasukhavedanīyaṁ
 phassaṁ paṭicca uppannā adukkhamasukhā vedanā sā nirujjhati sā
 vūpasammati. Phassanidānaṁ sātaṁ asātanti sātāsātā phassanidānā
 phassasamudayā phassajātikā phassappabhavāti phassanidānaṁ
 sātaṁ asātaṁ.
      [483] Phasse asante na bhavanti heteti phasse asante
 asaṁvijjamāne anupalabbhiyamāne sātāsātā na bhavanti nappabhavanti na
 jāyanti na sañjāyanti na nibbattanti nābhinibbattanti na pātubhavantīti
 phasse asante na bhavanti hete.
      [484] Vibhavaṁ bhavañcāpi yametamatthanti bhavadiṭṭhipi phassanidānā
 vibhavadiṭṭhipi phassanidānā. Yametamatthanti yaṁ paramatthanti vibhavaṁ
 bhavañcāpi yametamatthaṁ.
      [485] Etante pabrūmi itonidānanti etanti yaṁ pucchasi yaṁ
 yācasi yaṁ ajjhesasi yaṁ pasādesi. Pabrūmīti brūmi ācikkhāmi
 desemi paññāpemi paṭṭhapemi vivarāmi vibhajāmi uttānīkaromi
 pakāsemīti etante pabrūmi. Itonidānanti itophassanidānaṁ
 phassasamudayaṁ phassajātikaṁ phassappabhavanti etante pabrūmi itonidānaṁ.
 Tenāha bhagavā
                  phassanidānaṁ sātaṁ asātaṁ
                  phasse asante na bhavanti hete

  *  *  *  *  *  *
  Footnote:1 Ma. yaṁ.
-------------------------------------------------
[page 330]
                  Vibhavaṁ bhavañcāpi yametamatthaṁ
                  etante < PTS. MNid , 275 >pabrūmi itonidānanti.
            [486] Phasso nu lokasmi kutonidāno
                  pariggahā vāpi kuto pahūtā
                  kismiṁ asante na mamattamatthi
                  kismiṁ vibhūte na phusanti phassā.
      [487] Phasso nu lokasmi kutonidānoti phasso kutonidāno
 kuto jāto kuto sañjāto kuto nibbatto kuto abhinibbatto
 kuto pātubhūto kiṁnidāno kiṁsamudayo kiṁjātiko kiṁpabhavoti phassassa
 mūlaṁ pucchati [1]- .pe. Samudayaṁ pucchati papucchati yācati ajjhesati
 pasādetīti phasso nu lokasmi kutonidāno.
      [488] Pariggahā vāpi kuto pahūtāti pariggahā kuto pahūtā
 kuto jātā kuto sañjātā kuto nibbattā kuto abhinibbattā
 kuto pātubhūtā kiṁnidānā kiṁsamudayā kiṁjātikā kiṁpabhavāti pariggahānaṁ
 mūlaṁ pucchati .pe. Samudayaṁ pucchati papucchati yācati ajjhesati
 pasādetīti pariggahā vāpi kuto pahūtā.
      [489] Kismiṁ asante na mamattamatthīti kismiṁ asante
 asaṁvijjamāne anupalabbhiyamāne mamattā natthi na santi na saṁvijjanti
 nupalabbhanti pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti kiṁsmiṁ asante na mamattamatthi.

  *  *  *  *  *  *
  Footnote:1 Ma. hetuṁ pucchati.
-------------------------------------------------
[page 331]
      [490] Kismiṁ vibhūte na phusanti phassāti kismiṁ vibhūte vibhāvite
 atikkante samatikkante vītivatte na phassā phusantīti kismiṁ vibhūte
 na phusanti phassā. Tenāha so nimmito
                  phasso nu lokasmi kutonidāno
                  pariggahā vāpi kuto pahūtā
                  kismiṁ asante na mamattamatthi
                  kismiṁ vibhūte na phusanti phassāti.
            [491] Nāmañca rūpañca paṭicca phasso
                  icchānidānāni pariggahāni
                  icchāyasantyā na mamattamatthi
                  rūpe < PTS. MNid , 276 >vibhūte na phusanti phassā.
      [492] Nāmañca rūpañca paṭicca phassoti cakkhuñca paṭicca
 rūpe ca uppajjati cakkhuviññāṇaṁ tiṇṇaṁ saṅgati phasso cakkhuñca
 rūpā ca rūpasmiṁ cakkhusamphassaṁ ṭhapetvā sampayuttakā dhammā
 nāmasmiṁ evampi nāmañca rūpañca paṭicca phasso. Sotañca
 paṭicca sadde ca uppajjati sotaviññāṇaṁ tiṇṇaṁ saṅgati phasso
 sotañca saddā ca rūpasmiṁ sotasamphassaṁ ṭhapetvā sampayuttakā
 dhammā nāmasmiṁ evampi nāmañca rūpañca paṭicca phasso.
 Ghānañca paṭicca gandhe ca uppajjati ghānaviññāṇaṁ tiṇṇaṁ saṅgati
 phasso ghānañca gandhā ca rūpasmiṁ ghānasamphassaṁ ṭhapetvā
-------------------------------------------------
[page 332]
 Sampayuttakā dhammā nāmasmiṁ evampi nāmañca rūpañca paṭicca
 phasso. Jivhañca paṭicca rase ca uppajjati jivhāviññāṇaṁ
 tiṇṇaṁ saṅgati phasso jivhā ca rasā ca rūpasmiṁ jivhāsamphassaṁ
 ṭhapetvā sampayuttakā dhammā nāmasmiṁ evampi nāmañca
 rūpañca paṭicca phasso. Kāyañca paṭicca phoṭṭhabbe ca uppajjati
 kāyaviññāṇaṁ tiṇṇaṁ saṅgati phasso kāyo ca phoṭṭhabbā ca
 rūpasmiṁ kāyasamphassaṁ ṭhapetvā sampayuttakā dhammā nāmasmiṁ
 evampi nāmañca rūpañca paṭicca phasso. Manañca paṭicca dhamme ca
 uppajjati manoviññāṇaṁ tiṇṇaṁ saṅgati phasso vatthurūpaṁ rūpasmiṁ
 dhammā rūpino rūpasmiṁ manosamphassaṁ ṭhapetvā sampayuttakā dhammā
 nāmasmiṁ evampi nāmañca rūpañca paṭicca phasso.
      [493] Icchānidānāni pariggahānīti icchā vuccati taṇhā yo
 rāgo sārāgo .pe. Abhijjhā lobho akusalamūlaṁ. Pariggahāti
 dve pariggahā taṇhāpariggaho ca diṭṭhipariggaho ca .pe. Ayaṁ
 taṇhāpariggaho .pe. Ayaṁ diṭṭhipariggaho. Icchānidānāni
 pariggahānīti pariggahā icchānidānā icchāhetukā icchāpaccayā
 icchākāraṇā icchāpabhavāti icchānidānāni pariggahāni.
      [494] Icchāyasantyā na mamattamatthīti icchā vuccati taṇhā
 yo rāgo sārāgo < PTS. MNid , 277 >.pe. Abhijjhā lobho akusalamūlaṁ. Mamattāti
 dve mamattā taṇhāmamattañca diṭṭhimamattañca .pe. Idaṁ taṇhāmamattaṁ
-------------------------------------------------
[page 333]
 .pe. Idaṁ diṭṭhimamattaṁ. Icchāyasantyā na mamattamatthīti
 icchāya asantyā asaṁvijjamānāya nupalabbhiyamānāya mamattā natthi
 na santi na saṁvijjanti nupalabbhanti pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti icchāyasantyā
 na mamattamatthi.
      [495] Rūpe vibhūte na phusanti phassāti rūpeti cattāro ca
 mahābhūtā catunnañca mahābhūtānaṁ upādāyarūpaṁ. Rūpe vibhūteti catūhi
 kāraṇehi rūpaṁ vibhūtaṁ hoti ñātavibhūtena tīraṇavibhūtena pahānavibhūtena
 samatikkamavibhūtena.
      Kathaṁ ñātavibhūtena rūpaṁ vibhūtaṁ hoti. Rūpaṁ jānāti yaṅkiñci rūpaṁ
 sabbaṁ rūpaṁ cattāro ca mahābhūtā catunnañca mahābhūtānaṁ upādāyarūpanti
 jānāti passati evaṁ ñātavibhūtena rūpaṁ vibhūtaṁ hoti.
      Kathaṁ tīraṇavibhūtena rūpaṁ vibhūtaṁ hoti. Evaṁ ñātaṁ katvā
 rūpaṁ tīreti aniccato dukkhato rogato gaṇḍato sallato aghato
 ābādhato parato palokato ītito upaddavato bhayato upasaggato
 calato pabhaṅgato addhuvato atāṇato aleṇato asaraṇato rittato
 tucchato suññato anattato ādīnavato vipariṇāmadhammato asārakato
 aghamūlato vadhakato vibhavato sāsavato saṅkhatato mārāmisato jātidhammato
 jarādhammato byādhidhammato maraṇadhammato sokaparidevadukkhadomanassupāyāsadhammato
 saṅkilesikadhammato samudayato atthaṅgamato
-------------------------------------------------
[page 334]
 Assādato ādīnavato nissaraṇato tīreti evaṁ tīraṇavibhūtena rūpaṁ
 vibhūtaṁ hoti.
      Kathaṁ pahānavibhūtena rūpaṁ vibhūtaṁ hoti. Evaṁ tīretvā rūpe
 chandarāgaṁ pajahati vinodeti byantīkaroti anabhāvaṅgameti. Vuttaṁ hetaṁ
 bhagavatā yo rūpe bhikkhave chandarāgo taṁ pajahatha evantaṁ [1]- pahīnaṁ
 bhavissati ucchinnamūlaṁ tālāvatthukataṁ anabhāvaṅgataṁ āyatiṁ anuppādadhammaṁ.
 Evaṁ pahānavibhūtena rūpaṁ vibhūtaṁ hoti.
      Kathaṁ samatikkamavibhūtena rūpaṁ vibhūtaṁ hoti. Catasso arūpasamāpattiyo
 paṭiladdhassa rūpā vibhūtā honti vibhāvitā atikkantā
 samatikkantā vītivattā evaṁ samatikkamavibhūtena rūpaṁ vibhūtaṁ hoti.
 Imehi catūhi kāraṇehi rūpaṁ vibhūtaṁ hoti.
      Rūpe vibhūte na phusanti phassāti rūpe vibhūte vibhāvite atikkante
 samatikkante vītivatte pañca phassā na phusanti cakkhusamphasso
 sotasamphasso ghānasamphasso jivhāsamphasso kāyasamphassoti rūpe
 vibhūte na phusanti phassā. Tenāha bhagavā
                  nāmañca rūpañca paṭicca phasso
                  icchānidānāni pariggahāni
                  icchāyasantyā na mamattamatthi
                  rūpe vibhūte na phusanti phassāti.

  *  *  *  *  *  *
  Footnote:1 Ma. rūpaṁ.
-------------------------------------------------
[page 335]
            [496] Kathaṁsametassa vibhoti rūpaṁ
                  sukhaṁ dukkhaṁ vāpi kathaṁ vibhoti
                  etamme pabrūhi yathā vibhoti
                  taṁ jāniyāma iti me mano ahu.
      [497] Kathaṁsametassa vibhoti rūpanti kathaṁsametassa kathaṁpaṭipannassa
 kathaṁiriyantassa kathaṁpavattentassa kathaṁpālentassa kathaṁyapentassa
 kathaṁyāpentassa rūpaṁ vibhoti vibhāviyyati atikkamiyyati samatikkamiyyati
 vītivattiyyatīti kathaṁsametassa vibhoti rūpaṁ.
      [498] Sukhaṁ dukkhaṁ vāpi kathaṁ vibhotīti sukhañca dukkhañca kathaṁ
 vibhoti vibhāviyyati atikkamiyyati samatakkamiyyati vītivattiyyatīti sukhaṁ
 dukkhaṁ vāpi kathaṁ vibhoti.
      [499] Etamme pabrūhi yathā vibhotīti etanti yaṁ pucchāmi
 yaṁ yācāmi yaṁ ajjhesāmi yaṁ pasādemīti etaṁ. Me pabrūhīti me
 brūhi 1- ācikkha desehi paññāpehi paṭṭhapehi vivara vibhaja uttānīkarohi
 pakāsehīti etamme pabrūhi. Yathā vibhotīti yathā vibhoti
 vibhāviyyati atikkamiyyati samatikkamiyyati vītivattiyyatīti etamme
 pabrūhi yathā vibhoti.
      [500] Taṁ jāniyāma iti me mano ahūti taṁ jāniyāmāti
 taṁ jāneyyāma ājāneyyāma vijāneyyāma paṭivijāneyyāma
 paṭivijjheyyāmāti taṁ jāniyāma. Iti me mano ahūti [2]- iti me cittaṁ

  *  *  *  *  *  *
  Footnote:1 Ma. pabrūhi. 2 Ma. iti me mano ahu.
-------------------------------------------------
[page 336]
 Ahu iti me saṅkappo ahu iti me viññāṇaṁ ahūti taṁ
 jāniyāma iti me mano ahu. Tenāha so nimmito
                  kathaṁsametassa vibhoti rūpaṁ
                  sukhaṁ dukkhaṁ vāpi kathaṁ vibhoti
                  etamme pabrūhi yathā vibhoti
                  taṁ jāniyāma iti me mano ahūti.
            [501] Na saññasaññī na visaññasaññī
                  nopi asaññī na vibhūtasaññī
                  evaṁsametassa vibhoti rūpaṁ
                  saññānidānā hi papañcasaṅkhā.
      [502] Na saññasaññī na visaññasaññīti saññasaññino
 vuccanti ye pakatisaññāya ṭhitā napi so pakatisaññāya < PTS. MNid , 280 >ṭhito.
 Visaññasaññino vuccanti ummattakā ye ca ukkhittacittā 1- napi
 so ummattako nopi khittacittoti na saññasaññī na visaññasaññī.
      [503] Nopi asaññī na vibhūtasaññīti asaññino vuccanti
 nirodhasamāpannā ye ca asaññasattā napi so nirodhasamāpanno
 nopi asaññasatto. Vibhūtasaññino vuccanti ye catunnaṁ arūpasamāpattīnaṁ
 lābhino napi so catunnaṁ arūpasamāpattīnaṁ lābhīti
 nopi asaññī na vibhūtasaññī.

  *  *  *  *  *  *
  Footnote:1 Ma. khittacittā.
-------------------------------------------------
[page 337]
      [504] Evaṁsametassa vibhoti rūpanti idha bhikkhu sukhassa ca
 pahānā .pe. Catutthaṁ jhānaṁ upasampajja viharati so evaṁ
 samāhite citte parisuddhe pariyodāte anaṅgaṇe vigatūpakkilese
 mudubhūte kammanīye ṭhite āneñjappatte ākāsānañcāyatana-
 samāpattipaṭilābhatthāya cittaṁ abhinīharati abhininnāmeti arūpamaggasamaṅgīti
 evaṁsametassa 1- evaṁpaṭipannassa evaṁiriyantassa evaṁvattentassa
 evaṁpālentassa evaṁyapentassa evaṁyāpentassa rūpaṁ vibhoti
 vibhāviyyati atikkamiyyati samatikkamiyyati vītivattiyyatīti
 evaṁsametassa vibhoti rūpaṁ.
      [505] Saññānidānā hi papañcasaṅkhāti papañcāyeva
 papañcasaṅkhā taṇhāpapañcasaṅkhā diṭṭhipapañcasaṅkhā mānapapañcasaṅkhā
 saññānidānā saññāsamudayā saññājātikā saññāpabhavāti
 saññānidānā hi papañcasaṅkhā. Tenāha bhagavā
                  na saññasaññī na visaññasaññī
                  nopi asaññī na vibhūtasaññī
                  evaṁsametassa vibhoti rūpaṁ
                  saññānidānā < PTS. MNid , 281 >hi papañcasaṅkhāti.
            [506] Yantaṁ apucchimha akittayī no
                  aññantaṁ pucchāma tadiṅgha brūhi

  *  *  *  *  *  *
  Footnote:1 Po. Yu. itisaddo atthi.
-------------------------------------------------
[page 338]
                  Ettāvataggaṁ no 1- vadanti heke
                  yakkhassa suddhiṁ idha paṇḍitāse
                  udāhu aññaṁpi vadanti etto.
      [507] Yantaṁ apucchimha akittayī noti yantaṁ apucchimha
 ayācimha ajjhesimha pasādayimha. Akittayī noti kittitaṁ pakittitaṁ
 ācikkhitaṁ desitaṁ paññāpitaṁ paṭṭhapitaṁ vivaṭaṁ vibhattaṁ uttānīkataṁ
 pakāsitanti yantaṁ apucchimha akittayī no.
      [508] Aññantaṁ pucchāma tadiṅgha brūhīti aññantaṁ pucchāma
 aññantaṁ yācāma aññantaṁ ajjhesāma aññantaṁ pasādema
 uttariṁ taṁ pucchāma. Tadiṅgha brūhīti iṅgha brūhi ācikkha
 desehi paññāpehi paṭṭhapehi vivara vibhaja uttānīkarohi pakāsehīti
 aññantaṁ pucchāma tadiṅgha brūhi.
      [509] Ettāvataggaṁ no vadanti heke yakkhassa suddhiṁ idha
 paṇḍitāseti eke samaṇabrāhmaṇā ettāvatā 2- arūpasamāpattiyā
 aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ vadanti kathenti
 bhaṇanti dīpayanti voharanti. Yakkhassāti sattassa narassa mānavassa
 posassa puggalassa jīvassa jātussa jantussa indagussa manujassa.
 Suddhinti suddhiṁ visuddhiṁ parisuddhiṁ muttiṁ vimuttiṁ parimuttiṁ. Idha
 paṇḍitāseti idha paṇḍitavādā dhīravādā ñāṇavādā hetuvādā
 lakkhaṇavādā kāraṇavādā ṭhānavādā sakāya laddhiyāti ettāvataggaṁ

  *  *  *  *  *  *
  Footnote:1 Ma. na. 2 Po. Ma. etā arūpasamāpattiyo.
-------------------------------------------------
[page 339]
 No vadanti heke yakkhassa suddhiṁ idha paṇḍitāse.
      [510] Udāhu aññaṁpi vadanti ettoti udāhu eke samaṇabrāhmaṇā
 etā arūpasamāpattiyo atikkamitvā samatikkamitvā
 vītivattitvā etto arūpato aññaṁ uttariṁ yakkhassa suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharantīti udāhu aññaṁpi vadanti etto. Tenāha so nimmito
                  yantaṁ apucchimha akittayī no
                  aññantaṁ pucchāma tadiṅgha brūhi
                  ettāvataggaṁ no vadanti heke
                  yakkhassa suddhiṁ idha paṇḍitāse
                  udāhu aññaṁpi vadanti ettoti.
            [511] Ettāvataggaṁpi vadanti heke
                  yakkhassa suddhiṁ idha paṇḍitāse
                  tesaṁ puneke samayaṁ vadanti
                  anupādisese kusalāvadānā.
      [512] Ettāvataggaṁpi vadanti heke yakkhassa suddhiṁ idha
 paṇḍitāseti santeke samaṇabrāhmaṇā sassatavādā ettāvatā
 arūpasamāpattiyā aggaṁ seṭṭhaṁ viseṭṭhaṁ pāmokkhaṁ uttamaṁ pavaraṁ
 vadanti kathenti bhaṇanti dīpayanti voharanti. Yakkhassāti sattassa
 narassa mānavassa posassa puggalassa jīvassa jātussa jantussa
-------------------------------------------------
[page 340]
 Indagussa manujassa. Suddhinti suddhiṁ visuddhiṁ parisuddhiṁ muttiṁ vimuttiṁ
 parimuttiṁ. Idha paṇḍitāseti idha paṇḍitavādā dhīravādā
 ñāṇavādā hetuvādā lakkhaṇavādā kāraṇavādā ṭhānavādā sakāya
 laddhiyāti ettāvataggaṁpi vadanti heke yakkhassa suddhiṁ idha
 paṇḍitāse.
      [513] Tesaṁ puneke samayaṁ vadanti anupādisese kusalāvadānāti
 tesaṁyeva samaṇabrāhmaṇānaṁ eke samaṇabrāhmaṇā ucchedavādā
 bhavatajjitā vibhavaṁ abhinandanti te sattassa samaṁ upasamaṁ vūpasamaṁ
 nirodhaṁ paṭippassaddhaṁ vadanti yato kira bho ayaṁ attā kāyassa
 bhedā ucchijjati < PTS. MNid , 283 >vinassati na hoti parammaraṇā ettāvatā
 anupādisesoti. Kusalāvadānāti kusalavādā paṇḍitavādā dhīravādā
 ñāṇavādā hetuvādā lakkhaṇavādā kāraṇavādā ṭhānavādā sakāya
 laddhiyāti tesaṁ puneke samayaṁ vadanti anupādisese kusalāvadānā.
 Tenāha bhagavā
                  ettāvataggaṁpi vadanti heke
                  yakkhassa suddhiṁ idha paṇḍitāse
                  tesaṁ puneke samayaṁ vadanti
                  anupādisese kusalāvadānāti.
            [514] Ete ca ñatvā upanissitāti
                  ñatvā munī nissaye so vimaṁsī
-------------------------------------------------
[page 341]
                  Ñatvā vimutto na vivādameti
                  bhavābhavāya na sameti dhīro.
      [515] Ete ca ñatvā upanissitāti eteti diṭṭhigatike.
 Upanissitāti sassatadiṭṭhinissitāti ñatvā ucchedadiṭṭhinissitāti
 ñatvā sassatucchedadiṭṭhinissitāti ñatvā jānitvā tulayitvā
 tīrayitvā vibhāvayitvā vibhūtaṁ katvāti ete ca ñatvā upanissitāti.
      [516] Ñatvā munī nissaye so vimaṁsīti munīti monaṁ vuccati
 ñāṇaṁ .pe. Saṅgajālamaticca so muni. Muni sassatadiṭṭhinissitāti
 ñatvā ucchedadiṭṭhinissitāti ñatvā sassatucchedadiṭṭhinissitāti
 ñatvā jānitvā tulayitvā tīrayitvā vibhāvayitvā vibhūtaṁ
 katvā. So vimaṁsīti paṇḍito paññavā buddhimā ñāṇī vibhāvī
 medhāvīti ñatvā munī nissaye so vimaṁsī.
      [517] Ñatvā vimutto na vivādametīti ñatvā jānitvā tulayitvā
 tīrayitvā vibhāvayitvā vibhūtaṁ katvā. [1]- Mutto vimutto parimutto
 suvimutto accantānupādāvimokkhena sabbe saṅkhārā aniccāti
 ñatvā jānitvā tulayitvā tīrayitvā vibhāvayitvā vibhūtaṁ katvā
 mutto vimutto parimutto suvimutto accantānupādāvimokkhena
 sabbe saṅkhārā dukkhāti sabbe < PTS. MNid , 284 >dhammā anattāti .pe.
 Yaṅkiñci samudayadhammaṁ sabbantaṁ nirodhadhammanti ñatvā jānitvā
 tulayitvā tīrayitvā vibhāvayitvā vibhūtaṁ katvā mutto vimutto

  *  *  *  *  *  *
  Footnote:1 Ma. vimuttoti.
-------------------------------------------------
[page 342]
 Parimutto suvimutto accantānupādāvimokkhenāti ñatvā vimutto.
 Na vivādametīti na kalahaṁ karoti na bhaṇḍanaṁ karoti na viggahaṁ
 karoti na vivādaṁ karoti na medhagaṁ karoti. Vuttaṁ hetaṁ bhagavatā
 evaṁ vimuttacitto kho aggivessana bhikkhu na kenaci saṁvadati na
 kenaci vivadati yañca loke vuttaṁ tena ca voharati aparāmasanti.
 Ñatvā vimutto na vivādameti.
      [518] Bhavābhavāya na sameti dhīroti bhavābhavāyāti bhavābhavāya
 kammabhavāya punabbhavāya kāmabhavāya kammabhavāya kāmabhavāya punabbhavāya
 rūpabhavāya kammabhavāya rūpabhavāya punabbhavāya arūpabhavāya kammabhavāya
 arūpabhavāya punabbhavāya punappunaṁ bhavāya punappunaṁ gatiyā punappunaṁ
 upapattiyā punappunaṁ paṭisandhiyā punappunaṁ attabhāvābhinibbattiyā
 na sameti na samāgacchati na gaṇhāti na parāmasati nābhinivisati.
 Dhīroti dhīro paṇḍito paññavā buddhimā ñāṇī vibhāvī medhāvīti
 bhavābhavāya na sameti dhīro. Tenāha bhagavā
                  ete ca ñatvā upanissitāti
                  ñatvā munī nissaye so vimaṁsī
                  ñatvā vimutto na vivādameti
                  bhavābhavāya na sameti dhīroti.
            Ekādasamo kalahavivādasuttaniddeso niṭṭhito.
                     --------------< PTS. MNid , 285 >
-------------------------------------------------
[page 343]
                  Dvādasamo cūḷaviyūhasuttaniddeso
            [519] Sakaṁ sakaṁ diṭṭhiparibbasānā
                  viggayha nānā kusalā vadanti
                  yo evaṁ jānāti sa vedi dhammaṁ
                  idaṁ paṭikkosamakevalī so.
      [520] Sakaṁ sakaṁ diṭṭhiparibbasānāti santeke samaṇabrāhmaṇā
 diṭṭhigatikā te dvāsaṭṭhiyā diṭṭhigatānaṁ aññataraññataraṁ diṭṭhigataṁ
 gahetvā uggahetvā gaṇhitvā parāmasitvā abhinivisitvā sakāya
 sakāya diṭṭhiyā vasanti saṁvasanti āvasanti parivasanti. Yathā
 āgārikā vā gharesu vasanti sāpattikā vā āpattīsu vasanti
 sakilesā vā kilesesu vasanti evameva santeke samaṇabrāhmaṇā
 diṭṭhigatikā te dvāsaṭṭhiyā diṭṭhigatānaṁ aññataraññataraṁ diṭṭhigataṁ
 gahetvā uggahetvā gaṇhitvā parāmasitvā abhinivisitvā
 sakāya sakāya diṭṭhiyā vasanti saṁvasanti āvasanti parivasantīti
 sakaṁ sakaṁ diṭṭhiparibbasānā.
      [521] Viggayha nānā kusalā vadantīti viggayhāti gahetvā
 uggahetvā gaṇhitvā parāmasitvā abhinivisitvā. Nānā vadantīti
 nānā vadanti vividhaṁ vadanti aññoññaṁ vadanti puthu vadanti na
 ekaṁ vadanti kathenti bhaṇanti dīpayanti voharanti. Kusalāti
-------------------------------------------------
[page 344]
 Kusalavādā paṇḍitavādā dhīravādā ñāṇavādā 1- hetuvādā
 lakkhaṇavādā kāraṇavādā ṭhānavādā sakāya laddhiyāti viggayha
 nānā kusalā vadanti.
      [522] Yo evaṁ jānāti sa vedi dhammanti yo imaṁ dhammaṁ
 diṭṭhiṁ paṭipadaṁ maggaṁ jānāti so dhammaṁ vedi aññāsi apassi
 paṭivijjhīti yo evaṁ jānāti sa vedi dhammaṁ.
      [523] Idaṁ paṭikkosamakevalī soti yo imaṁ dhammaṁ diṭṭhiṁ
 paṭipadaṁ maggaṁ paṭikkosati akevalī so asamatto aparipuṇṇo
 hīno nihīno omako lāmako jatukko parittoti idaṁ
 paṭikkosamakevalī so. Tenāha so nimmito
                  sakaṁ sakaṁ diṭṭhiparibbasānā
                  viggayha nānā kusalā vadanti
                  yo evaṁ jānāti sa vedi dhammaṁ
                  idaṁ paṭikkosamakevalī soti.
            [524] Evampi viggayha vivādayanti 2-
                  bālo paro akusaloti cāhu
                  sacco nu vādo katamo imesaṁ
                  sabbeva hīme kusalāvadānā.
      [525] Evampi viggayha vivādayantīti evaṁ gahetvā uggahetvā
 gaṇhitvā parāmasitvā abhinivisitvā vivādayanti kalahaṁ karonti

  *  *  *  *  *  *
  Footnote:1 Ma. ñāyavādā. sabbattha evaṁ ñātabbaṁ. 2 Yu. vivādiyanti.
 sabbattha īdisameva.
-------------------------------------------------
[page 345]
 Bhaṇḍanaṁ karonti viggahaṁ karonti vivādaṁ karonti medhagaṁ karonti
 na tvaṁ imaṁ dhammavinayaṁ ājānāsi .pe. Nibbedhehi vā sace
 pahosīti evampi viggayha vivādayanti.
      [526] Bālo paro akusaloti cāhūti paro bālo hīno
 nihīno omako lāmako jatukko paritto < PTS. MNid , 287 >akusalo aviddhā avijjāgato
 añāṇī avibhāvī duppaññoti evamāhaṁsu evaṁ kathenti evaṁ
 bhaṇanti evaṁ dīpayanti evaṁ voharantīti bālo paro akusaloti cāhu.
      [527] Sacco nu vādo katamo imesanti imesaṁ samaṇabrāhmaṇānaṁ
 vādo katamo sacco taccho tatho bhūto yāthāvo aviparītoti
 sacco nu vādo katamo imesaṁ.
      [528] Sabbeva hīme kusalāvadānāti sabbevime samaṇabrāhmaṇā
 kusalavādā paṇḍitavādā dhīravādā ñāṇavādā hetuvādā
 lakkhaṇavādā kāraṇavādā ṭhānavādā sakāya laddhiyāti sabbeva
 hīme kusalāvadānā. Tenāha so nimmito
                  evampi viggayha vivādayanti
                  bālo paro akusaloti cāhu
                  sacco nu vādo katamo imesaṁ
                  sabbeva hīme kusalāvadānāti.
            [529] Parassa ve 1- dhammamanānujānaṁ
                  bālomako hoti nihīnapañño

  *  *  *  *  *  *
  Footnote:1 Po. Ma. ce.
-------------------------------------------------
[page 346]
                  Sabbeva bālā sunihīnapaññā
                  sabbevime diṭṭhiparibbasānā.
      [530] Parassa ve dhammamanānujānanti parassa dhammaṁ diṭṭhiṁ
 paṭipadaṁ maggaṁ anānujānanto anānupassanto anānumaññanto
 anānumodantoti parassa ve dhammamanānujānaṁ.
      [531] Bālomako hoti nihīnapaññoti paro bālo hoti
 hīno nihīno omako lāmako jatukko paritto hīnapañño
 nihīnapañño omakapañño lāmakapañño jatukkapañño parittapaññoti
 bālomako hoti nihīnapañño.
      [532] Sabbeva bālā sunihīnapaññāti sabbevime samaṇabrāhmaṇā
 bālā hīnā < PTS. MNid , 288 >nihīnā omakā lāmakā jatukkā parittā sabbeva
 hīnapaññā nihīnapaññā omakapaññā lāmakapaññā jatukkapaññā
 parittapaññāti sabbeva bālā sunihīnapaññā.
      [533] Sabbevime diṭṭhiparibbasānāti sabbevime samaṇabrāhmaṇā
 diṭṭhigatikā te dvāsaṭṭhiyā diṭṭhigatānaṁ aññataraññataraṁ diṭṭhigataṁ
 gahetvā uggahetvā gaṇhitvā parāmasitvā abhinivisitvā sakāya
 sakāya diṭṭhiyā vasanti saṁvasanti āvasanti parivasanti. Yathā
 āgārikā vā gharesu vasanti sāpattikā vā āpattīsu vasanti
 sakilesā vā kilesesu vasanti evameva sabbevime samaṇabrāhmaṇā
 diṭṭhigatikā te dvāsaṭṭhiyā diṭṭhigatānaṁ aññataraññataraṁ diṭṭhigataṁ
-------------------------------------------------
[page 347]
 Gahetvā uggahetvā gaṇhitvā parāmasitvā abhinivisitvā sakāya
 sakāya diṭṭhiyā vasanti saṁvasanti āvasanti parivasantīti sabbevime
 diṭṭhiparibbasānā. Tenāha bhagavā
                  parassa ve dhammamanānujānaṁ
                  bālomako hoti nihīnapañño
                  sabbeva bālā sunihīnapaññā
                  sabbevime diṭṭhiparibbasānāti.
            [534] Sandiṭṭhiyā ce pana vīvadātā 1-
                  saṁsuddhapaññā kusalā matīmā 2-
                  na tesaṁ koci parihīnapañño
                  diṭṭhī hi tesaṁpi tathā samattā.
      [535] Sandiṭṭhiyā ce pana vīvadātāti sakāya diṭṭhiyā sakāya
 khantiyā sakāya ruciyā sakāya laddhiyā vīvadātā 3- pariyodātā 4-
 asaṅkiliṭṭhāti < PTS. MNid , 289 >sandiṭṭhiyā ce pana vīvadātā.
      [536] Saṁsuddhapaññā kusalā matīmāti suddhapaññā visuddhapaññā
 parisuddhapaññā vodātapaññā pariyodātapaññā. Athavā suddhadassanā
 visuddhadassanā parisuddhadassanā vodātadassanā pariyodātadassanāti
 saṁsuddhapaññā. Kusalāti kusalā paṇḍitā paññavanto
 buddhimanto ñāṇino vibhāvino medhāvinoti saṁsuddhapaññā
 kusalā. Matīmāti matimā paṇḍitā paññavanto buddhimanto

  *  *  *  *  *  *
  Footnote:1 Ma. ceva na vīvadātā. sabbattha īdisameva. 2 Ma. mutimā.
 3 Ma. anavīvadātā avodātā. 4 Po. apariyodātā.
-------------------------------------------------
[page 348]
 Ñāṇino vibhāvino medhāvinoti saṁsuddhapaññā kusalā matīmā.
      [537] Na tesaṁ koci parihīnapaññoti tesaṁ samaṇabrāhmaṇānaṁ
 na koci hīnapañño nihīnapañño omakapañño lāmakapañño
 jatukkapañño parittapañño [1]-. Athavā sabbeva aggapaññā
 seṭṭhapaññā viseṭṭhapaññā pāmokkhapaññā uttamapaññā
 pavarapaññāti na tesaṁ koci parihīnapañño.
      [538] Diṭṭhī hi tesaṁpi tathā samattāti tesaṁ samaṇabrāhmaṇānaṁ
 diṭṭhi tathā samattā samādinnā gahitā parāmaṭṭhā abhiniviṭṭhā
 ajjhositā adhimuttāti diṭṭhī hi tesaṁpi tathā samattā.
 Tenāha bhagavā
                  sandiṭṭhiyā ce pana vīvadātā
                  saṁsuddhapaññā kusalā matīmā
                  na tesaṁ koci parihīnapañño
                  diṭṭhī hi tesaṁpi tathā samattāti.
            [539] Na vāhametaṁ tathivanti 2- brūmi
                  yamāhu bālā mithu aññamaññaṁ
                  sakaṁ sakaṁ diṭṭhimakaṁsu saccaṁ
                  tasmā < PTS. MNid , 290 >hi bāloti paraṁ dahanti.
      [540] Na vāhametaṁ tathivanti brūmīti nāti paṭikkhepo.
 Etanti dvāsaṭṭhidiṭṭhigatanti nāhaṁ etaṁ tathaṁ tacchaṁ bhūtaṁ yāthāvaṁ

  *  *  *  *  *  *
  Footnote:1 Po. Ma. atthi. 2 Ma. tathiyanti.
-------------------------------------------------
[page 349]
 Aviparītanti brūmi ācikkhāmi desemi paññāpemi paṭṭhapemi vivarāmi
 vibhajāmi uttānīkaromi pakāsemīti na vāhametaṁ tathivanti brūmi.
      [541] Yamāhu bālā mithu aññamaññanti mithūti dve janā
 dve kalahakārakā dve bhaṇḍanakārakā dve bhassakārakā dve
 vivādakārakā dve adhikaraṇakārakā dve vādino dve sallāpakā 1-.
 Te aññamaññaṁ bālo hīno nihīno omako lāmako jatukko
 parittoti evamāhaṁsu evaṁ kathenti evaṁ bhaṇanti evaṁ dīpayanti
 evaṁ voharantīti yamāhu bālā mithu aññamaññaṁ.
      [542] Sakaṁ sakaṁ diṭṭhimakaṁsu saccanti sassato loko idameva
 saccaṁ moghamaññanti sakaṁ sakaṁ diṭṭhimakaṁsu saccaṁ. Asassato
 loko idameva saccaṁ moghamaññanti .pe. Neva hoti na na
 hoti tathāgato parammaraṇā idameva saccaṁ moghamaññanti sakaṁ
 sakaṁ diṭṭhimakaṁsu saccaṁ.
      [543] Tasmā hi bāloti paraṁ dahantīti tasmāti tasmā
 taṁkāraṇā taṁhetu tappaccayā taṁnidānā paraṁ bālo hīno nihīno
 omako lāmako jatukko parittoti dahanti passanti dakkhanti
 olokenti nijjhāyanti upaparikkhantīti tasmā hi bāloti paraṁ
 dahanti. Tenāha bhagavā
                  na vāhametaṁ tathivanti brūmi
                  yamāhu bālā mithu aññamaññaṁ

  *  *  *  *  *  *
  Footnote:1 Ma. sallapakā.
-------------------------------------------------
[page 350]
                  Sakaṁ sakaṁ diṭṭhimakaṁsu saccaṁ
                  tasmā < PTS. MNid , 291 >hi bāloti paraṁ dahantīti.
            [544] Yamāhu saccaṁ tathivanti eke
                  tamāhu aññepi tucchaṁ musāti
                  evampi viggayha vivādayanti
                  kasmā na ekaṁ samaṇā vadanti.
      [545] Yamāhu saccaṁ tathivanti eketi yaṁ dhammaṁ diṭṭhiṁ paṭipadaṁ
 maggaṁ eke samaṇabrāhmaṇā idaṁ saccaṁ tacchaṁ bhūtaṁ yāthāvaṁ
 aviparītanti evamāhaṁsu evaṁ kathenti evaṁ bhaṇanti evaṁ dīpayanti
 evaṁ voharantīti yamāhu saccaṁ tathivanti eke.
      [546] Tamāhu aññepi tucchaṁ musātīti tameva dhammaṁ diṭṭhiṁ
 paṭipadaṁ maggaṁ eke samaṇabrāhmaṇā etaṁ tucchaṁ etaṁ musā
 etaṁ abhūtaṁ etaṁ alikaṁ etaṁ ayāthāvanti evamāhaṁsu evaṁ kathenti
 evaṁ bhaṇanti evaṁ dīpayanti evaṁ voharantīti tamāhu aññepi
 tucchaṁ musāti.
      [547] Evampi viggayha vivādayantīti evaṁ gahetvā uggahetvā
 gaṇhitvā parāmasitvā abhinivisitvā vivādayanti kalahaṁ karonti
 bhaṇḍanaṁ karonti viggahaṁ karonti vivādaṁ karonti medhagaṁ karonti
 na tvaṁ imaṁ dhammavinayaṁ ājānāsi .pe. Nibbedhehi vā sace
 pahosīti evampi viggayha vivādayanti.
-------------------------------------------------
[page 351]
      [548] Kasmā na ekaṁ samaṇā vadantīti kasmāti kasmā
 kiṁkāraṇā kiṁhetu kiṁpaccayā kiṁnidānā kiṁsamudayā kiṁjātikā kiṁpabhavā
 na ekaṁ vadanti nānā vadanti vividhaṁ vadanti aññoññaṁ vadanti
 puthu vadanti kathenti bhaṇanti dīpayanti voharantīti kasmā na
 ekaṁ samaṇā vadanti. Tenāha so nimmito
                  yamāhu saccaṁ tathivanti eke
                  tamāhu aññepi tucchaṁ musāti
                  evampi viggayha vivādayanti
                  kasmā na ekaṁ samaṇā vadantīti.
            [549] Ekaṁ hi saccaṁ na dutīyamatthi
                  yasmiṁ pajā no vivade pajānaṁ
                  nānā te saccāni sayaṁ thunanti
                  tasmā na ekaṁ samaṇā vadanti.
      [550] Ekaṁ hi saccaṁ na dutīyamatthīti ekaṁ saccaṁ vuccati
 dukkhanirodho nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Athavā ekaṁ saccaṁ
 vuccati maggasaccaṁ niyyānasaccaṁ dukkhanirodhagāminī paṭipadā ariyo
 aṭṭhaṅgiko maggo seyyathīdaṁ sammādiṭṭhi sammāsaṅkappo
 sammāvācā sammākammanto sammāājīvo sammāvāyāmo
 sammāsati sammāsamādhīti ekaṁ hi saccaṁ na dutīyamatthi.
-------------------------------------------------
[page 352]
      [551] Yasmiṁ pajā no vivade pajānanti yasminti yamhi sacce.
 Pajāti sattādhivacanaṁ. Pajā yaṁ saccaṁ pajānantā ājānantā
 vijānantā paṭivijānantā paṭivijjhantā na kalahaṁ kareyya 1- na bhaṇḍanaṁ
 kareyya na viggahaṁ kareyya na vivādaṁ kareyya na medhagaṁ kareyya
 kalahaṁ bhaṇḍanaṁ viggahaṁ vivādaṁ medhagaṁ pajaheyya vinodeyya byantīkareyya
 anabhāvaṅgameyyāti yasmiṁ pajā no vivade pajānaṁ.
      [552] Nānā te saccāni sayaṁ thunantīti nānā te saccāni
 sayaṁ thunanti vadanti kathenti < PTS. MNid , 293 >bhaṇanti dīpayanti voharanti sassato
 loko idameva saccaṁ moghamaññanti sayaṁ thunanti vadanti kathenti
 bhaṇanti dīpayanti voharanti asassato loko .pe. Neva hoti
 na na hoti tathāgato parammaraṇā idameva saccaṁ moghamaññanti
 sayaṁ thunanti vadanti kathenti bhaṇanti dīpayanti voharantīti nānā
 te saccāni sayaṁ thunanti.
      [553] Tasmā na ekaṁ samaṇā vadantīti tasmāti tasmā
 taṁkāraṇā taṁhetu tappaccayā taṁnidānā na ekaṁ vadanti nānā
 vadanti vividhaṁ vadanti aññoññaṁ vadanti puthu vadanti kathenti
 bhaṇanti dīpayanti voharantīti tasmā na ekaṁ samaṇā vadanti.
 Tenāha bhagavā
                  ekaṁ hi saccaṁ na dutīyamatthi
                  yasmiṁ pajā no vivade pajānaṁ

  *  *  *  *  *  *
  Footnote:1 Ma. kareyayuṁ .. anabhāvaṅgameyyuṁ.
-------------------------------------------------
[page 353]
                  Nānā te saccāni sayaṁ thunanti
                  tasmā na ekaṁ samaṇā vadantīti.
            [554] Kasmā nu saccāni vadanti nānā
                  pavādiyāse kusalāvadānā
                  saccāni suttāni bahūni nānā
                  udāhu te takkamanussaranti.
      [555] Kasmā nu saccāni vadanti nānāti kasmāti kasmā
 kiṁkāraṇā kiṁhetu kiṁpaccayā kiṁnidānā saccāni nānā vadanti vividhāni
 vadanti aññoññāni vadanti puthūni vadanti kathenti bhaṇanti
 dīpayanti voharantīti kasmā nu saccāni vadanti nānā.
      [556] Pavādiyāse kusalāvadānāti pavādiyāseti vippavadantītipi
 pavādiyāse. Athavā sakaṁ sakaṁ diṭṭhigataṁ pavadanti
 kathenti bhaṇanti dīpayanti voharanti sassato loko idameva
 saccaṁ moghamaññanti pavadanti kathenti bhaṇanti dīpayanti voharanti
 asassato loko .pe. Neva hoti na na hoti tathāgato
 parammaraṇā idameva < PTS. MNid , 294 >saccaṁ moghamaññanti pavadanti kathenti bhaṇanti
 dīpayanti voharanti. Kusalāvadānāti kusalavādā paṇḍitavādā
 dhīravādā ñāṇavādā hetuvādā lakkhaṇavādā kāraṇavādā ṭhānavādā
 sakāya laddhiyāti pavādiyāse kusalāvadānā.
      [557] Saccāni suttāni bahūni nānāti saccāni sutāni bahūni
-------------------------------------------------
[page 354]
 Nānāni vividhāni aññoññāni puthūnīti saccāni suttāni bahūni
 nānā.
      [558] Udāhu te takkamanussarantīti udāhu takkena vitakkena
 saṅkappena yāyanti niyyanti vuyhanti saṁhariyantīti evampi udāhu
 te takkamanussaranti. Athavā takkapariyāhaṭaṁ vīmaṁsānucaritaṁ sayaṁ
 paṭibhāṇaṁ vadanti kathenti bhaṇanti dīpayanti voharantīti evampi
 udāhu te takkamanussaranti. Tenāha so nimmito
                  kasmā nu saccāni vadanti nānā
                  pavādiyāse kusalāvadānā
                  saccāni suttāni bahūni nānā
                  udāhu te takkamanussarantīti.
            [559] Naheva saccāni bahūni nānā
                  aññatra saññāya niccāni loke
                  takkañca diṭṭhīsu pakappayitvā
                  saccaṁ musātī dvayadhammamāhu.
      [560] Naheva saccāni bahūni nānāti naheva saccāni bahukāni
 nānāni vividhāni aññoññāni puthūnīti naheva saccāni bahūni nānā.
      [561] Aññatra saññāya niccāni loketi aññatra saññāya
 niccaggāhā ekaññeva saccaṁ loke kathiyati bhaṇiyati dīpiyati
 vohariyati dukkhanirodho nibbānaṁ yo so sabbasaṅkhārasamatho
-------------------------------------------------
[page 355]
 Sabbūpadhipaṭinissaggo taṇhakkhayo virāgo nirodho nibbānaṁ.
 Athavā ekaṁ saccaṁ vuccati maggasaccaṁ niyyānasaccaṁ < PTS. MNid , 295 >dukkhanirodhagāminī
 paṭipadā ariyo aṭṭhaṅgiko maggo seyyathīdaṁ sammādiṭṭhi .pe.
 Sammāsamādhīti aññatra saññāya niccāni loke.
      [562] Takkañca diṭṭhīsu pakappayitvā saccaṁ musātī
 dvayadhammamāhūti takkaṁ vitakkaṁ saṅkappaṁ takkayitvā vitakkayitvā
 saṅkappayitvā diṭṭhigatāni janenti sañjanenti nibbattenti
 abhinibbattenti diṭṭhigatāni janetvā sañjanetvā nibbattetvā
 abhinibbattetvā mayhaṁ saccaṁ tuyhaṁ musāti evamāhaṁsu evaṁ kathenti
 evaṁ bhaṇanti evaṁ dīpayanti evaṁ voharantīti takkañca diṭṭhīsu
 pakappayitvā saccaṁ musātī dvayadhammamāhu. Tenāha bhagavā
                  naheva saccāni bahūni nānā
                  aññatra saññāya niccāni loke
                  takkañca diṭṭhīsu pakappayitvā
                  saccaṁ musātī dvayadhammamāhūti.
            [563] Diṭṭhe sute sīlavate mute vā
                  ete ca nissāya vimānadassī
                  vinicchaye ṭhatvā pahassamāno 1-
                  bālo paro akusaloti cāha.

  *  *  *  *  *  *
  Footnote:1 Sī. sahassamāno.
-------------------------------------------------
[page 356]
      [564] Diṭṭhe sute sīlavate mute vā ete ca nissāya
 vimānadassīti diṭṭhaṁ vā diṭṭhasuddhiṁ 1- vā sutaṁ vā sutasuddhiṁ vā sīlaṁ
 vā sīlasuddhiṁ vā vattaṁ vā vattasuddhiṁ vā mutaṁ vā mutasuddhiṁ vā
 nissāya upanissāya gaṇhitvā parāmasitvā abhinivisitvāti diṭṭhe
 sute sīlavate mute vā. Ete ca nissāya vimānadassīti na
 sammānetītipi vimānadassī. Athavā domanassaṁ janetītipi
 vimānadassīti diṭṭhe sute sīlavate mute vā ete ca nissāya
 vimānadassī.
      [565] Vinicchaye ṭhatvā pahassamānoti vinicchayā vuccanti
 dvāsaṭṭhī diṭṭhigatāni vinicchitadiṭṭhiyā 2- ṭhatvā patiṭṭhahitvā
 gaṇhitvā parāmasitvā abhinivisitvāti vinicchaye ṭhatvā.
 Pahassamānoti tuṭṭho hoti haṭṭho pahaṭṭho attamano
 paripuṇṇasaṅkappo. Athavā dantavidaṁsakaṁ hassamānoti vinicchaye
 ṭhatvā pahassamāno.
      [566] Bālo paro akusaloti cāhāti paro bālo hīno
 nihīno omako lāmako jatukko paritto akusalo aviddhā
 avijjāgato añāṇī avibhāvī duppaññoti evamāha evaṁ katheti
 evaṁ bhaṇati evaṁ dīpayati evaṁ voharatīti bālo paro akusaloti
 cāha. Tenāha bhagavā

  *  *  *  *  *  *
  Footnote:1 Po. Yu. diṭṭhisuddhiṁ. 2 Ma. diṭṭhivinicchaye vinicchayadiṭṭhiyā.
-------------------------------------------------
[page 357]
                  Diṭṭhe sute sīlavate mute vā
                  ete ca nissāya vimānadassī
                  vinicchaye ṭhatvā pahassamāno
                  bālo paro akusaloti cāhāti.
            [567] Yeneva bāloti paraṁ dahāti
                  tenātumānaṁ kusaloti cāha
                  sayamattanā so kusalovadāno 1-
                  aññaṁ vimāneti tatheva pāvā.
      [568] Yeneva bāloti paraṁ dahātīti yena hetunā yena
 paccayena yena kāraṇena yena pabhavena paraṁ bālato hīnato
 nihīnato omakato lāmakato jatukkato parittato dahati passati
 dakkhati oloketi nijjhāyati upaparikkhatīti yeneva bāloti paraṁ
 dahāti.
      [569] Tenātumānaṁ kusaloti cāhāti ātumā vuccati attā.
 Sopi teneva hetunā tena < PTS. MNid , 297 >paccayena tena kāraṇena tena pabhavena
 attānaṁ āha ahamasmi kusalo paṇḍito paññavā buddhimā
 ñāṇī vibhāvī medhāvīti tenātumānaṁ kusaloti cāha.
      [570] Sayamattanā so kusalovadānoti sayaṁ attānaṁ kusalavādo
 paṇḍitavādo dhīravādo ñāṇavādo hetuvādo lakkhaṇavādo kāraṇavādo
 ṭhānavādo sakāya laddhiyāti sayamattanā so kusalovadāno.

  *  *  *  *  *  *
  Footnote:1 Po. Ma. kusalāvadāno. ito paraṁ īdisameva.
-------------------------------------------------
[page 358]
      [571] Aññaṁ vimāneti tatheva pāvāti na sammānetītipi
 aññaṁ vimāneti. Athavā domanassaṁ janetītipi aññaṁ vimāneti.
 Tatheva pāvāti tatheva taṁ diṭṭhigataṁ pāvadati itipāyaṁ puggalo
 micchādiṭṭhiko viparītadassanoti aññaṁ vimāneti tatheva pāvā.
 Tenāha bhagavā
                  yeneva bāloti paraṁ dahāti
                  tenātumānaṁ kusaloti cāha
                  sayamattanā so kusalovadāno
                  aññaṁ vimāneti tatheva pāvāti.
            [572] Atīsaraṁdiṭṭhiyā 1- so samatto
                  mānena matto paripuṇṇamānī
                  sayameva sāmaṁ manasābhisitto
                  diṭṭhī hi sā tassa tathā samattā.
      [573] Atīsaraṁdiṭṭhiyā so samattoti atisāradiṭṭhiyo vuccanti
 dvāsaṭṭhī diṭṭhigatāni. Kiṁkāraṇā atisāradiṭṭhiyo vuccanti
 dvāsaṭṭhī diṭṭhigatāni. Sabbā tā diṭṭhiyo kāraṇātikkantā
 lakkhaṇātikkantā hīnātikkantā < PTS. MNid , 298 >2- taṁkāraṇā atisāradiṭṭhiyo vuccanti
 dvāsaṭṭhī diṭṭhigatāni. Sabbepi titthiyā atisāradiṭṭhiyā.
 Kiṁkāraṇā sabbepi titthiyā atisāradiṭṭhiyā 3-. Te aññamaññaṁ
 atikkamitvā samatikkamitvā vītivattetvā diṭṭhigatāni janenti

  *  *  *  *  *  *
  Footnote:1 Ma. atisāradiṭṭhiyā. 2 Ma. ṭhānātikkantā. 3 Ma. sabbāpi
 diṭṭhiyo atisāradiṭṭhiyo.
-------------------------------------------------
[page 359]
 Sañjanenti nibbattenti abhinibbattenti taṁkāraṇā sabbepi titthiyā
 atisāradiṭṭhiyā 1-. So samattoti atisāradiṭṭhiyā samatto paripuṇṇo
 anomoti atīsaraṁdiṭṭhiyā so samatto.
      [574] Mānena matto paripuṇṇamānīti sakāya diṭṭhiyā mānena
 matto pamatto ummatto adhimattoti mānena matto.
 Paripuṇṇamānīti paripuṇṇamānī samattamānī anomamānīti mānena
 matto paripuṇṇamānī.
      [575] Sayameva sāmaṁ manasābhisittoti sayameva attānaṁ cittena
 abhisiñcati ahamasmi kusalo paṇḍito paññavā buddhimā ñāṇī
 vibhāvī medhāvīti sayameva sāmaṁ manasābhisitto.
      [576] Diṭṭhī hi sā tassa tathā samattāti tassa sā
 diṭṭhi tathā samattā samādinnā gahitā parāmaṭṭhā abhiniviṭṭhā
 ajjhositā adhimuttāti diṭṭhī hi sā tassa tathā samattā.
 Tenāha bhagavā
                  atīsaraṁdiṭṭhiyā so samatto
                  mānena matto paripuṇṇamānī
                  sayameva sāmaṁ manasābhisitto
                  diṭṭhī hi sā tassa tathā samattāti.
            [577] Parassa ce hi vacasā nihīno
                  tumo sahā hoti nihīnapañño

  *  *  *  *  *  *
  Footnote:1 Ma. sabbāpi diṭṭhiyo vuccanti atisāradiṭṭhiyo.
-------------------------------------------------
[page 360]
                  Athavā sayaṁ vedagū hoti dhīro
                  na < PTS. MNid , 299 >koci bālo samaṇesu atthi.
      [578] Parassa ce hi vacasā nihīnoti parassa ce vācāya
 vacanena ninditakāraṇā garahitakāraṇā upavaditakāraṇā paro bālo
 hoti hīno nihīno omako lāmako jatukko parittoti parassa
 ce hi vacasā nihīno.
      [579] Tumo sahā hoti nihīnapaññoti sopi teneva saha
 hoti hīnapañño nihīnapañño omakapañño lāmakapañño jatukkapañño
 parittapaññoti tumo sahā hoti nihīnapañño.
      [580] Athavā sayaṁ vedagū hoti dhīroti dhīro paṇḍito paññavā
 buddhimā ñāṇī vibhāvī medhāvīti athavā sayaṁ vedagū hoti dhīro.
      [581] Na koci bālo samaṇesu atthīti samaṇesu na koci
 bālo hīno nihīno omako lāmako jatukko paritto atthi
 sabbeva aggapaññā seṭṭhapaññā viseṭṭhapaññā pāmokkhapaññā
 uttamapaññā pavarapaññāti na koci bālo samaṇesu atthi.
 Tenāha bhagavā
                  parassa ce hi vacasā nihīno
                  tumo sahā hoti nihīnapañño
                  athavā sayaṁ vedagū hoti dhīro
                  na koci bālo samaṇesu atthīti.
-------------------------------------------------
[page 361]
            [582] Aññaṁ ito yābhivadanti dhammaṁ
                  aparaddhā suddhimakevalī te 1-
                  evampi titthyā puthuso vadanti
                  sandiṭṭhirāgena hi tyābhirattā.
      [583] Aññaṁ ito yābhivadanti dhammaṁ aparaddhā < PTS. MNid , 300 >suddhimakevalī
 teti ito aññaṁ dhammaṁ diṭṭhiṁ paṭipadaṁ maggaṁ ye abhivadanti te
 suddhimaggaṁ visuddhimaggaṁ parisuddhimaggaṁ vodātamaggaṁ pariyodātamaggaṁ
 viraddhā aparaddhā khalitā gaḷitā aññāya aparaddhā 2- akevalī
 te asamattā aparipuṇṇā te hīnā nihīnā omakā lāmakā
 jatukkā parittāti aññaṁ ito yābhivadanti dhammaṁ aparaddhā
 suddhimakevalī te.
      [584] Evampi titthyā puthuso vadantīti titthaṁ vuccati
 diṭṭhigataṁ. Titthyā vuccanti diṭṭhigatikā. Puthudiṭṭhiyā
 puthudiṭṭhigatāni vadanti kathenti bhaṇanti dīpayanti voharantīti evampi
 titthyā puthuso vadanti.
      [585] Sandiṭṭhirāgena hi tyābhirattāti sakāya diṭṭhiyā rāgena
 rattā abhirattāti sandiṭṭhirāgena hi tyābhirattā. Tenāha bhagavā
                  aññaṁ ito yābhivadanti dhammaṁ
                  aparaddhā suddhimakevalī te

  *  *  *  *  *  *
  Footnote:1 Yu. suddhimakevalīno. 2 ñāyāparaddhātipi pāṭho.
-------------------------------------------------
[page 362]
                  Evampi titthyā puthuso vadanti
                  sandiṭṭhirāgena hi tyābhirattāti.
            [586] Idheva suddhiṁ iti vādayanti
                  nāññesu dhammesu visuddhimāhu
                  evampi titthyā puthuso niviṭṭhā
                  sakāyane tattha daḷhaṁ vadānā.
      [587] Idheva suddhiṁ iti vādayantīti idha suddhiṁ visuddhiṁ parisuddhiṁ
 muttiṁ vimuttiṁ parimuttiṁ vadanti kathenti bhaṇanti dīpayanti voharanti
 sassato loko idameva saccaṁ moghamaññanti idha suddhiṁ visuddhiṁ
 parisuddhiṁ muttiṁ vimuttiṁ parimuttiṁ vadanti kathenti bhaṇanti dīpayanti
 voharanti asassato loko .pe. Neva hoti na na hoti
 tathāgato parammaraṇā idameva saccaṁ moghamaññanti idha suddhiṁ< PTS. MNid , 301 >
 visuddhiṁ parisuddhiṁ muttiṁ vimuttiṁ parimuttiṁ vadanti kathenti bhaṇanti
 dīpayanti voharantīti idheva suddhiṁ iti vādayanti.
      [588] Nāññesu dhammesu visuddhimāhūti attano satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ ṭhapetvā sabbe paravāde
 khipanti ukkhipanti parikkhipanti so satthā na sabbaññū dhammo
 na svākkhāto gaṇo na supaṭipanno diṭṭhi na bhaddikā paṭipadā
 na supaññattā maggo na niyyāniko natthettha suddhi vā
 visuddhi vā parisuddhi vā mutti vā vimutti vā parimutti vā
-------------------------------------------------
[page 363]
 Na tattha 1- sujjhanti vā visujjhanti vā parisujjhanti vā muccanti
 vā vimuccanti vā parimuccanti vā hīnā nihīnā omakā lāmakā
 jatukkā parittāti evamāhaṁsu evaṁ kathenti evaṁ bhaṇanti evaṁ
 dīpayanti evaṁ voharantīti nāññesu dhammesu visuddhimāhu.
      [589] Evampi titthyā puthuso niviṭṭhāti titthaṁ vuccati
 diṭṭhigataṁ. Titthyā vuccanti diṭṭhigatikā. Puthudiṭṭhiyā
 puthudiṭṭhigatesu niviṭṭhā patiṭṭhitā allīnā upagatā ajjhositā
 adhimuttāti evampi titthyā puthuso niviṭṭhā 2-.
      [590] Sakāyane tattha daḷhaṁ vadānāti dhammo sakāyanaṁ diṭṭhi
 sakāyanaṁ paṭipadā sakāyanaṁ maggo sakāyanaṁ. Sakāyane
 daḷhavādā thiravādā balikavādā avaṭṭhitavādāti sakāyane tattha
 daḷhaṁ vadānā. Tenāha bhagavā
                  idheva suddhiṁ iti vādayanti
                  nāññesu dhammesu visuddhimāhu
                  evampi titthyā puthuso niviṭṭhā
                  sakāyane tattha daḷhaṁ vadānāti.
            [591] Sakāyane vāpi daḷhaṁ vadāno
                  kamettha bāloti paraṁ daheyya
                  sayameva so medhagaṁ āvaheyya
                  paraṁ vadaṁ bālamasuddhidhammaṁ.

  *  *  *  *  *  *
  Footnote:1 < PTS. MNid , 302 >Po. Ma. Yu. natthettha. 2 Yu. niviṭṭhāti.
-------------------------------------------------
[page 364]
      [592] Sakāyane vāpi daḷhaṁ vadānoti dhammo sakāyanaṁ diṭṭhi
 sakāyanaṁ paṭipadā sakāyanaṁ maggo sakāyanaṁ. Sakāyane
 daḷhavādo thiravādo balikavādo avaṭṭhitavādoti sakāyane vāpi
 daḷhaṁ vadāno.
      [593] Kamettha bāloti paraṁ daheyyāti etthāti sakāya
 diṭṭhiyā sakāya khantiyā sakāya ruciyā sakāya laddhiyā paraṁ bālato
 hīnato nihīnato omakato lāmakato jatukkato parittato kaṁ daheyya
 kaṁ passeyya kaṁ dakkheyya kaṁ olokeyya kaṁ nijjhāyeyya kaṁ
 upaparikkheyyāti kamettha bāloti paraṁ daheyya.
      [594] Sayameva so medhagaṁ āvaheyya paraṁ vadaṁ bālamasuddhidhammanti
 paro bālo hīno nihīno omako lāmako jatukko
 paritto asuddhidhammo avisuddhidhammo aparisuddhidhammo avodātadhammoti
 evaṁ vadanto evaṁ kathento evaṁ bhaṇanto evaṁ
 dīpayanto evaṁ voharanto sayameva kalahaṁ bhaṇḍanaṁ viggahaṁ vivādaṁ
 medhagaṁ āvaheyya samāvaheyya āhareyya samāhareyya ākaḍḍheyya
 samākaḍḍheyya gaṇheyya parāmaseyya abhiniviseyyāti sayameva
 so medhagaṁ āvaheyya paraṁ vadaṁ bālamasuddhidhammaṁ. Tenāha
 bhagavā
                  sakāyane vāpi daḷhaṁ vadāno
                  kamettha bāloti paraṁ daheyya
-------------------------------------------------
[page 365]
                  Sayameva so medhagaṁ āvaheyya
                  paraṁ vadaṁ bālamasuddhidhammanti.
            [595] Vinicchaye ṭhatvā sayaṁ pamāya
                  uddhaṁ so 1- lokasmiṁ vivādameti
                  hitvāna sabbāni vinicchayāni
                  na < PTS. MNid , 303 >medhagaṁ kūrute 2- jantu loke.
      [596] Vinicchaye ṭhatvā sayaṁ pamāyāti vinicchayā vuccanti
 dvāsaṭṭhī diṭṭhigatāni vinicchitadiṭṭhiyā ṭhatvā patiṭṭhahitvā gaṇhitvā
 parāmasitvā abhinivisitvāti vinicchaye ṭhatvā. Sayaṁ pamāyāti sayaṁ
 pamāya paminitvā ayaṁ satthā sabbaññūti sayaṁ pamāya paminitvā
 ayaṁ dhammo svākkhāto ayaṁ gaṇo supaṭipanno ayaṁ diṭṭhi
 bhaddikā ayaṁ paṭipadā supaññattā ayaṁ maggo niyyānikoti
 sayaṁ pamāya paminitvāti vinicchaye ṭhatvā sayaṁ pamāya.
      [597] Uddhaṁ so lokasmiṁ vivādametīti uddhaṁ [3]- vuccati anāgataṁ.
 Attano vādaṁ uddhaṁ ṭhapetvā sayameva kalahaṁ bhaṇḍanaṁ viggahaṁ
 vivādaṁ medhagaṁ eti upeti upagacchati gaṇhāti parāmasati abhinivisatīti
 evampi uddhaṁ so lokasmiṁ vivādameti. Athavā aññena uddhaṁ
 vādena saddhiṁ kalahaṁ karoti bhaṇḍanaṁ karoti viggahaṁ karoti vivādaṁ
 karoti medhagaṁ karoti na tvaṁ imaṁ dhammavinayaṁ ājānāsi .pe.
 Nibbedhehi vā sace pahosīti evampi uddhaṁ so lokasmiṁ vivādameti.

  *  *  *  *  *  *
  Footnote:1 sabbattha poṭṭhakesu sa iti dissati. 2 Ma. kubbati. Yu. kurute. 3 Ma. so.
-------------------------------------------------
[page 366]
      [598] Hitvāna sabbāni vinicchayānīti vinicchayā vuccanti
 dvāsaṭṭhī diṭṭhigatāni. Sabbā vinicchitadiṭṭhiyo 1- hitvā cajitvā
 pariccajitvā jahitvā pajahitvā vinoditvā byantīkaritvā
 anabhāvaṅgametvāti hitvāna sabbāni vinicchayāni.
      [599] Na medhagaṁ kūrute jantu loketi na kalahaṁ karoti na
 bhaṇḍanaṁ karoti na viggahaṁ karoti na vivādaṁ karoti na medhagaṁ
 karoti. Vuttaṁ hetaṁ bhagavatā evaṁ vimuttacitto kho aggivessana
 bhikkhu na kenaci saṁvadati na kenaci vivadati yañca loke vuttaṁ
 tena ca voharati aparāmasanti. Jantūti satto naro mānavo
 poso puggalo jīvo jātu 2- jantu indagū manujo. Loketi
 apāyaloke manussaloke devaloke khandhaloke dhātuloke āyatanaloketi
 na medhagaṁ kūrute jantu loke. Tenāha bhagavā
                  vinicchaye ṭhatvā sayaṁ pamāya
                  uddhaṁ so lokasmiṁ vivādameti
                  hitvāna sabbāni vinicchayāni
                  na medhagaṁ kūrute jantu loketi.
             Dvādasamo cūḷaviyūhasuttaniddeso niṭṭhito.
                   -------------------

  *  *  *  *  *  *
  Footnote:1 Ma. diṭṭhivinicchayā sabbe vinicchaye .... 2 Ma. jāgu. Yu. jagū.
-------------------------------------------------
[page 367]
                  Terasamo mahāviyūhasuttaniddeso
            [600] Yekecime diṭṭhiparibbasānā
                  idameva saccanti pavādayanti 1-
                  sabbeva te nindamanvānayanti
                  atho pasaṁsampi labhanti tattha.
      [601] Yekecime diṭṭhiparibbasānāti yekecīti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ yekecīti.
 Diṭṭhiparibbasānāti santeke samaṇabrāhmaṇā diṭṭhigatikā te
 dvāsaṭṭhiyā diṭṭhigatānaṁ aññataraññataraṁ diṭṭhigataṁ gahetvā uggahetvā
 gaṇhitvā parāmasitvā abhinivisitvā sakāya sakāya diṭṭhiyā vasanti
 saṁvasanti āvasanti parivasanti. Yathā āgārikā vā gharesu vasanti
 sāpattikā vā āpattīsu vasanti sakilesā vā kilesesu vasanti
 evameva santeke samaṇabrāhmaṇā diṭṭhigatikā te dvāsaṭṭhiyā
 diṭṭhigatānaṁ aññataraññataraṁ diṭṭhigataṁ gahetvā uggahetvā gaṇhitvā
 parāmasitvā abhinivisitvā sakāya sakāya diṭṭhiyā vasanti saṁvasanti
 āvasanti parivasantīti yekecime diṭṭhiparibbasānā.
      [602] Idameva saccanti pavādayantīti sassato loko idameva
 saccaṁ moghamaññanti vadanti kathenti bhaṇanti dīpayanti voharanti
 asassato loko < PTS. MNid , 306 >.pe. Neva hoti na na hoti tathāgato
 parammaraṇā idameva saccaṁ moghamaññanti vadanti kathenti bhaṇanti

  *  *  *  *  *  *
  Footnote:1 Ma. ca vādayanti.
-------------------------------------------------
[page 368]
 Dīpayanti voharantīti idameva saccanti pavādayanti.
      [603] Sabbeva te nindamanvānayantīti sabbeva te samaṇabrāhmaṇā
 nindameva anventi garahameva anventi akittimeva
 anventi sabbe ninditāyeva honti garahitāyeva honti
 akittitāyeva hontīti sabbeva te nindamanvānayanti.
      [604] Atho pasaṁsampi labhanti tatthāti tattha sakāya diṭṭhiyā
 sakāya khantiyā sakāya ruciyā sakāya laddhiyā pasaṁsaṁ thomanaṁ kittiṁ
 vaṇṇahārikaṁ labhanti paṭilabhanti [1]- adhigacchanti 2- vindantīti atho
 pasaṁsampi labhanti tattha. Tenāha so nimmito
                  yekecime diṭṭhiparibbasānā
                  idameva saccanti pavādayanti
                  sabbeva te nindamanvānayanti
                  atho pasaṁsampi labhanti tatthāti.
            [605] Appaṁ hi etaṁ na alaṁ samāya
                  duve vivādassa phalāni brūmi
                  etampi disvā na vivādayetha 3-
                  khemābhipassaṁ avivādabhummaṁ 4-.
      [606] Appaṁ hi etaṁ na alaṁ samāyāti appaṁ hi etanti
 appakaṁ etaṁ omakaṁ etaṁ thokaṁ etaṁ lāmakaṁ etaṁ jatukkaṁ etaṁ
 parittakaṁ etanti appaṁ hi etaṁ. Na alaṁ samāyāti nālaṁ

  *  *  *  *  *  *
  Footnote:1 Po. Ma. upagacchanti. 2 Ma. ayaṁ pāṭho na dissati. 3 Yu. vivādiyetha.
 4 Ma. avivādabhummiṁ.
-------------------------------------------------
[page 369]
 Rāgassa samāya dosassa samāya mohassa samāya kodhassa
 upanāhassa makkhassa paḷāsassa issāya macchariyassa māyāya
 sāṭheyyassa thambhassa sārambhassa < PTS. MNid , 307 >mānassa atimānassa madassa
 pamādassa sabbakilesānaṁ sabbaduccaritānaṁ sabbadarathānaṁ sabbapariḷāhānaṁ
 sabbasantāpānaṁ sabbākusalābhisaṅkhārānaṁ samāya upasamāya
 vūpasamāya nibbānāya paṭinissaggāya paṭippassaddhiyāti appaṁ
 hi etaṁ na alaṁ samāya.
      [607] Duve vivādassa phalāni brūmīti diṭṭhikalahassa diṭṭhibhaṇḍanassa
 diṭṭhiviggahassa diṭṭhivivādassa diṭṭhimedhagassa dve phalāni
 honti jayaparājayo hoti lābhālābho hoti yasāyaso hoti
 nindāpasaṁso hoti sukhadukkhaṁ hoti somanassadomanassaṁ hoti
 iṭṭhāniṭṭhaṁ hoti anunayapaṭighaṁ hoti ugghātinigghāti hoti
 anurodhavirodho hoti. Athavā taṁ kammaṁ nirayasaṁvattanikaṁ tiracchānayonikasaṁvattanikaṁ
 pittivisayikasaṁvattanikanti brūmi ācikkhāmi desemi
 paññāpemi paṭṭhapemi vivarāmi vibhajāmi uttānīkaromi pakāsemīti
 duve vivādassa phalāni brūmi.
      [608] Etampi disvā na vivādayethāti etampi disvāti
 etaṁ ādīnavaṁ disvā passitvā tulayitvā tīrayitvā vibhāvayitvā
 vibhūtaṁ katvā diṭṭhikalahesu diṭṭhibhaṇḍanesu diṭṭhiviggahesu diṭṭhivivādesu
 diṭṭhimedhagesūti etampi disvā. Na vivādayethāti na
-------------------------------------------------
[page 370]
 Kalahaṁ kareyya na bhaṇḍanaṁ kareyya na viggahaṁ kareyya na vivādaṁ
 kareyya na medhagaṁ kareyya kalahabhaṇḍanaviggahavivādamedhagaṁ pajaheyya
 vinodeyya byantīkareyya anabhāvaṅgameyya kalahabhaṇḍanaviggahavivādamedhagā
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyyāti etampi
 disvā < PTS. MNid , 308 >na vivādayetha.
      [609] Khemābhipassaṁ avivādabhummanti avivādabhummaṁ vuccati
 amatanibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Etaṁ avivādabhummaṁ khemato
 tāṇato leṇato saraṇato abhayato accutato amatato nibbānato
 passanto dakkhanto olokento nijjhāyanto upaparikkhantoti
 khemābhipassaṁ avivādabhummaṁ. Tenāha bhagavā
                  appaṁ hi etaṁ na alaṁ samāya
                  duve vivādassa phalāni brūmi
                  etampi disvā na vivādayetha
                  khemābhipassaṁ avivādabhummanti.
            [610] Yākācimā sammatiyo 1- puthujjā
                  sabbāva etā na upeti viddhā
                  anūpayo so upayaṁ kimeyya
                  diṭṭhe sute khantimakubbamāno.

  *  *  *  *  *  *
  Footnote:1 Ma. sammutiyo.
-------------------------------------------------
[page 371]
      [611] Yākācimā sammatiyo puthujjāti yākācīti sabbena
 sabbaṁ sabbathā sabbaṁ asesaṁ nissesaṁ pariyādāyavacanametaṁ yākācīti.
 Sammatiyoti sammatiyo vuccanti dvāsaṭṭhī diṭṭhigatāni. Puthujjāti
 puthujjanehi janitā vā tā sammatiyoti puthujjā. Puthunānājanehi
 janitā vā tā sammatiyoti puthujjāti yākācimā sammatiyo puthujjā.
      [612] Sabbāva etā na upeti viddhāti viddhā vijjāgato
 ñāṇī vibhāvī medhāvī sabbāva etā diṭṭhisammatiyo neti na
 upeti na upagacchati na gaṇhāti na parāmasati nābhinivisatīti
 sabbāva etā na upeti viddhā.
      [613] Anūpayo so upayaṁ kimeyyāti upayoti dve upayā
 taṇhūpayo ca diṭṭhūpayo ca .pe. Ayaṁ taṇhūpayo .pe. Ayaṁ
 diṭṭhūpayo. Tassa taṇhūpayo pahīno diṭṭhūpayo paṭinissaṭṭho
 taṇhūpayassa pahīnattā diṭṭhūpayassa paṭinissaṭṭhattā anūpayo puggalo< PTS. MNid , 309 >
 kiṁ rūpaṁ upeyya upagaccheyya gaṇheyya parāmaseyya abhiniviseyya
 attā meti. Kiṁ vedanaṁ kiṁ saññaṁ kiṁ saṅkhāre kiṁ viññāṇaṁ
 kiṁ gatiṁ kiṁ upapattiṁ kiṁ paṭisandhiṁ kiṁ bhavaṁ kiṁ saṁsāraṁ kiṁ
 vaṭṭaṁ upeyya upagaccheyya gaṇheyya parāmaseyya abhiniviseyyāti
 anūpayo so upayaṁ kimeyya.
      [614] Diṭṭhe sute khantimakubbamānoti diṭṭhe vā diṭṭhasuddhiyā
 vā sute vā sutasuddhiyā vā mute vā mutasuddhiyā vā
-------------------------------------------------
[page 372]
 Khantiṁ akubbamāno chandaṁ akubbamāno pemaṁ akubbamāno rāgaṁ
 akubbamāno ajanayamāno asañjanayamāno anibbattayamāno
 nābhinibbattayamānoti diṭṭhe sute khantimakubbamāno. Tenāha bhagavā
                  yākācimā sammatiyo puthujjā
                  sabbāva etā na upeti viddhā
                  anūpayo so upayaṁ kimeyya
                  diṭṭhe sute khantimakubbamānoti.
            [615] Sīluttamā saññamenāhu suddhiṁ
                  vattaṁ samādāya upaṭṭhitāse
                  idheva sikkhema athassa suddhiṁ
                  bhavūpanītā kusalāvadānā.
      [616] Sīluttamā saññamenāhu suddhinti santeke
 samaṇabrāhmaṇā sīluttamavādā te sīlamattena saññamamattena
 saṁvaramattena avītikkamamattena suddhiṁ visuddhiṁ parisuddhiṁ muttiṁ vimuttiṁ
 parimuttiṁ 1- āhu vadanti kathenti bhaṇanti dīpayanti voharanti.
 Samaṇamuṇḍikāputto evamāha catūhi kho ahaṁ thapati dhammehi
 samannāgataṁ < PTS. MNid , 310 >purisapuggalaṁ paññāpemi sampannakusalaṁ paramakusalaṁ
 uttamappattippattaṁ samaṇaṁ ayojjhaṁ katamehi catūhi idha thapati 2-
 na kāyena pāpakammaṁ karoti na pāpikaṁ vācaṁ bhāsati na pāpakaṁ
 saṅkappaṁ saṅkappati na pāpakaṁ ājīvaṁ ājīvati imehi kho ahaṁ

  *  *  *  *  *  *
  Footnote:1 Ma. parivimuttiṁ. 2 Po. Ma. gahapati.
-------------------------------------------------
[page 373]
 Thapati catūhi dhammehi samannāgataṁ purisapuggalaṁ paññāpemi sampannakusalaṁ
 paramakusalaṁ uttamappattippattaṁ samaṇaṁ ayojjhaṁ. Evameva
 santeke samaṇabrāhmaṇā sīluttamavādā te sīlamattena saññamamattena
 saṁvaramattena avītikkamamattena suddhiṁ visuddhiṁ parisuddhiṁ muttiṁ
 vimuttiṁ parimuttiṁ āhu vadanti kathenti bhaṇanti dīpayanti voharantīti
 sīluttamā saññamenāhu suddhiṁ.
      [617] Vattaṁ samādāya upaṭṭhitāseti vattanti hatthivattaṁ
 vā assavattaṁ vā govattaṁ vā ajavattaṁ vā kukkuravattaṁ vā
 kākavattaṁ vā vāsudevavattaṁ vā [1]- puṇṇabhaddavattaṁ vā maṇibhaddavattaṁ
 vā aggivattaṁ vā nāgavattaṁ vā supaṇṇavattaṁ vā yakkhavattaṁ vā
 asuravattaṁ vā gandhabbavattaṁ vā mahārājavattaṁ vā candavattaṁ vā
 suriyavattaṁ vā indavattaṁ vā brahmavattaṁ vā devavattaṁ vā disavattaṁ 2-
 vā ādāya samādāya ādayitvā 3- gaṇhitvā parāmasitvā
 abhinivisitvā upaṭṭhitā paccupaṭṭhitā allīnā upagatā ajjhositā
 adhimuttāti vattaṁ samādāya upaṭṭhitāse.
      [618] Idheva sikkhema athassa suddhinti idhāti sakāya
 diṭṭhiyā sakāya khantiyā sakāya ruciyā sakāya laddhiyā sikkhema
 ācarema samācarema samādāya vattemāti idheva sikkhema.
 Athassa suddhinti athavāssa suddhiṁ visuddhiṁ parisuddhiṁ muttiṁ vimuttiṁ
 parimuttinti idheva sikkhema athassa suddhiṁ.

  *  *  *  *  *  *
  Footnote:1 Ma. baladevavataṁ. 2 Ma. Yu. disāvattaṁ. 3 Po. Ma. ādiyitvā.
-------------------------------------------------
[page 374]
      [619] Bhavūpanītā kusalāvadānāti < PTS. MNid , 311 >bhavūpanītāti bhavūpanītā
 bhavūpagatā bhavajjhositā bhavādhimuttāti bhavūpanītā. Kusalāvadānāti
 kusalavādā paṇḍitavādā dhīravādā ñāṇavādā hetuvādā
 lakkhaṇavādā kāraṇavādā ṭhānavādā sakāya laddhiyāti bhavūpanītā
 kusalāvadānā. Tenāha bhagavā
                  sīluttamā saññamenāhu suddhiṁ
                  vattaṁ samādāya upaṭṭhitāse
                  idheva sikkhema athassa suddhiṁ
                  bhavūpanītā kusalāvadānāti.
            [620] Sace cuto sīlavatāto 1- hoti
                  sa vedhatī 2- kamma virādhayitvā
                  sa jappatī 3- patthayatī ca suddhiṁ
                  satthāvahīno pavasaṁ gharamhā.
      [621] Sace cuto sīlavatāto hotīti dvīhi kāraṇehi sīlabbatato
 cavati paravicchindanāya vā cavati anabhisambhuṇanto vā cavati.
      Kathaṁ paravicchindanāya cavati. Paro vicchindati so satthā
 na sabbaññū dhammo na svākkhāto gaṇo na supaṭipanno
 diṭṭhi na bhaddikā paṭipadā na supaññattā maggo na niyyāniko
 natthettha suddhi vā visuddhi vā parisuddhi vā mutti vā vimutti vā

  *  *  *  *  *  *
  Footnote:1 Po. Ma. sīlavatato. 2 pavedhatītipi pāṭho. 3 pajappatītipi pāṭho.
-------------------------------------------------
[page 375]
 Parimutti vā na tattha sujjhanti vā visujjhanti vā parisujjhanti vā
 muccanti vā vimuccanti vā parimuccanti vā hīnā nihīnā omakā
 lāmakā jatukkā parittāti evaṁ paro vicchindati. Evaṁ
 vicchindiyamāno satthārā cavati dhammakkhānā cavati gaṇā cavati diṭṭhiyā
 cavati paṭipadāya cavati maggato cavati evaṁ paravicchindanāya cavati.
      Kathaṁ anabhisambhuṇanto cavati. Sīlaṁ anabhisambhuṇanto sīlato
 cavati vattaṁ anabhisambhuṇanto vattato cavati sīlabbataṁ
 anabhisambhuṇanto sīlabbatato cavati evaṁ anabhisambhuṇanto
 cavatīti sace cuto sīlavatāto hoti.
      [622] Sa vedhatī kamma virādhayitvāti sa vedhatīti sīlaṁ vā
 vattaṁ vā sīlabbataṁ vā viraddhaṁ mayā aparaddhaṁ mayā khalitaṁ
 mayā gaḷitaṁ mayā aññāya aparaddho ahanti vedhati pavedhati
 sampavedhatīti sa vedhatī. Kamma virādhayitvāti puññābhisaṅkhāraṁ
 vā apuññābhisaṅkhāraṁ vā āneñjābhisaṅkhāraṁ vā viraddhaṁ mayā
 aparaddhaṁ mayā khalitaṁ mayā gaḷitaṁ mayā aññāya aparaddho
 ahanti vedhati pavedhati sampavedhatīti sa vedhatī kamma virādhayitvā.
      [623] Sa jappatī patthayatī ca suddhinti sa jappatīti sīlaṁ
 vā jappati vattaṁ vā jappati sīlabbataṁ vā jappati pajappati
 abhijappatīti sa jappatī. Patthayatī ca suddhinti sīlasuddhiṁ vā
 pattheti vattasuddhiṁ vā pattheti sīlabbatasuddhiṁ vā pattheti piheti
-------------------------------------------------
[page 376]
 Abhijappatīti sa jappatī patthayatī ca suddhiṁ.
      [624] Satthāvahīno pavasaṁ gharamhāti yathā puriso gharato
 nikkhanto satthena saha vasanto satthā ohīno taṁ vā satthaṁ
 anubandhati sakaṁ vā gharaṁ paccāgacchati evameva so diṭṭhigatiko
 taṁ vā satthāraṁ gaṇhāti aññaṁ vā satthāraṁ gaṇhāti taṁ vā
 dhammakkhānaṁ gaṇhāti aññaṁ vā dhammakkhānaṁ gaṇhāti taṁ vā
 gaṇaṁ gaṇhāti aññaṁ vā gaṇaṁ gaṇhāti taṁ vā diṭṭhiṁ gaṇhāti
 aññaṁ vā diṭṭhiṁ gaṇhāti taṁ vā paṭipadaṁ gaṇhāti aññaṁ
 vā paṭipadaṁ < PTS. MNid , 313 >gaṇhāti taṁ vā maggaṁ gaṇhāti aññaṁ vā maggaṁ
 gaṇhāti parāmasati abhinivisatīti satthāvahīno pavasaṁ gharamhā.
 Tenāha bhagavā
                  sace cuto sīlavatāto hoti
                  sa vedhatī kamma virādhayitvā
                  sa jappatī patthayatī ca suddhiṁ
                  satthāvahīno pavasaṁ gharamhāti.
            [625] Sīlabbataṁ vāpi pahāya sabbaṁ
                  kammañca sāvajjanavajjametaṁ
                  suddhiṁ asuddhinti apatthayāno
                  virato care santimanuggahāya.
      [626] Sīlabbataṁ vāpi pahāya sabbanti sabbā sīlasuddhiyo
-------------------------------------------------
[page 377]
 Pahāya pajahitvā vinoditvā byantīkaritvā anabhāvaṅgamitvā sabbā
 vattasuddhiyo pahāya pajahitvā vinoditvā byantīkaritvā anabhāvaṅgamitvā
 sabbā sīlabbatasuddhiyo pahāya pajahitvā vinoditvā
 byantīkaritvā anabhāvaṅgamitvāti sīlabbataṁ vāpi pahāya sabbaṁ.
      [627] Kammañca sāvajjanavajjametanti sāvajjakammaṁ vuccati
 kaṇhaṁ kaṇhavipākaṁ. Anavajjakammaṁ vuccati sukkaṁ sukkavipākaṁ.
 Sāvajjañca kammaṁ anavajjañca kammaṁ pahāya pajahitvā vinoditvā
 byantīkaritvā anabhāvaṅgamitvāti kammañca sāvajjanavajjametaṁ.
      [628] Suddhiṁ asuddhinti apatthayānoti asuddhiṁ patthenti akusale
 dhamme patthenti suddhiṁ patthenti pañca kāmaguṇe patthenti
 asuddhiṁ patthenti akusale dhamme patthenti pañca kāmaguṇe
 patthenti suddhiṁ patthenti dvāsaṭṭhīdiṭṭhigatāni patthenti asuddhiṁ
 patthenti akusale dhamme patthenti pañca kāmaguṇe patthenti
 dvāsaṭṭhīdiṭṭhigatāni patthenti suddhiṁ patthenti tedhātuke kusale
 dhamme patthenti asuddhiṁ patthenti akusale dhamme patthenti
 pañca kāmaguṇe patthenti dvāsaṭṭhīdiṭṭhigatāni patthenti tedhātuke
 kusale dhamme patthenti suddhiṁ < PTS. MNid , 314 >patthenti kalyāṇaputhujjanā 1-
 niyāmāvakkantiṁ patthenti sekkhā aggadhammaṁ arahattaṁ patthenti.
 Arahattappatte arahā neva akusale dhamme pattheti napi pañca
 kāmaguṇe pattheti napi dvāsaṭṭhīdiṭṭhigatāni pattheti napi tedhātuke

  *  *  *  *  *  *
  Footnote:1 Po. Ma. puthujjanakalyāṇakā.
-------------------------------------------------
[page 378]
 Kusale dhamme pattheti napi niyāmāvakkantiṁ pattheti napi aggadhammaṁ
 arahattaṁ pattheti. Patthanaṁ samatikkanto arahā vuḍḍhiparihāniṁ
 vītivatto. So vuṭṭhavāso ciṇṇacaraṇo .pe. Natthi tassa
 punabbhavoti suddhiṁ asuddhinti apatthayāno.
      [629] Virato care santimanuggahāyāti viratoti suddhiasuddhiyā
 ārato virato paṭivirato nikkhanto nissaṭṭho vippamutto
 visaññutto vimariyādikatena cetasā viharatīti virato. Careti careyya
 vicareyya iriyeyya vatteyya pāleyya yapeyya yāpeyyāti virato
 care. Santimanuggahāyāti santiyo vuccanti dvāsaṭṭhī diṭṭhigatāni
 diṭṭhisantiyo aggaṇhanto aparāmasanto anabhinivisantoti virato
 care santimanuggahāya. Tenāha bhagavā
                  sīlabbataṁ vāpi pahāya sabbaṁ
                  kammañca sāvajjanavajjametaṁ
                  suddhiṁ asuddhinti apatthayāno
                  virato care santimanuggahāyāti.
            [630] Tamūpanissāya 1- jigucchitaṁ vā
                  atha vāpi diṭṭhaṁva sutaṁ mutaṁ vā
                  uddhaṁsarā suddhimanutthunanti
                  avītataṇhāse bhavābhavesu.

  *  *  *  *  *  *
  Footnote:1 < PTS. MNid , 315 >Yu. tapūpanissāya.
-------------------------------------------------
[page 379]
      [631] Tamūpanissāya jigucchitaṁ vāti santeke samaṇabrāhmaṇā
 tapojigucchavādā tapojigucchasārā tapojigucchaṁ nissitā sannissitā
 allīnā upagatā ajjhositā adhimuttāti tamūpanissāya jigucchitaṁ vā.
      [632] Athavāpi diṭṭhaṁva sutaṁ mutaṁ vāti diṭṭhaṁ vā diṭṭhasuddhiṁ
 vā sutaṁ vā sutasuddhiṁ vā mutaṁ vā mutasuddhiṁ vā nissāya
 upanissāya gaṇhitvā parāmasitvā abhinivisitvāti athavāpi diṭṭhaṁva
 sutaṁ mutaṁ vā.
      [633] Uddhaṁsarā suddhimanutthunantīti santeke samaṇabrāhmaṇā
 uddhaṁsarāvādā. Katame [1]- samaṇabrāhmaṇā uddhaṁsarāvādā. Ye
 te samaṇabrāhmaṇā accantasuddhikā saṁsārasuddhikā akiriyadiṭṭhikā
 sassatavādā ime te samaṇabrāhmaṇā uddhaṁsarāvādā. Te
 saṁsārena 2- suddhiṁ visuddhiṁ parisuddhiṁ muttiṁ vimuttiṁ parimuttiṁ anutthunanti
 vadanti kathenti bhaṇanti dīpayanti voharantīti uddhaṁsarā
 suddhimanutthunanti.
      [634] Avītataṇhāse bhavābhavesūti taṇhāti rūpataṇhā
 saddataṇhā gandhataṇhā rasataṇhā phoṭṭhabbataṇhā dhammataṇhā.
 Bhavābhavesūti bhavābhave kammabhave punabbhave kāmabhave kammabhave
 kāmabhave punabbhave rūpabhave kammabhave rūpabhave punabbhave arūpabhave
 kammabhave arūpabhave punabbhave punappunaṁ bhave punappunaṁ gatiyā
 punappunaṁ upapattiyā punappunaṁ paṭisandhiyā punappunaṁ attabhāvābhinibbattiyā.

  *  *  *  *  *  *
  Footnote:1 Ma. Yu. te. 2 Po. Ma. saṁsāre.
-------------------------------------------------
[page 380]
 Avītataṇhāseti avītataṇhā avigatataṇhā accattataṇhā
 avantataṇhā amuttataṇhā appahīnataṇhā appaṭinissaṭṭhataṇhāti
 avītataṇhāse bhavābhavesu. Tenāha bhagavā
                  tamūpanissāya jigucchitaṁ vā
                  athavāpi diṭṭhaṁva sutaṁ mutaṁ vā
                  uddhaṁsarā suddhimanutthunanti
                  avītataṇhāse bhavābhavesūti.
            [635] Patthayamānassa hi jappitāni
                  saṁvedhitaṁ 1- vāpi pakappitesu
                  cutūpapāto idha yassa natthi
                  sa kena vedheyya kuhiṁ pajappe.
      [636] Patthayamānassa hi jappitānīti patthanā vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Patthayamānassāti patthayamānassa icchamānassa sādiyamānassa
 pihayamānassa abhijappayamānassāti patthayamānassa hi. Jappitānīti
 jappanā vuccati taṇhā yo rāgo sārāgo .pe. Abhijjhā
 lobho akusalamūlanti patthayamānassa hi jappitāni.
      [637] Saṁvedhitaṁ vāpi pakappitesūti pakappanāti dve pakappanā
 taṇhāpakappanā ca diṭṭhipakappanā ca .pe. Ayaṁ taṇhāpakappanā
 .pe. Ayaṁ diṭṭhipakappanā. Vatthuacchedasaṅkinopi vedhenti

  *  *  *  *  *  *
  Footnote:1 pavedhitantipi pāṭho.
-------------------------------------------------
[page 381]
 Acchijjantepi vedhenti acchinnepi vedhenti vatthuvipariṇāmasaṅkinopi
 vedhenti vipariṇāmantepi vedhenti vipariṇatepi vedhenti pavedhenti
 sampavedhentīti saṁvedhitaṁ vāpi pakappitesu.
      [638] Cutūpapāto idha yassa natthīti yassāti arahato
 khīṇāsavassa āgamanaṁ gamanaṁ gamanāgamanaṁ kālaṁ gati bhavābhavo cuti
 ca upapatti ca nibbatti ca bhedo ca jātijarāmaraṇaṁ natthi na
 santi < PTS. MNid , 317 >na saṁvijjanti nupalabbhanti pahīnā samucchinnā vūpasantā
 paṭippassaddhā abhabbuppattikā ñāṇagginā daḍḍhāti cutūpapāto
 idha yassa natthi.
      [639] Sa kena vedheyya kuhiṁ pajappeti so kena rāgena
 vedheyya kena dosena vedheyya kena mohena vedheyya kena
 mānena vedheyya kāya diṭṭhiyā vedheyya kena uddhaccena vedheyya
 kāya vicikicchāya vedheyya kehi anusayehi vedheyya rattoti
 vā duṭṭhoti vā mūḷhoti vā vinibandhoti vā parāmaṭṭhoti
 vā vikkhepagatoti vā aniṭṭhaṅgatoti vā thāmagatoti vā.
 Te abhisaṅkhārā pahīnā abhisaṅkhārānaṁ pahīnattā gatiyā kena
 vedheyya nerayikoti vā tiracchānayonikoti vā pittivisayikoti
 vā manussoti vā devoti vā rūpīti vā arūpīti vā
 saññīti vā asaññīti vā nevasaññīnāsaññīti vā. So
 hetu natthi paccayo natthi kāraṇaṁ natthi yena vedheyya pavedheyya
-------------------------------------------------
[page 382]
 Sampavedheyyāti sa kena vedheyya. Kuhiṁ pajappeti kimhi jappeyya
 pajappeyya abhijappeyyāti sa kena vedheyya kuhiṁ pajappe.
 Tenāha bhagavā
                  patthayamānassa hi jappitāni
                  saṁvedhitaṁ vāpi pakappitesu
                  cutūpapāto idha yassa natthi
                  sa kena vedheyya kuhiṁ pajappeti.
            [640] Yamāhu dhammaṁ paramanti eke
                  tameva hīnanti panāhu aññe
                  sacco nu vādo katamo imesaṁ
                  sabbeva hīme kusalāvadānā.
      [641] Yamāhu dhammaṁ paramanti eketi yaṁ dhammaṁ diṭṭhiṁ paṭipadaṁ
 maggaṁ eke < PTS. MNid , 318 >samaṇabrāhmaṇā idaṁ paramaṁ aggaṁ seṭṭhaṁ viseṭṭhaṁ
 pāmokkhaṁ uttamaṁ pavaranti evamāhaṁsu evaṁ kathenti evaṁ bhaṇanti
 evaṁ dīpayanti evaṁ voharantīti yamāhu dhammaṁ paramanti eke.
      [642] Tameva hīnanti panāhu aññeti tameva dhammaṁ diṭṭhiṁ
 paṭipadaṁ maggaṁ eke samaṇabrāhmaṇā hīnaṁ etaṁ nihīnaṁ etaṁ
 omakaṁ etaṁ lāmakaṁ etaṁ jatukkaṁ etaṁ parittakaṁ etanti
 evamāhaṁsu evaṁ kathenti evaṁ bhaṇanti evaṁ dīpayanti evaṁ
 voharantīti tameva hīnanti panāhu aññe.
-------------------------------------------------
[page 383]
      [643] Sacco nu vādo katamo imesanti imesaṁ
 samaṇabrāhmaṇānaṁ vādo katamo sacco taccho tatho bhūto yāthāvo
 aviparītoti sacco nu vādo katamo imesaṁ.
      [644] Sabbeva hīme kusalāvadānāti sabbeva hīme
 samaṇabrāhmaṇā kusalavādā paṇḍitavādā dhīravādā ñāṇavādā
 hetuvādā lakkhaṇavādā kāraṇavādā ṭhānavādā sakāya laddhiyāti
 sabbeva hīme kusalāvadānā. Tenāha bhagavā
                  yamāhu dhammaṁ paramanti eke
                  tameva hīnanti panāhu aññe
                  sacco nu vādo katamo imesaṁ
                  sabbeva hīme kusalāvadānāti.
            [645] Sakaṁ hi dhammaṁ paripuṇṇamāhu
                  aññassa dhammaṁ pana hīnamāhu
                  evampi viggayha vivādayanti
                  sakaṁ sakaṁ sammatimāhu saccaṁ.
      [646] Sakaṁ hi dhammaṁ paripuṇṇamāhūti sakaṁ hi dhammaṁ diṭṭhiṁ
 paṭipadaṁ maggaṁ eke samaṇabrāhmaṇā idaṁ samattaṁ paripuṇṇaṁ
 anomanti evamāhaṁsu evaṁ kathenti evaṁ bhaṇanti evaṁ dīpayanti
 evaṁ < PTS. MNid , 319 >voharantīti sakaṁ hi dhammaṁ paripuṇṇamāhu.
      [647] Aññassa dhammaṁ pana hīnamāhūti aññassa dhammaṁ diṭṭhiṁ
-------------------------------------------------
[page 384]
 Paṭipadaṁ maggaṁ eke samaṇabrāhmaṇā hīnaṁ etaṁ nihīnaṁ etaṁ
 omakaṁ etaṁ lāmakaṁ ekaṁ jatukkaṁ etaṁ parittakaṁ etanti
 evamāhaṁsu evaṁ kathenti evaṁ bhaṇanti evaṁ dīpayanti evaṁ
 voharantīti aññassa dhammaṁ pana hīnamāhu.
      [648] Evampi viggayha vivādayantīti evaṁ gahetvā gaṇhitvā
 parāmasitvā abhinivisitvā vivādayanti kalahaṁ karonti bhaṇḍanaṁ karonti
 viggahaṁ karonti vivādaṁ karonti medhagaṁ karonti na tvaṁ imaṁ
 dhammavinayaṁ ājānāsi .pe. Nibbedhehi vā sace pahosīti evampi
 viggayha vivādayanti.
      [649] Sakaṁ sakaṁ sammatimāhu saccanti sassato loko .pe.
 Neva hoti na na hoti tathāgato parammaraṇā idameva saccaṁ
 moghamaññanti sakaṁ sakaṁ sammatimāhu saccaṁ. Tenāha bhagavā
                  sakaṁ hi dhammaṁ paripuṇṇamāhu
                  aññassa dhammaṁ pana hīnamāhu
                  evampi viggayha vivādayanti
                  sakaṁ sakaṁ sammatimāhu saccanti.
            [650] Parassa ce vambhayitena hīno
                  na koci dhammesu visesi assa
                  puthū hi aññassa vadanti dhammaṁ
                  nihīnato samhi daḷhaṁvadānā.
-------------------------------------------------
[page 385]
      [651] Parassa ce vambhayitena hīnoti parassa ce vambhayitakāraṇā
 ninditakāraṇā garahitakāraṇā upavaditakāraṇā paro bālo
 hoti hīno nihīno omako lāmako jatukko parittoti parassa
 ce vambhayitena hīno.
      [652] Na koci dhammesu visesi assāti dhammesu na koci
 aggo seṭṭho viseṭṭho pāmokkho uttamo pavaro assāti na
 koci < PTS. MNid , 320 >dhammesu visesi assa.
      [653] Puthū hi aññassa vadanti dhammaṁ nihīnatoti bahukāpi
 bahunnaṁ dhammaṁ vadanti upavadanti nindanti garahanti hīnato nihīnato
 omakato lāmakato jatukkato parittato bahukāpi ekassa dhammaṁ
 vadanti upavadanti nindanti garahanti hīnato nihīnato omakato
 lāmakato jatukkato parittato ekopi bahunnaṁ dhammaṁ vadati
 upavadati nindati garahati hīnato nihīnato omakato lāmakato
 jatukkato parittato ekopi ekassa dhammaṁ vadati upavadati
 nindati garahati hīnato nihīnato omakato lāmakato jatukkato
 parittatoti puthū hi aññassa vadanti dhammaṁ nihīnato.
      [654] Samhi daḷhaṁvadānāti dhammo sakāyanaṁ diṭṭhi sakāyanaṁ
 paṭipadā sakāyanaṁ maggo sakāyanaṁ. Sakāyane daḷhavādā thiravādā
 balikavādā avaṭṭhitavādāti samhi daḷhaṁvadānā. Tenāha
 bhagavā
-------------------------------------------------
[page 386]
                  Parassa ce vambhayitena hīno
                  na koci dhammesu visesi assa
                  puthū hi aññassa vadanti dhammaṁ
                  nihīnato samhi daḷhaṁvadānāti.
            [655] Sadhammapūjā 1- ca panā tatheva
                  yathā pasaṁsanti sakāyanāni
                  sabbe 2- pavādā tathivā bhaveyyuṁ
                  suddhī hi nesaṁ paccattameva.
      [656] Sadhammapūjā ca panā tathevāti katamā sadhammapūjā.
 Sakaṁ satthāraṁ sakkaroti garukaroti māneti pūjeti ayaṁ satthā
 sabbaññūti ayaṁ sadhammapūjā. Sakaṁ dhammakkhānaṁ sakaṁ gaṇaṁ
 sakaṁ diṭṭhiṁ sakaṁ paṭipadaṁ sakaṁ < PTS. MNid , 321 >maggaṁ sakkaroti garukaroti māneti
 pūjeti ayaṁ maggo niyyānikoti ayaṁ sadhammapūjā. Sadhammapūjā
 ca panā tathevāti sadhammapūjā tathā tacchā bhūtā yāthāvā
 aviparītāti sadhammapūjā ca panā tatheva.
      [657] Yathā pasaṁsanti sakāyanānīti dhammo sakāyanaṁ diṭṭhi
 sakāyanaṁ paṭipadā sakāyanaṁ maggo sakāyanaṁ. Sakāyanāni pasaṁsanti
 thomenti kittenti vaṇṇentīti yathā pasaṁsanti sakāyanāni.
      [658] Sabbe pavādā tathivā bhaveyyunti sabbe pavādā
 tathā tacchā bhūtā yāthāvā aviparītā bhaveyyunti sabbe pavādā
 tathivā bhaveyyuṁ.

  *  *  *  *  *  *
  Footnote:1 Ma. saddhammapūjā. sabbattha īdisameva 2 Po. Ma. sabbeva vādā.
-------------------------------------------------
[page 387]
      [659] Suddhī hi nesaṁ paccattamevāti paccattameva tesaṁ
 samaṇabrāhmaṇānaṁ suddhi visuddhi parisuddhi mutti vimutti parimuttīti
 suddhī hi nesaṁ paccattameva. Tenāha bhagavā
                  sadhammapūjā ca panā tatheva
                  yathā pasaṁsanti sakāyanāni
                  sabbe pavādā tathivā bhaveyyuṁ
                  suddhī hi nesaṁ paccattamevāti.
            [660] Na brāhmaṇassa paraneyyamatthi
                  dhammesu niccheyya samuggahītaṁ
                  tasmā vivādāni upātivatto
                  na hi seṭṭhato passati dhammamaññaṁ.
      [661] Na brāhmaṇassa paraneyyamatthīti nāti paṭikkhepo.
 Brāhmaṇoti sattannaṁ dhammānaṁ bāhitattā brāhmaṇo .pe.
 Anissito 1- tādi pavuccate sa brahmā. Na brāhmaṇassa paraneyyamatthīti
 brāhmaṇassa paraneyyatā natthi brāhmaṇo na paraneyyo
 na parapattiyo na parapaccayo na parapaṭibaddhagū jānāti passati
 asammūḷho sampajāno paṭissato. Sabbe saṅkhārā aniccāti
 brāhmaṇassa paraneyyatā natthi brāhmaṇo na < PTS. MNid , 322 >paraneyyo na
 parapattiyo na parapaccayo na parapaṭibaddhagū jānāti passati
 asammūḷho sampajāno paṭissato. Sabbe saṅkhārā dukkhāti .pe.

  *  *  *  *  *  *
  Footnote:1 Po. Ma. asito.
-------------------------------------------------
[page 388]
 Yaṅkiñci samudayadhammaṁ sabbantaṁ nirodhadhammanti brāhmaṇassa
 paraneyyatā natthi brāhmaṇo na paraneyyo na parapattiyo na
 parapaccayo na parapaṭibaddhagū jānāti passati asammūḷho sampajāno
 paṭissatoti na brāhmaṇassa paraneyyamatthi.
      [662] Dhammesu niccheyya samuggahītanti dhammesūti dvāsaṭṭhiyā
 diṭṭhigatesu. Niccheyyāti nicchinitvā vinicchinitvā
 vicinitvā pavicinitvā tulayitvā tīrayitvā vibhāvayitvā vibhūtaṁ katvā
 odhiggāho vilaggāho varaggāho koṭṭhāsaggāho uccayaggāho
 samuccayaggāho idaṁ saccaṁ tathaṁ tacchaṁ bhūtaṁ yāthāvaṁ aviparītanti
 gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ natthi na saṁvijjati
 nupalabbhati pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ
 ñāṇagginā daḍḍhanti dhammesu niccheyya samuggahītaṁ.
      [663] Tasmā vivādāni upātivattoti tasmāti tasmā
 taṁkāraṇā taṁhetu tappaccayā taṁnidānā diṭṭhikalahāni diṭṭhibhaṇḍanāni
 diṭṭhiviggahāni diṭṭhivivādāni diṭṭhimedhagāni upātivatto atikkanto
 samatikkanto vītivattoti tasmā vivādāni upātivatto.
      [664] Na hi seṭṭhato passati dhammamaññanti aññaṁ satthāraṁ
 dhammakkhānaṁ gaṇaṁ diṭṭhiṁ paṭipadaṁ maggaṁ aññatra satipaṭṭhānehi
 aññatra sammappadhānehi aññatra iddhippādehi aññatra
 indriyehi aññatra balehi aññatra bojjhaṅgehi aññatra
-------------------------------------------------
[page 389]
 Ariyā aṭṭhaṅgikā maggā aggaṁ seṭṭhaṁ viseṭṭhaṁ pāmokkhaṁ uttamaṁ
 pavaraṁ dhammaṁ na passati na dakkhati na oloketi na nijjhāyati na
 upaparikkhatīti na hi seṭṭhato passati dhammamaññaṁ. Tenāha bhagavā
                  na brāhmaṇassa paraneyyamatthi
                  dhammesu niccheyya samuggahītaṁ
                  tasmā vivādāni upātivatto
                  na hi seṭṭhato passati dhammamaññanti.
            [665] Jānāmi passāmi tatheva etaṁ
                  diṭṭhiyā eke paccenti suddhiṁ
                  addakkhi ce kiñhi tumassa tena
                  atisitvā aññena vadanti suddhiṁ.
      [666] Jānāmi passāmi tatheva etanti jānāmīti paracittañāṇena
 vā jānāmi pubbenivāsānussatiñāṇena vā jānāmi.
 Passāmīti maṁsacakkhunā vā passāmi dibbena vā cakkhunā passāmi.
 Tatheva etanti etaṁ tathaṁ tacchaṁ bhūtaṁ yāthāvaṁ aviparītanti jānāmi
 passāmi tatheva etaṁ.
      [667] Diṭṭhiyā eke paccenti suddhinti diṭṭhiyā eke
 samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ parimuttiṁ
 paccenti. Sassato loko idameva saccaṁ moghamaññanti diṭṭhiyā
 eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ
-------------------------------------------------
[page 390]
 Parimuttiṁ paccenti. Asassato loko .pe. Neva hoti na na
 hoti tathāgato parammaraṇā idameva saccaṁ moghamaññanti diṭṭhiyā
 eke samaṇabrāhmaṇā suddhiṁ visuddhiṁ parisuddhiṁ muttiṁ vimuttiṁ
 parimuttiṁ paccentīti diṭṭhiyā eke paccenti suddhiṁ.
      [668] Addakkhi ce kiñhi tumassa tenāti addakkhīti
 paracittañāṇena vā addakkhi pubbenivāsānussatiñāṇena vā
 addakkhi maṁsacakkhunā vā addakkhi dibbena vā cakkhunā addakkhīti
 addakkhi ce. Kiñhi tumassa tenāti tassa tena dassanena kiṁ
 kathaṁ < PTS. MNid , 324 >[1]- dukkhapariññā atthi na samudayassa pahānaṁ atthi na maggabhāvanā
 atthi na phalasacchikiriyā atthi na rāgassa samucchedappahānaṁ
 atthi na dosassa samucchedappahānaṁ atthi na mohassa
 samucchedappahānaṁ atthi na kilesānaṁ samucchedappahānaṁ atthi na
 saṁsāravaṭṭassa ucchedo 2- atthīti addakkhi ce kiñhi tumassa tena.
      [669] Atisitvā aññena vadanti suddhinti te diṭṭhiyā 3-
 suddhimaggaṁ visuddhimaggaṁ parisuddhimaggaṁ vodātamaggaṁ pariyodātamaggaṁ 4-
 atikkamitvā samatikkamitvā vītikkamitvā aññatra satipaṭṭhānehi
 aññatra sammappadhānehi aññatra iddhippādehi aññatra
 indriyehi aññatra balehi aññatra bojjhaṅgehi aññatra ariyā
 aṭṭhaṅgikā maggā suddhiṁ visuddhiṁ parisuddhiṁ muttiṁ vimuttiṁ parimuttiṁ
 vadanti kathenti bhaṇanti dīpayanti voharantīti evampi atisitvā

  *  *  *  *  *  *
  Footnote:1 Ma. nasaddo atthi. 2 Ma. upacchedo. 3 Ma. Yu. titthiyā. 4 parivodātamaggaṁ
 itipi pāṭho.
-------------------------------------------------
[page 391]
 Aññena vadanti suddhiṁ. Athavā buddhā ca buddhasāvakā ca
 paccekabuddhā ca tesaṁ diṭṭhiyā 1- asuddhimaggaṁ avisuddhimaggaṁ aparisuddhimaggaṁ
 avodātamaggaṁ apariyodātamaggaṁ atikkamitvā samatikkamitvā
 vītivattitvā catūhi satipaṭṭhānehi catūhi sammappadhānehi catūhi
 iddhippādehi pañcahi indriyehi pañcahi balehi sattahi bojjhaṅgehi
 ariyena aṭṭhaṅgikena maggena suddhiṁ visuddhiṁ parisuddhiṁ muttiṁ vimuttiṁ
 parimuttiṁ vadanti kathenti bhaṇanti dīpayanti voharantīti evampi
 atisitvā aññena vadanti suddhiṁ. Tenāha bhagavā
                  jānāmi passāmi tatheva etaṁ
                  diṭṭhiyā eke paccenti suddhiṁ
                  addakkhi ce kiñhi tumassa tena
                  atisitvā aññena vadanti suddhinti.
            [670] Passaṁ naro dakkhati nāmarūpaṁ
                  disvāna vāññassati 2- tānimeva
                  kāmaṁ bahuṁ passatu appakaṁ vā
                  na < PTS. MNid , 325 >hi tena suddhiṁ kusalā vadanti.
      [671] Passaṁ naro dakkhati nāmarūpanti passaṁ naroti paracittañāṇena
 vā passanto pubbenivāsānussatiñāṇena vā passanto
 maṁsacakkhunā vā passanto dibbena vā cakkhunā passanto nāmarūpaññeva
 dakkhati niccato sukhato attato na tesaṁ dhammānaṁ samudayaṁ

  *  *  *  *  *  *
  Footnote:1 Ma. Yu. titthiyānaṁ. 2 Ma. disvāna vā ñāyati.
-------------------------------------------------
[page 392]
 Vā atthaṅgamaṁ vā assādaṁ vā ādīnavaṁ vā nissaraṇaṁ vā dakkhatīti
 passaṁ naro dakkhati nāmarūpaṁ.
      [672] Disvāna vāññassati tānimevāti disvāti paracittañāṇena
 vā disvā pubbenivāsānussatiñāṇena vā disvā
 maṁsacakkhunā vā disvā dibbena vā cakkhunā disvā nāmarūpaññeva
 disvā ñassati niccato sukhato attato na tesaṁ dhammānaṁ
 samudayaṁ vā atthaṅgamaṁ vā assādaṁ vā ādīnavaṁ vā nissaraṇaṁ
 vā ñassatīti disvāna vāññassati tānimeva.
      [673] Kāmaṁ bahuṁ passatu appakaṁ vāti kāmaṁ bahukaṁ vā
 passanto nāmarūpaṁ appakaṁ vā niccato sukhato attatoti kāmaṁ
 bahuṁ passatu appakaṁ vā.
      [674] Na hi tena suddhiṁ kusalā vadantīti kusalāti ye te
 khandhakusalā dhātukusalā āyatanakusalā paṭiccasamuppādakusalā
 satipaṭṭhānakusalā sammappadhānakusalā iddhippādakusalā indriyakusalā
 balakusalā bojjhaṅgakusalā maggakusalā phalakusalā nibbānakusalā
 te kusalā paracittañāṇena vā pubbenivāsānussatiñāṇena vā
 maṁsacakkhunā vā dibbena vā cakkhunā nāmarūpadassanena suddhiṁ
 visuddhiṁ parisuddhiṁ muttiṁ vimuttiṁ parimuttiṁ na vadanti na kathenti na
 bhaṇanti na dīpayanti na voharantīti na hi tena suddhiṁ kusalā
 vadanti. Tenāha bhagavā
-------------------------------------------------
[page 393]
                  Passaṁ naro dakkhati nāmarūpaṁ
                  disvāna vāññassati tānimeva
                  kāmaṁ bahuṁ passatu appakaṁ vā
                  na < PTS. MNid , 326 >hi tena suddhiṁ kusalā vadantīti.
            [675] Nivissavādī na hi subbināyo
                  pakappitaṁ 1- diṭṭhi purekkharāno
                  yaṁ nissito tattha subhaṁvadāno
                  suddhiṁvado tattha tathaddasā so.
      [676] Nivissavādī na hi subbināyoti sassato loko idameva
 saccaṁ moghamaññanti nivissavādī. Asassato loko .pe.
 Neva hoti na na hoti tathāgato parammaraṇā idameva saccaṁ
 moghamaññanti nivissavādī. Na hi subbināyoti nivissavādī
 dubbinayo duññāpayo 2- dunnijjhāpayo duppekkhāpayo duppasādayoti
 nivissavādī na hi subbināyo.
      [677] Pakappitaṁ diṭṭhi purekkharānoti pakappitaṁ abhisaṅkhataṁ
 saṇṭhapitaṁ diṭṭhiṁ purakkhato purato katvā carati diṭṭhiddhajo
 diṭṭhiketu diṭṭhādhipateyyo diṭṭhiyā parivārito caratīti pakappitaṁ
 diṭṭhi purekkharāno.
      [678] Yaṁ nissito tattha subhaṁvadānoti yaṁ nissitoti yaṁ
 satthāraṁ dhammakkhānaṁ gaṇaṁ diṭṭhiṁ paṭipadaṁ maggaṁ nissito sannissito

  *  *  *  *  *  *
  Footnote:1 Ma. pakappitā. 2 Ma. duppaññāpayo.
-------------------------------------------------
[page 394]
 Allīno upagato ajjhosito adhimuttoti yaṁ nissito. Tatthāti
 sakāya diṭṭhiyā sakāya khantiyā sakāya ruciyā sakāya laddhiyā.
 Subhaṁvadānoti subhavādo sobhanavādo paṇḍitavādo dhīravādo ñāṇavādo
 hetuvādo lakkhaṇavādo kāraṇavādo ṭhānavādo sakāya
 laddhiyāti yaṁ nissito tattha subhaṁvadāno.
      [679] Suddhiṁvado tattha tathaddasā soti suddhiṁvadoti suddhivādo
 visuddhivādo parisuddhivādo vodātavādo pariyodātavādo 1-. Athavā
 suddhidassano visuddhidassano parisuddhidassano vodātadassano
 pariyodātadassanoti 2- suddhiṁvado 3-. Tatthāti sakāya diṭṭhiyā sakāya
 khantiyā sakāya ruciyā sakāya laddhiyā. Tathaddasā soti tathaṁ
 tacchaṁ bhūtaṁ yāthāvaṁ aviparītanti addasa addakkhi apassi paṭivijjhīti
 suddhiṁvado 2- tattha tathaddasā so. Tenāha bhagavā
                  nivissavādī na hi subbināyo
                  pakappitaṁ diṭṭhi purekkharāno
                  yaṁ nissito tattha subhaṁvadāno
                  suddhiṁvado tattha tathaddasā soti.
            [680] Na brāhmaṇo kappamupeti saṅkhaṁ 4-
                  na diṭṭhisārī napi ñāṇabandhu
                  ñatvā ca so sammatiyo puthujjā
                  upekkhatī uggahaṇanti maññe.

  *  *  *  *  *  *
  Footnote:1-2 parivodāta .. itipi pāṭho. 3 Ma. suddhiṁvādo. 4 Ma. saṅkhā. sabbattha
 īdisameva.
-------------------------------------------------
[page 395]
      [681] Na brāhmaṇo kappamupeti saṅkhanti nāti paṭikkhepo.
 Brāhmaṇoti sattannaṁ dhammānaṁ bāhitattā brāhmaṇo .pe.
 Anissito tādi pavuccate sa brahmā. Kappāti dve kappā
 taṇhākappo ca diṭṭhikappo ca .pe. Ayaṁ taṇhākappo .pe.
 Ayaṁ diṭṭhikappo. Saṅkhā vuccati ñāṇaṁ yā paññā
 pajānanā .pe. Amoho dhammavicayo sammādiṭṭhi. Na brāhmaṇo
 kappamupeti saṅkhanti brāhmaṇo saṅkhāya jānitvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti
 sabbe saṅkhārā dukkhāti .pe. Yaṅkiñci samudayadhammaṁ sabbantaṁ
 nirodhadhammanti saṅkhāya jānitvā tulayitvā tīrayitvā < PTS. MNid , 328 >vibhāvayitvā
 vibhūtaṁ katvā taṇhākappaṁ vā diṭṭhikappaṁ vā [1]- na upeti na
 upagacchati na gaṇhāti na parāmasati nābhinivisatīti na brāhmaṇo
 kappamupeti saṅkhaṁ.
      [682] Na diṭṭhisārī napi ñāṇabandhūti tassa dvāsaṭṭhī diṭṭhigatāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni so diṭṭhiyā na yāyati na
 niyyati na vuyhati na saṁhariyati napi taṁ diṭṭhigataṁ sārato pacceti
 paccāgacchatīti na diṭṭhisārī. Napi ñāṇabandhūti aṭṭhasamāpattiñāṇena
 vā pañcābhiññāñāṇena vā micchāñāṇena vā taṇhābandhaṁ
 vā diṭṭhibandhaṁ vā na karoti na janeti na sañjaneti na

  *  *  *  *  *  *
  Footnote:1 Ma. neti.
-------------------------------------------------
[page 396]
 Nibbatteti nābhinibbattetīti na diṭṭhisārī napi ñāṇabandhu.
      [683] Ñatvā ca so sammatiyo puthujjāti ñatvāti
 ñatvā jānitvā tulayitvā tīrayitvā vibhāvayitvā vibhūtaṁ katvā
 sabbe saṅkhārā aniccāti sabbe saṅkhārā dukkhāti .pe.
 Yaṅkiñci samudayadhammaṁ sabbantaṁ nirodhadhammanti ñatvā jānitvā
 tulayitvā tīrayitvā vibhāvayitvā vibhūtaṁ katvāti ñatvā ca
 so. Sammatiyoti vuccanti dvāsaṭṭhī diṭṭhigatāni [1]-. Puthujjāti
 puthujjanehi janitā vā tā sammatiyoti puthujjā. Puthunānājanehi
 janitā vā tā sammatiyoti puthujjāti ñatvā ca so sammatiyo
 puthujjā.
      [684] Upekkhatī uggahaṇanti maññeti aññe taṇhāvasena
 diṭṭhivasena gaṇhanti parāmasanti abhinivisanti arahā upekkhati
 na gaṇhāti na parāmasati nābhinivisatīti upekkhatī uggahaṇanti
 maññe. Tenāha bhagavā
                  na brāhmaṇo kappamupeti saṅkhaṁ
                  na diṭṭhisārī napi ñāṇabandhu
                  ñatvā ca so sammatiyo puthujjā
                  upekkhatī < PTS. MNid , 329 >uggahaṇanti maññeti.
            [685] Visajja ganthāni munīdha loke
                  vivādajātesu na vaggasārī

  *  *  *  *  *  *
  Footnote:1 Po. Ma. diṭṭhisammutiyo.
-------------------------------------------------
[page 397]
                  Santo asantesu upekkhako so
                  anuggaho uggahaṇanti maññe.
      [686] Visajja ganthāni munīdha loketi ganthāti cattāro
 ganthā abhijjhā kāyagantho byāpādo kāyagantho sīlabbattaparāmāso
 kāyagantho idaṁsaccābhiniveso kāyagantho. Attano
 diṭṭhiyā rāgo abhijjhā kāyagantho. Paravādesu āghāto
 appaccayo byāpādo kāyagantho. Attano sīlaṁ vā vattaṁ
 vā sīlabbattaṁ vā parāmasati sīlabbattaparāmāso kāyagantho.
 Attano diṭṭhi 1- idaṁsaccābhiniveso kāyagantho. Visajjāti ganthe
 vossajjitvā vā 2- visajja. Athavā ganthe gathite ganthite bandhe
 vibandhe ābandhe lagge laggite palibuddhe bandhane phoṭayitvā
 vā 2- visajja. Yathā vayhaṁ vā rathaṁ vā sakaṭaṁ vā sandamānikaṁ vā
 sajjaṁ visajjaṁ karonti vikopenti evameva ganthe vossajjitvā
 vā 3- visajja athavā ganthe gathite ganthite bandhe vibandhe ābandhe
 lagge laggite palibuddhe bandhane phoṭayitvā vā 4- visajja. Munīti
 monaṁ vuccati ñāṇaṁ yā paññā pajānanā .pe. Saṅgajālamaticca
 so muni. Idhāti imissā diṭṭhiyā .pe. Imasmiṁ
 manussaloketi visajja ganthāni munīdha loke.
      [687] Vivādajātesu na vaggasārīti vivādajātesu sañjātesu
 nibbattesu abhinibbattesu pātubhūtesu chandāgatiṁ gacchantesu

  *  *  *  *  *  *
  Footnote:1 Ma. diṭṭhiṁ abhiniveso < PTS. MNid , 330 >kāyagantho. 2-3-4. Ma. vāsaddo natthi.
-------------------------------------------------
[page 398]
 Dosāgatiṁ gacchantesu mohāgatiṁ gacchantesu bhayāgatiṁ gacchantesu na
 chandāgatiṁ gacchati na dosāgatiṁ gacchati na mohāgatiṁ gacchati na
 bhayāgatiṁ gacchati na rāgavasena gacchati na dosavasena gacchati na
 mohavasena gacchati na mānavasena gacchati na diṭṭhivasena gacchati
 na uddhaccavasena gacchati na vicikicchāvasena gacchati na anusayavasena
 gacchati na vaggehi dhammehi yāyati niyyati vuyhati saṁhariyatīti
 vivādajātesu na vaggasārī.
      [688] Santo asantesu upekkhako soti santoti rāgassa
 santattā santo dosassa santattā santo mohassa santattā
 santo .pe. Sabbākusalābhisaṅkhārānaṁ santattā samitattā
 vūpasamitattā vijjhātattā nibbutattā vigatattā paṭippassaddhattā
 santo upasanto vūpasanto nibbuto paṭippassaddhoti santo.
 Asantesūti asantesu anupasantesu avūpasantesu anibbutesu appaṭippassaddhesūti
 santo asantesu. Upekkhako soti arahā
 chaḷaṅgupekkhāya samannāgato cakkhunā rūpaṁ disvā neva sumano hoti
 na dummano upekkhako viharati sato sampajāno. Sotena saddaṁ
 sutvā .pe. Kālaṁ kaṅkhati bhāvito sudantoti 1- santo asantesu
 upekkhako so.
      [689] Anuggaho uggahaṇanti maññeti aññe taṇhāvasena
 diṭṭhivasena gaṇhanti 2- parāmasanti abhinivisanti arahā upekkhati

  *  *  *  *  *  *
  Footnote:1 Ma. santoti. 2 Po. Ma. gaṇhante parāmasante abhinivisante.
-------------------------------------------------
[page 399]
 Na gaṇhāti na parāmasati nābhinivisatīti anuggaho uggahaṇanti
 maññe. Tenāha bhagavā
                  visajja ganthāni munīdha loke
                  vivādajātesu na vaggasārī
                  santo asantesu upekkhako so
                  anuggaho uggahaṇanti maññeti.
            [690] Pubbāsave hitvā nave akubbaṁ
                  na chandagū nopi nivissavādī
                  sa vippamutto diṭṭhigatehi dhīro
                  na < PTS. MNid , 331 >limpatī loke anattagarahī.
      [691] Pubbāsave hitvā nave akubbanti pubbāsavā vuccanti
 atītā rūpaṁ 1- vedanā saññā saṅkhārā viññāṇaṁ. Atīte saṅkhāre
 ārabbha ye kilesā uppajjeyyuṁ te kilese hitvā cajitvā
 pariccajitvā pajahitvā vinoditvā 2- byantīkaritvā anabhāvaṅgamitvāti
 pubbāsave hitvā. Nave akubbanti navā vuccanti paccuppannā
 rūpaṁ vedanā saññā saṅkhārā viññāṇaṁ. Paccuppanne saṅkhāre
 ārabbha chandaṁ akubbamāno pemaṁ akubbamāno rāgaṁ akubbamāno
 ajanayamāno asañjanayamāno anibbattayamāno nābhinibbattayamānoti
 pubbāsave hitvā nave akubbaṁ.
      [692] Na chandagū nopi nivissavādīti na chandagūti na chandāgatiṁ

  *  *  *  *  *  *
  Footnote:1 Ma. rūpa ... saṅkhāraviññāṇā. 2 Ma. vinodetvā byantiṁkaritvā.
-------------------------------------------------
[page 400]
 Gacchati na dosāgatiṁ gacchati na mohāgatiṁ gacchati na bhayāgatiṁ
 gacchati na rāgavasena gacchati na dosavasena gacchati na mohavasena
 gacchati na mānavasena gacchati na diṭṭhivasena gacchati na uddhaccavasena
 gacchati na vicikicchāvasena gacchati na anusayavasena gacchati
 na vaggehi dhammehi yāyati niyyati vuyhati saṁhariyatīti na chandagū.
 Nopi nivissavādīti sassato loko idameva saccaṁ moghamaññanti
 [1]- Nivissavādī asassato loko idameva saccaṁ moghamaññanti .pe.
 Neva hoti na na hoti tathāgato parammaraṇā idameva saccaṁ
 moghamaññanti nivissavādīti na chandagū nopi nivissavādī.
      [693] Sa vippamutto diṭṭhigatehi dhīroti tassa dvāsaṭṭhī diṭṭhigatāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni so diṭṭhigatehi vippamutto
 visaññutto vimariyādikatena cetasā viharatīti. Dhīroti dhīro
 paṇḍito paññavā buddhimā ñāṇī vibhāvī medhāvīti sa vippamutto
 diṭṭhigatehi dhīro.
      [694] Na limpatī loke anattagarahīti lepoti 2- < PTS. MNid , 332 >dve lepā
 taṇhālepo ca diṭṭhilepo ca .pe. Ayaṁ taṇhālepo .pe.
 Ayaṁ diṭṭhilepo. Tassa taṇhālepo pahīno diṭṭhilepo paṭinissaṭṭho [3]-
 taṇhālepassa pahīnattā diṭṭhilepassa paṭinissaṭṭhattā
 anupalitto 4- apāyaloke na limpati manussaloke na limpati devaloke

  *  *  *  *  *  *
  Footnote:1 Ma. nasaddo atthi. 2 Ma. lepāti. 3 Ma. tassa. 4 Ma. ayaṁ pāṭho na
 dissati.
-------------------------------------------------
[page 401]
 Na limpati khandhaloke na limpati dhātuloke na limpati āyatanaloke
 na limpati na saṁlimpati nupalimpati alitto asaṁlitto anupalitto
 nikkhanto nissaṭṭho vippamutto visaññutto vimariyādikatena cetasā
 viharatīti na limpati loke. Anattagarahīti dvīhi kāraṇehi
 attānaṁ garahati katattā ca akatattā ca. Kathaṁ katattā ca
 akatattā ca attānaṁ garahati. Kataṁ me kāyaduccaritaṁ akataṁ
 me kāyasucaritanti attānaṁ garahati kataṁ me vacīduccaritaṁ kataṁ
 me manoduccaritaṁ kato me pāṇātipāto .pe. Katā me
 micchādiṭṭhi akatā me sammādiṭṭhīti attānaṁ garahati. Evaṁ
 katattā ca akatattā ca attānaṁ garahati. Athavā sīlesumhi
 na paripūrikārīti 1- attānaṁ garahati indriyesumhi aguttadvāroti
 bhojane amattaññumhīti 2- jāgariyamananuyuttoti 3- na satisampajaññena
 samannāgatoti abhāvitā me cattāro satipaṭṭhānāti abhāvitā
 me cattāro sammappadhānāti abhāvitā me cattāro iddhippādāti
 abhāvitāni me pañcindriyānīti abhāvitāni me pañca
 balānīti abhāvitā me satta bojjhaṅgāti abhāvito me ariyo
 aṭṭhaṅgiko maggoti dukkhaṁ me apariññātanti dukkhasamudayo
 me appahīnoti maggo me abhāvitoti nirodho me asacchikatoti
 attānaṁ garahati. Evaṁ katattā ca akatattā ca attānaṁ
 garahati. Evaṁ attagarahiyaṁ 4- kammaṁ akubbamāno ajanayamāno

  *  *  *  *  *  *
  Footnote:1 Ma. Yu. paripūrakārī. 2 Ma. bhojanemhi amattaññūti. 3 Ma. jāgariyamhi.
 satisampajaññenāmhi. < PTS. MNid , 333 >4 Ma. attagarahī. tayidaṁ kammaṁ.
-------------------------------------------------
[page 402]
 Asañjanayamāno anibbattayamāno nābhinibbattayamāno anattagarahīti
 na limpatī loke anattagarahī. Tenāha bhagavā
                  pubbāsave hitvā nave akubbaṁ
                  na chandagū nopi nivissavādī
                  sa vippamutto diṭṭhigatehi dhīro
                  na limpatī loke anattagarahīti.
            [695] Sa sabbadhammesu visenibhūto
                  yaṅkiñci diṭṭhaṁva sutaṁ mutaṁ vā
                  sa pannabhāro muni vippamutto
                  na kappiyo nūparato na patthiyoti bhagavā.
      [696] Sa sabbadhammesu visenibhūto yaṅkiñci diṭṭhaṁva sutaṁ mutaṁ
 vāti senā vuccati mārasenā. Kāyaduccaritaṁ mārasenā
 vacīduccaritaṁ mārasenā manoduccaritaṁ mārasenā rāgo doso moho
 kodho upanāho makkho paḷāso issā macchariyaṁ māyā sāṭheyyaṁ
 thambho sārambho māno atimāno mado pamādo sabbe kilesā
 sabbe duccaritā sabbe darathā sabbe pariḷāhā sabbe santāpā
 sabbākusalābhisaṅkhārā mārasenā. Vuttaṁ hetaṁ bhagavatā
          kāmā te paṭhamā senā dutiyārati vuccati
          tatiyā khuppipāsā te catutthī taṇhā pavuccati
          pañcamaṁ thīnamiddhante chaṭṭhā bhirū pavuccati
-------------------------------------------------
[page 403]
          Sattamī vicikicchā te makkho thambho te aṭṭhamo
          lābho siloko sakkāro micchāladdho ca yo yaso
          yo cattānaṁ samukkaṁse pare ca avajānati
          esā namuci te senā kaṇhassābhippahāriṇī
          na naṁ asūro jināti jetvā ca 1- labhate sukhanti.
 Yato catūhi ariyamaggehi sabbā ca mārasenā sabbe ca paṭisenikarā
 kilesā jitā ca parājitā ca bhaggā vippaluttā parammukhā so
 vuccati visenibhūto. So diṭṭhe visenibhūto sute mute viññāte
 visenibhūtoti sa sabbadhammesu visenibhūto yaṅkiñci diṭṭhaṁva sutaṁ
 mutaṁ vā.
      [697] Sa pannabhāro muni vippamuttoti bhāroti 2- tayo bhārā
 khandhabhāro kilesabhāro abhisaṅkhārabhāro. Katamo khandhabhāro.
 Paṭisandhiyā rūpaṁ vedanā saññā saṅkhārā viññāṇaṁ ayaṁ
 khandhabhāro. Katamo kilesabhāro. Rāgo doso moho .pe.
 Sabbākusalābhisaṅkhārā ayaṁ kilesabhāro. Katamo abhisaṅkhārabhāro.
 Puññābhisaṅkhāro apuññābhisaṅkhāro āneñjābhisaṅkhāro
 ayaṁ abhisaṅkhārabhāro. Yato khandhabhāro ca kilesabhāro ca
 abhisaṅkhārabhāro ca pahīnā honti ucchinnamūlā tālāvatthukatā
 anabhāvaṅgatā āyatiṁ anuppādadhammā so vuccati pannabhāro patitabhāro
 oropitabhāro samoropitabhāro nikkhittabhāro paṭippassaddhabhāro.

  *  *  *  *  *  *
  Footnote:1 Ma. va. 2 Ma. bhārāti.
-------------------------------------------------
[page 404]
      Munīti monaṁ vuccati ñāṇaṁ yā paññā pajānanā vicayo
 pavicayo dhammavicayo sallakkhaṇā upalakkhaṇā paccupalakkhaṇā
 paṇḍiccaṁ kosallaṁ nepuññaṁ vebhabyā cintā upaparikkhā bhūrī medhā
 pariṇāyikā vipassanā sampajaññaṁ patodo paññā paññindriyaṁ
 paññābalaṁ paññāsatthaṁ paññāpāsādo < PTS. MNid , 335 >paññāāloko
 paññāobhāso paññāpajjoto paññāratanaṁ amoho dhammavicayo
 sammādiṭṭhi tena ñāṇena samannāgato muni monappattoti 1-.
 Tīṇi moneyyāni kāyamoneyyaṁ vacīmoneyyaṁ manomoneyyaṁ.
      Katamaṁ kāyamoneyyaṁ. Tividhānaṁ kāyaduccaritānaṁ pahānaṁ
 kāyamoneyyaṁ. Tividhaṁ kāyasucaritaṁ kāyamoneyyaṁ. Kāyārammaṇaṁ 2-
 ñāṇaṁ kāyamoneyyaṁ. Kāyapariññā kāyamoneyyaṁ. Pariññāsahagato
 maggo kāyamoneyyaṁ. Kāye chandarāgassa pahānaṁ kāyamoneyyaṁ.
 Kāyasaṅkhāranirodho catutthajjhānasamāpatti kāyamoneyyaṁ. Idaṁ
 kāyamoneyyaṁ.
      Katamaṁ vacīmoneyyaṁ. Catubbidhānaṁ vacīduccaritānaṁ pahānaṁ
 vacīmoneyyaṁ. Catubbidhaṁ vacīsucaritaṁ vacīmoneyyaṁ. Vācārammaṇaṁ 3-
 ñāṇaṁ vacīmoneyyaṁ. Vācāpariññā vacīmoneyyaṁ. Pariññāsahagato
 sahagato maggo vacīmoneyyaṁ. Vācāya chandarāgassa pahānaṁ
 vacīmoneyyaṁ. Vacīsaṅkhāranirodho dutiyajjhānasamāpatti vacīmoneyyaṁ.
 Idaṁ vacīmoneyyaṁ.

  *  *  *  *  *  *
  Footnote:1 Po. Ma. itisaddo natthi. 2 Ma. kāyārammaṇe. 3 Ma. vācārammaṇe.
-------------------------------------------------
[page 405]
      Katamaṁ manomoneyyaṁ. Tividhānaṁ manoduccaritānaṁ pahānaṁ
 manomoneyyaṁ. Tividhaṁ manosucaritaṁ manomoneyyaṁ. Cittārammaṇaṁ 1-
 ñāṇaṁ manomoneyyaṁ. Cittapariññā manomoneyyaṁ. Pariññāsahagato
 sahagato maggo manomoneyyaṁ. Citte chandarāgassa pahānaṁ
 manomoneyyaṁ. Cittasaṅkhāranirodho saññāvedayitanirodhasamāpatti
 manomoneyyaṁ. Idaṁ manomoneyyaṁ.
          Kāyamuniṁ vācāmuniṁ manomunimanāsavaṁ
          muniṁ moneyyasampannaṁ āhu sabbappahāyinaṁ.
          Kāyamuniṁ vācāmuniṁ manomunimanāsavaṁ
          muniṁ moneyyasampannaṁ āhu ninhātapāpakanti.
 Imehi [2]- moneyyehi dhammehi samannāgatā cha munayo āgāramunayo
 anāgāramunayo sekkhamunayo asekkhamunayo paccekamunayo munimunayo.
 Katame āgāramunayo. Ye te āgārikā diṭṭhapadā viññātasāsanā
 ime āgāramunayo. Katame anāgāramunayo. Ye te
 pabbajitā diṭṭhapadā viññātasāsanā ime anāgāramunayo.
 Satta sekkhā sekkhamunayo. Arahanto asekkhamunayo.
 Paccekabuddhā paccekamunayo. Munimunayo tathāgatā arahanto
 sammāsambuddhā.
          Na monena muni hoti mūḷharūpo aviddasu
          yo ca tulaṁva paggayha varamādāya paṇḍito

  *  *  *  *  *  *
  Footnote:1 Ma. cittārammaṇe. 2 Ma. tīhi.
-------------------------------------------------
[page 406]
          Pāpāni parivajjeti sa muni tena so muni
          yo munāti ubho loke muni tena pavuccati
                  asatañca satañca ñatvā dhammaṁ
                  ajjhattaṁ bahiddhā ca sabbaloke
                  devamanussehi pūjito
                  yo so 1- saṅgajālamaticca so muni.
 Vippamuttoti munino rāgā cittaṁ muttaṁ vimuttaṁ suvimuttaṁ dosā
 cittaṁ mohā cittaṁ muttaṁ vimuttaṁ suvimuttaṁ .pe. Sabbākusalābhisaṅkhārehi
 cittaṁ muttaṁ vimuttaṁ suvimuttanti sa pannabhāro muni vippamutto.
      [698] Na kappiyo nūparato na patthiyoti bhagavāti kappoti 2-
 dve kappā taṇhākappo ca diṭṭhikappo ca .pe. Ayaṁ taṇhākappo
 .pe. Ayaṁ diṭṭhikappo. Tassa taṇhākappo pahīno
 diṭṭhikappo paṭinissaṭṭho < PTS. MNid , 337 >taṇhākappassa pahīnattā diṭṭhikappassa
 paṭinissaṭṭhattā taṇhākappaṁ vā diṭṭhikappaṁ vā na kappeti na
 janeti na sañjaneti na nibbatteti nābhinibbattetīti na kappiyo.
 Nūparatoti sabbe bālaputhujjanā rajjanti kalyāṇaputhujjanaṁ upādāya
 satta sekkhā appattassa pattiyā anadhigatassa adhigamāya asacchikatassa
 sacchikiriyāya āramanti viramanti paṭiviramanti arahā ārato
 assa 3- virato paṭivirato nikkhanto nissaṭṭho vippamutto

  *  *  *  *  *  *
  Footnote:1 Ma. ayaṁ pāṭho na dissati. 2 Po. Ma. kappāti. 3 Ma. ayaṁ pāṭho na
 dissati.
-------------------------------------------------
[page 407]
 Visaññutto vimariyādikatena cetasā vihareyyāti na kappiyo nūparato.
 Na patthiyoti patthanā vuccati taṇhā yo rāgo sārāgo .pe.
 Abhijjhā lobho akusalamūlaṁ. Yassesā patthanā [1]- pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā so
 vuccati na patthiyo. Bhagavāti gāravādhivacanaṁ. Apica bhaggarāgoti
 bhagavā. Bhaggadosoti bhagavā. Bhaggamohoti bhagavā. Bhaggamānoti
 bhagavā. Bhaggadiṭṭhīti bhagavā. Bhaggakaṇṭakoti bhagavā.
 Bhaggakilesoti bhagavā. Bhaji vibhaji paṭivibhaji dhammaratananti bhagavā.
 Bhavānaṁ antakaroti bhagavā. Bhāvitakāyoti bhagavā. Bhāvitasīloti
 bhāvitacittoti bhāvitapaññoti bhagavā. Bhaji vā bhagavā araññavanapatthāni
 pantāni senāsanāni appasaddāni appanigghosāni vijanavātāni
 manussarāhaseyyakāni paṭisallānasārūpānīti bhagavā. Bhāgī
 vā bhagavā cīvarapiṇḍapātasenāsanagilānapaccayabhesajjaparikkhārānanti
 bhagavā. Bhāgī vā bhagavā attharasassa dhammarasassa
 vimuttirasassa adhisīlassa adhicittassa adhipaññāyāti bhagavā.
 Bhāgī vā bhagavā catunnaṁ jhānānaṁ catunnaṁ appamaññānaṁ catunnaṁ
 arūpasamāpattīnanti bhagavā. Bhāgī vā bhagavā aṭṭhannaṁ vimokkhānaṁ
 aṭṭhannaṁ abhibhāyatanānaṁ navannaṁ < PTS. MNid , 338 >anupubbavihārasamāpattīnanti bhagavā.
 Bhāgī vā bhagavā dasannaṁ saññābhāvanānaṁ dasannaṁ kasiṇasamāpattīnaṁ
 ānāpānassatisamādhissa asubhasamāpattiyāti bhagavā. Bhāgī vā

  *  *  *  *  *  *
  Footnote:1 Po. Ma. taṇhā.
-------------------------------------------------
[page 408]
 Bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ iddhippādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ
 ariyassa aṭṭhaṅgikassa maggassāti bhagavā. Bhāgī vā bhagavā
 dasannaṁ tathāgatabalānaṁ catunnaṁ vesārajjānaṁ catunnaṁ paṭisambhidānaṁ
 channaṁ abhiññānaṁ channaṁ buddhadhammānanti bhagavā. Bhagavāti netaṁ
 nāmaṁ mātarā kataṁ na pitarā kataṁ na bhātarā kataṁ na bhaginiyā
 kataṁ na mittāmaccehi kataṁ na ñātisālohitehi kataṁ na samaṇabrāhmaṇehi
 kataṁ na devatāhi kataṁ vimokkhantikametaṁ buddhānaṁ
 bhagavantānaṁ bodhiyā mūle saha sabbaññutañāṇassa paṭilābhā sacchikā
 paññatti yadidaṁ bhagavāti na kappiyo nūparato na patthiyoti
 bhagavā. Tenāha bhagavā
                  sa sabbadhammesu visenibhūto
                  yaṅkiñci diṭṭhaṁva sutaṁ mutaṁ vā
                  sa pannabhāro muni vippamutto
                  na kappiyo nūparato na patthiyoti bhagavāti.
             Terasamo mahāviyūhasuttaniddeso niṭṭhito.
                   ------------------
-------------------------------------------------
[page 409]
                  Cuddasamo tuvaṭakasuttaniddeso
            [699] Pucchāmi taṁ ādiccabandhuṁ
                  vivekaṁ santipadañca mahesiṁ
                  kathaṁ disvā nibbāti bhikkhu
                  anupādiyāno lokasmiṁ kiñci.
      [700] Pucchāmi taṁ ādiccabandhunti pucchāti tisso pucchā
 adiṭṭhajotanā pucchā diṭṭhasaṁsandanā pucchā vimaticchedanā pucchā.
      Katamā adiṭṭhajotanā pucchā. Pakatiyā lakkhaṇaṁ añātaṁ
 hoti adiṭṭhaṁ atulitaṁ atīritaṁ avibhūtaṁ avibhāvitaṁ tassa ñāṇāya
 dassanāya tulanāya tīraṇāya vibhāvanāya pañhaṁ pucchati ayaṁ
 adiṭṭhajotanā pucchā.
      Katamā diṭṭhasaṁsandanā pucchā. Pakatiyā lakkhaṇaṁ ñātaṁ
 hoti diṭṭhaṁ tulitaṁ tīritaṁ vibhūtaṁ vibhāvitaṁ aññehi paṇḍitehi
 saddhiṁ saṁsandanatthāya pañhaṁ pucchati ayaṁ diṭṭhasaṁsandanā pucchā.
      Katamā vimaticchedanā pucchā. Pakatiyā saṁsayapakkhanno 1- hoti
 vimatipakkhanno dveḷhakajāto evaṁ nu kho na nu kho kinnu
 kho kathaṁ nu khoti so vimaticchedanatthāya pañhaṁ pucchati ayaṁ
 vimaticchedanā pucchā. Imā tisso pucchā.
      Aparāpi tisso pucchā manussapucchā amanussapucchā
 nimmitapucchā.

  *  *  *  *  *  *
  Footnote:1 Ma. saṁsayapakkhando. Yu. .. pakkhanto.
-------------------------------------------------
[page 410]
      Katamā manussapucchā. Manussā buddhaṁ bhagavantaṁ upasaṅkamitvā
 pañhaṁ pucchanti bhikkhū pucchanti bhikkhuniyo pucchanti upāsakā
 pucchanti upāsikāyo pucchanti rājāno pucchanti khattiyā
 pucchanti brāhmaṇā pucchanti vessā pucchanti suddā pucchanti
 gahaṭṭhā pucchanti pabbajitā pucchanti ayaṁ manussapucchā.
      Katamā amanussapucchā. Amanussā buddhaṁ bhagavantaṁ
 upasaṅkamitvā pañhaṁ pucchanti nāgā pucchanti supaṇṇā pucchanti
 yakkhā pucchanti asurā pucchanti gandhabbā pucchanti
 mahārājāno pucchanti indā pucchanti brahmāno pucchanti
 devatāyo pucchanti ayaṁ amanussapucchā.
      Katamā nimmitapucchā. Yaṁ bhagavā rūpaṁ abhinimmināti manomayaṁ
 sabbaṅgapaccaṅgaṁ ahinindriyaṁ [1]- so nimmito buddhaṁ bhagavantaṁ
 upasaṅkamitvā pañhaṁ pucchati bhagavā [2]- visajjeti ayaṁ nimmitapucchā.
 Imā tisso pucchā.
      Aparāpi tisso pucchā attatthapucchā paratthapucchā
 ubhayatthapucchā.
      Aparāpi tisso pucchā diṭṭhadhammikatthapucchā samparāyikatthapucchā
 paramatthapucchā.
      Aparāpi tisso pucchā anavajjatthapucchā nikkilesatthapucchā
 vodānatthapucchā.

  *  *  *  *  *  *
  Footnote:1 Ma. taṁ. 2 Ma. Yu. tassa.
-------------------------------------------------
[page 411]
      Aparāpi tisso pucchā atītapucchā anāgatapucchā
 paccuppannapucchā.
      Aparāpi tisso pucchā ajjhattapucchā bahiddhāpucchā
 ajjhattabahiddhāpucchā.
      Aparāpi tisso pucchā kusalapucchā akusalapucchā
 abyākatapucchā.
      Aparāpi tisso pucchā khandhapucchā dhātupucchā
 āyatanapucchā
      aparāpi tisso pucchā satipaṭṭhānapucchā sammappadhānapucchā
 iddhippādapucchā.
      Aparāpi tisso pucchā indriyapucchā balapucchā
 bojjhaṅgapucchā.
      Aparāpi tisso pucchā maggapucchā phalapucchā nibbānapucchā.
      Pucchāmi tanti taṁ pucchāmi taṁ yācāmi taṁ ajjhesāmi taṁ
 pasādemi taṁ kathayassu meti pucchāmi taṁ.
      Ādiccabandhunti ādicco vuccati suriyo. Suriyo gotamo
 gottena bhagavāpi gotamo gottena. Bhagavā suriyassa
 gottañātako gottabandhu tasmā buddho ādiccabandhūti.
 Pucchāmi taṁ ādiccabandhuṁ.
      [701] Vivekaṁ santipadañca mahesinti vivekoti 1- tayo vivekā

  *  *  *  *  *  *
  Footnote:1 Ma. vivekāti.
-------------------------------------------------
[page 412]
 Kāyaviveko cittaviveko upadhiviveko.
      Katamo kāyaviveko. Idha bhikkhu vivittaṁ senāsanaṁ bhajati
 araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ abbhokāsaṁ
 palālapuñjaṁ kāyena ca vivitto viharati so eko gacchati
 eko tiṭṭhati eko nisīdati eko seyyaṁ kappeti eko gāmaṁ
 piṇḍāya pavisati eko paṭikkamati eko raho nisīdati eko
 caṅkamaṁ adhiṭṭhāti eko carati viharati iriyati vattati pāleti
 yapeti yāpeti ayaṁ kāyaviveko.
      Katamo cittaviveko. Paṭhamaṁ jhānaṁ samāpannassa nīvaraṇehi
 cittaṁ vivittaṁ hoti dutiyaṁ jhānaṁ samāpannassa vitakkavicārehi cittaṁ
 vivittaṁ hoti tatiyaṁ jhānaṁ samāpannassa pītiyā cittaṁ vivittaṁ
 hoti catutthaṁ jhānaṁ samāpannassa sukhadukkhehi cittaṁ vivittaṁ hoti
 ākāsānañcāyatanaṁ samāpannassa rūpasaññāya paṭighasaññāya nānattasaññāya
 cittaṁ vivittaṁ hoti viññāṇañcāyatanaṁ samāpannassa
 ākāsānañcāyatanasaññāya cittaṁ vivittaṁ hoti < PTS. MNid , 342 >ākiñcaññāyatanaṁ
 samāpannassa viññāṇañcāyatanasaññāya cittaṁ vivittaṁ hoti
 nevasaññānāsaññāyatanaṁ samāpannassa ākiñcaññāyatanasaññāya
 cittaṁ vivittaṁ hoti sotāpannassa sakkāyadiṭṭhiyā vicikicchāya
 sīlabbattaparāmāsā diṭṭhānusayā vicikicchānusayā tadekaṭṭhehi ca
 kilesehi cittaṁ vivittaṁ hoti sakadāgāmissa oḷārikā kāmarāgasaññojanā
-------------------------------------------------
[page 413]
 Paṭighasaññojanā oḷārikā kāmarāgānusayā
 paṭighānusayā tadekaṭṭhehi ca kilesehi cittaṁ vivittaṁ hoti anāgāmissa
 aṇusahagatā kāmarāgasaññojanā paṭighasaññojanā aṇusahagatā
 kāmarāgānusayā paṭighānusayā tadekaṭṭhehi ca kilesehi cittaṁ
 vivittaṁ hoti arahato rūparāgā arūparāgā mānā uddhaccā
 avijjāya mānānusayā bhavarāgānusayā avijjānusayā tadekaṭṭhehi ca
 kilesehi bahiddhā ca sabbanimittehi cittaṁ vivittaṁ hoti ayaṁ
 cittaviveko.
      Katamo upadhiviveko. Upadhi vuccanti 1- kilesā ca khandhā ca
 abhisaṅkhārā ca. Upadhiviveko vuccati amataṁ nibbānaṁ yo so
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ ayaṁ upadhiviveko.
      Kāyaviveko ca vūpakaṭṭhakāyānaṁ 2- nekkhammābhiratānaṁ cittaviveko
 ca parisuddhacittānaṁ paramavodānappattānaṁ upadhiviveko ca nirūpadhīnaṁ
 puggalānaṁ visaṅkhāragatānaṁ.
      Santīti ekena ākārena santipi santipadaṁpi taññeva
 amataṁ nibbānaṁ yo so sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ. Vuttaṁ hetaṁ bhagavatā
 santametaṁ padaṁ paṇītametaṁ padaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānanti. Athavā

  *  *  *  *  *  *
  Footnote:1 Ma. vuccati. 2 < PTS. MNid , 343 >Ma. vivekaṭṭhakāyānaṁ.
-------------------------------------------------
[page 414]
 Aparena ākārena ye dhammā santādhigamāya santiphusanāya
 santisacchikiriyāya saṁvattanti seyyathīdaṁ cattāro satipaṭṭhānā cattāro
 sammappadhānā cattāro iddhippādā pañcindriyāni pañca balāni
 satta bojjhaṅgā ariyo aṭṭhaṅgiko maggo ime vuccanti
 santipadaṁ tāṇapadaṁ leṇapadaṁ saraṇapadaṁ abhayapadaṁ accutapadaṁ amatapadaṁ
 nibbānapadaṁ.
      Mahesinti mahesī bhagavā. Mahantaṁ sīlakkhandhaṁ esi 1- gavesi
 pariyesīti mahesī. Mahantaṁ samādhikkhandhaṁ mahantaṁ paññākkhandhaṁ
 mahantaṁ vimuttikkhandhaṁ mahantaṁ vimuttiñāṇadassanakkhandhaṁ esi gavesi
 pariyesīti mahesī. Mahato tamokāyassa padālanaṁ mahato
 vippallāsassa pabhedanaṁ 2- mahato taṇhāsallassa abbūhanaṁ 3- mahato
 diṭṭhisaṅghātassa vinivedhanaṁ mahato mānaddhajassa pavāhanaṁ 4- mahato
 abhisaṅkhārassa vūpasamanaṁ 5- mahato oghassa nittharaṇaṁ mahato bhārassa
 nikkhepanaṁ mahato saṁsāravaṭṭassa upacchedaṁ mahato santāpassa
 nibbāpanaṁ mahato pariḷāhassa paṭippassaddhiṁ mahato dhammaddhajassa
 ussāpanaṁ esi gavesi pariyesīti mahesī. Mahante satipaṭṭhāne
 mahante sammappadhāne mahante iddhippāde mahantāni indriyāni
 mahantāni balāni mahante bojjhaṅge mahantaṁ ariyaṁ aṭṭhaṅgikaṁ
 maggaṁ mahantaṁ paramatthaṁ amataṁ nibbānaṁ esi gavesi pariyesīti
 mahesī. Mahesakkhehi vā sattehi esito gavesito pariyesito

  *  *  *  *  *  *
  Footnote:1 Ma. esī gavesī pariyesī. 2 Ma. bhedanaṁ. 3 Ma. abbahanaṁ. 4 Ma. papātanaṁ.
 5 Po. Ma. vūpasamaṁ.
-------------------------------------------------
[page 415]
 Kahaṁ buddho kahaṁ bhagavā kahaṁ devadevo kahaṁ narāsabhoti
 mahesīti vivekaṁ santipadañca mahesiṁ.
      [702] Kathaṁ disvā nibbāti bhikkhūti kathaṁ disvā passitvā
 tulayitvā tīrayitvā vibhāvayitvā vibhūtaṁ katvā attano rāgaṁ nibbāpeti
 dosaṁ nibbāpeti mohaṁ nibbāpeti kodhaṁ upanāhaṁ makkhaṁ paḷāsaṁ
 issaṁ macchariyaṁ māyaṁ sāṭheyyaṁ thammaṁ sārambhaṁ mānaṁ atimānaṁ madaṁ
 pamādaṁ sabbe kilese sabbe duccarite sabbe darathe sabbe
 pariḷāhe sabbe santāpe sabbākusalābhisaṅkhāre nibbāpeti sameti
 upasameti vūpasameti paṭippassambheti. Bhikkhūti kalyāṇaputhujjano
 vā bhikkhu sekho vā bhikkhūti kathaṁ disvā nibbāti bhikkhu.
      [703] Anupādiyāno lokasmiṁ kiñcīti catūhi upādānehi
 anupādiyamāno aggaṇhayamāno aparāmasayamāno 1- [2]-. Lokasminti
 apāyaloke manussaloke devaloke khandhaloke dhātuloke āyatanaloke.
 Kiñcīti kiñci rūpagataṁ vedanāgataṁ saññāgataṁ saṅkhāragataṁ
 viññāṇagatanti anupādiyāno lokasmiṁ kiñci. Tenāha so
 nimmito
                  pucchāmi taṁ ādiccabandhuṁ
                  vivekaṁ santipadañca mahesiṁ
                  kathaṁ disvā nibbāti bhikkhu
                  anupādiyāno lokasmiṁ kiñcīti.

  *  *  *  *  *  *
  Footnote:1 Po. Ma. aparāmasamāno. 2 Ma. anabhinivisamāno.
-------------------------------------------------
[page 416]
            [704] Mūlaṁ papañcasaṅkhāyāti bhagavā
                  mantā asmīti sabbamuparuddhe 1-
                  yākāci taṇhā ajjhattaṁ
                  tāsaṁ vinayā sadā sato sikkhe.
      [705] Mūlaṁ papañcasaṅkhāyāti bhagavā mantā asmīti
 sabbamuparuddheti papañcāyeva papañcasaṅkhā taṇhāpapañcasaṅkhā
 diṭṭhipapañcasaṅkhā.
      Katamaṁ taṇhāpapañcassa mūlaṁ. Avijjā < PTS. MNid , 345 >mūlaṁ ayonisomanasikāro
 mūlaṁ asmimāno mūlaṁ ahirikaṁ mūlaṁ anottappaṁ
 mūlaṁ uddhaccaṁ mūlaṁ idaṁ taṇhāpapañcassa mūlaṁ.
      Katamaṁ diṭṭhipapañcassa mūlaṁ. Avijjā mūlaṁ ayonisomanasikāro
 mūlaṁ asmimāno mūlaṁ ahirikaṁ mūlaṁ anottappaṁ mūlaṁ
 uddhaccaṁ mūlaṁ idaṁ diṭṭhipapañcassa mūlaṁ.
      Bhagavāti gāravādhivacanaṁ. Apica bhaggarāgoti bhagavā. Bhaggadosoti
 bhagavā. Bhaggamohoti bhagavā. Bhaggamānoti bhagavā.
 Bhaggadiṭṭhīti bhagavā. Bhaggakaṇṭakoti bhagavā. Bhaggakilesoti
 bhagavā. Bhaji vibhaji paṭivibhaji 2- dhammaratananti bhagavā. Bhavānaṁ
 antakaroti bhagavā. Bhāvitakāyoti bhagavā. Bhāvitasīloti 3-
 bhāvitacittoti 4- bhāvitapaññoti bhagavā. Bhaji 5- vā bhagavā araññavanapatthāni

  *  *  *  *  *  *
  Footnote:1 Ma. Yu. rundhe. 2 Po. Ma. pavibhaji. 3-4 Ma. itisaddo natthi.
 5 Po. Ma. Yu. bhāgī.
-------------------------------------------------
[page 417]
 Patthāni pantāni senāsanāni appasaddāni appanigghosāni vijanavātāni
 manussarāhaseyyakāni paṭisallānasārūpānīti bhagavā. Bhāgī
 vā bhagavā cīvarapiṇḍapātasenāsanagilānapaccayabhesajjaparikkhārānanti
 bhagavā. Bhāgī vā bhagavā attharasassa dhammarasassa vimuttirasassa
 adhisīlassa adhicittassa adhipaññāyāti bhagavā. Bhāgī vā bhagavā
 catunnaṁ jhānānaṁ catunnaṁ appamaññānaṁ catunnaṁ arūpasamāpattīnanti
 bhagavā. Bhāgī vā bhagavā aṭṭhannaṁ vimokkhānaṁ aṭṭhannaṁ
 abhibhāyatanānaṁ navannaṁ anupubbavihārasamāpattīnanti bhagavā. Bhāgī
 vā bhagavā dasannaṁ saññābhāvanānaṁ dasannaṁ kasiṇasamāpattīnaṁ
 ānāpānassatisamādhissa asubhasamāpattiyāti bhagavā. Bhāgī vā bhagavā
 catunnaṁ satipaṭṭhānānaṁ catunnaṁ sammappadhānānaṁ catunnaṁ iddhippādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa
 aṭṭhaṅgikassa maggassāti bhagavā. Bhāgī vā bhagavā dasannaṁ tathāgatabalānaṁ
 catunnaṁ vesārajjānaṁ < PTS. MNid , 346 >catunnaṁ paṭisambhidānaṁ channaṁ abhiññānaṁ
 channaṁ buddhadhammānanti bhagavā. Bhagavāti netaṁ nāmaṁ mātarā kataṁ
 na pitarā kataṁ na bhātarā kataṁ na bhaginiyā kataṁ na mittāmaccehi
 kataṁ na ñātisālohitehi kataṁ na samaṇabrāhmaṇehi kataṁ na devatāhi
 kataṁ vimokkhantikametaṁ buddhānaṁ bhagavantānaṁ bodhiyā mūle saha
 sabbaññutañāṇassa paṭilābhā sacchikā paññatti yadidaṁ bhagavāti [1]-.
      Mantā asmīti sabbamuparuddheti mantā vuccati paññā yā

  *  *  *  *  *  *
  Footnote:1 Ma. Yu. mūlaṁ papañcasaṅkhāya iti bhagavā.
-------------------------------------------------
[page 418]
 Paññā pajānanā .pe. Amoho dhammavicayo sammādiṭṭhi.
 Asmīti rūpe asmīti māno asmīti chando asmīti anusayo vedanāya
 saññāya saṅkhāresu viññāṇe asmīti māno asmīti chando
 asmīti anusayo. Mūlaṁ papañcasaṅkhāyāti bhagavā mantā asmīti
 sabbamuparuddheti papañcasaṅkhāya mūlañca asmimānañca mantāya
 sabbaṁ ruddheyya uparuddheyya nirodheyya vūpasameyya atthaṅgameyya
 paṭippassambheyyāti mūlaṁ papañcasaṅkhāyāti bhagavā mantā asmīti
 sabbamuparuddhe.
      [706] Yākāci taṇhā ajjhattanti yākācīti sabbena sabbaṁ
 sabbathā sabbaṁ asesaṁ nissesaṁ pariyādāyavacanametaṁ yākācīti.
 Taṇhāti rūpataṇhā .pe. Dhammataṇhā. Ajjhattanti ajjhattaṁ
 samuṭṭhāti 1- sā taṇhāti ajjhattaṁ. Athavā ajjhattikaṁ vuccati
 cittaṁ yaṁ cittaṁ mano mānasaṁ hadayaṁ paṇḍaraṁ mano manāyatanaṁ
 manindriyaṁ viññāṇaṁ viññāṇakkhandho tajjā manoviññāṇadhātu.
 Cittena manasā sā taṇhā sahagatā sahajātā saṁsaṭṭhā sampayuttā
 ekuppādā ekanirodhā ekavatthukā ekārammaṇātipi ajjhattanti
 yākāci taṇhā ajjhattaṁ.
      [707] < PTS. MNid , 347 >Tāsaṁ vinayā sadā sato sikkheti sadāti sadā
 sabbadā sabbakālaṁ niccakālaṁ dhuvakālaṁ satataṁ samitaṁ abbokiṇṇaṁ
 pokhānupokhaṁ udakummikajātaṁ avici santati sahitaṁ phusitaṁ purebhattaṁ

  *  *  *  *  *  *
  Footnote:1 Ma. ajjhattasamuṭṭhānā vā.
-------------------------------------------------
[page 419]
 Pacchābhattaṁ purimayāmaṁ majjhimayāmaṁ pacchimayāmaṁ kāḷe juṇhe vasse
 hemante gimhe purime vayokhandhe majjhime vayokhandhe pacchime
 vayokhandhe. Satoti catūhi kāraṇehi sato kāye kāyānupassanāsatipaṭṭhānaṁ
 bhāvento sato vedanāsu citte dhammesu dhammānupassanāsatipaṭṭhānaṁ
 bhāvento sato. Aparehipi catūhi kāraṇehi
 sato asatiparivajjanāya sato satikaraṇīyānaṁ dhammānaṁ katattā
 sato satipaṭipakkhānaṁ dhammānaṁ hatattā sato satinimittānaṁ
 dhammānaṁ asammuṭṭhattā sato. Aparehipi catūhi kāraṇehi sato
 satiyā samannāgatattā sato satiyā visitattā 1- sato satiyā
 pāguññatāya sato satiyā apaccorohaṇatāya sato. Aparehipi
 catūhi kāraṇehi sato satattā sato santattā sato samitattā
 sato santadhammasamannāgatattā sato. Buddhānussatiyā sato
 dhammānussatiyā sato saṅghānussatiyā sato sīlānussatiyā sato
 cāgānussatiyā sato devatānussatiyā sato ānāpānassatiyā
 sato maraṇassatiyā sato kāyagatāsatiyā sato upasamānussatiyā
 sato. Yā sati anussati paṭissati sati saraṇatā
 dhāraṇatā apilāpanatā asammussanatā sati satindriyaṁ satibalaṁ
 sammāsati satisambojjhaṅgo ekāyanamaggo ayaṁ vuccati sati.
 Imāya satiyā upeto hoti samupeto upagato samupagato upapanno
 samupapanno samannāgato so vuccati sato.

  *  *  *  *  *  *
  Footnote:1 Ma. Yu. vasitattā.
-------------------------------------------------
[page 420]
      Sikkheti tisso sikkhā adhisīlasikkhā adhicittasikkhā adhipaññāsikkhā.
 Katamā adhisīlasikkhā. Idha bhikkhu sīlavā hoti pāṭimokkhasaṁvarasaṁvuto
 viharati ācāragocarasampanno aṇumattesu vajjesu
 bhayadassāvī samādāya sikkhati sikkhāpadesu khuddako sīlakkhandho
 mahanto sīlakkhandho sīlaṁ patiṭṭhā ādi caraṇaṁ saṁyamo saṁvaro
 mukhaṁ pamukhaṁ kusalānaṁ dhammānaṁ samāpattiyā ayaṁ adhisīlasikkhā.
      Katamā adhicittasikkhā. Idha bhikkhu vivicceva kāmehi vivicca
 akusalehi dhammehi savitakkaṁ savicāraṁ vivekajaṁ pītisukhaṁ paṭhamaṁ jhānaṁ
 upasampajja viharati vitakkavicārānaṁ vūpasamā ajjhattaṁ sampasādanaṁ
 cetaso ekodibhāvaṁ avitakkaṁ avicāraṁ samādhijaṁ pītisukhaṁ dutiyaṁ jhānaṁ
 upasampajja viharati pītiyā ca virāgā upekkhako ca viharati
 sato ca sampajāno sukhañca kāyena paṭisaṁvedeti yantaṁ ariyā
 ācikkhanti upekkhako satimā sukhavihārīti tatiyaṁ jhānaṁ upasampajja
 viharati sukhassa ca pahānā dukkhassa ca pahānā pubbeva somanassadomanassānaṁ
 atthaṅgamā adukkhamasukhaṁ upekkhāsatipārisuddhiṁ catutthaṁ
 jhānaṁ upasampajja viharati ayaṁ adhicittasikkhā.
      Katamā adhipaññāsikkhā. Idha bhikkhu paññavā hoti udayatthagāminiyā
 paññāya samannāgato ariyāya nibbedhikāya sammādukkhakkhayagāminiyā
 so idaṁ dukkhanti yathābhūtaṁ pajānāti ayaṁ
 dukkhasamudayoti yathābhūtaṁ pajānāti ayaṁ dukkhanirodhoti yathābhūtaṁ
-------------------------------------------------
[page 421]
 Pajānāti ayaṁ dukkhanirodhagāminī paṭipadāti yathābhūtaṁ pajānāti ime
 āsavāti yathābhūtaṁ pajānāti ayaṁ āsavasamudayoti yathābhūtaṁ pajānāti
 ayaṁ āsavanirodhoti yathābhūtaṁ pajānāti ayaṁ āsavanirodhagāminī
 paṭipadāti yathābhūtaṁ pajānāti ayaṁ adhipaññāsikkhā.
      Tāsaṁ vinayā sadā sato sikkheti tāsaṁ taṇhānaṁ vinayāya
 paṭivinayāya pahānāya vūpasamāya paṭinissaggāya paṭippassaddhiyā
 adhisīlampi sikkheyya adhicittampi sikkheyya adhipaññampi sikkheyya
 imā tisso sikkhā āvajjento sikkheyya jānanto 1- sikkheyya
 passanto sikkheyya paccavekkhanto sikkheyya cittaṁ adhiṭṭhahanto
 sikkheyya saddhāya adhimuccanto sikkheyya viriyaṁ paggaṇhanto
 sikkheyya satiṁ upaṭṭhapento sikkheyya cittaṁ samādahanto
 sikkheyya paññāya pajānanto sikkheyya abhiññeyyaṁ abhijānanto
 sikkheyya pariññeyyaṁ parijānanto sikkheyya pahātabbaṁ pajahanto
 sikkheyya bhāvetabbaṁ bhāvento sikkheyya sacchikātabbaṁ sacchikaronto
 sikkheyya ācareyya samācareyya samādāya vatteyyāti
 tāsaṁ vinayā sadā sato sikkhe. Tenāha bhagavā
                  mūlaṁ papañcasaṅkhāyāti bhagavā
                  mantā asmīti sabbamuparuddhe
                  yākāci taṇhā ajjhattaṁ
                  tāsaṁ vinayā sadā sato sikkheti.

  *  *  *  *  *  *
  Footnote:1 Ma. pajānanto.
-------------------------------------------------
[page 422]
            [708] Yaṅkiñci dhammamabhijaññā
                  ajjhattaṁ athavāpi bahiddhā
                  na tena thāmaṁ kubbetha
                  na hi sā nibbuti sataṁ vuttā.
      [709] Yaṅkiñci dhammamabhijaññā ajjhattanti yaṅkiñci attano
 guṇaṁ jāneyya kusale vā dhamme abyākate vā dhamme. Katame
 attano guṇā. Uccākulā pabbajito vā assa 1- mahākulā
 pabbajito vā assa mahābhogakulā pabbajito vā assa uḷārabhogakulā
 pabbajito vā assa ñāto yasassī gahaṭṭhapabbajitānanti
 vā assa lābhimhi cīvarapiṇḍapātasenāsanagilānapaccayabhesajjaparikkhārānanti
 vā assa suttantiko vā assa vinayadharo vā
 assa dhammakathiko vā assa āraññiko vā assa piṇḍapātiko
 vā assa paṁsukūliko vā assa tecīvariko vā assa
 sapadānacāriko vā assa khalupacchābhattiko vā assa nesajjiko
 vā assa yathāsanthatiko vā assa paṭhamassa jhānassa lābhīti
 vā assa dutiyassa jhānassa lābhīti vā assa tatiyassa
 jhānassa lābhīti vā assa catutthassa jhānassa lābhīti vā assa
 ākāsānañcāyatanasamāpattiyā lābhīti vā assa viññāṇañcāyatanasamāpattiyā
 ākiñcaññāyatanasamāpattiyā nevasaññānāsaññāyatanasamāpattiyā
 lābhīti vā assa ime vuccanti attano

  *  *  *  *  *  *
  Footnote:1 Ma. assaṁ. ito paraṁ evaṁ ñātabbaṁ.
-------------------------------------------------
[page 423]
 Guṇā. Yaṅkiñci attano guṇaṁ jāneyya ājāneyya vijāneyya
 paṭivijāneyya paṭivijjheyyāti yaṅkiñci dhammamabhijaññā ajjhattaṁ.
 Athavāpi bahiddhāti upajjhāyassa vā ācariyassa vā te guṇā
 assūti ajjhattaṁ athavāpi bahiddhā.
      [710] Na tena thāmaṁ kubbethāti attano vā guṇena paresaṁ
 vā guṇena thāmaṁ na kareyya thambhaṁ na kareyya mānaṁ na
 kareyya uṇṇatiṁ na kareyya uṇṇamaṁ na kareyya na tena
 mānaṁ janeyya na tena thaddho assa patthaddho paggahitasiroti
 na tena thāmaṁ kubbetha.
      [711] Na hi sā nibbuti sataṁ vuttāti satānaṁ santānaṁ
 sappurisānaṁ buddhānaṁ buddhasāvakānaṁ paccekabuddhānaṁ sā nibbuti 1- na
 vuttā nappavuttā na ācikkhitā na desitā na paññāpitā na
 paṭṭhapitā na vivaṭā na vibhattā na uttānīkatā nappakāsitāti
 na hi sā nibbuti sataṁ vuttā. Tenāha bhagavā
                  yaṅkiñci dhammamabhijaññā
                  ajjhattaṁ athavāpi bahiddhā
                  na tena mānaṁ kubbetha
                  na hi sā nibbuti sataṁ vuttāti.
            [712] Seyyo na tena maññeyya
                  nīceyyo athavāpi sarikkho

  *  *  *  *  *  *
  Footnote:1 Po. Ma. nibutīti.
-------------------------------------------------
[page 424]
                  Puṭṭho 1- anekarūpehi
                  nātumānaṁ vikappayaṁ tiṭṭhe.
      [713] Seyyo na tena maññeyyāti seyyohamasmīti mānaṁ 2-
 na janeyya jātiyā vā gottena vā kolaputtikena vā vaṇṇapokkharatāya
 vā dhanena vā ajjhenena vā kammāyatanena vā
 sippāyatanena vā vijjaṭṭhānena vā sutena vā paṭibhāṇena vā
 aññataraññatarena vā vatthunāti seyyo na tena maññeyya.
      [714] Nīceyyo athavāpi sarikkhoti hīnohamasmīti omānaṁ
 na janeyya jātiyā vā gottena vā .pe. Aññataraññatarena
 vā vatthunā sadisohamasmīti mānaṁ na janeyya jātiyā vā gottena
 vā kolaputtikena vā vaṇṇapokkharatāya vā dhanena vā ajjhenena
 vā kammāyatanena vā sippāyatanena vā vijjaṭṭhānena vā sutena
 vā paṭibhāṇena vā aññataraññatarena vā vatthunāti nīceyyo
 athavāpi sarikkho.
      [715] Puṭṭho anekarūpehīti anekavidhehi ākārehi puṭṭho
 pareto samohito samannāgatoti puṭṭho anekarūpehi.
      [716] Nātumānaṁ vikappayaṁ tiṭṭheti ātumāno vuccati attā
 attānaṁ kappento vikappento vikappaṁ āpajjanto na tiṭṭheyyāti
 nātumānaṁ vikappayaṁ tiṭṭhe. Tenāha bhagavā

  *  *  *  *  *  *
  Footnote:1 Ma. Yu. phuṭṭho. 2 Ma. atimānaṁ.
-------------------------------------------------
[page 425]
                  Seyyo na tena maññeyya
                  nīceyyo athavāpi sarikkho
                  puṭṭho anekarūpehi
                  nātumānaṁ vikappayaṁ tiṭṭheti.
            [717] Ajjhattameva upasame
                  nāññato bhikkhu santimeseyya
                  ajjhattaṁ upasantassa
                  natthi attaṁ 1- kuto nirattaṁ 2- vā.
      [718] Ajjhattameva upasameti ajjhattaṁ rāgaṁ sameyya dosaṁ
 sameyya mohaṁ sameyya kodhaṁ upanāhaṁ < PTS. MNid , 352 >makkhaṁ paḷāsaṁ issaṁ
 macchariyaṁ māyaṁ sāṭheyyaṁ thambhaṁ sārambhaṁ mānaṁ atimānaṁ madaṁ pamādaṁ
 sabbe kilese sabbe duccarite sabbe darathe sabbe pariḷāhe
 sabbe santāpe sabbākusalābhisaṅkhāre sameyya upasameyya vūpasameyya
 nibbāpeyya paṭippassambheyyāti ajjhattameva upasame.
      [719] Nāññato bhikkhu santimeseyyāti aññato asuddhimaggena
 micchāpaṭipadāya aniyyānapathena aññatra satipaṭṭhānehi aññatra
 sammappadhānehi aññatra iddhippādehi aññatra indriyehi
 aññatra balehi aññatra bojjhaṅgehi aññatra ariyā aṭṭhaṅgikā
 maggā santiṁ upasantiṁ vūpasantiṁ nibbutiṁ paṭippassaddhiṁ na eseyya
 na gaveseyya na pariyeseyyāti nāññato bhikkhu santimeseyya.

  *  *  *  *  *  *
  Footnote:1 Ma. attā. 2 Ma. nirattā.
-------------------------------------------------
[page 426]
      [720] Ajjhattaṁ upasantassāti ajjhattaṁ rāgaṁ santassa 1- dosaṁ
 santassa 1- .pe. Sabbākusalābhisaṅkhāre santassa upasantassa vūpasantassa
 nibbutassa paṭippassaddhassāti 2- ajjhattaṁ upasantassa.
     [721] Natthi attaṁ kuto nirattaṁ vāti natthīti paṭikkhepo.
 Attanti sassatadiṭṭhi 3- natthi nirattanti ucchedadiṭṭhi natthi.
 Attāti gahitaṁ natthi nirattāti muñcitabbaṁ natthi. Yassa natthi 4-
 gahitaṁ tassa natthi muñcitabbaṁ. Yassatthi muñcitabbaṁ tassatthi
 gahitaṁ. Gāhamuñcanaṁ samatikkanto arahā vuḍḍhiparihāniṁ vītivatto.
 So vuṭṭhavāso ciṇṇacaraṇo .pe. Natthi tassa punabbhavoti
 natthi attaṁ kuto nirattaṁ vā. Tenāha bhagavā
                  ajjhattameva upasame
                  nāññato bhikkhu santimeseyya
                  ajjhattaṁ upasantassa
                  natthi < PTS. MNid , 353 >attaṁ kuto nirattaṁ vāti.
            [722] Majjhe yathā samuddassa
                  ūmi no jāyati ṭhito hoti
                  evaṁ ṭhito anejassa
                  ussadaṁ bhikkhu na kareyya kuhiñci.
      [723] Majjhe yathā samuddassa ūmi no jāyati ṭhito hotīti
 samuddo caturāsītiyojanasahassāni ubbedhena gambhīro heṭṭhā

  *  *  *  *  *  *
  Footnote:1 Po. Yu. upasantassa. 2 Ma. paṭippassiddhiyāti. 3 Po. Ma. attāti
 attadiṭṭhi. 4 Ma. yassatthi.
-------------------------------------------------
[page 427]
 Cattāḷīsayojanasahassāni udakaṁ macchakacchapehi kampati upari
 cattāḷīsayojanasahassāni udakaṁ vātehi kampati majjhe cattāri
 yojanasahassāni udakaṁ na kampati na vikampati na calati na vedhati
 na pavedhati na sampavedhati anerito aghaṭṭito acalito aluḷito
 abhanto vūpasanto tatra ūmi no jāyati ṭhito hoti samuddoti
 evampi majjhe yathā samuddassa ūmi no jāyati ṭhito hoti.
 Athavā sattannaṁ pabbatānaṁ antarikāsu sīdantarasamuddo 1- tatra
 udakaṁ na kampati na vikampati na calati na vedhati na pavedhati na
 sampavedhati anerito aghaṭṭito acalito aluḷito abhanto
 vūpasanto tatra ūmi no jāyati ṭhito hoti samuddoti evampi
 majjhe yathā samuddassa ūmi no jāyati ṭhito hoti.
      [724] Evaṁ ṭhito anejassāti evanti opammasampaṭipādanā.
 Ṭhitoti lābhepi na kampati alābhepi na kampati
 yasepi na kampati ayasepi na kampati pasaṁsāyapi na kampati
 nindāyapi na kampati sukhepi na kampati dukkhepi na kampati
 na vikampati na calati na vedhati na pavedhati na sampavedhatīti
 evaṁ ṭhito. Anejassāti ejā vuccati taṇhā yo rāgo
 sārāgo .pe. Abhijjhā lobho akusalamūlaṁ. Yassesā ejā
 taṇhā pahīnā [2]- samucchinnā vūpasantā paṭippassaddhā abhabbuppattikā
 ñāṇagginā daḍḍhā so vuccati anejo. Ejāya pahīnattā

  *  *  *  *  *  *
  Footnote:1 Ma. sattasīdantarā mahāsamuddā. 2 Ma. ucchinnā.
-------------------------------------------------
[page 428]
 Anejo. So < PTS. MNid , 354 >lābhepi na iñjati alābhepi na iñjati yasepi
 na iñjati ayasepi na iñjati pasaṁsāyapi na iñjati nindāyapi
 na iñjati sukhepi na iñjati dukkhepi na iñjati na calati na
 vedhati na pavedhati na sampavedhatīti evaṁ ṭhito anejassa.
      [725] Ussadaṁ bhikkhu na kareyya kuhiñcīti ussadāti sattussadā
 rāgussado 1- dosussado mohussado mānussado diṭṭhussado
 kilesussado kammussado. Taṁ na kareyya na janeyya na sañjaneyya
 na nibbatteyya nābhinibbatteyya. Kuhiñcīti kuhiñci kimhici
 katthaci ajjhattaṁ vā bahiddhā vā ajjhattabahiddhā vāti ussadaṁ
 bhikkhu na kareyya kuhiñci. Tenāha bhagavā
                  majjhe yathā samuddassa
                  ūmi no jāyati ṭhito hoti
                  evaṁ ṭhito anejassa
                  ussadaṁ bhikkhu na kareyya kuhiñcīti.
            [726] Akittayi 2- vivaṭacakkhu
                  sakkhidhammaṁ parissayavinayaṁ
                  paṭipadaṁ vadehi bhaddante
                  pāṭimokkhaṁ athavāpi samādhiṁ.
      [727] Akittayi 2- vivaṭacakkhūti akittayīti akittayi 3- parikittayi
 ācikkhi desesi paññāpesi paṭṭhapesi vivari vibhaji uttānimakāsi

  *  *  *  *  *  *
  Footnote:1 Po. Ma. rāgussadaṁ ... kammussadaṁ. 2 Ma. akittayī. 3 Po. Ma. kittitaṁ
 (Po. parikittitaṁ) ācikkhitaṁ desitaṁ paññapitaṁ paṭṭhapitaṁ vivaṭaṁ vibhattaṁ
 uttānīkataṁ pakāsitanti akittayi.
-------------------------------------------------
[page 429]
 Pakāsesīti akittayi. Vivaṭacakkhūti bhagavā pañcahi cakkhūhi vivaṭacakkhu
 maṁsacakkhunāpi vivaṭacakkhu dibbacakkhunāpi vivaṭacakkhu paññācakkhunāpi
 vivaṭacakkhu buddhacakkhunāpi vivaṭacakkhu samantacakkhunāpi
 vivaṭacakkhu.
      Kathaṁ bhagavā maṁsacakkhunāpi vivaṭacakkhu. Maṁsacakkhumhi bhagavato
 pañca vaṇṇā saṁvijjanti nīlo ca vaṇṇo < PTS. MNid , 355 >pītako ca vaṇṇo
 lohitako ca vaṇṇo kaṇho ca vaṇṇo odāto ca vaṇṇo.
 Yattha ca akkhilomāni patiṭṭhitāni taṁ nīlaṁ hoti sunīlaṁ pāsādikaṁ
 dassaneyyaṁ ummārapupphasamānaṁ 1-. Tassa parato pītakaṁ hoti supītakaṁ
 suvaṇṇavaṇṇaṁ pāsādikaṁ dassaneyyaṁ kaṇṇikārapupphasamānaṁ. Ubhayato
 ca akkhikupāni 2- bhagavato lohitakāni honti sulohitakāni pāsādikāni
 dassaneyyāni indagopakasamānāni. Majjhe kaṇhaṁ hoti sukaṇhaṁ
 alūkhaṁ siniddhaṁ pāsādikaṁ dassaneyyaṁ aḷāriṭṭhakasamānaṁ 3-. Tassa
 parato odātaṁ hoti suodātaṁ setaṁ paṇḍaraṁ pāsādikaṁ dassaneyyaṁ
 osadhitārakasamānaṁ. Tena bhagavā pākatikena maṁsacakkhunā
 attabhāvapariyāpannena purimasucaritakammābhinibbattena samantā yojanaṁ
 passati divāceva rattiñca. Yadāpi caturaṅgasamannāgato andhakāro
 hoti suriyo ca atthaṅgamito hoti kāḷapakkho ca uposatho
 hoti tibbo ca vanasaṇḍo hoti mahā ca akālamegho 4-
 abbhuṭṭhito hoti evarūpepi caturaṅgasamannāgate andhakāre samantā

  *  *  *  *  *  *
  Footnote:1 Ma. umāpupphasamānaṁ. 2 Po. Ma. Yu. akkhikūṭāni. 3 Ma. addāriṭṭhakasamānaṁ.
 4 Ma. kāḷamegho.
-------------------------------------------------
[page 430]
 Yojanaṁ passati. Natthi so kūṭo vā kavāṭaṁ vā pākāro vā
 pabbato vā gacchaṁ vā latā vā āvaraṇaṁ rūpānaṁ dassanāya.
 Ekañce tilaphalaṁ nimittaṁ katvā tilavāhe pakkhipeyya taññeva
 tilaphalaṁ uddhareyya. Evaṁ parisuddhaṁ bhagavato pākatikamaṁsacakkhu.
 Evaṁ bhagavā maṁsacakkhunāpi vivaṭacakkhu.
      Kathaṁ bhagavā dibbena cakkhunāpi vivaṭacakkhu. Bhagavā dibbena
 cakkhunā visuddhena atikkantamānusakena satte passati cavamāne
 upapajjamāne hīne paṇīte suvaṇṇe dubbaṇṇe sugate duggate
 yathākammūpage satte pajānāti ime vata 1- bhonto sattā kāyaduccaritena
 samannāgatā vacīduccaritena samannāgatā manoduccaritena
 samannāgatā ariyānaṁ upavādakā micchādiṭṭhikā micchādiṭṭhikammasamādānā
 te kāyassa bhedā parammaraṇā apāyaṁ duggatiṁ vinipātaṁ
 nirayaṁ upapannā ime vā pana bhonto sattā kāyasucaritena
 samannāgatā vacīsucaritena samannāgatā manosucaritena samannāgatā
 ariyānaṁ anupavādakā sammādiṭṭhikā sammādiṭṭhikammasamādānā te
 kāyassa bhedā parammaraṇā sugatiṁ saggaṁ lokaṁ upapannāti iti
 dibbena cakkhunā visuddhena atikkantamānusakena satte passati
 cavamāne upapajjamāne hīne paṇīte suvaṇṇe dubbaṇṇe sugate
 duggate yathākammūpage satte pajānāti. Ākaṅkhamāno ca bhagavā
 ekampi lokadhātuṁ passeyya dvepi lokadhātuyo passeyya tissopi

  *  *  *  *  *  *
  Footnote:1 Yu. te.
-------------------------------------------------
[page 431]
 Lokadhātuyo passeyya catassopi lokadhātuyo passeyya pañcapi
 lokadhātuyo passeyya dasapi lokadhātuyo passeyya vīsampi
 lokadhātuyo passeyya tiṁsampi lokadhātuyo passeyya cattāḷīsampi
 lokadhātuyo passeyya paññāsampi lokadhātuyo passeyya [1]-
 sahassimpi cūḷanikaṁ lokadhātuṁ passeyya dvisahassimpi majjhimikaṁ
 lokadhātuṁ passeyya tisahassimpi lokadhātuṁ passeyya mahāsahassimpi
 lokadhātuṁ passeyya. Yāvatā vā pana ākaṅkheyya tāvatakaṁ
 passeyya. Evaṁ parisuddhaṁ bhagavato dibbacakkhu. Evaṁ bhagavā
 dibbena cakkhunāpi vivaṭacakkhu.
      Kathaṁ bhagavā paññācakkhunāpi vivaṭacakkhu. Bhagavā mahāpañño
 puthupañño hāsapañño javanapañño tikkhapañño nibbedhikapañño
 paññappabhedakusalo pabhinnañāṇo adhigatapaṭisambhido catuvesārajjappatto
 dasabaladhārī purisāsabho purisasīho purisanāgo purisājañño
 purisadhoreyho anantañāṇo anantatejo anantayaso
 addho mahaddhano dhanavā netā vinetā anunetā saññāpetā
 nijjhāpetā 2- pekkhetā pasādetā. So hi bhagavā anuppannassa
 maggassa uppādetā asañjātassa maggassa sañjanetā
 anakkhātassa maggassa akkhātā maggaññū maggavidū maggakovido.
 Maggānugā ca pana etarahi < PTS. MNid , 357 >sāvakā viharanti pacchā samannāgatā.
 So hi bhagavā jānaṁ jānāti passaṁ passati cakkhubhūto dhammabhūto

  *  *  *  *  *  *
  Footnote:1 Ma. satampi lokadhātuyo passeyya. 2 Ma. paññāpetā anijjhāpetā.
-------------------------------------------------
[page 432]
 Ñāṇabhūto brahmabhūto vattā pavattā atthassa ninnetā amatassa
 dātā dhammasāmi tathāgato. Natthi tassa bhagavato añātaṁ adiṭṭhaṁ
 aviditaṁ asacchikataṁ aphusitaṁ paññāya. Atītānāgatapaccuppannaṁ
 upādāya sabbe dhammā sabbākārena buddhassa bhagavato ñāṇamukhe
 āpāthaṁ āgacchanti. Yaṅkiñci neyyaṁ nāma atthi jānitabbaṁ
 attattho vā parattho vā ubhayattho vā diṭṭhadhammiko vā
 attho samparāyiko vā attho uttāno vā attho gambhīro
 vā attho gūḷho 1- vā attho paṭicchanno vā attho neyyo
 vā attho nīto vā attho anavajjo vā attho nikkileso
 vā attho vodāto 2- vā attho paramattho vā [3]- sabbantaṁ
 antobuddhañāṇe parivattati. Atīte buddhassa bhagavato appaṭihataṁ
 ñāṇaṁ anāgate paccuppanne appaṭihataṁ ñāṇaṁ. Sabbaṁ
 kāyakammaṁ buddhassa bhagavato ñāṇānuparivatti sabbaṁ vacīkammaṁ
 sabbaṁ manokammaṁ buddhassa bhagavato ñāṇānuparivatti. Yāvatakaṁ
 neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ neyyaṁ neyyapariyantikaṁ
 ñāṇaṁ ñāṇapariyantikaṁ neyyaṁ neyyaṁ atikkamitvā ñāṇaṁ
 nappavattati ñāṇaṁ atikkamitvā neyyapatho natthi aññamaññaṁ
 pariyantaṭṭhāyino te dhammā. Yathā dvinnaṁ samuggapaṭalānaṁ sammāphusitānaṁ
 heṭṭhimaṁ samuggapaṭalaṁ uparimaṁva nātivattati uparimaṁ samuggapaṭalaṁ
 heṭṭhimaṁva nātivattati aññamaññapariyantaṭṭhāyino evameva

  *  *  *  *  *  *
  Footnote:1 Yu. guyho. 2 Ma. Yu. vodāno. 3 Po. Ma. attho.
-------------------------------------------------
[page 433]
 Buddhassa bhagavato neyyañca < PTS. MNid , 358 >ñāṇañca aññamaññapariyantaṭṭhāyino
 yāvatakaṁ neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ neyyaṁ
 neyyapariyantikaṁ ñāṇaṁ ñāṇapariyantikaṁ neyyaṁ neyyaṁ atikkamitvā
 ñāṇaṁ nappavattati ñāṇaṁ atikkamitvā neyyapatho natthi aññamaññapariyantaṭṭhāyino
 te dhammā. Sabbadhammesu buddhassa bhagavato
 ñāṇaṁ parivattati. Sabbe dhammā buddhassa bhagavato āvajjanapaṭibaddhā
 ākaṅkhapaṭibaddhā manasikārapaṭibaddhā cittuppādapaṭibaddhā.
 Sabbasattesu buddhassa bhagavato ñāṇaṁ parivattati. Sabbesaṁ sattānaṁ
 bhagavā āsayaṁ jānāti anusayaṁ jānāti caritaṁ jānāti adhimuttiṁ
 jānāti apparajakkhe mahārajakkhe tikkhindriye mudindriye svākāre
 dvākāre suviññāpaye duviññāpaye bhabbābhabbe satte jānāti.
 Sadevako loko samārako sabrahmako sassamaṇabrāhmaṇī pajā
 sadevamanussā antobuddhañāṇe parivattati. Yathā yekeci
 macchakacchapā antamaso timitimiṅgalaṁ upādāya antomahāsamudde
 parivattanti evameva sadevako loko samārako sabrahmako
 sassamaṇabrāhmaṇī pajā sadevamanussā antobuddhañāṇe parivattati.
 Yathā yekeci pakkhī antamaso garuḷaṁ venateyyaṁ upādāya ākāsassa
 padese parivattanti evameva yepi te sārīputtasamā paññāya
 tepi buddhañāṇassa padese parivattanti. Buddhañāṇaṁ devamanussānaṁ
 pañhaṁ pharitvā abhibhavitvā tiṭṭhati. Yepi te khattiyapaṇḍitā
-------------------------------------------------
[page 434]
 Brāhmaṇapaṇḍitā gahapatipaṇḍitā samaṇapaṇḍitā nipuṇā
 kataparappavādā bālavedhirūpā vobhindantā maññe caranti paññāgatena
 diṭṭhigatāni te pañhaṁ abhisaṅkharitvā abhisaṅkharitvā tathāgataṁ
 upasaṅkamitvā pucchanti. [1]- < PTS. MNid , 359 >Kathitā visajjitā ca te pañhā bhagavatā
 honti niddiṭṭhakāraṇā upakkhitakā ca. Te bhagavato sampajjanti.
 Athakho bhagavā tattha atirocati yadidaṁ paññāyāti. Evaṁ bhagavā
 paññācakkhunāpi vivaṭacakkhu.
      Kathaṁ bhagavā buddhacakkhunāpi vivaṭacakkhu. Bhagavā buddhacakkhunā lokaṁ
 volokento addasa satte apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye appekacce
 paralokavajjabhayadassāvino viharante. [2]- Seyyathāpi nāma uppaliniyaṁ
 vā paduminiyaṁ vā puṇḍarīkiniyaṁ vā appekaccāni uppalāni vā
 padumāni vā puṇḍarīkāni vā udake jātāni udake saṁvaḍḍhāni
 udakānugatāni antonimuggapositāni 3- appekaccāni uppalāni vā
 padumāni vā puṇḍarīkāni vā udake jātāni udake saṁvaḍḍhāni
 samodakaṇṭhitāni appekaccāni uppalāni vā padumāni vā
 puṇḍarīkāni vā udake jātāni udake saṁvaḍḍhāni udakā accuggamma
 tiṭṭhanti anūpalittāni udakena evameva bhagavā buddhacakkhunā lokaṁ
 volokento addasa satte apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye appekacce

  *  *  *  *  *  *
  Footnote:1 Po. Ma. guḷhāni ca paṭicchannāni ca. 2 Ma. appekacce na paralokavajjabhayadassāvino
 viharante. 3 Po. Ma. anto nimuggaposīni.
-------------------------------------------------
[page 435]
 Paralokavajjabhayadassāvino viharante. [1]- Jānāti bhagavā ayaṁ
 puggalo rāgacarito ayaṁ dosacarito ayaṁ mohacarito ayaṁ vitakkacarito
 ayaṁ saddhācarito ayaṁ ñāṇacaritoti. Rāgacaritassa bhagavā puggalassa
 asubhakathaṁ katheti. Dosacaritassa bhagavā puggalassa mettābhāvanaṁ
 ācikkhati. Mohacaritaṁ bhagavā puggalaṁ 2- uddese paripucchāya
 kālena dhammassavane kālena dhammasākacchāya garusaṁvāse niveseti.
 Vitakkacaritassa bhagavā puggalassa ānāpānassatiṁ ācikkhati.
 Saddhācaritassa < PTS. MNid , 360 >bhagavā puggalassa pāsādanīyaṁ nimittaṁ ācikkhati
 buddhasubodhiṁ dhammasudhammataṁ saṅghasupaṭipattiṁ sīlāni ca attano.
 Ñāṇacaritassa bhagavā puggalassa vipassanānimittaṁ ācikkhati
 aniccākāraṁ dukkhākāraṁ anattākāraṁ.
                  Sele yathā pabbatamuddhaniṭṭhito
                  yathāpi passe janataṁ samantato
                  tathūpamaṁ dhammamayaṁ sumedha
                  pāsādamāruyha samantacakkhu
                  sokāvakiṇṇaṁ 3- janatamapetasoko
                  avekkhassu jātijarābhibhūtanti.
 Evaṁ bhagavā buddhacakkhunāpi vivaṭacakkhu.
      Kathaṁ bhagavā samantacakkhunāpi vivaṭacakkhu. Samantacakkhu vuccati
 sabbaññutañāṇaṁ. Bhagavā sabbaññutañāṇena upeto samupeto

  *  *  *  *  *  *
  Footnote:1 Ma. appekacce na paralokavajjabhayadassāvino viharante. 2 Po. Ma. mohacaritassa
 bhagavā puggalassa. 3 Ma. sokāvatiṇṇaṁ.
-------------------------------------------------
[page 436]
 Upagato samupagato upapanno samupapanno samannāgato.
                  Na tassa adiṭṭhamidhatthi kiñci
                  atho aviññātamajānitabbaṁ
                  sabbaṁ abhiññāsi yadatthi neyyaṁ
                  tathāgato tena samantacakkhūti.
 Evaṁ bhagavā samantacakkhunāpi vivaṭacakkhūti akittayi vivaṭacakkhu.
      [728] Sakkhidhammaṁ parissayavinayanti sakkhidhammanti na itihitihaṁ
 na itikirāya na paramparāya na piṭakasampadāya na takkahetu
 na nayahetu na ākāraparivitakkena na diṭṭhinijjhānakkhantiyā
 sāmaṁ sayamabhiññātaṁ attapaccakkhadhammanti sakkhidhammaṁ.
 Parissayavinayanti parissayāti dve parissayā pākaṭaparissayā ca
 paṭicchannaparissayā ca.
      Katame pākaṭaparissayā. Sīhā byagghā dīpi acchataracchā
 kokā gomahisā 1- hatthī ahi vicchikā satapadī corā vā assu
 māṇavā katakammā vā akatakammā vā cakkhurogo sotarogo
 ghānarogo jivhārogo kāyarogo sīsarogo kaṇṇarogo mukharogo
 dantarogo kāso sāso pināso ḍaho jaro kucchirogo mucchā
 pakkhandikā sulā visūcikā kuṭṭhaṁ gaṇḍo kilāso soso apamāro
 daddu kaṇḍu kacchu rakhasā vitacchikā lohitaṁ pittaṁ madhumeho
 aṁsā piḷakā bhagandalā pittasamuṭṭhānā ābādhā semhasamuṭṭhānā

  *  *  *  *  *  *
  Footnote:1 Ma. mahiṁsā.
-------------------------------------------------
[page 437]
 Ābādhā vātasamuṭṭhānā ābādhā sannipātikā ābādhā utupariṇāmajā
 ābādhā visamaparihārajā ābādhā opakkamikā ābādhā kammavipākajā
 ābādhā sītaṁ uṇhaṁ jighacchā pipāsā uccāro passāvo
 ḍaṁsamakasavātātapasiriṁsapasamphassā iti vā ime vuccanti
 pākaṭaparissayā.
      Katame paṭicchannaparissayā. Kāyaduccaritaṁ vacīduccaritaṁ
 manoduccaritaṁ kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ
 uddhaccakukkuccanīvaraṇaṁ vicikicchānīvaraṇaṁ rāgo doso moho
 kodho upanāho makkho paḷāso issā macchariyaṁ māyā sāṭheyyaṁ
 thambho sārambho māno atimāno mado pamādo sabbe kilesā
 sabbe duccaritā sabbe darathā sabbe pariḷāhā sabbe santāpā
 sabbākusalābhisaṅkhārā ime vuccanti paṭicchannaparissayā.
      Parissayāti kenatthena parissayā. Parisahantīti parissayā.
 Parihānāya saṁvattantīti parissayā. Tatrāsayāti parissayā.
      Kathaṁ parisahantīti parissayā. Te parissayā taṁ puggalaṁ
 sahanti parisahanti abhibhavanti ajjhottharanti pariyādiyanti maddanti.
 Evaṁ parisahantīti parissayā.
      Kathaṁ parihānāya saṁvattantīti parissayā. Te parissayā
 kusalānaṁ dhammānaṁ parihānāya 1- antarāyāya saṁvattanti. Katamesaṁ
 kusalānaṁ dhammānaṁ. Sammāpaṭipadāya anulomapaṭipadāya

  *  *  *  *  *  *
  Footnote:1 Po. < PTS. MNid , 362 >Ma. antarāyāya parihānāya.
-------------------------------------------------
[page 438]
 Apaccanīkapaṭipadāya [1]- anvatthapaṭipadāya dhammānudhammapaṭipadāya sīlesu
 paripūrikāritāya indriyesu guttadvāratāya bhojane mattaññutāya
 jāgariyānuyogassa satisampajaññassa catunnaṁ satipaṭṭhānānaṁ
 bhāvanānuyogassa catunnaṁ sammappadhānānaṁ catunnaṁ iddhippādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ
 ariyassa aṭṭhaṅgikassa maggassa bhāvanānuyogassa imesaṁ kusalānaṁ
 dhammānaṁ parihānāya antarāyāya saṁvattanti. Evaṁ 2- parihānāya
 saṁvattantīti parissayā.
      Kathaṁ tatrāsayāti parissayā. Tatthete pāpakā akusalā
 dhammā uppajjanti attabhāvasannissayā. Yathā bile bilāsayā
 pāṇā sayanti dake dakāsayā pāṇā sayanti vane vanāsayā
 pāṇā sayanti rukkhe rukkhāsayā pāṇā sayanti evameva
 tatthete pāpakā akusalā dhammā uppajjanti attabhāvasannissayāti
 evampi tatrāsayāti parissayā.
      Vuttaṁ hetaṁ bhagavatā sāntevāsiko bhikkhave bhikkhu sācariyako
 dukkhaṁ na phāsu viharati kathañca bhikkhave bhikkhu sāntevāsiko
 sācariyako dukkhaṁ na phāsu viharati idha bhikkhave bhikkhuno cakkhunā
 rūpaṁ disvā uppajjanti pāpakā akusalā dhammā sarasaṅkappā
 saññojanīyā tyassa anto vasanti anvāssavanti pāpakā akusalā
 dhammāti tasmā sāntevāsikoti vuccati te naṁ samudācaranti

  *  *  *  *  *  *
  Footnote:1 Ma. aviruddhapaṭipadāya. 2 Ma. evampi.
-------------------------------------------------
[page 439]
 Pāpakā akusalā dhammāti tasmā sācariyakoti vuccati puna caparaṁ
 bhikkhave bhikkhuno sotena saddaṁ sutvā ghānena < PTS. MNid , 363 >gandhaṁ ghāyitvā
 jivhāya rasaṁ sāyitvā kāyena phoṭṭhabbaṁ phusitvā manasā
 dhammaṁ viññāya uppajjanti pāpakā akusalā dhammā sarasaṅkappā
 saññojanīyā tyassa anto vasanti anvāssavanti pāpakā
 akusalā dhammāti tasmā sāntevāsikoti vuccati te naṁ
 samudācaranti pāpakā akusalā dhammāti tasmā sācariyakoti vuccati
 evaṁ kho bhikkhave bhikkhu sāntevāsiko sācariyako dukkhaṁ na phāsu
 viharatīti. Evampi tatrāsayāti parissayā.
      Vuttaṁ hetaṁ bhagavatā tayome bhikkhave antarāmalā
 antarāamittā antarāsapattā antarāvadhakā antarāpaccatthikā
 katame tayo lobho bhikkhave antarāmalo antarāamitto
 antarāsapatto antarāvadhako antarāpaccatthiko doso bhikkhave
 antarāmalo antarāamitto antarāsapatto antarāvadhako
 antarāpaccatthiko moho bhikkhave antarāmalo antarāamitto
 antarāsapatto antarāvadhako antarāpaccatthiko ime kho bhikkhave
 tayo antarāmalā antarāamittā antarāsapattā antarāvadhakā
 antarāpaccatthikāti.
          Anatthajanano lobho lobho cittappakopano
          bhayamantarato jātaṁ taṁ jano nāvabujjhati
-------------------------------------------------
[page 440]
          Luddho atthaṁ na jānāti luddho dhammaṁ na passati
          andhatamaṁ tadā hoti yaṁ lobho sahate naraṁ
          anatthajanano doso doso cittappakopano
          bhayamantarato jātaṁ taṁ jano nāvabujjhati
          kuddho atthaṁ na jānāti kuddho dhammaṁ na passati
          andhatamaṁ tadā hoti yaṁ kodho sahate naraṁ
          anatthajanano moho moho cittappakopano
          bhayamantarato jātaṁ taṁ jano nāvabujjhati
          mūḷho atthaṁ na jānāti mūḷho dhammaṁ na passati
          andhatamaṁ tadā hoti yaṁ moho sahate naranti.
 Evampi tatrāsayāti parissayā.
      Vuttaṁ hetaṁ bhagavatā tayo kho mahārāja purisassa dhammā
 ajjhattaṁ uppajjamānā uppajjanti ahitāya dukkhāya aphāsuvihārāya
 katame tayo lobho kho mahārāja purisassa dhammo ajjhattaṁ
 uppajjamāno uppajjati ahitāya dukkhāya aphāsuvihārāya doso
 kho mahārāja purisassa dhammo ajjhattaṁ uppajjamāno uppajjati
 ahitāya dukkhāya aphāsuvihārāya moho kho mahārāja purisassa
 dhammo ajjhattaṁ uppajjamāno uppajjati ahitāya dukkhāya aphāsuvihārāya
 ime kho mahārāja tayo purisassa dhammā ajjhattaṁ uppajjamānā
 uppajjanti ahitāya dukkhāya aphāsuvihārāyāti.
-------------------------------------------------
[page 441]
          Lobho doso ca moho ca purisaṁ pāpacetasaṁ
          hiṁsanti attasambhūtā tacasāraṁva samphalanti.
 Evampi tatrāsayāti parissayā.
 Vuttaṁ hetaṁ bhagavatā
                  rāgo ca doso ca itonidānā
                  aratī rati lomahaṁso ito jāto
                  ito samuṭṭhāya manovitakkā
                  kumārakā dhaṅkamivossajjantīti.
 Evampi tatrāsayāti parissayā.
      Parissayavinayanti parissayavinayaṁ parissayapahānaṁ parissayavūpasamaṁ
 parissayapaṭinissaggaṁ parissayapaṭippassaddhiṁ amataṁ nibbānanti
 sakkhidhammaṁ parissayavinayaṁ.
      [729] Paṭipadaṁ vadehi bhaddanteti paṭipadaṁ vadehi sammāpaṭipadaṁ
 anulomapaṭipadaṁ apaccanīkapaṭipadaṁ anvatthapaṭipadaṁ dhammānudhammapaṭipadaṁ
 sīlesu paripūrikāritaṁ indriyesu guttadvārataṁ bhojane mattaññutaṁ
 jāgariyānuyogaṁ satisampajaññaṁ cattāro satipaṭṭhāne cattāro
 sammappadhāne cattāro iddhippāde pañcindriyāni pañca balāni
 satta bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca
 paṭipadaṁ vadehi ācikkha desehi paññapehi paṭṭhapehi vivara vibhaja
 uttānīkarohi pakāsehīti paṭipadaṁ vadehi. Bhaddanteti so
-------------------------------------------------
[page 442]
 Nimmito buddhaṁ bhagavantaṁ ālapati. Athavā yaṁ tvaṁ dhammaṁ
 ācikkhi desesi paññapesi paṭṭhapesi vivari vibhaji uttānīakāsi
 pakāsesi sabbantaṁ sundaraṁ bhaddakaṁ kalyāṇaṁ anavajjaṁ sevitabbanti
 paṭipadaṁ vadehi bhaddante.
     [730] Pāṭimokkhaṁ athavāpi samādhinti pāṭimokkhanti sīlaṁ
 patiṭṭhā ādi caraṇaṁ saṁyamo saṁvaro mukhaṁ pamukhaṁ kusalānaṁ dhammānaṁ
 samāpattiyā. Athavāpi samādhinti yā cittassa ṭhiti saṇṭhiti
 avaṭṭhiti avisāhāro avikkhepo avisāhaṭamānasatā samatho
 samādhindriyaṁ samādhibalaṁ sammāsamādhīti pāṭimokkhaṁ athavāpi samādhiṁ.
 Tenāha so nimmito
                  akittayi vivaṭacakkhu
                  sakkhidhammaṁ parissayavinayaṁ
                  paṭipadaṁ vadehi bhaddante
                  pāṭimokkhaṁ athavāpi samādhinti.
            [731] Cakkhūhi neva lolassa
                  gāmakathāya āvaraye sotaṁ
                  rase ca nānugijjheyya
                  na < PTS. MNid , 366 >ca mamāyetha kiñci lokasmiṁ.
      [732] Cakkhūhi neva lolassāti kathaṁ cakkhulolo 1- hoti.
 Idhekacco cakkhulolo cakkhuloliyena 3- samannāgato hoti adiṭṭhaṁ

  *  *  *  *  *  *
  Footnote:1 Ma. cakkhuloloti. 2 Ma. ayaṁ pāṭho natthi. 3 Ma. cakkhuloliyesu.
-------------------------------------------------
[page 443]
 Dakkhitabbaṁ diṭṭhaṁ samatikkamitabbanti ārāmena ārāmaṁ uyyānena
 uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ
 janapadena janapadaṁ dīghacārikaṁ anvatthitacārikaṁ anuyutto viharati
 rūpadassanāya evampi cakkhulolo hoti. Athavā antaragharaṁ
 paviṭṭho vīthiṁ paṭipanno asaṁvuto gacchati hatthiṁ olokento
 assaṁ olokento rathaṁ olokento pattiṁ olokento itthiyo
 olokento purise olokento kumārake olokento kumārikāyo
 olokento antarāpaṇaṁ olokento gharamukhāni olokento
 uddhaṁ olokento adho olokento disāvidisaṁ pekkhamāno gacchati
 evampi cakkhulolo hoti. Athavā cakkhunā rūpaṁ disvā nimittaggāhī
 hoti anubyañjanaggāhī yatvādhikaraṇamenaṁ cakkhundriyaṁ asaṁvutaṁ
 viharantaṁ abhijjhādomanassā pāpakā akusalā dhammā anvāssaveyyuṁ
 tassa saṁvarāya na paṭipajjati na rakkhati cakkhundriyaṁ cakkhundriye
 na saṁvaraṁ āpajjati evampi cakkhulolo hoti. Yathā vā paneke
 bhonto samaṇabrāhmaṇā saddhādeyyāni bhojanāni bhuñjitvā te
 evarūpaṁ visūkadassanaṁ anuyuttā viharanti seyyathīdaṁ naccaṁ gītaṁ
 vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ 1-
 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ usabhayuddhaṁ
 ajayuddhaṁ 2- meṇḍayuddhaṁ < PTS. MNid , 367 >kukkuṭayuddhaṁ vaṭṭakayuddhaṁ daṇḍayuddhaṁ
 muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti

  *  *  *  *  *  *
  Footnote:1 Ma. sobhanakaṁ. 2 Po. Yu. goyuddhaṁ.
-------------------------------------------------
[page 444]
 Vā evampi cakkhulolo hoti.
      Kathaṁ na cakkhulolo hoti. Idha bhikkhu antaragharaṁ paviṭṭho
 vīthiṁ paṭipanno saṁvuto gacchati na hatthiṁ olokento na assaṁ
 olokento na rathaṁ olokento na pattiṁ olokento na itthiyo
 olokento na purise olokento na kumārake olokento
 na kumārikāyo olokento na antarāpaṇaṁ olokento na
 gharamukhāni olokento na uddhaṁ olokento na adho olokento
 na disāvidisaṁ pekkhamāno gacchati evampi na cakkhulolo hoti.
 Athavā bhikkhu cakkhunā rūpaṁ disvā na nimittaggāhī hoti
 nānubyañjanaggāhī yatvādhikaraṇamenaṁ cakkhundriyaṁ asaṁvutaṁ viharantaṁ
 abhijjhādomanassā pāpakā akusalā dhammā anvāssaveyyuṁ tassa
 saṁvarāya paṭipajjati rakkhati cakkhundriyaṁ cakkhundriye saṁvaraṁ āpajjati
 evampi na cakkhulolo hoti. Yathā vā paneke bhonto samaṇabrāhmaṇā
 saddhādeyyāni bhojanāni bhuñjitvā te evarūpaṁ visūkadassanaṁ
 ananuyuttā viharanti seyyathīdaṁ naccaṁ gītaṁ vāditaṁ pekkhaṁ
 akkhānaṁ .pe. Aṇīkadassanaṁ iti vā evarūpā visūkadassanānuyogā 1-
 paṭivirato hoti evampi na cakkhulolo hoti.
      Cakkhūhi neva lolassāti cakkhuloliyaṁ pajaheyya vinodeyya
 byantīkareyya anabhāvaṅgameyya cakkhuloliyā ārato assa virato
 paṭivirato nikkhanto nissaṭṭho vippamutto visaññutto vimariyādikatena

  *  *  *  *  *  *
  Footnote:1 Po. Ma. visūkadassanā.
-------------------------------------------------
[page 445]
 Cetasā vihareyyāti cakkhūhi neva lolassa.
      [733] Gāmakathāya āvaraye sotanti gāmakathā vuccanti
 battiṁsa tiracchānakathā. Seyyathīdaṁ. Rājakathā corakathā mahāmattakathā
 senākathā bhayakathā yuddhakathā annakathā pānakathā vatthakathā yānakathā
 sayanakathā mālākathā gandhakathā ñātikathā gāmakathā nigamakathā
 nagarakathā janapadakathā itthīkathā purisakathā sūrakathā visikkhākathā
 kumbhaṭṭhānakathā pubbapetakathā nānattakathā lokakkhāyikā
 samuddakkhāyikā itibhavābhavakathā iti vāti gāmakathāya. Āvaraye
 sotanti gāmakathāya sotaṁ āvareyya nivāreyya sannivāreyya 1- rakkheyya
 gopeyya pidaheyya pacchindeyyāti gāmakathāya āvaraye sotaṁ.
      [734] Rase ca nānugijjheyyāti rasoti mūlaraso khandharaso
 tacaraso pattaraso puppharaso phalaraso ambilaṁ madhuraṁ tittikaṁ
 kaṭukaṁ loṇikaṁ khārikaṁ lambilaṁ 2- kasāvo sāduṁ asāduṁ sītaṁ uṇhaṁ.
 Santeke samaṇabrāhmaṇā rasagiddhā te jivhaggena rasaggāni
 pariyesantā āhiṇḍanti. Te ambilaṁ labhitvā anambilaṁ pariyesanti
 anambilaṁ labhitvā ambilaṁ pariyesanti .pe. Sītaṁ labhitvā uṇhaṁ
 pariyesanti uṇhaṁ labhitvā sītaṁ pariyesanti. Te yaṁ yaṁ labhitvā
 tena tena na tussanti aparāparaṁ pariyesanti manāpikesu rasesu
 rattā giddhā gadhitā mucchitā ajjhopannā laggā laggitā
 palibuddhā. Yassesā rasataṇhā pahīnā samucchinnā .pe.

  *  *  *  *  *  *
  Footnote:1 Ma. saṁvareyya. 2 Ma. lambikaṁ. Yu. ambilaṁ.
-------------------------------------------------
[page 446]
 Ñāṇagginā daḍḍhā so paṭisaṅkhā yoniso āhāraṁ āhāreti
 neva davāya na madāya na maṇḍanāya na vibhūsanāya yāvadeva imassa
 kāyassa ṭhitiyā yāpanāya vihiṁsuparatiyā brahmacariyānuggahāya .pe.
 Phāsuvihāro cāti. Yathā vaṇaṁ ālimpeyya yāvadeva āruhaṇatthāya
 yathā vā pana akkhaṁ abbhañjeyya yāvadeva bhārassa nittharaṇatthāya
 yathā vā pana puttamaṁsaṁ < PTS. MNid , 369 >āhāreyya yāvadeva kantārassa nittharaṇatthāya
 evameva bhikkhu paṭisaṅkhā yoniso āhāraṁ āhāreti neva
 davāya .pe. Anavajjatā ca phāsuvihāro cāti rasataṇhaṁ
 pajaheyya vinodeyya byantīkareyya anabhāvaṅgameyya rasataṇhāya
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyyāti rase ca
 nānugijjheyya.
      [735] Na ca mayāyetha kiñci lokasminti mamattāti dve mamattā
 taṇhāmamattañca diṭṭhimamattañca .pe. Idaṁ taṇhāmamattaṁ .pe.
 Idaṁ diṭṭhimamattaṁ. Taṇhāmamattaṁ pahāya diṭṭhimamattaṁ
 paṭinissajjitvā cakkhuṁ na mamāyeyya na gaṇheyya na parāmaseyya
 nābhiniviseyya sotaṁ ghānaṁ jivhaṁ kāyaṁ rūpe sadde gandhe rase
 phoṭṭhabbe kulaṁ gaṇaṁ āvāsaṁ lābhaṁ yasaṁ pasaṁsaṁ sukhaṁ cīvaraṁ
 piṇḍapātaṁ senāsanaṁ gilānapaccayabhesajjaparikkhāraṁ kāmadhātuṁ rūpadhātuṁ
 arūpadhātuṁ kāmabhavaṁ rūpabhavaṁ arūpabhavaṁ saññābhavaṁ asaññābhavaṁ
-------------------------------------------------
[page 447]
 Nevasaññānāsaññābhavaṁ ekavokārabhavaṁ catuvokārabhavaṁ pañcavokārabhavaṁ
 atītaṁ anāgataṁ paccuppannaṁ diṭṭha suta muta viññātabbe dhamme na
 mamāyeyya na gaṇheyya na parāmaseyya nābhiniviseyya. Kiñcīti
 kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ.
 Lokasminti apāyaloke .pe. Āyatanaloketi na ca mamāyetha
 kiñci lokasmiṁ. Tenāha bhagavā
                  cakkhūhi neva lolassa
                  gāmakathāya āvaraye sotaṁ
                  rase ca nānugijjheyya
                  na ca mamāyetha kiñci lokasminti.
            [736] Phassena yadā phuṭṭhassa
                  paridevaṁ bhikkhu na kareyya kuhiñci
                  bhavañca nābhijappeyya
                  bheravesu < PTS. MNid , 370 >ca na sampavedheyya.
      [737] Phassena yadā phuṭṭhassāti 1- rogaphassena phuṭṭho pareto
 samohito samannāgato assa cakkhurogena phuṭṭho pareto samohito
 samannāgato assa sotarogena ghānarogena jivhārogena kāyarogena
 sīsarogena kaṇṇarogena mukharogena dantarogena kāsena sāsena
 pināsena ḍahena jarena kucchirogena mucchāya pakkhandikāya sulāya
 visūcikāya kuṭṭhena gaṇḍena kilāsena sosena apamārena dadduyā

  *  *  *  *  *  *
  Footnote:1 Ma. phassoti rogaphasso. Yu. phassoti.
-------------------------------------------------
[page 448]
 Kaṇḍuyā kacchuyā rakhasāya vitacchikāya lohitena pittena madhumehena
 aṁsāya piḷakāya bhagandalāya pittasamuṭṭhānehi ābādhehi
 semhasamuṭṭhānehi ābādhehi vātasamuṭṭhānehi ābādhehi sannipātikehi
 ābādhehi utupariṇāmajehi ābādhehi visamaparihārajehi ābādhehi
 opakkamikehi ābādhehi kammavipākajehi ābādhehi sītena uṇhena
 jighacchāya pipāsāya uccārena passāvena ḍaṁsamakasavātātapasiriṁsapasamphassehi
 phuṭṭho pareto samohito samannāgato assāti phassena
 yadā phuṭṭhassa.
      [738] Paridevaṁ bhikkhu na kareyya kuhiñcīti ādevaṁ paridevaṁ
 ādevanaṁ paridevanaṁ ādevitattaṁ paridevitattaṁ vācāpalāpaṁ vippalāpaṁ
 lālappaṁ lālappāyanaṁ lālappāyitattaṁ na kareyya na janeyya na
 sañjaneyya na nibbatteyya nābhinibbatteyya. Kuhiñcīti kuhiñci
 kimhici katthaci ajjhattaṁ vā bahiddhā vā ajjhattabahiddhā vāti
 paridevaṁ bhikkhu na kareyya kuhiñci.
      [739] Bhavañca nābhijappeyyāti kāmabhavaṁ na jappeyya rūpabhavaṁ
 na jappeyya arūpabhavaṁ na jappeyya na pajappeyya nābhijappeyyāti
 bhavañca nābhijappeyya.
      [740] Bheravesu ca na sampavedheyyāti bheravāti < PTS. MNid , 371 >ekena
 ākārena bhayampi bheravampi taññeva. Vuttaṁ hetaṁ bhagavatā etaṁ
 nūna taṁ bhayaṁ bheravaṁ [1]- āgacchatīti. Bahiddhārammaṇaṁ vuttaṁ sīhā

  *  *  *  *  *  *
  Footnote:1 Ma. na jahe.
-------------------------------------------------
[page 449]
 Byagghā dīpi acchā taracchā kokā gomahisā [1]- hatthī ahi vicchikā
 satapadī corā vā assu māṇavā katakammā vā akatakammā
 vā. Athāparena ākārena bhayaṁ vuccati ajjhattikaṁ cittasamuṭṭhānaṁ
 bhayaṁ bhayānakaṁ chambhitattaṁ lomahaṁso cetaso ubbego utrāso
 jātibhayaṁ jarābhayaṁ byādhibhayaṁ maraṇabhayaṁ rājabhayaṁ corabhayaṁ aggibhayaṁ
 udakabhayaṁ attānuvādabhayaṁ parānuvādabhayaṁ daṇḍabhayaṁ duggatibhayaṁ
 ūmibhayaṁ kumbhilabhayaṁ āvaṭṭabhayaṁ suṁsukārabhayaṁ 2- ājīvakabhayaṁ 3- asilokabhayaṁ
 parisāya sārajjabhayaṁ [4]- bhayānakaṁ chambhitattaṁ lomahaṁso cetaso ubbego
 utrāso. Bheravesu ca na sampavedheyyāti bherave passitvā
 vā suṇitvā vā na vedheyya na pavedheyya na sampavedheyya na
 taseyya na uttaseyya na parittaseyya na bhāyeyya na santāsaṁ
 āpajjeyya abhiru 5- assa acchambhī anutrāsī apalāyī pahīnabhayabheravo
 vigatalomahaṁso vihareyyāti bheravesu ca na sampavedheyya.
 Tenāha bhagavā
                  phassena yadā phuṭṭhassa
                  paridevaṁ bhikkhu na kareyya kuhiñci
                  bhavañca nābhijappeyya
                  bheravesu ca na sampavedheyyāti.
            [741] Annānamatho pānānaṁ
                  khādanīyānaṁ athopi vatthānaṁ

  *  *  *  *  *  *
  Footnote:1 Ma. assā. 2 Ma. susukābhayaṁ. 3 Ma. ājīvikabhayaṁ. 4 Ma. madanabhayaṁ
 duggatibhayaṁ bhayaṁ. 5 Yu. abhīru.
-------------------------------------------------
[page 450]
                  Laddhā na sannidhiṁ kayirā
                  na < PTS. MNid , 372 >ca parittase tāni alabbhamāno 1-.
      [742] Annānamatho pānānaṁ khādanīyānaṁ athopi vatthānanti
 annānanti odano kummāso sattu maccho maṁsaṁ. Pānānanti
 aṭṭha pānāni ambapānaṁ jambūpānaṁ cocapānaṁ mocapānaṁ madhukapānaṁ
 muddhikapānaṁ sālukapānaṁ phārusakapānaṁ. Aparānipi aṭṭha pānāni
 kosambapānaṁ kolapānaṁ badarapānaṁ ghaṭapānaṁ telapānaṁ yāgupānaṁ
 payopānaṁ rasapānaṁ. Khādanīyānanti piṭṭhakhajjakaṁ puvakhajjakaṁ mūlakhajjakaṁ
 tacakhajjakaṁ pattakhajjakaṁ pupphakhajjakaṁ phalakhajjakaṁ. Vatthānanti cha
 cīvarāni khomaṁ kappāsikaṁ koseyyaṁ kambalaṁ sāṇaṁ bhaṅganti
 annānamatho pānānaṁ khādanīyānaṁ athopi vatthānaṁ.
      [743] Laddhā na sannidhiṁ kayirāti laddhāti laddhā labhitvā
 adhigantvā vinditvā paṭilabhitvā na kuhanāya na lapanāya na nemittakatāya
 na nippesikatāya na lābhena lābhaṁ nijigiṁsanatāya 2- na dārudānena
 na veḷudānena na pattadānena na pupphadānena na phaladānena na
 sinānadānena na cuṇṇadānena na mattikadānena na dantakaṭṭhadānena
 na mukhodakadānena na pātukamyatāya na muggasūpatāya na pāribhaṭyatāya
 na pīṭhamaddikatāya na vatthuvijjāya na tiracchānavijjāya na
 aṅgavijjāya na nakkhattavijjāya na dūtagamanena na pahīnagamanena na
 jaṅghapesanikena 3- na vejjakammena na navakammena na piṇḍapaṭipiṇḍakena

  *  *  *  *  *  *
  Footnote:1 Ma. alabhamāno. 2 Ma. nijigīsanatāya. 3 Ma. jaṅghapesaniyena.
-------------------------------------------------
[page 451]
 Na dānānuppadānena dhammena samena laddhā labhitvā adhigantvā
 vinditvā paṭilabhitvāti laddhā. Na sannidhiṁ kayirāti annasannidhiṁ
 pānasannidhiṁ vatthasannidhiṁ yānasannidhiṁ sayanasannidhiṁ gandhasannidhiṁ
 āmisasannidhiṁ na kareyya na janeyya na sañjaneyya na nibbatteyya
 nābhinibbatteyyāti laddhā na sannidhiṁ kayirā.
      [744] < PTS. MNid , 373 >Na ca parittase tāni alabbhamānoti annaṁ vā na
 labhāmi pānaṁ vā na labhāmi vatthaṁ vā na labhāmi kulaṁ vā na
 labhāmi gaṇaṁ vā na labhāmi āvāsaṁ vā na labhāmi lābhaṁ
 vā na labhāmi yasaṁ vā na labhāmi pasaṁsaṁ vā na labhāmi sukhaṁ
 vā na labhāmi cīvaraṁ vā na labhāmi piṇḍapātaṁ vā na labhāmi
 senāsanaṁ vā na labhāmi gilānapaccayabhesajjaparikkhāraṁ vā na labhāmi
 gilānupaṭṭhākaṁ vā na labhāmi appaññātomhīti na taseyya na
 uttaseyya na parittaseyya na bhāyeyya na santāsaṁ āpajjeyya
 abhiru assa acchambhī anutrāsī apalāyī pahīnabhayabheravo
 vigatalomahaṁso vihareyyāti na ca parittase tāni alabbhamāno.
 Tenāha bhagavā
                  annānamatho pānānaṁ
                  khādanīyānaṁ athopi vatthānaṁ
                  laddhā na sannidhiṁ kayirā
                  na ca parittase tāni alabbhamānoti.
-------------------------------------------------
[page 452]
            [745] Jhāyī na pādalolassa
                  virame kukkuccā nappamajjeyya
                  athāsanesu sayanesu
                  appasaddesu bhikkhu vihareyya.
      [746] Jhāyī na pādalolassāti jhāyīti paṭhamenapi jhānena
 jhāyī dutiyenapi jhānena jhāyī tatiyenapi jhānena jhāyī
 catutthenapi jhānena jhāyī savitakkasavicārena pi jhānena jhāyī
 avitakkavicāramattenapi jhānena jhāyī avitakkāvicārenapi jhānena
 jhāyī sappītikenapi jhānena jhāyī nippītikenapi jhānena jhāyī
 pītisahagatenapi jhānena jhāyī sātasahagatenapi jhānena jhāyī
 sukhasahagatenapi jhānena jhāyī upekkhāsahagatenapi jhānena jhāyī
 suññatenapi jhānena jhāyī animittenapi jhānena jhāyī appaṇihitenapi
 jhānena jhāyī lokiyenapi jhānena jhāyī lokuttarenapi
 jhānena jhāyī jhānarato ekattamanuyutto sadatthagarukoti 1- jhāyī.
 Na pādalolassāti kathaṁ pādalolo hoti. Idhekacco pādalolo
 pādaloliyena samannāgato hoti ārāmena ārāmaṁ uyyānena
 uyyānaṁ gāmena gāmaṁ nigamena nigamaṁ nagarena nagaraṁ raṭṭhena raṭṭhaṁ
 janapadena janapadaṁ dīghacārikaṁ anavatthitacārikaṁ anuyutto viharati
 evampi pādalolo hoti. Athavā bhikkhu antosaṅghārāme
 pādaloliyena samannāgato hoti na atthahetu na karaṇahetu uddhato

  *  *  *  *  *  *
  Footnote:1 Ma. paramatthagarukoti.
-------------------------------------------------
[page 453]
 Avūpasantacitto pariveṇato pariveṇaṁ gacchati vihārato vihāraṁ gacchati
 aḍḍhayogato aḍḍhayogaṁ gacchati pāsādato pāsādaṁ gacchati hammiyato
 hammiyaṁ gacchati guhato guhaṁ gacchati leṇato leṇaṁ gacchati kuṭito
 kuṭiṁ gacchati kūṭāgārato kūṭāgāraṁ gacchati aṭṭato aṭṭaṁ gacchati
 māḷato māḷaṁ gacchati uddaṇḍato uddaṇḍaṁ gacchati uddhositato
 uddhositaṁ gacchati upaṭṭhānasālato upaṭṭhānasālaṁ gacchati maṇḍalamāḷato
 maṇḍalamāḷaṁ gacchati rukkhamūlato rukkhamūlaṁ gacchati yattha
 vā pana bhikkhū nisīdanti tahiṁ gacchati. Tattha ekassa vā dutiyo
 hoti dvinnaṁ vā tatiyo hoti tiṇṇaṁ vā catuttho hoti tattha
 bahuṁ samphappalāpaṁ lapati seyyathīdaṁ rājakathaṁ corakathaṁ mahāmattakathaṁ
 senākathaṁ bhayakathaṁ yuddhakathaṁ annakathaṁ pānakathaṁ vatthakathaṁ yānakathaṁ
 sayanakathaṁ mālākathaṁ gandhakathaṁ ñātikathaṁ gāmakathaṁ nigamakathaṁ nagarakathaṁ
 janapadakathaṁ itthīkathaṁ purisakathaṁ sūrakathaṁ visikkhākathaṁ kumbhaṭṭhānakathaṁ
 pubbapetakathaṁ nānattakathaṁ lokakkhāyikaṁ samuddakkhāyikaṁ itibhavābhavakathaṁ
 iti vā evampi pādalolo hoti. Na pādalolassāti
 pādaloliyaṁ pajaheyya vinodeyya byantīkareyya anabhāvaṅgameyya< PTS. MNid , 375 >
 pādaloliyā ārato assa virato paṭivirato nikkhanto nissaṭṭho
 vippamutto visaññutto vimariyādikatena cetasā vihareyya careyya
 samācareyya 1- iriyeyya vatteyya pāleyya yapeyya yāpeyya.
 Paṭisallānārāmo assa paṭisallānarato so ajjhattaṁ cetosamathamanuyutto

  *  *  *  *  *  *
  Footnote:1 Ma. vicareyya.
-------------------------------------------------
[page 454]
 Anirākatajjhāno vipassanāya samannāgato brūhetā
 suññāgārānaṁ jhāyī jhānarato ekattamanuyutto sadatthagarukoti
 jhāyī na pādalolassa.
      [747] Virame kukkuccā nappamajjeyyāti kukkuccanti hatthakukkuccampi
 kukkuccaṁ pādakukkuccampi kukkuccaṁ hatthapādakukkuccampi
 kukkuccaṁ kappiye akappiyasaññitā akappiye kappiyasaññitā
 avajje vajjasaññitā vajje avajjasaññitā [1]- evarūpaṁ
 kukkuccaṁ kukkuccāyanā kukkuccāyitattaṁ cetaso vippaṭisāro
 manovilekho idaṁ vuccati kukkuccaṁ. Api dvīhi kāraṇehi uppajjati
 kukkuccaṁ cetaso vippaṭisāro manovilekho katattā ca akatattā
 ca. Kathaṁ katattā ca akatattā ca uppajjati kukkuccaṁ cetaso
 vippaṭisāro manovilekho. Kataṁ me kāyaduccaritaṁ akataṁ me
 kāyasucaritanti uppajjati kukkuccaṁ cetaso vippaṭisāro manovilekho.
 Kataṁ me vacīduccaritaṁ kataṁ me manoduccaritaṁ kato me
 pāṇātipāto akatā me pāṇātipātā veramaṇīti uppajjati
 kukkuccaṁ .pe. Manovilekho. Kataṁ me adinnādānaṁ kato me
 kāmesu micchācāro kato me musāvādo katā me pisuṇā
 vācā katā me pharusā vācā kato me samphappalāpo katā me
 abhijjhā kato me byāpādo katā me micchādiṭṭhi akatā
 me sammādiṭṭhīti uppajjati kukkuccaṁ cetaso vippaṭisāro

  *  *  *  *  *  *
  Footnote:1 Ma. yaṁ.
-------------------------------------------------
[page 455]
 Manovilekho. Evaṁ katattā ca akatattā < PTS. MNid , 376 >ca uppajjati kukkuccaṁ
 cetaso vippaṭisāro manovilekho. Athavā sīlesumhi aparipūrikārīti
 indriyesumhi aguttadvāroti bhojane amattaññumhīti
 jāgariyaṁ ananuyuttomhīti na satisampajaññena samannāgatomhīti
 abhāvitā me cattāro satipaṭṭhānāti abhāvitā me cattāro
 sammappadhānāti abhāvitā me cattāro iddhippādāti abhāvitāni
 me pañcindriyānīti abhāvitāni me pañca balānīti abhāvitā
 me satta bojjhaṅgāti abhāvito me ariyo aṭṭhaṅgiko maggoti
 dukkhaṁ me apariññātanti samudayo me appahīnoti maggo
 me abhāvitoti nirodho me asacchikatoti uppajjati kukkuccaṁ
 cetaso vippaṭisāro manovilekho. Virame kukkuccāti kukkuccā
 ārameyya virameyya paṭivirameyya kukkuccaṁ pajaheyya vinodeyya
 byantīkareyya anabhāvaṅgameyya kukkuccā ārato assa virato
 paṭivirato nikkhanto nissaṭṭho vippamutto visaññutto vimariyādikatena
 cetasā vihareyyāti virame kukkuccā. Nappamajjeyyāti
 sakkaccakārī assa sātaccakārī aṭṭhitakārī anolīnavuttiko
 anikkhittacchando anikkhittadhuro appamatto kusalesu dhammesu.
 Kadāhaṁ aparipūraṁ vā sīlakkhandhaṁ paripūreyyaṁ paripūraṁ vā sīlakkhandhaṁ
 tattha 1- paññāya anuggaṇheyyanti yo tattha chando ca vāyāmo
 ca ussāho ca ussoḷhī ca thāmo ca appaṭivānī ca

  *  *  *  *  *  *
  Footnote:1 Ma. āmeṇḍitaṁ.
-------------------------------------------------
[page 456]
 Satisampajaññañca ātappaṁ padhānaṁ adhiṭṭhānaṁ anuyogo appamādo
 kusalesu dhammesu. Kadāhaṁ aparipūraṁ vā samādhikkhandhaṁ paññākkhandhaṁ
 vimuttikkhandhaṁ vimuttiñāṇadassanakkhandhaṁ kadāhaṁ apariññātaṁ vā
 dukkhaṁ parijāneyyaṁ appahīne vā kilese pajaheyyaṁ abhāvitaṁ
 vā maggaṁ bhāveyyaṁ asacchikataṁ vā nirodhaṁ sacchikareyyanti yo
 tattha chando ca vāyāmo ca < PTS. MNid , 377 >ussāho ca ussoḷhī ca thāmo
 ca appaṭivānī ca satisampajaññañca ātappaṁ padhānaṁ adhiṭṭhānaṁ
 anuyogo appamādo kusalesu dhammesūti virame kukkuccā
 nappamajjeyya.
      [748] Athāsanesu sayanesu appasaddesu bhikkhu vihareyyāti
 athāti padasandhi .pe. Āsanaṁ vuccati yattha nisīdati mañco
 pīṭhaṁ bhisi taṭṭikā cammakhaṇḍo tiṇasanthāro paṇṇasanthāro
 palāsasanthāro. Sayanaṁ vuccati senāsanaṁ vihāro aḍḍhayogo
 pāsādo hammiyaṁ guhāti athāsanesu sayanesu. Appasaddesu
 bhikkhu vihareyyāti appasaddesu appanigghosesu vijanavātesu
 manussarāhaseyyakesu paṭisallānasārūpesu senāsanesu careyya vihareyya
 iriyeyya vatteyya pāleyya yapeyya yāpeyyāti athāsanesu
 sayanesu appasaddesu bhikkhu vihareyya. Tenāha bhagavā
                  jhāyī na pādalolassa
                  virame kukkuccā nappamajjeyya
-------------------------------------------------
[page 457]
                  Athāsanesu sayanesu
                  appasaddesu bhikkhu vihareyyāti.
            [749] Niddaṁ na bahulīkareyya
                  jāgariyaṁ bhajeyya ātāpī
                  tandiṁ māyaṁ hasaṁ khiḍḍaṁ
                  methunaṁ vippajahe savibhūsaṁ.
      [750] Niddaṁ na bahulīkareyyāti rattindivaṁ chakoṭṭhāsaṁ karitvā
 pañcakoṭṭhāsaṁ jāgareyya 1- ekakoṭṭhāsaṁ nippajjeyyāti niddaṁ na
 bahulīkareyya.
      [751] Jāgariyaṁ bhajeyya ātāpīti idha bhikkhu divasaṁ caṅkamena
 nisajjāya āvaraṇīyehi dhammehi cittaṁ parisodheyya rattiyā paṭhamaṁ
 yāmaṁ caṅkamena < PTS. MNid , 378 >nisajjāya āvaraṇīyehi dhammehi cittaṁ parisodheyya
 rattiyā majjhimaṁ yāmaṁ dakkhiṇena passena sīhaseyyaṁ kappeyya
 pāde pādaṁ accādhāya sato sampajāno uṭṭhānasaññaṁ manasikaritvā
 rattiyā pacchimaṁ yāmaṁ paccuṭṭhāya caṅkamena nisajjāya
 āvaraṇīyehi dhammehi cittaṁ parisodheyya. Jāgariyaṁ bhajeyyāti
 jāgariyaṁ bhajeyya sambhajeyya [2]- paṭiseveyyāti jāgariyaṁ bhajeyya.
 Ātāpīti ātappaṁ vuccati viriyaṁ yo cetasiko viriyārambho nikkamo
 parakkamo uyyāmo vāyāmo ussāho ussoḷhī thāmo dhiti
 asithilaparakkamatā anikkhittacchandatā anikkhittadhuratā dhurasampaggāho

  *  *  *  *  *  *
  Footnote:1 Ma. paṭipajjeyya. 2 Ma. seveyya niseveyya saṁseveyya.
-------------------------------------------------
[page 458]
 Viriyaṁ viriyindriyaṁ viriyabalaṁ sammāvāyāmo iminā ātāpena upeto
 samupeto upagato samupagato upapanno samupapanno samannāgato
 so vuccati ātāpīti jāgariyaṁ bhajeyya ātāpī.
      [752] Tandiṁ māyaṁ hasaṁ khiḍḍaṁ methunaṁ vippajahe savibhūsanti
 tandīti yā tandi tandiyanā tandiyitattaṁ tandimanattaṁ 1- ālasiyaṁ
 ālasāyanā ālasāyitattaṁ ayaṁ 2- vuccati tandi. Māyāti 2- māyā
 vuccati vañcanikā cariyā. Idhekacco kāyena duccaritaṁ caritvā
 vācāya duccaritaṁ caritvā manasā duccaritaṁ caritvā tassa paṭicchādanahetu
 pāpikaṁ icchaṁ pahadati 3- mā maṁ jaññāti icchati mā
 maṁ jaññāti saṅkappeti mā maṁ jaññāti vācaṁ bhāsati mā
 maṁ jaññāti kāyena parakkamati. Yā evarūpā māyā māyāvitā
 accasarā vañcanā nikati nikiraṇā niharaṇā pariharaṇā gūhanā
 parigūhanā chādanā paricchādanā anuttānīkammaṁ anāvikammaṁ vocchādanā
 pāpakiriyā ayaṁ vuccati māyā. Hasanti idhekacco ativelaṁ
 dantavidaṁsakaṁ hasati. Vuttaṁ hetaṁ bhagavatā kumārakamidaṁ bhikkhave
 ariyassa vinaye yadidaṁ ativelaṁ dantavidaṁsakaṁ hasitanti.
      Khiḍḍāti dve khiḍḍā kāyikā ca khiḍḍā vācasikā ca khiḍḍā.
      Katamā kāyikā khiḍḍā. Hatthīhipi kīḷanti assehipi kīḷanti
 rathehipi kīḷanti dhanūhipi kīḷanti aṭṭhapadehipi kīḷanti dasapadehipi
 kīḷanti ākāsehipi kīḷanti parihārapathehipi kīḷanti santikāyapi

  *  *  *  *  *  *
  Footnote:1 Ma. tandimanakatā. 2 Ma. ime pāṭhā na dissanti. 3 Ma. Yu. panidahati.
-------------------------------------------------
[page 459]
 Kīḷanti khalikāyapi kīḷanti ghaṭikāyapi kīḷanti salākahatthenapi kīḷanti
 akkhenapi kīḷanti paṅkacīrenapi kīḷanti vaṅkakenapi kīḷanti
 mokkhacikāyapi kīḷanti ciṅgulakenapi kīḷanti pattāḷhakenapi kīḷanti
 rathakenapi kīḷanti dhanukenapi kīḷanti akkharikāyapi kīḷanti manesikāyapi
 kīḷanti yathāvajjenapi kīḷanti ayaṁ kāyikā khiḍḍā.
      Katamā vācasikā khiḍḍā. Mukhabheriyaṁ mukhāḷambadaṁ mukhadeṇḍimakaṁ 1-
 mukhavalimakaṁ mukhabheruḷakaṁ mukhadaddarikaṁ nāṭikaṁ lāsaṁ 2- gītaṁ davakammaṁ ayaṁ
 vācasikā khiḍḍā.
      Methunadhammo nāma yo so asaddhammo gāmadhammo vasaladhammo
 duṭṭhullo odakantiko rahasso dvayadvayasamāpatti.
 Kiṁkāraṇā vuccati methunadhammo. Ubhinnaṁ rattānaṁ sārattānaṁ
 avassutānaṁ pariyuṭṭhitānaṁ pariyādinnacittānaṁ ubhinnaṁ sadisānaṁ dhammoti
 taṁkāraṇā vuccati methunadhammo. Yathā ubho kalahakārakā [3]- ubho
 bhaṇḍanakārakā ubho bhassakārakā ubho vivādakārakā < PTS. MNid , 380 >ubho adhikaraṇakārakā
 ubho vādino ubho sallāpakā methunakāti vuccanti evameva
 ubhinnaṁ rattānaṁ sārattānaṁ avassutānaṁ pariyuṭṭhitānaṁ pariyādinnacittānaṁ
 ubhinnaṁ sadisānaṁ dhammoti taṁkāraṇā vuccati methunadhammo.
      Vibhūsāti dve vibhūsā atthi āgāriyassa vibhūsā atthi
 pabbajitassa vibhūsā.
      Katamā āgāriyassa vibhūsā. Kesā ca massu ca mālā ca

  *  *  *  *  *  *
  Footnote:1 Ma. mukhabherikaṁ mukhālambaraṁ mukhabiṇḍimakaṁ. 2 Ma. nāṭakaṁ lāpaṁ. 3 Ma. methunakāti
 vuccanti.
-------------------------------------------------
[page 460]
 Gandhā ca vilepanā ca ābharaṇā ca pilandhanā ca vatthañca
 pasādhanañca veṭṭhanañca ucchādanaṁ parimaddanaṁ nhāpanaṁ sambāhanaṁ
 ādāsaṁ añjanaṁ mālāvilepanaṁ mukhacuṇṇakaṁ mukhalepaṁ hatthabandhaṁ
 vasikkhābandhaṁ 1- daṇḍaṁ nāliyaṁ khaggaṁ chattaṁ citrā upāhanā uṇhisaṁ
 maṇi vālavījanī odātāni vatthāni dīgharassāni 2- iti vā ayaṁ
 āgāriyassa vibhūsā.
      Katamā pabbajitassa vibhūsā. Cīvaramaṇḍanā pattamaṇḍanā [3]-
 imassa vā pūtikāyassa bāhirānaṁ parikkhārānaṁ maṇḍanā vibhūsanā
 keḷanā parikeḷanā gedhikatā gedhitattaṁ capalanā 4- cāpalyaṁ ayaṁ
 pabbajitassa vibhūsā.
      Tandiṁ māyaṁ hasaṁ khiḍḍaṁ methunaṁ vippajahe savibhūsanti tandiñca
 māyañca hasañca khiḍḍañca methunadhammañca savibhūsaṁ saparivāraṁ saparibhaṇḍaṁ
 saparikkhāraṁ pajaheyya vinodeyya byantīkareyya anabhāvaṅgameyyāti
 tandiṁ māyaṁ hasaṁ khiḍḍaṁ methunaṁ vippajahe savibhūsaṁ. Tenāha bhagavā
                  niddaṁ na bahulīkareyya
                  jāgariyaṁ bhajeyya ātāpī
                  tandiṁ māyaṁ hasaṁ khiḍḍaṁ
                  methunaṁ < PTS. MNid , 381 >vippajahe savibhūsanti.
            [753] Āthabbaṇaṁ supinaṁ lakkhaṇaṁ
                  no vidahe athopi nakkhattaṁ

  *  *  *  *  *  *
  Footnote:1 Ma. sikhābandhaṁ. 2 Ma. dīghadasāni. 3 Ma. senāsanamaṇḍanā. 4 Ma. capalatā.
-------------------------------------------------
[page 461]
                  Virudañca 1- gabbhakaraṇaṁ
                  tikicchaṁ māmako na seveyya.
      [754] Āthabbaṇaṁ supinaṁ lakkhaṇaṁ no vidahe athopi nakkhattanti
 āthabbaṇikā āthabbaṇaṁ payojenti nagare vā ruddhe saṅgāme
 vā paccupaṭṭhite paccatthikesu paccāmittesu ītiṁ uppādenti
 upaddavaṁ uppādenti rogaṁ uppādenti sulaṁ 2- karonti visūcikaṁ
 karonti pajjarakaṁ karonti pakkhandikaṁ karonti evaṁ āthabbaṇikā
 āthabbaṇaṁ payojenti. Supinapāṭhakā supinaṁ ādisanti yo
 pubbaṇhasamayaṁ supinaṁ passati evaṁ vipāko hoti yo majjhantikasamayaṁ
 supinaṁ passati evaṁ vipāko hoti yo sāyaṇhasamayaṁ
 supinaṁ passati evaṁ vipāko hoti yo purime yāme yo
 majjhime yāme yo pacchime yāme yo dakkhiṇena passena
 nipanno yo vāmena passena nipanno yo uttānanipanno
 yo avakujjanipanno yo candaṁ passati yo suriyaṁ passati yo
 mahāsamuddaṁ passati yo sinerupabbatarājaṁ passati yo hatthiṁ
 passati yo assaṁ passati yo rathaṁ passati yo pattiṁ passati
 yo senābyūhaṁ passati yo ārāmarāmaṇeyyakaṁ passati yo
 vanarāmaṇeyyakaṁ passati yo bhūmirāmaṇeyyakaṁ passati yo pokkharaṇirāmaṇeyyakaṁ
 passati evaṁ vipāko hoti evaṁ supinapāṭhakā
 supinaṁ ādisanti. Lakkhaṇapāṭhakā lakkhaṇaṁ ādisanti maṇilakkhaṇaṁ

  *  *  *  *  *  *
  Footnote:1 Po. Ma. virutañca. 2 Ma. Yu. sūlaṁ.
-------------------------------------------------
[page 462]
 Daṇḍalakkhaṇaṁ vatthalakkhaṇaṁ asilakkhaṇaṁ usulakkhaṇaṁ dhanulakkhaṇaṁ āvudhalakkhaṇaṁ
 itthīlakkhaṇaṁ purisalakkhaṇaṁ kumārīlakkhaṇaṁ kumāralakkhaṇaṁ dāsīlakkhaṇaṁ
 dāsalakkhaṇaṁ < PTS. MNid , 382 >hatthilakkhaṇaṁ assalakkhaṇaṁ mahisalakkhaṇaṁ usabhalakkhaṇaṁ [1]-
 ajalakkhaṇaṁ meṇḍalakkhaṇaṁ kukkuṭalakkhaṇaṁ vaṭṭakalakkhaṇaṁ
 godhālakkhaṇaṁ kaṇṇikālakkhaṇaṁ kacchapalakkhaṇaṁ migalakkhaṇaṁ iti vā 2-
 evaṁ lakkhaṇapāṭhakā lakkhaṇaṁ ādisanti. Nakkhattapāṭhakā nakkhattaṁ
 ādisanti aṭṭhavīsati nakkhattāni iminā nakkhattena gharapaveso
 kattabbo iminā nakkhattena makuṭaṁ bandhitabbaṁ iminā nakkhattena
 vāreyyaṁ kāretabbaṁ iminā nakkhattena vījanihāro kattabbo
 iminā nakkhattena gharavāso kattabboti 3- evaṁ nakkhattapāṭhakā
 nakkhattaṁ ādisanti. Āthabbaṇaṁ supinaṁ lakkhaṇaṁ no vidahe
 athopi nakkhattanti āthabbaṇañca supinañca lakkhaṇañca nakkhattañca
 no vidaheyya na careyya na samācareyya na samādāya vatteyya
 athavā na gaṇheyya na uggaṇheyya na dhāreyya na upadhāreyya
 na upalakkheyya na yojeyyāti āthabbaṇaṁ supinaṁ lakkhaṇaṁ no
 vidahe athopi nakkhattaṁ.
      [755] Virudañca gabbhakaraṇaṁ tikicchaṁ māmako na seveyyāti
 virudaṁ vuccati migacakkaṁ 4-. Migacakkapāṭhakā migacakkaṁ ādisanti
 sakuṇānaṁ vā catuppadānaṁ vā rudaṁ vassitaṁ jānanti 5- evaṁ migacakkapāṭhakā
 migacakkaṁ ādisanti. Gabbhakaraṇīyā gabbhaṁ saṇṭhapenti.

  *  *  *  *  *  *
  Footnote:1 Ma. goṇalakkhaṇaṁ. Yu. golakkhaṇaṁ. 2 Ma. vāti. 3 saṁvāso gantabboti.
 4 Ma. migavakkaṁ. sabbattha evameva. 5 Ma. jānantīti.
-------------------------------------------------
[page 463]
 Dvīhi kāraṇehi gabbho na saṇṭhāti pāṇakehi vā vātakuppehi
 vā. Pāṇakānaṁ vā vātakuppānaṁ vā paṭighātāya osathaṁ denti 1-
 evaṁ gabbhakaraṇīyā gabbhaṁ saṇṭhapenti. Tikicchāti pañca tikicchā
 sālākiyaṁ sallakattiyaṁ kāyatikicchiyaṁ bhūtiyaṁ komārakavejjaṁ 2-. Māmakoti
 buddhamāmako dhammamāmako saṅghamāmako so vā < PTS. MNid , 383 >bhagavantaṁ mamāyati
 bhagavā vā taṁ puggalaṁ pariggaṇhāti. Vuttaṁ hetaṁ bhagavatā ye
 te bhikkhave bhikkhū kuhā thaddhā lapā siṅgī unnaḷā asamāhitā
 na me te bhikkhave bhikkhū māmakā apagatā ca te bhikkhū bhikkhave
 imasmā dhammavinayā na ca te 3- imasmiṁ dhammavinaye vuḍḍhiṁ virūḷhiṁ
 vepullaṁ āpajjanti ye ca kho te bhikkhave bhikkhū nikkuhā nillapā
 dhīrā athaddhā susamāhitā te ca kho me bhikkhave bhikkhū māmakā
 anapagatā ca te [4]- bhikkhū imasmā dhammavinayā te ca [5]- imasmiṁ
 dhammavinaye vuḍḍhiṁ virūḷhiṁ vepullaṁ āpajjantīti.
          Kuhā thaddhā lapā siṅgī unnaḷā asamāhitā
          na te dhamme virūhanti sammāsambuddhadesite
          nikkuhā nillapā dhīrā athaddhā susamāhitā
          te ve dhamme virūhanti sammāsambuddhadesiteti.
      Virudañca gabbhakaraṇaṁ tikicchaṁ māmako na seveyyāti virudañca
 gabbhakaraṇañca tikicchañca māmako na seveyya na niseveyya na
 paṭiseveyya na careyya na samācareyya na samādāya vatteyya

  *  *  *  *  *  *
  Footnote:1 Ma. dentīti. 2 Ma. komārabhaccaṁ. 3-5 Ma. Yu. bhikkhū. 4 Po. Ma. bhikkhave.
-------------------------------------------------
[page 464]
 Athavā na gaṇheyya na uggaṇheyya na dhāreyya na upadhāreyya
 na upalakkheyya nappayujjeyyāti virudañca gabbhakaraṇaṁ tikicchaṁ
 māmako na seveyya. Tenāha bhagavā
                  āthabbaṇaṁ supinaṁ lakkhaṇaṁ
                  no vidahe athopi nakkhattaṁ
                  virudañca gabbhakaraṇaṁ
                  tikicchaṁ < PTS. MNid , 384 >māmako na seveyyāti.
            [756] Nindāya nappavedheyya
                  na uṇṇameyya pasaṁsito bhikkhu
                  lobhaṁ saha macchariyena
                  kodhaṁ pesuṇiyañca panūdeyya.
      [757] Nindāya nappavedheyyāti idhekacce bhikkhuṁ nindanti
 jātiyā vā gottena vā kolaputtikena vā vaṇṇapokkharatāya
 vā dhanena vā ajjhenena vā kammāyatanena vā sippāyatanena
 vā vijjaṭṭhānena vā sutena vā paṭibhāṇena vā aññataraññatarena
 vā vatthunā nindanti garahanti upavadanti. Nindito garahito
 upavadito nindāya garahāya upavādena akittiyā avaṇṇahārikāya
 na vedheyya nappavedheyya na sampavedheyya na taseyya na uttaseyya
 na parittaseyya na bhāyeyya na santāsaṁ āpajjeyya abhiru
 assa acchambhī anutrāsī apalāyī pahīnabhayabheravo vigatalomahaṁso
-------------------------------------------------
[page 465]
 Vihareyyāti nindāya nappavedheyya.
      [758] Na uṇṇameyya pasaṁsito bhikkhūti idhekacce bhikkhuṁ
 pasaṁsanti jātiyā vā .pe. Aññataraññatarena vā vatthunā
 pasaṁsanti thomenti kittenti vaṇṇenti. Pasaṁsito thomito
 kittito vaṇṇito pasaṁsāya thomanena kittiyā vaṇṇahārikāya
 uṇṇatiṁ na kareyya uṇṇamaṁ na kareyya mānaṁ na kareyya thambhaṁ
 na kareyya na tena thaddho assa patthaddho paggahitasiroti
 na uṇṇameyya pasaṁsito bhikkhu.
      [759] Lobhaṁ saha macchariyena kodhaṁ pesuṇiyañca panūdeyyāti
 lobhoti yo lobho lubbhanā lubbhitattaṁ sārāgo sārajjanā
 sārajjitattaṁ abhijjhā lobho akusalamūlaṁ. Macchariyanti pañca
 macchariyāni āvāsamacchariyaṁ .pe. Gāho vuccati macchariyaṁ.
 Kodhoti yo cittassa āghāto paṭighāto paṭighaṁ paṭivirodho kopo
 pakopo sampakopo doso padoso sampadoso cittassa byāpatti
 manopadoso kodho kujjhanā kujjhitattaṁ < PTS. MNid , 385 >doso dussanā dussitattaṁ
 byāpatti byāpajjanā byāpajjitattaṁ virodho paṭivirodho caṇḍikkaṁ
 assuropo anattamanatā cittassa. Pesuṇiyanti idhekacco pisuṇavāco
 hoti ito sutvā amutra akkhātā imesaṁ bhedāya amutra
 vā sutvā imesaṁ akkhātā amūsaṁ bhedāya iti samaggānaṁ vā
 bhettā bhinnānaṁ vā anuppadātā vaggārāmo vaggarato vagganandī
-------------------------------------------------
[page 466]
 Vaggakaraṇiṁ vācaṁ bhāsitā hoti idaṁ vuccati pesuññaṁ. Apica dvīhi
 kāraṇehi pesuññaṁ upasaṁharati piyakamyatāya vā bhedādhippāyo vā.
 Kathaṁ piyakamyatāya pesuññaṁ upasaṁharati. Imassa piyo bhavissāmi
 manāpo bhavissāmi vissāsiko bhavissāmi abbhantariko bhavissāmi
 suhadayo bhavissāmīti evaṁ piyakamyatāya pesuññaṁ upasaṁharati. Kathaṁ
 bhedādhippāyo pesuññaṁ upasaṁharati. Kathaṁ ime nānā assu vinā
 assu vaggā assu dvidhā assu dvejjhā assu dvepakkhā
 assu bhijjeyyuṁ na samāgaccheyyuṁ dukkhaṁ na phāsu vihareyyunti evaṁ
 bhedādhippāyo pesuññaṁ upasaṁharati. Lobhaṁ saha macchariyena kodhaṁ
 pesuṇiyañca panūdeyyāti lobhañca macchariyañca kodhañca pesuññañca
 panūdeyya pajaheyya vinodeyya byantīkareyya anabhāvaṅgameyyāti
 lobhaṁ saha macchariyena kodhaṁ pesuṇiyañca panūdeyya. Tenāha bhagavā
                  nindāya nappavedheyya
                  na uṇṇameyya pasaṁsito bhikkhu
                  lobhaṁ saha macchariyena
                  kodhaṁ pesuṇiyañca panūdeyyāti.
            [760] Kayavikkaye na tiṭṭheyya
                  upavādaṁ bhikkhu na kareyya kuhiñci
                  gāme ca nābhisajjeyya
                  lābhakamyā < PTS. MNid , 386 >janaṁ na lāpayeyya.
-------------------------------------------------
[page 467]
      [761] Kayavikkaye na tiṭṭheyyāti ye kayavikkayā vinaye
 paṭikkhittā na te imasmiṁ atthe adhippetā. Kathaṁ kayavikkaye
 tiṭṭhati. Pañcannaṁ saddhiṁ pattaṁ vā cīvaraṁ vā aññaṁ vā kiñci
 parikkhāraṁ vañcaniyaṁ vā karonto udayaṁ vā patthayanto parivatteti
 evaṁ kayavikkaye tiṭṭhati. Kathaṁ kayavikkaye na tiṭṭhati. Pañcannaṁ
 saddhiṁ pattaṁ vā cīvaraṁ vā aññaṁ vā kiñci parikkhāraṁ na vañcaniyaṁ
 vā karonto na udayaṁ vā patthayanto parivatteti evaṁ kayavikkaye
 na tiṭṭhati. Kayavikkaye na tiṭṭheyyāti kayavikkaye na tiṭṭheyya
 na santiṭṭheyya kayavikkayaṁ pajaheyya vinodeyya byantīkareyya
 anabhāvaṅgameyya kayavikkayā ārato assa virato paṭivirato
 nikkhanto nissaṭṭho vippamutto visaññutto vimariyādikatena cetasā
 vihareyyāti kayavikkaye na tiṭṭheyya.
      [762] Upavādaṁ bhikkhu na kareyya kuhiñcīti katame upavādakarā
 kilesā. Santeke samaṇabrāhmaṇā iddhimanto dibbacakkhukā
 paracittaviduno te dūratopi passanti āsannāpi na dissanti
 cetasāpi cittaṁ pajānanti. Devatāpi kho santi iddhimantiniyo
 dibbacakkhukā paracittaviduniyo tā dūratopi passanti āsannāpi
 na dissanti cetasāpi cittaṁ pajānanti. Te oḷārikehi vā
 kilesehi majjhimehi vā kilesehi sukhumehi vā kilesehi upavadeyyuṁ.
 Katame oḷārikā kilesā. Kāyaduccaritaṁ vacīduccaritaṁ manoduccaritaṁ
-------------------------------------------------
[page 468]
 Ime vuccanti oḷārikā kilesā. Katame majjhimā kilesā.
 Kāmavitakko byāpādavitakko vihiṁsāvitakko ime vuccanti majjhimā
 kilesā. Katame sukhumā kilesā. Ñātivitakko janapadavitakko
 amaravitakko parānuddayatāpaṭisaññutto vitakko lābhasakkārasilokapaṭisaññutto
 vitakko anavaññattipaṭisaññutto vitakko ime
 vuccanti sukhumā kilesā. Te oḷārikehi vā kilesehi majjhimehi
 vā kilesehi sukhumehi vā kilesehi upavadeyyuṁ 1-. Upavādaṁ na
 kareyya upavādakare kilese na kareyya na janeyya na sañjaneyya
 na nibbatteyya nābhinibbatteyya upavādakare kilese pajaheyya
 vinodeyya byantīkareyya anabhāvaṅgameyya upavādakarehi kilesehi
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyya. Kuhiñcīti kuhiñci
 kimhici katthaci ajjhattaṁ vā bahiddhā vā ajjhattabahiddhā vāti
 upavādaṁ bhikkhu na kareyya kuhiñci.
      [763] Gāme ca nābhisajjeyyāti kathaṁ gāme sajjati. Idha
 bhikkhu gāme gihīhi saṁsaṭṭho viharati sahanandī sahasokī sukhitesu
 sukhito dukkhitesu dukkhito uppannesu kiccakaraṇīyesu attanā voyogaṁ
 āpajjati evampi gāme sajjati. Athavā bhikkhu pubbaṇhasamayaṁ
 nivāsetvā pattacīvaramādāya gāmaṁ vā nigamaṁ vā piṇḍāya pāvisati 2-
 arakkhiteneva kāyena arakkhitāya vācāya arakkhitena cittena

  *  *  *  *  *  *
  Footnote:1 Ma. upavadeyya. 2 Po. Ma. pavisati. ito paraṁ evaṁ ñātabbaṁ.
-------------------------------------------------
[page 469]
 Anupaṭṭhitāya satiyā asaṁvutehi indriyehi so tatra tatra sajjati
 tatra tatra gaṇhāti tatra tatra bajjhati tatra tatra anayabyasanaṁ
 āpajjati evampi gāme sajjati. Kathaṁ gāme na sajjati.
 Idha bhikkhu gāme gihīhi asaṁsaṭṭho viharati na sahanandī na sahasokī
 na sukhitesu sukhito na dukkhitesu dukkhito uppannesu kiccakaraṇīyesu
 na attanā voyogaṁ āpajjati evampi gāme na sajjati. Athavā
 bhikkhu pubbaṇhasamayaṁ nivāsetvā pattacīvaramādāya gāmaṁ vā nigamaṁ
 vā piṇḍāya pāvisati rakkhiteneva kāyena rakkhitāya vācāya
 rakkhitena cittena upaṭṭhitāya satiyā saṁvutehi indriyehi so
 tatra tatra na sajjati tatra tatra na gaṇhāti tatra tatra na
 bajjhati tatra tatra na anayabyasanaṁ āpajjati evampi gāme
 na sajjati. Gāme ca nābhisajjeyyāti gāme na sajjeyya na
 gaṇheyya na bajjheyya na palibajjheyya agiddho assa agadhito
 amucchito anajjhopanno vītagedho vigatagedho cattagedho .pe.
 Brahmabhūtena attanā vihareyyāti gāme ca nābhisajjeyya.
      [764] Lābhakamyā janaṁ < PTS. MNid , 388 >na lāpayeyyāti katamā lapanā.
 Lābhasakkārasilokasannissitassa pāpicchassa icchāpakatassa āmisacakkhukassa
 lokadhammagarukassa yā paresaṁ ālapanā lapanā sallapanā ullapanā
 samullapanā unnahanā samunnahanā ukkāpanā samukkāpanā 1- anuppiyabhāṇitā
 pātukamyatā muggasūpatā pāribhaṭyatā parapiṭṭhimaṁsikatā

  *  *  *  *  *  *
  Footnote:1 Ma. ukkācanā samukkācanā.
-------------------------------------------------
[page 470]
 Yā tattha saṇhavācakatā sakhilavācakatā mettavācakatā apharusavācakatā
 ayaṁ vuccati lapanā. Apica dvīhi kāraṇehi janaṁ lapati
 attānaṁ vā nīcaṁ ṭhapento paraṁ uccaṁ ṭhapento janaṁ lapati attānaṁ
 vā uccaṁ ṭhapento paraṁ nīcaṁ ṭhapento janaṁ lapati.
      Kathaṁ attānaṁ nīcaṁ ṭhapento paraṁ uccaṁ ṭhapento janaṁ lapati.
 Tumhe me bahūpakārā ahaṁ tumhe nissāya labhāmi
 cīvarapiṇḍapātasenāsanagilānapaccayabhesajjaparikkhāraṁ yepi me aññe dātuṁ vā
 kātuṁ vā maññanti tumhe nissāya tumhe sampassantā yampi [1]-
 purāṇaṁ mātāpitikaṁ nāmadheyyaṁ tampi me antarahitaṁ tumhehi
 ahaññāyāmi asukassa kulupako asukāya kulupakoti evaṁ attānaṁ
 nīcaṁ ṭhapento paraṁ uccaṁ ṭhapento janaṁ lapati.
      Kathaṁ attānaṁ uccaṁ ṭhapento paraṁ nīcaṁ ṭhapento janaṁ lapati.
 Ahaṁ tumhākaṁ bahūpakāro tumhe maṁ āgamma buddhaṁ saraṇaṁ gatā
 dhammaṁ saraṇaṁ gatā saṅghaṁ saraṇaṁ gatā pāṇātipātā paṭiviratā
 adinnādānā paṭiviratā kāmesumicchācārā paṭiviratā musāvādā
 paṭiviratā surāmerayamajjapamādaṭṭhānā paṭiviratā ahaṁ tumhākaṁ
 uddesaṁ demi paripucchaṁ demi uposathaṁ ācikkhāmi navakammaṁ adhiṭṭhāmi
 atha ca pana tumhe maṁ ussajjitvā 2- aññe sakkarotha garukarotha
 mānetha pūjethāti evampi attānaṁ uccaṁ ṭhapento paraṁ nīcaṁ
 ṭhapento janaṁ lapati.

  *  *  *  *  *  *
  Footnote:1 Ma. me. 2 Po. Ma. ujjhitvā.
-------------------------------------------------
[page 471]
      Lābhakamyā janaṁ na lāpayeyyati lābhahetu [1]- lābhakāraṇā
 lābhābhinibbattiyā lābhaṁ paripācento janaṁ na lapayeyya lapanaṁ pajaheyya
 vinodeyya byantīkareyya anabhāvaṅgameyya ālapanā 2- ārato assa
 virato paṭivirato nikkhanto nissaṭṭho vippamutto visaññutto
 vimariyādikatena cetasā vihareyyāti lābhakamyā janaṁ na lāpayeyya.
 Tenāha bhagavā
                 kayavikkaye na tiṭṭheyya
                 upavādaṁ bhikkhu na kareyya kuhiñci
                 gāme ca nābhisajjeyya
                 lābhakamyā janaṁ na lāpayeyyāti.
           [765] Na ca katthitā 3- siyā bhikkhu
                 na ca vācaṁ payuttaṁ bhāseyya
                 pāgabbhiyaṁ na sikkheyya
                 kathaṁ viggāhikaṁ na kathayeyya.
      [766] Na ca katthitā siyā bhikkhūti idhekacco katthī hoti
 vikatthī so katthati [4]- ahamasmi sīlasampannoti vā vattasampannoti
 vā sīlabbattasampannoti vā jātiyā vā gottena vā kolaputtikena
 vā vaṇṇapokkharatāya vā dhanena vā ajjhenena
 vā kammāyatanena vā sippāyatanena vā vijjaṭṭhānena vā sutena
 vā paṭibhāṇena vā aññataraññatarena vā vatthunā uccākulā

  *  *  *  *  *  *
  Footnote:1 Ma. lābhapaccayā. 2 Ma. lapanā. 3 Ma. katthiko. 4 Ma. vikatthati.
-------------------------------------------------
[page 472]
 Pabbajitoti vā mahābhogakulā pabbajitoti vā uḷārabhogakulā
 pabbajitoti vā suttantikoti vā vinayadharoti vā dhammakathikoti
 vā āraññikoti vā .pe. Nevasaññānāsaññāyatanasamāpattiyā
 lābhīti vā katthati vikatthati. Evaṁ [1]- na vikattheyya
 vikatthaṁ pajaheyya vinodeyya byantīkareyya anabhāvaṅgameyya katthanā
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyyāti na ca katthitā
 siyā bhikkhu.
      [767] Na ca vācaṁ payuttaṁ bhāseyyāti katamā payuttavācā.
 Idhekacco cīvarapayuttaṁ vācaṁ bhāsati piṇḍapātapayuttaṁ vācaṁ bhāsati
 senāsanapayuttaṁ vācaṁ bhāsati gilānapaccayabhesajjaparikkhārapayuttaṁ
 vācaṁ bhāsati ayaṁ vuccati payuttavācā. Athavā cīvarahetu piṇḍapātahetu
 senāsanahetu gilānapaccayabhesajjaparikkhārahetu saccampi
 bhaṇati musāpi bhaṇati pisuṇampi bhaṇati apisuṇampi bhaṇati pharusampi
 bhaṇati apharusampi bhaṇati samphappalāpampi bhaṇati asamphappalāpampi
 bhaṇati mantāpi vācaṁ bhāsati ayampi vuccati payuttavācā.
 Athavā pasannacitto paresaṁ dhammaṁ deseti aho vata me dhammaṁ
 suṇeyyuṁ sutvā ca dhammaṁ pasīdeyyuṁ pasannā ca me pasannākāraṁ
 kareyyunti ayaṁ vuccati payuttavācā. Na ca vācaṁ payuttaṁ
 bhāseyyāti antamaso dhammadesanāvācaṁ upādāya payuttavācaṁ na

  *  *  *  *  *  *
  Footnote:1 Ma. na kattheyya. 2 Ma. katthaṁ.
-------------------------------------------------
[page 473]
 Bhāseyya na katheyya na bhaṇeyya na dīpayeyya na vohareyya
 payuttavācaṁ pajaheyya vinodeyya byantīkareyya anabhāvaṅgameyya
 payuttavācāya ārato assa virato paṭivirato nikkhanto nissaṭṭho
 vippamutto visaññutto vimariyādikatena cetasā vihareyyāti na
 ca vācaṁ payuttaṁ bhāseyya.
      [768] Pāgabbhiyaṁ na sikkheyyāti pāgabbhiyanti tīṇi pāgabbhiyāni
  kāyikaṁ pāgabbhiyaṁ vācasikaṁ pāgabbhiyaṁ cetasikaṁ pāgabbhiyaṁ.
      Katamaṁ kāyikaṁ pāgabbhiyaṁ. Idhekacco saṅghagatopi kāyikaṁ
 pāgabbhiyaṁ dasseti gaṇagatopi kāyikaṁ pāgabbhiyaṁ dasseti bhojanasālāyapi
 kāyikaṁ pāgabbhiyaṁ dasseti jantāgharepi kāyikaṁ pāgabbhiyaṁ
 dasseti udakatitthepi kāyikaṁ pāgabbhiyaṁ dasseti antaragharaṁ
 pavisantopi kāyikaṁ pāgabbhiyaṁ dasseti antaragharaṁ paviṭṭhopi kāyikaṁ
 pāgabbhiyaṁ dasseti.
      Kathaṁ saṅghagato kāyikaṁ pāgabbhiyaṁ dasseti. Idhekacco saṅghagato
 acittikārakato there bhikkhū ghaṭṭayantopi tiṭṭhati ghaṭṭayantopi
 nisīdati puratopi tiṭṭhati < PTS. MNid , 391 >puratopi nisīdati uccepi āsane
 nisīdati sasīsaṁ pārupitvāpi nisīdati ṭhitakopi bhaṇati bāhāvikkhepakopi
 bhaṇati evaṁ saṅghagato kāyikaṁ pāgabbhiyaṁ dasseti.
      Kathaṁ gaṇagato kāyikaṁ pāgabbhiyaṁ dasseti. Idhekacco gaṇagato
 acittikārakato therānaṁ bhikkhūnaṁ anupāhanānaṁ caṅkamantānaṁ saupāhano
-------------------------------------------------
[page 474]
 Caṅkamati nīce caṅkame caṅkamantānaṁ ucce caṅkame caṅkamati chamāyaṁ
 caṅkamantānaṁ caṅkame caṅkamati ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane
 nisīdati sasīsaṁ pārupitvāpi nisīdati ṭhitakopi bhaṇati bāhāvikkhepakopi
 bhaṇati evaṁ gaṇagato kāyikaṁ pāgabbhiyaṁ dasseti.
      Kathaṁ bhojanasālāya kāyikaṁ pāgabbhiyaṁ dasseti. Idhekacco
 bhojanasālāya acittikārakato there bhikkhū anūpakhajja nisīdati navepi
 bhikkhū āsanena paṭibāhati ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane nisīdati
 sasīsaṁ pārupitvāpi nisīdati ṭhitakopi bhaṇati bāhāvikkhepakopi
 bhaṇati evaṁ bhojanasālāya kāyikaṁ pāgabbhiyaṁ dasseti.
      Kathaṁ jantāghare kāyikaṁ pāgabbhiyaṁ dasseti. Idhekacco jantāghare
 acittikārakato there bhikkhū ghaṭṭayantopi tiṭṭhati ghaṭṭayantopi
 nisīdati puratopi tiṭṭhati puratopi nisīdati uccepi āsane
 nisīdati anāpucchāpi kaṭṭhaṁ pakkhipati anāpucchāpi dvāraṁ pidahati
 evaṁ jantāghare kāyikaṁ pāgabbhiyaṁ dasseti.
      Kathaṁ udakatitthe kāyikaṁ pāgabbhiyaṁ dasseti. Idhekacco
 udakatitthe acittikārakato there bhikkhū ghaṭṭayantopi otarati
 puratopi otarati ghaṭṭayantopi nhāyati puratopi nhāyati
 uparipi nhāyati ghaṭṭayantopi uttarati puratopi uttarati uparipi
-------------------------------------------------
[page 475]
 Uttarati evaṁ udakatitthe kāyikaṁ pāgabbhiyaṁ dasseti.
      Kathaṁ antaragharaṁ pavisanto kāyikaṁ pāgabbhiyaṁ dasseti. Idhekacco
 antaragharaṁ pavisanto acittikārakato there bhikkhū ghaṭṭayantopi
 gacchati puratopi gacchati vokkammapi therānaṁ bhikkhūnaṁ purato
 gacchati evaṁ antaragharaṁ pavisanto kāyikaṁ pāgabbhiyaṁ dasseti.
      Kathaṁ antaragharaṁ paviṭṭho kāyikaṁ pāgabbhiyaṁ dasseti. Idhekacco
 antaragharaṁ paviṭṭho na pavisa bhanteti vuccamāno pavisati na
 tiṭṭha bhanteti vuccamāno tiṭṭhati na nisīda bhanteti vuccamāno
 nisīdati anokāsampi pavisati anokāsepi tiṭṭhati anokāsepi
 nisīdati yāni tāni honti kulānaṁ ovarakāni gūḷhāni ca paṭicchannāni
 ca yattha kulitthiyo kuladhītāyo kulasuṇhāyo kulakumāriyo nisīdanti
 tatthapi sahasā pavisati kumārakassapi sīsaṁ parāmasati evaṁ
 antaragharaṁ paviṭṭho kāyikaṁ pāgabbhiyaṁ dasseti. Idaṁ kāyikaṁ
 pāgabbhiyaṁ.
      Katamaṁ vācasikaṁ pāgabbhiyaṁ. Idhekacco saṅghagatopi vācasikaṁ
 pāgabbhiyaṁ dasseti gaṇagatopi vācasikaṁ pāgabbhiyaṁ dasseti antaragharaṁ
 paviṭṭhopi vācasikaṁ pāgabbhiyaṁ dasseti.
      Kathaṁ saṅghagato vācasikaṁ pāgabbhiyaṁ dasseti. Idhekacco
 saṅghagato acittikārakato there bhikkhū anāpucchā vā anajjhiṭṭho
 vā ārāmagatānaṁ bhikkhūnaṁ dhammaṁ bhaṇati pañhaṁ visajjeti pāṭimokkhaṁ
-------------------------------------------------
[page 476]
 Uddisati ṭhitakopi bhaṇati bāhāvikkhepakopi bhaṇati evaṁ saṅghagato
 vācasikaṁ pāgabbhiyaṁ dasseti.
      Kathaṁ gaṇagato vācasikaṁ pāgabbhiyaṁ dasseti. Idhekacco gaṇagato
 acittikārakato there bhikkhū anāpucchā vā anajjhiṭṭho vā ārāmagatānaṁ
 bhikkhūnaṁ dhammaṁ bhaṇati pañhaṁ visajjeti ṭhitakopi bhaṇati
 bāhāvikkhepakopi bhaṇati ārāmagatānaṁ bhikkhunīnaṁ upāsakānaṁ
 upāsikānaṁ dhammaṁ bhaṇati pañhaṁ visajjeti ṭhitakopi bhaṇati
 bāhāvikkhepakopi bhaṇati evaṁ gaṇagato vācasikaṁ pāgabbhiyaṁ
 dasseti.
      Kathaṁ antaragharaṁ paviṭṭho vācasikaṁ pāgabbhiyaṁ dasseti. Idhekacco
 antaragharaṁ paviṭṭho itthiṁ vā kumāriṁ vā āha 1- itthannāme
 itthaṅgotte kiṁ atthi < PTS. MNid , 393 >yāgu atthi bhattaṁ atthi khādanīyaṁ
 atthi kiṁ pivissāma kiṁ bhuñjissāma kiṁ khādissāma kiṁ vā
 atthi kiṁ vā me dassathāti vippalapati evaṁ antaragharaṁ paviṭṭho
 vācasikaṁ pāgabbhiyaṁ dasseti. Idaṁ vācasikaṁ pāgabbhiyaṁ.
      Katamaṁ cetasikaṁ pāgabbhiyaṁ. Idhekacco na uccākulā 2- pabbajito
 samāno uccākulā 3- pabbajitena saddhiṁ sadisaṁ attānaṁ karoti
 cittena na mahākulā pabbajito samāno na mahābhogakulā
 pabbajito samāno na uḷārabhogakulā pabbajito samāno uḷārabhogakulā
 pabbajitena saddhiṁ sadisaṁ attānaṁ karoti cittena na

  *  *  *  *  *  *
  Footnote:1 Ma. evamāha. 2-3 Ma. mahābhogakulā.
-------------------------------------------------
[page 477]
 Suttantiko samāno suttantikena saddhiṁ sadisaṁ attānaṁ karoti
 cittena na vinayadharo samāno na dhammakathiko samāno na
 āraññiko samāno na piṇḍapātiko samāno na paṁsukūliko
 samāno na tecīvariko samāno na sapadānacāriko samāno
 na khalupacchābhattiko samāno na nesajjiko samāno na yathāsanthatiko
 samāno yathāsanthatikena saddhiṁ sadisaṁ attānaṁ karoti
 cittena na paṭhamassa jhānassa lābhī samāno paṭhamassa jhānassa
 lābhinā saddhiṁ sadisaṁ attānaṁ karoti cittena na dutiyassa jhānassa
 lābhī samāno na tatiyassa jhānassa lābhī samāno na catutthassa
 jhānassa lābhī samāno na ākāsānañcāyatanasamāpattiyā lābhī
 samāno na viññāṇañcāyatanasamāpattiyā lābhī samāno na
 ākiñcaññāyatanasamāpattiyā lābhī samāno na nevasaññānāsaññāyatana-
 samāpattiyā lābhī samāno nevasaññānāsaññāyatanasamāpattiyā
 lābhinā saddhiṁ sadisaṁ attānaṁ karoti cittena idaṁ
 cetasikaṁ pāgabbhiyaṁ. Pāgabbhiyaṁ na sikkheyyāti pāgabbhiyaṁ na sikkheyya [1]-
 na ācareyya na samācareyya na samādāya vatteyya pāgabbhiyaṁ
 pajaheyya vinodeyya byantīkareyya anabhāvaṅgameyya pāgabbhiyā
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyyāti pāgabbhiyaṁ na
 sikkheyya.

  *  *  *  *  *  *
  Footnote:1 < PTS. MNid , 394 >Ma. na careyya.
-------------------------------------------------
[page 478]
      [769] Kathaṁ viggāhikaṁ na kathayeyyāti katamā viggāhikakathā.
 Idhekacco evarūpiṁ kathaṁ kattā hoti na tvaṁ imaṁ dhammavinayaṁ
 ājānāsi .pe. Nibbedhehi vā sace pahosīti. Vuttaṁ hetaṁ
 bhagavatā viggāhikāya kho moggallāna kathāya sati kathābāhullaṁ
 pāṭikaṅkhaṁ kathābāhulle sati uddhaccaṁ uddhatassa asaṁvaro
 asaṁvutassa ārā cittaṁ samādhimhāti. Kathaṁ viggāhikaṁ na kathayeyyāti
 viggāhikakathaṁ na katheyya na bhaṇeyya na dīpayeyya na vohareyya
 viggāhikakathaṁ pajaheyya vinodeyya byantīkareyya anabhāvaṅgameyya
 viggāhikakathāya ārato assa virato paṭivirato nikkhanto nissaṭṭho
 vippamutto visaññutto vimariyādikatena cetasā vihareyyāti
 kathaṁ viggāhikaṁ na kathayeyya. Tenāha bhagavā
                 na ca katthitā siyā bhikkhu
                 na ca vācaṁ payuttaṁ bhāseyya
                 pāgabbhiyaṁ na sikkheyya
                 kathaṁ viggāhikaṁ na kathayeyyāti.
          [770] Mosavajjena 1- niyyetha
                 sampajāno saṭhāni na kayirā
                 atha jīvitena paññāya
                 sīlabbattena nāññamatimaññe.
      [771] Mosavajjena niyyethāti mosavajjaṁ vuccati musāvādo.

  *  *  *  *  *  *
  Footnote:1 Ma. Yu. mosavajje na niyyetha.
-------------------------------------------------
[page 479]
 Idhekacco sabhaggato vā parisaggato vā .pe. Āmisakiñcikkhahetu
 vā sampajānamusā bhāsitā hoti idaṁ vuccati mosavajjaṁ.
 Apica tīhākārehi musāvādo hoti pubbeva tassa hoti musā
 bhaṇissanti bhaṇantassa hoti musā bhaṇāmīti bhaṇitassa hoti
 musā mayā bhaṇitanti imehi tīhākārehi musāvādo hoti.
 Apica catūhākārehi pañcahākārehi chahākārehi sattahākārehi
 aṭṭhahākārehi musāvādo hoti pubbeva tassa hoti musā
 bhaṇissanti < PTS. MNid , 395 >bhaṇantassa hoti musā bhaṇāmīti bhaṇitassa hoti
 musā mayā bhaṇitanti vinidhāya diṭṭhiṁ vinidhāya khantiṁ vinidhāya
 ruciṁ vinidhāya saññaṁ vinidhāya bhāvaṁ imehi aṭṭhahākārehi
 musāvādo hoti. Mosavajjena niyyethāti mosavajjena niyyeyya 1-
 mosavajjaṁ pajaheyya vinodeyya byantīkareyya anabhāvaṅgameyya
 mosavajjā ārato assa virato paṭivirato nikkhanto nissaṭṭho
 vippamutto visaññutto vimariyādikatena cetasā vihareyyāti
 mosavajjena niyyetha.
      [772] Sampajāno saṭhāni na kayirāti katamaṁ sāṭheyyaṁ.
 Idhekacco saṭho hoti parisaṭho yaṁ tattha saṭhaṁ saṭhatā sāṭheyyaṁ
 kakkaratā 2- kakkariyaṁ parikkhattatā parikkhattiyaṁ idaṁ vuccati sāṭheyyaṁ.
 Sampajāno saṭhāni na kayirāti sampajāno hutvā sāṭheyyaṁ na
 kareyya na janeyya sañjaneyya na nibbatteyya nābhinibbatteyya

  *  *  *  *  *  *
  Footnote:1 Ma. na yāyeyya na niyyāyeyya na vaheyya na saṁhareyya. 2 Po. Yu. kakkaritā.
-------------------------------------------------
[page 480]
 Sāṭheyyaṁ pajaheyya vinodeyya byantīkareyya anabhāvaṅgameyya
 sāṭheyyā ārato assa virato paṭivirato nikkhanto nissaṭṭho
 vippamutto visaññutto vimariyādikatena cetasā vihareyyāti
 sampajāno saṭhāni na kayirā.
      [773] Atha jīvitena paññāya sīlabbattena nāññamatimaññeti
 athāti padasandhi .pe. Padānupubbatāmetaṁ athāti. Idhekacco
 lūkhajīvikaṁ jīvanto paraṁ paṇītajīvikaṁ jīvantaṁ atimaññati kiṁ panāyaṁ
 bahullājīvo sabbaṁ sambhakkhati seyyathīdaṁ mūlabījaṁ khandhabījaṁ
 phalubījaṁ aggabījaṁ bījabījameva pañcamaṁ asavicakkadantakuṭasamānappadhānātiṇṇoti 2-.
 So tāya lūkhajīvikāya paraṁ paṇītajīvikaṁ jīvantaṁ
 atimaññati. Idhekacco paṇītajīvikaṁ jīvanto paraṁ lūkhajīvikaṁ jīvantaṁ
 atimaññati kiṁ panāyaṁ appapuñño appesakkho na lābhī
 cīvarapiṇḍapātasenāsanagilānapaccayabhesajjaparikkhārānanti. < PTS. MNid , 396 >So tāya
 paṇītajīvikāya paraṁ lūkhajīvikaṁ jīvantaṁ atimaññati. Idhekacco paññāsampanno
 hoti so puṭṭho pañhaṁ visajjeti. Tassa evaṁ
 hoti ahamasmi paññāsampanno ime panaññe na paññāsampannāti.
 So tāya paññāsampadāya paraṁ atimaññati.
 Idhekacco sīlasampanno hoti pāṭimokkhasaṁvarasaṁvuto viharati ācāragocara-
 sampanno aṇumattesu vajjesu bhiyadassāvī samādāya sikkhati
 sikkhāpadesu. Tassa evaṁ hoti ahamasmi sīlasampanno ime

  *  *  *  *  *  *
  Footnote:1 Po. Ma. lūkhajīvitaṁ .. paṇītajīvitaṁ. ito paraṁ īdisameva.
 2 Po. Ma. asanivicakkadantakūṭasamānappadhānenāti.
-------------------------------------------------
[page 481]
 Panaññe bhikkhū dussīlā pāpadhammāti. So tāya sīlasampadāya
 paraṁ atimaññati. Idhekacco vattasampanno āraññiko vā
 piṇḍapātiko vā paṁsukūliko vā tecīvariko vā sapadānacāriko
 vā khalupacchābhattiko vā nesajjiko vā yathāsanthatiko vā.
 Tassa evaṁ hoti ahamasmi vattasampanno ime panaññe na
 vattasampannāti. So tāya vattasampadāya paraṁ atimaññati.
 Atha jīvitena paññāya sīlabbattena nāññamatimaññeti lūkhajīvikāya
 vā paṇītajīvikāya vā paññāsampadāya vā sīlasampadāya vā
 vattasampadāya vā paraṁ nātimaññeyya nāvajāneyya na tena mānaṁ
 janeyya na tena thaddho assa patthaddho paggahitasiroti atha
 jīvitena paññāya sīlabbattena nāññamatimaññe. Tenāha bhagavā
                 mosavajje na niyyetha
                 sampajāno saṭhāni na kayirā
                 atha jīvitena paññāya
                 sīlabbatena nāññamatimaññeti.
           [774] Sutvā rusito 1- bahuṁ vācaṁ
                 samaṇānaṁ vā puthuvacanānaṁ 2-
                 pharusena ne na paṭivajjā
                 na hi santo paṭisenikaroti 3-.

  *  *  *  *  *  *
  Footnote:1 Ma. rūsito. 2 Sī. Ma. puthjjānaṁ. 3 Ma. paṭiseniṁ karonti.
 Yu. < PTS. MNid , 397 >paṭisenikaronti.
-------------------------------------------------
[page 482]
      [775] Sutvā rusito bahuṁ vācaṁ samaṇānaṁ vā puthuvacanānanti
 rusitoti dūsito khuṁsito ghaṭṭito vambhito garahito upavadito.
 Samaṇānanti yekeci ito bahiddhā paribbājupagatā paribbājasamāpannā.
 Puthuvacanānanti khattiyā ca brāhmaṇā ca vessā ca
 suddā ca gahaṭṭhā ca pabbajitā ca devā ca manussā ca. Te
 bahukāhi vācāhi aniṭṭhāhi akantāhi amanāpāhi akkoseyyuṁ
 paribhāseyyuṁ roseyyuṁ viroseyyuṁ [1]- heṭheyyuṁ viheṭheyyuṁ ghāteyyuṁ
 upaghāteyyuṁ upaghātaṁ kareyyuṁ. Tesaṁ bahuṁ vācaṁ aniṭṭhaṁ akantaṁ
 amanāpaṁ sutvā suṇitvā uggahitvā upadhārayitvā upalakkhitvāti
 sutvā rusito bahuṁ vācaṁ samaṇānaṁ vā puthuvacanānaṁ.
      [776] Pharusena ne na paṭivajjāti pharusenāti kakkhaḷena. Na
 paṭivajjāti na paṭibhaṇeyya akkosantaṁ na paccakkoseyya rosantaṁ
 na paṭiroseyya bhaṇḍanaṁ na paṭibhaṇḍeyya na kalahaṁ kareyya na
 bhaṇḍanaṁ kareyya na viggahaṁ kareyya na vivādaṁ kareyya na medhagaṁ
 kareyya kalahabhaṇḍanaviggahavivādamedhagaṁ pajaheyya vinodeyya byantīkareyya
 anabhāvaṅgameyya kalahabhaṇḍanaviggahavivādamedhagā ārato
 assa virato paṭivirato nikkhanto nissaṭṭho vippamutto visaññutto
 vimariyādikatena cetasā vihareyyāti pharusena ne na paṭivajjā.
      [777] Na hi santo paṭisenikarotīti santoti rāgassa
 santattā santo dosassa mohassa kodhassa upanāhassa .pe.

  *  *  *  *  *  *
  Footnote:1 Ma. hiṁseyyuṁ vihiṁseyyuṁ.
-------------------------------------------------
[page 483]
 Sabbākusalābhisaṅkhārānaṁ santattā samitattā vūpasamitattā
 vijjhātattā nibbutattā vigatattā paṭippassaddhattā santo
 upasanto vūpasanto nibbuto paṭippassaddhoti santo. Na hi
 santo paṭisenikarotīti santo < PTS. MNid , 398 >paṭiseniṁ paṭimallaṁ paṭikaṇṭakaṁ paṭipakkhaṁ
 na karoti na janeti na sañjaneti na nibbatteti nābhinibbattetīti
 na hi santo paṭisenikaroti. Tenāha bhagavā
                 sutvā rusito bahuṁ vācaṁ
                 samaṇānaṁ vā puthuvacanānaṁ
                 pharusena ne na paṭivajjā
                 na hi santo paṭisenikarotīti.
           [778] Etañca dhammamaññāya
                 vicinaṁ bhikkhu sadā sato sikkhe
                 santīti nibbutiṁ ñatvā
                 sāsane gotamassa nappamajjeyya.
      [779] Etañca dhammamaññāyāti etanti ācikkhitaṁ desitaṁ
 paññāpitaṁ paṭṭhapitaṁ vivaṭaṁ vibhattaṁ uttānīkataṁ pakāsitaṁ.
 Dhammamaññāyāti jānitvā tulayitvā tīrayitvā vibhāvayitvā vibhūtaṁ
 katvāti evampi etañca dhammamaññāya. Athavā samañca visamañca
 pathañca vipathañca sāvajjañca anavajjañca hīnañca paṇītañca
 kaṇhañca sukkañca viññūgarahitañca viññūpasatthañca dhammaṁ aññāya
-------------------------------------------------
[page 484]
 Jānitvā tulayitvā tīrayitvā vibhāvayitvā vibhūtaṁ katvāti evampi
 etañca dhammamaññāya. Athavā sammāpaṭipadaṁ anulomapaṭipadaṁ
 apaccanīkapaṭipadaṁ [1]- anvatthapaṭipadaṁ dhammānudhammapaṭipadaṁ sīlesu
 paripūrikāritaṁ indriyesu guttadvārataṁ bhojane mattaññutaṁ jāgariyānuyogaṁ
 satisampajaññaṁ cattāro satipaṭṭhāne cattāro sammappadhāne
 cattāro iddhippāde pañcindriyāni pañca balāni satta
 bojjhaṅge ariyaṁ aṭṭhaṅgikaṁ maggaṁ nibbānañca nibbānagāminiñca
 paṭipadaṁ dhammaṁ aññāya jānitvā tulayitvā tīrayitvā vibhāvayitvā
 vibhūtaṁ katvāti evampi etañca dhammamaññāya.
      [780] Vicinaṁ bhikkhu sadā sato sikkheti vicinanti vicinanto
 pavicinanto tulayanto tīrayanto vibhāvayanto vibhūtaṁ karonto
 sabbe < PTS. MNid , 399 >saṅkhārā aniccāti .pe. Yaṅkiñci samudayadhammaṁ sabbantaṁ
 nirodhadhammanti vicinanto pavicinanto tulayanto tīrayanto vibhāvayanto
 vibhūtaṁ karontoti vicinaṁ bhikkhu. Sadāti sadā sabbadā
 sabbakālaṁ .pe. Pacchime vayokhandhe. Satoti catūhi kāraṇehi
 sato kāye kāyānupassanāsatipaṭṭhānaṁ bhāvento .pe. So
 vuccati sato. Sikkheti tisso sikkhā adhisīlasikkhā adhicittasikkhā
 adhipaññāsikkhā .pe. Ayaṁ adhipaññāsikkhā. Imā tisso
 sikkhā āvajjanto sikkheyya .pe. Sikkheyya ācareyya
 samācareyya samādāya vatteyyāti vicinaṁ bhikkhu sadā sato sikkhe.

  *  *  *  *  *  *
  Footnote:1 Ma. aviruddhapaṭipadaṁ.
-------------------------------------------------
[page 485]
      [781] Santīti nibbutiṁ ñatvāti rāgassa nibbutiṁ santīti
 ñatvā dosassa mohassa .pe. Sabbākusalābhisaṅkhārānaṁ nibbutiṁ
 santīti ñatvā jānitvā tulayitvā tīrayitvā vibhāvayitvā vibhūtaṁ
 katvāti santīti nibbutiṁ ñatvā.
      [782] Sāsane gotamassa nappamajjeyyāti gotamasāsane
 buddhasāsane jinasāsane tathāgatasāsane devasāsane arahantasāsane.
 Nappamajjeyyāti sakkaccakārī assa sātaccakārī aṭṭhitakārī
 anolīnavuttiko anikkhittacchando anikkhittadhuro appamatto kusalesu
 dhammesu kadāhaṁ aparipūraṁ vā sīlakkhandhaṁ paripūreyyaṁ .pe.
 Aparipūraṁ vā samādhikkhandhaṁ paññākkhandhaṁ vimuttikkhandhaṁ vimuttiñāṇadassanakkhandhaṁ
 kadāhaṁ apariññātaṁ vā dukkhaṁ parijāneyyaṁ
 appahīne vā kilese pajaheyyaṁ abhāvitaṁ vā maggaṁ bhāveyyaṁ
 asacchikataṁ vā nirodhaṁ sacchikareyyanti yo tattha chando ca vāyāmo
 ca ussāho ca ussoḷhī ca thāmo ca appaṭivānī ca
 satisampajaññañca ātappaṁ padhānaṁ adhiṭṭhānaṁ anuyogo appamādo
 kusalesu dhammesūti sāsane gotamassa nappamajjeyya. Tenāha bhagavā
                 etañca dhammamaññāya
                 vicinaṁ bhikkhu sadā sato sikkhe
                 santīti nibbutiṁ ñatvā
                 sāsane < PTS. MNid , 400 >gotamassa nappamajjeyyāti.
-------------------------------------------------
[page 486]
           [783] Abhibhū hi so anabhibhūto
                 sakkhidhammaṁ anītihamadassī
                 tasmā hi tassa bhagavato sāsane
                 appamatto sadā namassamanusikkheti bhagavā.
      [784] Abhibhū hi so anabhibhūtoti abhibhūtarūpā 1- abhibhūtasaddā
 abhibhūtagandhā abhibhūtarasā abhibhūtaphoṭṭhabbā abhibhūtadhammā abhibhū 1-
 anabhibhūto kehici kilesehi abhibhū hi pāpake akusale dhamme
 saṅkilesike ponobbhavike sadare dukkhavipāke āyatiṁ jātijarāmaraṇīyeti
 abhibhū hi so anabhibhūto.
      [785] Sakkhidhammaṁ anītihamadassīti sakkhidhammanti na itihitihaṁ
 na itikirāya na paramparāya na piṭakasampadāya na takkahetu na
 nayahetu na ākāraparivitakkena na diṭṭhinijjhānakkhantiyā sāmaṁ
 sayamabhiññātaṁ attapaccakkhaṁ dhammaṁ addasi addakkhi apassi paṭivijjhīti
 sakkhidhammaṁ anītihamadassī.
      [786] Tasmā hi tassa bhagavato sāsaneti tasmāti tasmā
 taṁkāraṇā taṁhetu tappaccayā taṁnidānā. Tassa bhagavato sāsaneti
 tassa bhagavato sāsane gotamasāsane buddhasāsane jinasāsane tathāgata
 sāsane devasāsane arahantasāsaneti tasmā hi tassa bhagavato
 sāsane.

  *  *  *  *  *  *
  Footnote:1-1 ekavacanavasena kattabbaṁ. Ma. Yu. abhibhūti rūpābhibhū saddābhibhū gandhābhibhū rasābhibhū
 phoṭṭhabbābhibhū dhammābhibhū.
-------------------------------------------------
[page 487]
      [787] Appamatto sadā namassamanusikkheti bhagavāti appamattoti
 sakkaccakārī assa .pe. Appamatto kusalesu dhammesu.
 Sadāti sadā sabbadā .pe. Pacchime vayokhandhe. Namassanti
 kāyena vā namassamāno vācāya vā namassamāno cittena vā namassamāno
 anvatthapaṭipattiyā [1]- namassamāno dhammānudhammapaṭipattiyā [2]-
 namassamāno sakkāramāno 3- garukāramāno 4- mānayamāno
 pūjayamāno apacāyamāno. Anusikkheti tisso sikkhā adhisīlasikkhā
 adhicittasikkhā adhipaññāsikkhā .pe. Ayaṁ adhipaññāsikkhā. Imā
 tisso sikkhā āvajjanto sikkheyya .pe. Sacchikātabbaṁ sacchikaronto
 sikkheyya [5]- ācareyya samācareyya samādāya vatteyya. Bhagavāti
 gāravādhivacanaṁ .pe. Sacchikā paññatti yadidaṁ bhagavāti appamatto
 sadā namassamanusikkheti bhagavā. Tenāha bhagavā
                 abhibhū hi so anabhibhūto
                 sakkhidhammaṁ anītihamadassī
                 tasmā hi tassa bhagavato sāsane
                 appamatto sadā namassamanusikkheti bhagavāti.
              Cuddasamo tuvaṭakasuttaniddeso niṭṭhito.
                   ------------------

  *  *  *  *  *  *
  Footnote:1-2 Ma. vāsaddo atthi. 3 Ma. sakkurumāno. 4 Ma. garukurumāno. 5 Ma. careyya.
-------------------------------------------------
[page 488]
                 Paṇṇarasamo attadaṇḍasuttaniddeso
    [788] Attadaṇḍā bhayaṁ jātaṁ janaṁ passatha medhagaṁ
          saṁvegaṁ kittayissāmi yathā saṁvijitaṁ mayā.
      [789] Attadaṇḍā bhayaṁ jātanti daṇḍāti tayo daṇḍā
 kāyadaṇḍo vacīdaṇḍo manodaṇḍo. Tividhaṁ kāyaduccaritaṁ kāyadaṇḍo
 catubbidhaṁ vacīduccaritaṁ vacīdaṇḍo tividhaṁ manoduccaritaṁ
 manodaṇḍo. Bhayanti dve bhayāni diṭṭhadhammikañca bhayaṁ
 samparāyikañca bhayaṁ. Katamaṁ diṭṭhadhammikaṁ bhayaṁ. Idhekacco kāyena
 duccaritaṁ carati vācāya duccaritaṁ carati manasā duccaritaṁ carati
 pāṇampi hanati adinnampi ādiyati sandhimpi chindati nillopampi
 harati ekāgārikampi karoti paripanthepi tiṭṭhati paradārampi
 gacchati musāpi bhaṇati. Tamenaṁ gahetvā rañño dassenti
 ayaṁ deva coro āgucārī imassa yaṁ icchasi taṁ daṇḍaṁ
 paṇehīti. Tamenaṁ rājā paribhāsati. So paribhāsapaccayāpi [1]-
 dukkhadomanassaṁ paṭisaṁvedeti. Etaṁ bhayaṁ dukkhadomanassaṁ kuto tassa.
 Attadaṇḍato jātaṁ sañjātaṁ nibbattaṁ abhinibbattaṁ pātubhūtaṁ.
 Ettakenapi rājā na tussati. Tamenaṁ rājā bandhāpeti andubandhanena
 vā rajjubandhanena vā saṅkhalikabandhanena vā vettabandhanena vā
 latābandhanena vā pekkhabandhanena vā parikkhepabandhanena vā gāmabandhanena

  *  *  *  *  *  *
  Footnote:1 Ma. bhayampi uppādeti.
-------------------------------------------------
[page 489]
 Vā [1]- nagarabandhanena vā raṭṭhabandhanena vā janapadabandhanena
 vā antamaso savacanīyampi karoti na te labbhā ito
 pakkamitunti. So bandhanapaccayāpi dukkhadomanassaṁ paṭisaṁvedeti. Etaṁ
 bhayaṁ dukkhadomanassaṁ kuto tassa. Attadaṇḍato jātaṁ sañjātaṁ
 nibbattaṁ abhinibbattaṁ pātubhūtaṁ. Ettakenapi rājā na tussati.
 Tamenaṁ rājā tassa dhanaṁ āharāpeti sataṁ vā sahassaṁ vā satasahassaṁ
 vā. So dhanajānipaccayāpi dukkhadomanassaṁ paṭisaṁvedeti. Etaṁ
 bhayaṁ dukkhadomanassaṁ kuto tassa. Attadaṇḍato jātaṁ sañjātaṁ
 nibbattaṁ abhinibbattaṁ pātubhūtaṁ. Ettakenapi rājā na tussati.
 Tamenaṁ rājā vividhā kammakāraṇā kārāpeti kasāhipi tāḷeti
 vettehipi tāḷeti aḍḍhadaṇḍakehipi tāḷeti hatthampi chindati
 pādampi chindati hatthapādampi chindati kaṇṇampi chindati nāsampi
 chindati kaṇṇanāsampi chindati vilaṅgathālakampi karoti saṅkhamuṇḍakampi
 karoti rāhumukhampi karoti jotimālikampi karoti
 hatthapajjotikampi karoti erakavattikampi karoti cirakavāsikampi
 karoti eṇeyyakampi karoti balisamaṁsikampi karoti kahāpaṇikampi
 karoti khārāpatacchikampi karoti palighaparivattikampi karoti
 palālapīṭhakampi karoti tattenapi telena osiñcati sunakhehipi
 khādāpeti jīvantampi sūle uttāseti asināpi sīsaṁ chindati.
 So kammakāraṇapaccayāpi dukkhadomanassaṁ paṭisaṁvedeti. Etaṁ bhayaṁ

  *  *  *  *  *  *
  Footnote:1 Ma. nigamabandhanena vā.
-------------------------------------------------
[page 490]
 Dukkhadomanassaṁ kuto tassa. Attadaṇḍato jātaṁ sañjātaṁ nibbattaṁ
 abhinibbattaṁ pātubhūtaṁ. Rājā imesaṁ catunnaṁ daṇḍānaṁ < PTS. MNid , 404 >issaro.
 So sakena kammena kāyassa bhedā parammaraṇā apāyaṁ duggatiṁ
 vinipātaṁ nirayaṁ upapajjati. Tamenaṁ nirayapālā pañcavidhabandhanaṁ
 nāma kammakāraṇaṁ kārenti tattaṁ ayokhilaṁ hatthe gamenti tattaṁ
 ayokhilaṁ dutiye hatthe gamenti tattaṁ ayokhilaṁ pāde gamenti
 tattaṁ ayokhilaṁ dutiye pāde gamenti tattaṁ ayokhilaṁ majjheurasmiṁ
 gamenti. So tattha dukkhā tippā [1]- kaṭukā vedanā vedeti na
 ca tāva kālaṁ karoti yāva na taṁ pāpakammaṁ byantīhoti.
 Etaṁ bhayaṁ dukkhadomanassaṁ kuto tassa. Attadaṇḍato jātaṁ
 sañjātaṁ nibbattaṁ abhinibbattaṁ pātubhūtaṁ. Tamenaṁ nirayapālā
 saṁvesitvā 2- kudhārīhi 3- tacchenti. So tattha dukkhā tippā kaṭukā
 vedanā vedeti na ca tāva kālaṁ karoti yāva na taṁ pāpakammaṁ
 byantīhoti. Tamenaṁ nirayapālā uddhaṁpādaṁ adhosiraṁ gahetvā
 vāsīhi tacchenti. Tamenaṁ nirayapālā rathe yojetvā ādittāya paṭhaviyā
 sampajjalitāya sañjotibhūtāya 4- sārentipi 5- paccāsārentipi 6- .pe.
 Tamenaṁ nirayapālā mahantaṁ aṅgārapabbataṁ ādittaṁ sampajjalitaṁ
 sañjotibhūtaṁ āropentipi oropentipi .pe. Tamenaṁ nirayapālā

  *  *  *  *  *  *
  Footnote:1 Po. kharā. īdisaṭṭhāne sabbattha īdisameva. 2 Ma. saṁvesetvā. 3 Ma. Sī.
 kuṭhārīhi. 4 sajjotibhūtāyātipi sajotibhūtāyātipi pāṭho. 5 Sī. hārentipi.
 6 paccāhārentipi.
-------------------------------------------------
[page 491]
 Uddhaṁpādaṁ adhosiraṁ gahetvā tattāya lohakumbhiyā pakkhipanti
 ādittāya sampajjalitāya sañjotibhūtāya. So tattha pheṇuddehakaṁ
 paccati. So tattha pheṇuddehakaṁ paccamāno sakimpi uddhaṁ gacchati
 sakimpi adho gacchati sakimpi tiriyaṁ gacchati. So tattha dukkhā
 tippā kaṭukā vedanā vedeti na ca tāva kālaṁ karoti yāva
 na taṁ pāpakammaṁ byantīhoti. Etaṁ bhayaṁ dukkhadomanassaṁ kuto
 tassa. Attadaṇḍato jātaṁ sañjātaṁ nibbattaṁ abhinibbattaṁ
 pātubhūtaṁ. Tamenaṁ nirayapālā mahāniraye pakkhipanti. So kho
 pana mahānirayo
          catukkaṇṇo catudvāro vibhatto bhāgaso mito
          ayopākārapariyatto ayasā paṭikujjito.
          Tassa ayomayā bhūmi jalitā tejasā yutā
          samantā yojanasataṁ pharitvā tiṭṭhati sabbadā.
          Kadariyā tapanā ghorā accimanto durāsadā 1-
          lomahaṁsanarūpā ca bhismā paṭibhayā dukkhā.
          Puratthimāya ca bhittiyā accikkhandho samuṭṭhito
          ḍahanto pāpakammante pacchimāya paṭihaññati.
          Pacchimāya ca bhittiyā accikkhandho samuṭṭhito
          ḍahanto pāpakammante puratthimāya paṭihaññati.

  *  *  *  *  *  *
  Footnote:1 Sī. kharā sadā.
-------------------------------------------------
[page 492]
          Uttarāya ca bhittiyā accikkhandho samuṭṭhito
          ḍahanto pāpakammante dakkhiṇāya paṭihaññati.
          Dakkhiṇāya ca bhittiyā accikkhandho samuṭṭhito
          ḍahanto pāpakammante uttarāya paṭihaññati.
          Heṭṭhito ca samuṭṭhāya accikkhandho bhayānako
          ḍahanto pāpakammante chadanasmiṁ paṭihaññati.
          Chadanamhā samuṭṭhāya accikkhandho bhayānako
          ḍahanto pāpakammante bhūmiyaṁ paṭihaññati.
          Ayokapālaṁ ādittaṁ santattaṁ jalitaṁ yathā
          evaṁ avīcinirayo heṭṭhā upari passato.
          Tattha sattā mahāluddā mahākibbisakārino
          accantapāpakammantā paccanti na ca miyyare.
          Jātavedasamo kāyo tesaṁ nirayavāsinaṁ
          passa kammānaṁ 1- daḷhattaṁ na bhasmā honti 2- napī masi.
          Puratthimenapi dhāvanti tato dhāvanti pacchato 3-
          uttarenapi dhāvanti tato dhāvanti dakkhiṇaṁ.
          Yaṁ yaṁ disampi dhāvanti 4- taṁ taṁ dvāraṁ pithīyati
          abhinikkhamitāsā te sattā mokkhaṁ 5- gavesino.
          Na te tato nikkhamituṁ labhanti kammapaccayā
          tesañca pāpakammantaṁ avipakkaṁ kataṁ bahunti.

  *  *  *  *  *  *
  Footnote:1 Po. kammāna. 2 Ma. hoti. 3 Ma. pacchimaṁ. 4 Ma. disaṁ padhāvanti.
 5 Yu. pāmokkhaṁ.
-------------------------------------------------
[page 493]
      Etaṁ bhayaṁ dukkhadomanassaṁ kuto < PTS. MNid , 406 >tassa. Attadaṇḍato jātaṁ
 sañjātaṁ nibbattaṁ abhinibbattaṁ pātubhūtaṁ. Yāni ca nerayikāni
 dukkhāni yāni ca tiracchānayonikāni dukkhāni yāni ca pittivisayikāni
 dukkhāni yāni ca mānusakāni 1- dukkhāni tāni kuto
 jātāni kuto sañjātāni kuto nibbattāni kuto abhinibbattāni
 kuto pātubhūtāni. Attadaṇḍato jātāni sañjātāni nibbattāni
 abhinibbattāni pātubhūtānīti attadaṇḍā bhayaṁ jātaṁ.
      [790] Janaṁ passatha medhaganti jananti khattiyā ca brāhmaṇā
 ca vessā ca suddā ca gahaṭṭhā ca pabbajitā ca devā ca
 manussā ca. Medhaganti 2- medhagaṁ janaṁ kalahaṁ janaṁ viruddhaṁ janaṁ paṭiviruddhaṁ
 janaṁ āhatajanaṁ paccāhatajanaṁ āghātitajanaṁ paccāghātitajanaṁ passatha
 dakkhatha oloketha nijjhāyetha upaparikkhathāti janaṁ passatha medhagaṁ.
      [791] Saṁvegaṁ kittayissāmīti saṁvegaṁ ubbegaṁ utrāsaṁ bhayaṁ pīḷanaṁ
 ghaṭṭanaṁ upaddavaṁ upasaggaṁ kittayissāmi 3- pakittayissāmi ācikkhissāmi
 desissāmi paññāpissāmi paṭṭhapissāmi vivarissāmi vibhajissāmi
 uttānīkarissāmi pakāsissāmīti saṁvegaṁ kittayissāmi.
      [792] Yathā saṁvijitaṁ mayāti yathā mayā attanāyeva [4]- saṁvejito
 ubbejito saṁvegamāpāditoti yathā saṁvijitaṁ mayā. Tenāha bhagavā
          attadaṇḍā bhayaṁ jātaṁ janaṁ passatha medhagaṁ
          saṁvegaṁ kittayissāmi yathā saṁvijitaṁ mayāti.

  *  *  *  *  *  *
  Footnote:1 Po. Ma. mānusikāni. 2 Po. Ma. ayaṁ pāṭho natthi. 3 Ma. kittayissāmīti
 4 Po. Ma. attānaṁ.
-------------------------------------------------
[page 494]
    [793] Phandamānaṁ pajaṁ disvā macche appodake yathā
          aññamaññehi byāruddhe disvā maṁ bhayamāvisi.
      [794] Phandamānaṁ pajaṁ < PTS. MNid , 407 >disvāti pajāti sattādhivacanaṁ. Pajaṁ
 taṇhāphandanāya phandamānaṁ diṭṭhiphandanāya phandamānaṁ kilesaphandanāya
 phandamānaṁ duccaritaphandanāya phandamānaṁ payogaphandanāya
 phandamānaṁ vipākaphandanāya phandamānaṁ rattarāgena phandamānaṁ
 duṭṭhadosena phandamānaṁ mūḷhamohena phandamānaṁ vinibandhamānena
 phandamānaṁ parāmaṭṭhadiṭṭhiyā phandamānaṁ vikkhepagatauddhaccena
 phandamānaṁ aniṭṭhaṅgatavicikicchāya phandamānaṁ thāmagatānusayehi
 phandamānaṁ lābhena phandamānaṁ alābhena phandamānaṁ yasena
 phandamānaṁ ayasena phandamānaṁ pasaṁsāya phandamānaṁ nindāya
 phandamānaṁ sukhena phandamānaṁ dukkhena phandamānaṁ jātiyā phandamānaṁ
 jarāya phandamānaṁ byādhinā phandamānaṁ maraṇena phandamānaṁ
 sokaparidevadukkhadomanassupāyāsehi phandamānaṁ nerayikena dukkhena
 phandamānaṁ tiracchānayonikena dukkhena phandamānaṁ pittivisayikena 1-
 dukkhena phandamānaṁ mānusakena dukkhena phandamānaṁ gabbhokkantimūlakena
 dukkhena gabbhaṭṭhitimūlakena dukkhena gabbhavuṭṭhānamūlakena
 dukkhena jātassupanibandhikena dukkhena jātassa parādheyyakena
 dukkhena attupakkamena dukkhena parupakkamena dukkhena dukkhadukkhena
 saṅkhāradukkhena vipariṇāmadukkhena cakkhurogena dukkhena

  *  *  *  *  *  *
  Footnote:1 Ma. pettivisayikena. sabbattha evaṁ ñātabbaṁ.
-------------------------------------------------
[page 495]
 Sotarogena ghānarogena jivhārogena kāyarogena sīsarogena
 kaṇṇarogena mukharogena dantarogena kāsena sāsena pināsena 1-
 ḍahena jarena kucchirogena mucchāya pakkhandikāya
 sulāya visūcikāya kuṭṭhena gaṇḍena kilāsena sosena
 apamārena dadduyā kaṇḍuyā kacchuyā rakhasāya vitacchikāya
 lohitena pittena madhumehena aṁsāya piḷakāya bhagandalāya
 pittasamuṭṭhānehi ābādhehi semhasamuṭṭhānehi ābādhehi vātasamuṭṭhānehi
 ābādhehi sannipātikehi ābādhehi < PTS. MNid , 408 >utupariṇāmajehi
 ābādhehi visamaparihārajehi ābādhehi opakkamikehi ābādhehi
 kammavipākajehi ābādhehi sītena uṇhena jighacchāya pipāsāya
 uccārena passāvena ḍaṁsamakasavātātapasiriṁsapasamphassena [2]-
 mātumaraṇena dukkhena pitumaraṇena dukkhena bhātumaraṇena dukkhena
 bhaginīmaraṇena dukkhena puttamaraṇena dukkhena 3- dhītumaraṇena dukkhena
 ñātimaraṇena dukkhena bhogabyasanena dukkhena rogabyasanena dukkhena
 sīlabyasanena dukkhena diṭṭhibyasanena dukkhena phandamānaṁ samphandamānaṁ
 vipphandamānaṁ vedhamānaṁ pavedhamānaṁ sampavedhamānaṁ. Disvāti [4]- passitvā
 tulayitvā tīrayitvā vibhāvayitvā vibhūtaṁ katvāti phandamānaṁ pajaṁ
 disvā.
      [795] Macche appodake yathāti yathā macchā appodake
 parittodake udakapariyādāne kākehi vā kulalehi vā balākāhi

  *  *  *  *  *  *
  Footnote:1 Po. pipāsena. 2 Po. Ma. dukkhena. 3 Po. Yu. ayaṁ pāṭho natthi.
 4 Ma. disvā.
-------------------------------------------------
[page 496]
 Vā paripātiyamānā ukkhipiyamānā khajjamānā phandanti samphandanti
 vipphandanti vedhenti pavedhenti sampavedhenti evameva pajā
 taṇhāphandanāya phandanti .pe. Diṭṭhibyasanena dukkhena phandanti
 samphandanti vipphandanti vedhenti pavedhenti sampavedhentīti macche
 appodake yathā.
      [796] Aññamaññehi byāruddheti aññamaññaṁ sattā viruddhā
 paṭiviruddhā āhatā paccāhatā āghātitā paccāghātitā rājānopi
 rājūhi vivadanti khattiyāpi khattiyehi vivadanti brāhmaṇāpi
 brāhmaṇehi vivadanti gahapatīpi gahapatīhi vivadanti mātāpi
 puttena vivadati puttopi mātarā vivadati pitāpi puttena
 vivadati puttopi pitarā vivadati bhātāpi bhātarā vivadati bhaginīpi
 bhaginiyā vivadati 1- bhātāpi bhaginiyā vivadati bhaginīpi bhātarā
 vivadati sahāyopi sahāyena vivadati. Te tattha kalahaviggahavivādāpannā
 aññamaññaṁ pāṇīhipi upakkamanti leḍḍūhipi
 upakkamanti daṇḍehipi upakkamanti satthehipi upakkamanti.
 Te tattha maraṇampi gacchanti 2- maraṇamattampi dukkhanti
 aññamaññehi < PTS. MNid , 409 >byāruddhe.
      [797] Disvā maṁ bhayamāvisīti disvāti disvā passitvā
 tulayitvā tīrayitvā vibhāvayitvā vibhūtaṁ katvā bhayaṁ pīḷanaṁ ghaṭṭanaṁ
 upaddavo upasaggo āvisatīti 3- disvā maṁ bhayamāvisi. Tenāha bhagavā

  *  *  *  *  *  *
  Footnote:1 Po. Yu. ime pāṭhā natthi. 2 Ma. nigacchanti. 3 Po. Ma. āvisīti.
-------------------------------------------------
[page 497]
          Phandamānaṁ pajaṁ disvā macche appodake yathā
          aññamaññehi byāruddhe disvā maṁ bhayamāvisīti.
    [798] Samantamasāro loko disā sabbā sameritā
          icchaṁ bhavanamattano nāddasāsiṁ anositaṁ.
      [799] Samantamasāro lokoti nirayaloko tiracchānayoniloko
 pittivisayaloko manussaloko devaloko khandhaloko dhātuloko
 āyatanaloko ayaṁ loko paro loko sabrahmaloko 1- sadevaloko 2-
 ayaṁ vuccati loko. Nirayaloko assāro nissāro sārāpagato
 niccasārasārena vā sukhasārasārena vā attasārasārena vā niccena
 vā dhuvena vā sassatena vā avipariṇāmadhammena vā.
 Tiracchānayoniloko pittivisayaloko manussaloko devaloko
 khandhaloko dhātuloko āyatanaloko ayaṁ loko paro loko
 sabrahmaloko sadevaloko assāro nissāro sārāpagato
 niccasārasārena vā sukhasārasārena vā attasārasārena vā niccena
 vā dhuvena vā sassatena vā avipariṇāmadhammena vā. Yathā [3]-
 naḷo assāro nissāro sārāpagato yathā eraṇḍo assāro
 nissāro sārāpagato < PTS. MNid , 410 >yathā udumbaro assāro nissāro
 sārāpagato yathā setagaccho assāro nissāro sārāpagato yathā
 pālibhaddako assāro nissāro sārāpagato yathā pheṇupiṇḍo
 assāro nissāro sārāpagato yathā pubbuḷakaṁ assāraṁ nissāraṁ

  *  *  *  *  *  *
  Footnote:1-2 Ma. brahmaloko devaloko. 3 Ma. pana.
-------------------------------------------------
[page 498]
 Sārāpagataṁ yathā marīci assārā nissārā sārāpagatā yathā
 kaddalikkhandho assāro nissāro sārāpagato yathā māyā assārā
 nissārā sārāpagatā evameva nirayaloko assāro nissāro
 sārāpagato niccasārasārena vā sukhasārasārena vā attasārasārena
 vā niccena vā dhuvena vā sassatena vā avipariṇāmadhammena vā
 tiracchānayoniloko pittivisayaloko manussaloko .pe. Sadevaloko
 assāro nissāro sārāpagato niccasārasārena vā sukhasārasārena
 vā attasārasārena vā niccena vā dhuvena vā sassatena
 vā avipariṇāmadhammena vāti samantamasāro loko.
      [800] Disā sabbā sameritāti ye puratthimāya disāya
 saṅkhārā tepi eritā sameritā calitā ghaṭṭitā aniccatāya
 jātiyā anugatā jarāya anusaṭā byādhinā abhibhūtā maraṇena
 abbhāhatā dukkhe patiṭṭhitā atāṇā aleṇā asaraṇā
 asaraṇībhūtā. Ye pacchimāya disāya saṅkhārā ye uttarāya disāya
 saṅkhārā ye dakkhiṇāya disāya saṅkhārā ye puratthimāya
 anudisāya saṅkhārā ye pacchimāya anudisāya saṅkhārā ye uttarāya
 anudisāya saṅkhārā ye dakkhiṇāya anudisāya saṅkhārā ye
 heṭṭhimāya disāya saṅkhārā ye uparimāya disāya saṅkhārā ye
 dasadisāsu saṅkhārā tepi eritā sameritā calitā ghaṭṭitā
 aniccatāya jātiyā anugatā jarāya anusaṭā byādhinā abhibhūtā
-------------------------------------------------
[page 499]
 Maraṇena abbhāhatā dukkhe patiṭṭhitā atāṇā aleṇā asaraṇā
 asaraṇībhūtā. Bhāsitampi cetaṁ
                 kiñcāpi cetaṁ jalatī vimānaṁ
                 obhāsayaṁ uttariyaṁ disāya
                 rūpe raṇaṁ disvā sadā pavedhitaṁ
                 tasmā na rūpe ramatī sumedho
          maccunābbhāhato loko jarāya parivārito
          taṇhāsallena otiṇṇo icchādhumāyiko 1- sadā
          sabbo ādīpito loko sabbo loko pajopito 2-
          sabbo pajjalito loko sabbo loko pakampitoti.
 Disā sabbā sameritā.
      [801] Icchaṁ bhavanamattanoti attano bhavaṁ 3- tāṇaṁ leṇaṁ saraṇaṁ
 gatiṁ parāyanaṁ icchanto sādiyanto patthayanto pihayanto
 abhijappantoti icchaṁ bhavanamattano.
      [802] Nāddasāsiṁ anositanti anajjhositaṁ na addasaṁ
 ajjhositaññeva addasaṁ. Sabbaṁ yobbaññaṁ jarāya ositaṁ sabbaṁ
 ārogyaṁ byādhinā ositaṁ sabbaṁ jīvitaṁ maraṇena ositaṁ sabbaṁ
 lābhaṁ alābhena ositaṁ sabbaṁ yasaṁ ayasena ositaṁ sabbaṁ pasaṁsaṁ
 nindāya ositaṁ sabbaṁ sukhaṁ dukkhena ositaṁ.

  *  *  *  *  *  *
  Footnote:1 Ma. icchādhūmāyito. 2 Ma. padhūpito. 3 Po. Ma. bhavanaṁ.
-------------------------------------------------
[page 500]
                 Lābho alābho yaso ayaso ca
                 nindā ca pasaṁsā ca sukhadukkhañca
                 ete aniccā manujesu dhammā
                 asassatā vipariṇāmadhammāti.
 Nāddasāsiṁ anositaṁ. Tenāha bhagavā
          samantamasāro loko disā sabbā sameritā
          icchaṁ < PTS. MNid , 412 >bhavanamattano nāddasāsiṁ anositanti.
    [803] Osānetveva byāruddhe disvā me aratī ahu
          athettha sallaṁ addakkhiṁ duddasaṁ hadayassitaṁ.
      [804] Osānetveva byāruddheti osānetvevāti sabbaṁ
 yobbaññaṁ jarā osāpeti sabbaṁ ārogyaṁ byādhi osāpeti
 sabbaṁ jīvitaṁ maraṇaṁ osāpeti sabbaṁ lābhaṁ alābho osāpeti
 sabbaṁ yasaṁ ayaso osāpeti sabbaṁ pasaṁsaṁ nindā osāpeti sabbaṁ
 sukhaṁ dukkhaṁ osāpetīti osānetveva. Byāruddheti yobbaññakāmā
 sattā jarāya paṭiviruddhā ārogyakāmā sattā byādhinā
 paṭiviruddhā jīvitukāmā sattā maraṇena paṭiviruddhā lābhakāmā
 sattā alābhena paṭiviruddhā yasakāmā sattā ayasena paṭiviruddhā
 pasaṁsakāmā sattā nindāya paṭiviruddhā sukhakāmā sattā dukkhena
 viruddhā paṭiviruddhā āhatā paccāhatā āghātitā paccāghātitāti
 osānetveva byāruddhe.
-------------------------------------------------
[page 501]
      [805] Disvā me aratī ahūti disvāti disvā passitvā
 tulayitvā tīrayitvā vibhāvayitvā vibhūtaṁ katvāti disvā. Me
 aratīti yā arati yā anabhirati yā anabhiramanā yā ukkaṇṭhiyā 1-
 yā paritasitā ahūti disvā me aratī ahu.
      [806] Athettha sallaṁ addakkhinti athāti padasandhi .pe.
 Padānupubbatāmetaṁ athāti. Etthāti sattesu. Sallanti satta
 sallāni rāgasallaṁ dosasallaṁ mohasallaṁ mānasallaṁ diṭṭhisallaṁ
 sokasallaṁ kathaṁkathāsallaṁ. Addakkhinti addasaṁ addakkhiṁ apassiṁ
 paṭivijjhinti athettha sallaṁ addakkhiṁ.
      [807] Duddasaṁ hadayassitanti duddasanti duddasaṁ duddakkhaṁ
 duppassaṁ dubbujjhaṁ duranubujjhaṁ duppaṭivijjhaṁ. Hadayassitanti hadayaṁ
 vuccati cittaṁ yaṁ cittaṁ mano mānasaṁ hadayaṁ paṇḍaraṁ mano manāyatanaṁ
 manindriyaṁ viññāṇaṁ viññāṇakkhandho tajjā manoviññāṇadhātu.
 Hadayassitanti hadayanissitaṁ cittanissitaṁ cittasannissitaṁ cittena sahagataṁ
 sahajātaṁ saṁsaṭṭhaṁ sampayuttaṁ ekuppādaṁ ekanirodhaṁ ekavatthukaṁ
 ekārammaṇanti duddasaṁ hadayassitaṁ. Tenāha bhagavā
          osānetveva byāruddhe disvā me aratī ahu
          athettha sallaṁ addakkhiṁ duddasaṁ hadayassitanti.
    [808] Yena sallena otiṇṇo disā sabbā vidhāvati
          tameva sallaṁ abbuyha na dhāvati na sīdati.

  *  *  *  *  *  *
  Footnote:1 Ma. ukkaṇṭhitā.
-------------------------------------------------
[page 502]
      [809] Yena sallena otiṇṇo disā sabbā vidhāvatīti
 sallanti satta sallāni rāgasallaṁ dosasallaṁ mohasallaṁ mānasallaṁ
 diṭṭhisallaṁ sokasallaṁ kathaṁkathāsallaṁ.
      Katamaṁ rāgasallaṁ. Yo rāgo sārāgo anunayo anurodho
 nandi nandirāgo cittassa sārāgo .pe. Abhijjhā lobho
 akusalamūlaṁ idaṁ rāgasallaṁ.
      Katamaṁ dosasallaṁ. Anatthaṁ me acarīti āghāto jāyati anatthaṁ
 me caratīti āghāto jāyati anatthaṁ me carissatīti āghāto
 jāyati .pe. Caṇḍikkaṁ assuropo anattamanatā cittassa idaṁ
 dosasallaṁ.
      Katamaṁ mohasallaṁ. Dukkhe añāṇaṁ .pe. Dukkhanirodhagāminiyā
 paṭipadāya añāṇaṁ pubbante añāṇaṁ aparante añāṇaṁ pubbantāparante
 añāṇaṁ idappaccayatāpaṭiccasamuppannesu dhammesu añāṇaṁ
 yaṁ evarūpaṁ adassanaṁ anabhisamayo ananubodho asambodho appaṭivedho
 asaṅgāhatā apariyogāhatā 1- asamapekkhatā 2- apaccavekkhatā 3-
 apaccakkhakammaṁ dummejjhaṁ bālyaṁ moho pamoho sammoho avijjā
 avijjogho avijjāyogo avijjānusayo avijjāpariyuṭṭhānaṁ
 avijjālaṅgī moho akusalamūlaṁ idaṁ mohasallaṁ.
      Katamaṁ mānasallaṁ. Seyyohamasmīti māno sadisohamasmīti
 māno hīnohamasmīti māno yo evarūpo māno maññanā

  *  *  *  *  *  *
  Footnote:1-2-3 Ma. apariyogāhanā asamapekkhanā apaccavekkhanā.
-------------------------------------------------
[page 503]
 Maññitattaṁ uṇṇati uṇṇamo dhajo sampaggāho ketukamyatā
 cittassa idaṁ mānasallaṁ.
      Katamaṁ diṭṭhisallaṁ. Vīsativatthukā sakkāyadiṭṭhi dasavatthukā
 micchādiṭṭhi dasavatthukā antaggāhikā diṭṭhi yā evarūpā diṭṭhi
 diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ diṭṭhivipphanditaṁ
 diṭṭhisaṁyojanaṁ gāho paṭiggāho abhiniveso parāmāso kummaggo
 micchāpatho micchattaṁ titthāyatanaṁ vipariyesaggāho viparītaggāho
 vipallāsaggāho micchāgāho ayāthāvakasmiṁ yāthāvakanti gāho
 yāvatā dvāsaṭṭhī diṭṭhigatāni idaṁ diṭṭhisallaṁ.
      Katamaṁ sokasallaṁ. Ñātibyasanena vā phuṭṭhassa bhogabyasanena
 vā phuṭṭhassa rogabyasanena vā phuṭṭhassa sīlabyasanena vā phuṭṭhassa
 diṭṭhibyasanena vā phuṭṭhassa aññataraññatarena vā byasanena
 samannāgatassa aññataraññatarena vā dukkhadhammena phuṭṭhassa soko
 socanā socitattaṁ antosoko antoparisoko antoḍāho
 antopariḍāho cetaso parijjhāyanā domanassaṁ idaṁ sokasallaṁ.
      Katamaṁ kathaṁkathāsallaṁ. Dukkhe kaṅkhā dukkhasamudaye kaṅkhā
 dukkhanirodhe kaṅkhā dukkhanirodhagāminiyā paṭipadāya kaṅkhā pubbante
 kaṅkhā aparante kaṅkhā pubbantāparante kaṅkhā idappaccatāpaṭiccasamuppannesu
 dhammesu kaṅkhā yā evarūpā kaṅkhā kaṅkhāyanā
 kaṅkhāyitattaṁ vimati vicikicchā dveḷhakaṁ dvedhāpatho saṁsayo
-------------------------------------------------
[page 504]
 Anekaṁsaggāho āsappanā parisappanā apariyogāhanā chambhitattaṁ
 cittassa manovilekho idaṁ kathaṁkathāsallaṁ.
      [810] Yena sallena otiṇṇo disā sabbā vidhāvatīti
 rāgasallena otiṇṇo viddho phuṭṭho pareto samohito
 samannāgato kāyena duccaritaṁ carati vācāya duccaritaṁ carati manasā
 duccaritaṁ carati pāṇampi hanati adinnampi ādiyati sandhimpi
 chindati nillopampi harati ekāgārikampi karoti paripanthepi
 tiṭṭhati paradārampi gacchati musāpi bhaṇati. Evampi rāgasallena
 otiṇṇo viddho phuṭṭho pareto samohito samannāgato
 dhāvati vidhāvati sandhāvati saṁsarati. Athavā rāgasallena otiṇṇo
 viddho phuṭṭho pareto samohito < PTS. MNid , 415 >samannāgato bhoge pariyesanto
 nāvāya mahāsamuddaṁ pakkhandati sītassa purakkhato uṇhassa purakkhato
 ḍaṁsamakasavātātapasiriṁsapasamphassehi rissamāno 1- khuppipāsāya pīḷiyamāno 2-
 gumbaṁ 3- gacchati takkolaṁ gacchati takkasilaṁ gacchati kālamukhaṁ gacchati
 maraṇapāraṁ 4- gacchati vesuṅgaṁ gacchati verāpathaṁ gacchati javaṁ gacchati
 tambaliṅgaṁ 5- gacchati vaṅkaṁ gacchati eḷavaddhanaṁ 6- gacchati suvaṇṇakūṭaṁ
 gacchati suvaṇṇabhūmiṁ gacchati tambapaṇṇiṁ gacchati suppāraṁ 7-
 gacchati bharukaṁ 8- gacchati suraddhaṁ 9- gacchati aṅgaṇekaṁ 10- gacchati gaṅgaṇaṁ 11-
 gacchati paramagaṅgaṇaṁ 12- gacchati yonaṁ gacchati [13]- pinakaṁ 14- gacchati
 allasaṇḍaṁ 15- gacchati marukantāraṁ gacchati jaṇṇupathaṁ gacchati ajapathaṁ

  *  *  *  *  *  *
  Footnote:1 Ma. pīḷiyamāno. 2 Po. Ma. Yu. miyyamāno. 3 Ma. tigumbaṁ. 4 Ma. purapūraṁ.
 5 Yu. tamaliṅgaṁ. 6 Po. Ma. eḷabandhanaṁ. 7 Ma. suppārakaṁ. 8 Ma. Yu. bhārukacchaṁ.
 9 Ma. suraṭṭhaṁ. 10 Ma. bhaṅgalokaṁ. 11 Po. Ma. bhaṅgaṇaṁ. 12 Ma. paramabhaṅgaṇaṁ.
 13 paramayonaṁ gacchati. 14 Ma. vinakaṁ. 15 mūlapadaṁ.
-------------------------------------------------
[page 505]
 Gacchati meṇḍapathaṁ gacchati saṅkupathaṁ gacchati chattapathaṁ gacchati
 vaṁsapathaṁ gacchati sakuṇapathaṁ gacchati mūsikāpathaṁ gacchati daripathaṁ
 gacchati vettādhāraṁ gacchati. Pariyesanto na labhati alābhamūlakampi
 dukkhadomanassaṁ paṭisaṁvedeti. Pariyesanto labhati laddhā
 ārakkhamūlakampi dukkhadomanassaṁ paṭisaṁvedeti kinti me bhoge neva
 rājāno hareyyuṁ na corā hareyyuṁ na aggi ḍaheyya na
 udakaṁ vaheyya na appiyā dāyādā < PTS. MNid , 416 >hareyyunti. Tassa evaṁ
 ārakkhato gopayato te bhogā vippalujjanti. So vippayogamūlakampi
 dukkhadomanassaṁ paṭisaṁvedeti. Evampi rāgasallena
 otiṇṇo viddho phuṭṭho pareto samohito samannāgato dhāvati
 vidhāvati sandhāvati saṁsarati. Dosasallena mohasallena mānasallena
 otiṇṇo viddho phuṭṭho pareto samohito samannāgato
 kāyena duccaritaṁ carati vācāya duccaritaṁ carati manasā duccaritaṁ
 carati pāṇampi hanati adinnampi ādiyati sandhimpi chindati
 nillopampi harati ekāgārikampi karoti paripanthepi tiṭṭhati
 paradārampi gacchati musāpi bhaṇati. Evaṁ mānasallena otiṇṇo
 viddho phuṭṭho pareto samohito samannāgato dhāvati vidhāvati
 sandhāvati saṁsarati.
      Diṭṭhisallena otiṇṇo viddho phuṭṭho pareto samohito
 samannāgato acelako hoti muttācāro hatthāvalekhano 1- na

  *  *  *  *  *  *
  Footnote:1 Ma. hatthāpalekhano.
-------------------------------------------------
[page 506]
 Ehibhadantiko na tiṭṭhabhadantiko nābhihaṭaṁ na uddissa kataṁ na
 nimantanaṁ sādiyati. So na kumbhimukhā paṭiggaṇhāti na
 kaḷopimukhā paṭiggaṇhāti na eḷakamantaraṁ na daṇḍamantaraṁ na
 mūsalamantaraṁ na dvinnaṁ bhuñjamānānaṁ na gabbhiniyā na pāyamānāya
 na purisantaragatāya na saṅkittīsu na yattha sā upaṭṭhito
 hoti na yattha makkhikā saṇḍasaṇḍacārinī na macchaṁ na maṁsaṁ [1]- na
 merayaṁ na thusodakaṁ pivati. So ekāgāriko vā hoti ekālopiko
 dvāgāriko vā hoti dvālopiko .pe. Sattāgāriko
 vā hoti sattālopiko ekissāpi dattiyā 2- yāpeti dvīhipi
 dattīhi 3- yāpeti .pe. Sattahipi dattīhi yāpeti ekāhikampi
 āhāraṁ āhāreti dvīhikampi āhāraṁ āhāreti .pe. Sattāhikampi
 āhāraṁ āhāreti iti evarūpaṁ aḍḍhamāsikampi pariyāyabhattabhojanānu-
 yogamanuyutto viharati. Evampi diṭṭhisallena otiṇṇo
 viddho phuṭṭho pareto samohito samannāgato dhāvati vidhāvati
 sandhāvati saṁsarati. Athavā diṭṭhisallena otiṇṇo viddho
 phuṭṭho pareto samohito samannāgato so sākabhakkho vā hoti
 sāmākabhakkho vā hoti nīvārabhakkho vā hoti daddulabhakkho< PTS. MNid , 417 >
 vā hoti hatabhakkho vā hoti [4]- ācāmabhakkho vā hoti piññākabhakkho
 vā hoti [5]- tiṇabhakkho vā hoti gomayabhakkho vā hoti
 vanamūlaphalāhāro yāpeti pavattaphalabhojī 6-. So sāṇānipi dhāreti

  *  *  *  *  *  *
  Footnote:1 ma na suraṁ. 2 Ma. bhattiyā. 3 Ma. bhattīhi. 4 Ma. kaṇabhakkho vā hoti.
 5 Ma. tilabhakkho vā hoti. 6 Po. Ma. pavattaphalabhojano.
-------------------------------------------------
[page 507]
 Masāṇānipi dhāreti chavadussānipi dhāreti tirīṭānipi dhāreti
 ajinānipi dhāreti paṁsukūlānipi dhāreti ajinakkhipampi dhāreti
 kusacīrampi dhāreti vākacīrampi dhāreti phalakacīrampi dhāreti
 kesakambalampi dhāreti ulūkapakkhampi dhāreti kesamassulocakopi
 hoti kesamassulocanānuyogamanuyutto viharati ubbhaṭṭhakopi hoti
 āsanapaṭikkhitto ukkuṭikopi hoti ukkuṭikappadhānamanuyutto
 kaṇṭakāpassayikopi hoti kaṇṭakāpassaye seyyaṁ kappeti phalakaseyyampi
 kappeti thaṇḍilaseyyampi kappeti ekapassayikopi hoti
 rajojalladharo abbhokāsikopi hoti yathāsanthatikopi hoti vikaṭikopi 1-
 hoti vikaṭabhojanānuyogamanuyutto apānakopi hoti apānabhattamanuyutto 2-
 sāyatatiyakampi udakorohaṇānuyogamanuyutto viharati
 iti evarūpaṁ anekavihitaṁ kāyassa ātāpanaparitāpanānuyogamanuyutto
 viharati. Evampi diṭṭhisallena otiṇṇo viddho phuṭṭho pareto
 samohito samannāgato dhāvati vidhāvati sandhāvati saṁsarati.
      Sokasallena otiṇṇo viddho phuṭṭho pareto samohito
 samannāgato socati kilamati paridevati urattāḷiṁ kandati sammohaṁ
 āpajjati. Vuttaṁ hetaṁ bhagavatā bhūtapubbaṁ brāhmaṇa imissāyeva
 sāvatthiyā aññatarissā itthiyā mātā kālamakāsi. Sā tassā
 kālakiriyāya ummattikā khittacittā rathiyā 3- rathiyaṁ siṅghāṭakena siṅghāṭakaṁ
 upasaṅkamitvā evamāha api me mātaraṁ addasatha api me mātaraṁ

  *  *  *  *  *  *
  Footnote:1 Ma. vekaṭikopi. 2 Ma. apānakatthamanuyutto. 3 Ma. rathiyāya.
-------------------------------------------------
[page 508]
 Addasathāti. Bhūtapubbaṁ brāhmaṇa imissāyeva sāvatthiyā
 aññatarissā itthiyā pitā kālamakāsi bhātā kālamakāsi bhaginī
 kālamakāsi putto kālamakāsi dhītā kālamakāsi sāmiko
 kālamakāsi. Sā tassa kālakiriyāya ummattikā khittacittā
 rathiyā rathiyaṁ siṅghāṭakena siṅghāṭakaṁ upasaṅkamitvā evamāha api
 me sāmikaṁ addasatha api me sāmikaṁ addasathāti. Bhūtapubbaṁ
 brāhmaṇa imissāyeva sāvatthiyā aññatarassa purisassa mātā
 kālamakāsi. So tassā kālakiriyāya ummattako khittacitto
 rathiyā rathiyaṁ siṅghāṭakena siṅghāṭakaṁ upasaṅkamitvā evamāha api
 me mātaraṁ addasatha api me mātaraṁ addasathāti. Bhūtapubbaṁ
 brāhmaṇa imissāyeva sāvatthiyā aññatarassa purisassa pitā
 kālamakāsi bhātā kālamakāsi bhaginī kālamakāsi putto
 kālamakāsi dhītā kālamakāsi pajāpatī kālamakāsi. So tassā
 kālakiriyāya ummattako khittacitto rathiyā rathiyaṁ siṅghāṭakena
 siṅghāṭakaṁ upasaṅkamitvā evamāha api me pajāpatiṁ addasatha
 api me pajāpatiṁ addasathāti. Bhūtapubbaṁ brāhmaṇa imissāyeva
 sāvatthiyā aññatarā itthī ñātikulaṁ agamāsi. Tassā te
 ñātakā sāmikaṁ acchinditvā aññassa dātukāmā. Sā ca naṁ
 na icchati. Athakho sā itthī sāmikaṁ etadavoca ime maṁ
 ayyaputta ñātakā taṁ 1- acchinditvā aññassa dātukāmā ubho

  *  *  *  *  *  *
  Footnote:1 Ma. tava.
-------------------------------------------------
[page 509]
 Mayaṁ marissāmāti. Athakho so puriso taṁ itthiṁ dvidhā chetvā
 attānaṁ opātesi 1- ubho pecca bhavissāmāti. Evaṁ sokasallena
 otiṇṇo viddho phuṭṭho pareto samohito samannāgato dhāvati
 vidhāvati sandhāvati saṁsarati.
      Kathaṁkathāsallena otiṇṇo viddho phuṭṭho pareto samohito
 samannāgato saṁsayapakkhanno hoti vimatipakkhanno dveḷhakajāto
 ahosiṁ nu kho ahaṁ atītamaddhānaṁ na nu kho ahosiṁ atītamaddhānaṁ
 kiṁ nu kho ahosiṁ atītamaddhānaṁ kathaṁ nu kho ahosiṁ atītamaddhānaṁ
 kiṁ hutvā kiṁ < PTS. MNid , 419 >ahosiṁ nu kho ahaṁ atītamaddhānaṁ bhavissāmi nu kho
 ahaṁ anāgatamaddhānaṁ na nu kho bhavissāmi anāgatamaddhānaṁ kiṁ
 nu kho bhavissāmi anāgatamaddhānaṁ kathaṁ nu kho bhavissāmi anāgatamaddhānaṁ
 kiṁ hutvā kiṁ bhavissāmi nu kho ahaṁ anāgatamaddhānanti.
 Etarahi paccuppannamaddhānaṁ ajjhattaṁ kathaṁkathī hoti ahaṁ nukhosmi
 no nukhosmi kiṁ nukhosmiṁ kathaṁ nukhosmi [2]- satto kuto āgato
 so kuhiṁ gāmī bhavissatīti. Evaṁ kathaṁkathāsallena otiṇṇo
 viddho phuṭṭho pareto samohito samannāgato dhāvati vidhāvati
 sandhāvati saṁsarati. Te ca salle abhisaṅkharoti te salle
 abhisaṅkharonto sallābhisaṅkhāravasena puratthimadisaṁ dhāvati pacchimadisaṁ
 dhāvati uttaradisaṁ dhāvati dakkhiṇadisaṁ dhāvati. Te sallābhisaṅkhārā
 appahīnā sallābhisaṅkhārānaṁ appahīnattā gatiyā dhāvati niraye

  *  *  *  *  *  *
  Footnote:1 Ma. opāteti. 2 ma ayaṁ nu kho.
-------------------------------------------------
[page 510]
 Dhāvati tiracchānayoniyā dhāvati pittivisaye dhāvati manussaloke
 dhāvati devaloke dhāvati gatiyā gatiṁ upapattiyā upapattiṁ
 paṭisandhiyā paṭisandhiṁ bhavena bhavaṁ saṁsārena saṁsāraṁ vaṭṭena
 vaṭṭaṁ dhāvati vidhāvati sandhāvati saṁsaratīti yena sallena otiṇṇo
 disā sabbā vidhāvati.
      [811] Tameva sallaṁ abbuyha na dhāvati na sīdatīti tameva
 rāgasallaṁ dosasallaṁ mohasallaṁ mānasallaṁ diṭṭhisallaṁ sokasallaṁ
 kathaṁkathāsallaṁ abbuyha abbuhitvā uddharitvā samuddharitvā
 uppādayitvā samuppādayitvā pajahitvā vinoditvā byantīkaritvā
 anabhāvaṅgamitvā neva puratthimadisaṁ dhāvati na pacchimadisaṁ dhāvati na
 uttaradisaṁ dhāvati na dakkhiṇadisaṁ dhāvati. Te sallābhisaṅkhārā
 pahīnā sallābhisaṅkhārānaṁ pahīnattā gatiyā na dhāvati niraye
 na dhāvati tiracchānayoniyā na dhāvati pittivisaye na dhāvati
 manussaloke na dhāvati devaloke na dhāvati na gatiyā gatiṁ
 na upapattiyā upapattiṁ na paṭisandhiyā paṭisandhiṁ na bhavena
 bhavaṁ na saṁsārena saṁsāraṁ na vaṭṭena vaṭṭaṁ dhāvati vidhāvati
 sandhāvati saṁsaratīti tameva sallaṁ abbuyha na dhāvati. Na
 sīdatīti kāmoghe na sīdati bhavoghe na sīdati diṭṭhoghe na
 sīdati avijjoghe na sīdati na saṁsīdati na osīdati na avasīdati [1]-
 na avagacchatīti tameva sallaṁ abbuyha na dhāvati na sīdati.

  *  *  *  *  *  *
  Footnote:1 Ma. na gacchati.
-------------------------------------------------
[page 511]
 Tenāha bhagavā
          yena sallena otiṇṇo disā sabbā vidhāvati
          tameva sallaṁ abbuyha na dhāvati na sīdatīti.
    [812] Tattha sikkhānugīyanti ... ... ... ... ...
          (yāni loke gadhitāni) na tesu pasuto siyā
          nibbijjhe sabbaso kāme sikkhe nibbānamattano.
      [813] Tattha sikkhānugīyanti yāni loke gadhitānīti sikkhāti
 hatthisikkhā assasikkhā rathasikkhā dhanusikkhā sālākiyaṁ sallakattiyaṁ
 kāyatikicchaṁ bhūtiyaṁ komāratikicchaṁ 1-. Gīyantīti 2- gīyanti kathiyanti 3-
 bhaṇiyanti dīpiyanti vohariyanti. Athavā gīyanti gaṇhiyanti uggaṇhiyanti
 dhāriyanti upadhāriyanti upalakkhiyanti gadhitapaṭilābhāya. Gadhitā vuccanti
 pañcakāmaguṇā cakkhuviññeyyā rūpā iṭṭhā kantā manāpā piyarūpā
 kāmūpasaṁhitā rajanīyā. Kiṁkāraṇā gadhitā vuccanti pañcakāmaguṇā.
 Yebhuyyena devamanussā pañcakāmaguṇe icchanti sādiyanti pihayanti
 abhijappanti taṁkāraṇā gadhitā vuccanti pañcakāmaguṇā. Loketi
 manussaloketi tattha sikkhānugīyanti yāni loke gadhitāni.
      [814] Na tesu pasuto siyāti tāsu vā sikkhāsu tesu vā
 pañcakāmaguṇesu na pasuto siyā na tanninno assa na tappoṇo
 na tappabbhāro na tadadhimutto na tadādhipateyyoti na tesu
 pasuto siyā.

  *  *  *  *  *  *
  Footnote:1 Ma. komārabhaccaṁ. 2 Ma. anugīyantīti. 3 Ma. niggīyanti kathīyanti ...
 voharīyanti.
-------------------------------------------------
[page 512]
      [815] Nibbijjha sabbaso kāmeti nibbijjhāti paṭivijjhitvā
 sabbe saṅkhārā aniccāti < PTS. MNid , 421 >paṭivijjhitvā sabbe saṅkhārā dukkhāti
 .pe. Yaṅkiñci samudayadhammaṁ sabbantaṁ nirodhadhammanti paṭivijjhitvā.
 Sabbasoti sabbena sabbaṁ sabbathā sabbaṁ asesaṁ nissesaṁ pariyādāyavacanametaṁ 1-
 sabbasoti. Kāmāti uddānato dve kāmā vatthukāmā
 ca kilesakāmā ca .pe. Ime vuccanti vatthukāmā .pe. Ime
 vuccanti kilesakāmāti nibbijjha sabbaso kāme.
      [816] Sikkhe nibbānamattanoti sikkhāti tisso sikkhā
 adhisīlasikkhā adhicittasikkhā adhipaññāsikkhā .pe. Ayaṁ
 adhipaññāsikkhā. Nibbānamattanoti attano rāgassa nibbānāya 2-
 dosassa nibbānāya 3- mohassa nibbānāya 4- .pe. Sabbākusalābhisaṅkhārānaṁ
 samāya upasamāya vūpasamāya nibbānāya paṭinissaggāya
 paṭippassaddhiyā adhisīlampi sikkheyya adhicittampi sikkheyya adhipaññampi
 sikkheyya. Imā tisso sikkhā āvajjento sikkheyya
 jānanto sikkheyya .pe. Sacchikātabbaṁ sacchikaronto sikkheyya
 ācareyya samācareyya samādāya vatteyyāti sikkhe nibbānamattano.
 Tenāha bhagavā
          tattha sikkhānugīyanti ... ... ... ... ...
          (yāni loke gadhitāni) na tesu pasuto siyā
          nibbijjha sabbaso kāme sikkhe nibbānamattanoti.

  *  *  *  *  *  *
  Footnote:1 pariyādiyanametaṁ. 2-3-4 po Ma. nibbāpanāya.
-------------------------------------------------
[page 513]
    [817] Sacco siyā appagabbho amāyo rittapesuṇo
          akkodhano lobhapāpakaṁ 1- vevicchaṁ vitare muni.
      [818] Sacco siyā appagabbhoti sacco siyāti saccavācāya
 samannāgato siyā sammādiṭṭhiyā samannāgato siyā
 ariyena aṭṭhaṅgikena maggena samannāgato siyāti sacco siyā.
 Appagabbhoti tīṇi pāgabbhiyāni kāyikaṁ pāgabbhiyaṁ vācasikaṁ pāgabbhiyaṁ
 cetasikaṁ pāgabbhiyaṁ .pe. Idaṁ cetasikaṁ pāgabbhiyaṁ. Yassīmāni
 tīṇi pāgabbhiyāni pahīnāni samucchinnāni vūpasantāni paṭippassaddhāni
 abhabbuppattikāni ñāṇagginā daḍḍhāni so vuccati appagabbhoti
 sacco siyā appagabbho.
      [819] Amāyo rittapesuṇoti māyā vuccati vañcanikā
 cariyā. Idhekacco kāyena duccaritaṁ caritvā vācāya duccaritaṁ
 caritvā manasā duccaritaṁ caritvā tassa paṭicchādanahetu pāpikaṁ
 icchaṁ paṇidahati mā maṁ jaññāti icchati mā maṁ jaññāti
 saṅkappeti mā maṁ jaññāti vācaṁ bhāsati mā maṁ jaññāti
 kāyena parakkamati. Yā evarūpā māyā māyāvitā accasarā
 vañcanā nikati nikiraṇā niharaṇā pariharaṇā gūhanā parigūhanā
 chādanā paricchādanā anuttānīkammaṁ anāvikammaṁ vocchādanā pāpakiriyā
 ayaṁ vuccati māyā. Yassesā māyā pahīnā samucchinnā
 vūpasantā paṭippassaddhā abhabbuppattikā ñāṇagginā daḍḍhā so

  *  *  *  *  *  *
  Footnote:1 Ma. lobhapāpaṁ.
-------------------------------------------------
[page 514]
 Vuccati amāyo. Rittapesuṇoti pesuññanti idhekacco pisuṇavāco
 hoti .pe. Evaṁ bhedādhippāyo pesuññaṁ upasaṁharati.
 Yassetaṁ pesuññaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ
 ñāṇagginā daḍḍhaṁ so vuccati rittapesuṇo vigatapesuṇoti 1-
 amāyo rittapesuṇo.
      [820] Akkodhano lobhapāpakaṁ vevicchaṁ vitare munīti akkodhanoti
 hi kho vuttaṁ. Apica kodho tāva vattabbo. Dasahākārehi
 kodho jāyati .pe. Yasseso kodho pahīno samucchinno vūpasanto
 paṭippassaddho abhabbuppattiko ñāṇagginā daḍḍho so
 vuccati akkodhano. Kodhassa pahīnattā akkodhano kodhavatthussa
 pariññātattā akkodhano kodhahetussa ucchinnattā akkodhano.
 Lobhoti yo lobho lubbhanā lubbhitattaṁ .pe. Abhijjhā lobho
 akusalamūlaṁ. Vevicchaṁ vuccati pañca macchariyāni āvāsamacchariyaṁ .pe.
 Gāho vuccati macchariyaṁ. Munīti monaṁ vuccati ñāṇaṁ
 yā paññā pajānanā .pe. Saṅgajālamaticca so munīti.
 Akkodhano lobhapāpakaṁ vevicchaṁ vitare munīti muni lobhapāpakañca
 vevicchañca atari uttari pattari samatikkami vītikkami vītivattayīti
 akkodhano lobhapāpakaṁ vevicchaṁ vitare muni 2-. Tenāha bhagavā
          sacco siyā appagabbho amāyo rittapesuṇo
          akkodhano lobhapāpakaṁ vevicchaṁ vitare munīti.

  *  *  *  *  *  *
  Footnote:1 Ma. vivittapeṇo pavivisuttapesuṇo 2 Po. Yu. munīti.
-------------------------------------------------
[page 515]
    [821] Niddaṁ tandiṁ sahe thīnaṁ pamādena na saṁvase
          atimāne na tiṭṭheyya nibbānamanaso naro.
      [822] Niddaṁ tandiṁ sahe thīnanti niddāti yā kāyassa
 akalyatā akammaññatā onāho pariyonāho anto samorodho
 middhaṁ soppaṁ 1- capalāyikā supinā supitattaṁ. Tandīti yā tandi
 tandiyanā [2]- tandimanakatā ālasiyaṁ ālasāyanā ālasāyitattaṁ.
 Thīnanti yā cittassa akalyatā akammaññatā olīyanā sallīyanā
 līnaṁ līyanā līyitattaṁ thīnaṁ thīyanā thīyitattaṁ cittassa. Niddaṁ
 tandiṁ sahe thīnanti niddañca tandiñca thīnañca [3]- saheyya parisaheyya
 abhibhaveyya ajjhotthareyya pariyādiyeyya maddeyyāti niddaṁ tandiṁ
 sahe thīnaṁ.
      [823] Pamādena na saṁvaseti pamādo vattabbo. Kāyaduccaritena
 vā vacīduccaritena vā manoduccaritena vā pañcakāmaguṇesu
 cittassa vossaggo vossaggānuppadānaṁ 4- vā kusalānaṁ vā
 dhammānaṁ bhāvanāya asakkaccakiriyatā asātaccakiriyatā anaṭṭhitakiriyatā
 olīnavuttitā nikkhittacchandatā nikkhittadhuratā anāsevanā abhāvanā
 abahulīkammaṁ anadhiṭṭhānaṁ ananuyogo pamādo yo evarūpo pamādo
 pamajjanā pamajjitattaṁ ayaṁ vuccati pamādo. Pamādena na
 saṁvaseti pamādena na 5- saṁvaseyya na āvaseyya na parivaseyya pamādaṁ
 pajaheyya vinodeyya byantīkareyya anabhāvaṅgameyya pamādā ārato

  *  *  *  *  *  *
  Footnote:1 Ma. suppaṁ. 2 Ma. tandiyitattaṁ. 3 sahe. 4 Ma. vossaggānuppadanaṁ.
 5 Ma. na vaseyya.
-------------------------------------------------
[page 516]
 Assa virato paṭivirato nikkhanto nissaṭṭho vippamutto visaññutto
 vimariyādikatena < PTS. MNid , 424 >cetasā vihareyyāti pamādena na saṁvase.
      [824] Atimāne na tiṭṭheyyāti atimānoti idhekacco paraṁ
 atimaññati jātiyā vā gottena vā .pe. Aññataraññatarena
 vā vatthunā. Yo evarūpo māno maññanā maññitattaṁ uṇṇati
 uṇṇamo dhajo sampaggāho ketukamyatā cittassa ayaṁ vuccati
 atimāno. Atimāne na tiṭṭheyyāti atimāne na tiṭṭheyya
 na santiṭṭheyya atimānaṁ pajaheyya vinodeyya byantīkareyya
 anabhāvaṅgameyya atimānā ārato assa virato paṭivirato
 nikkhanto nissaṭṭho vippamutto visaññutto vimariyādikatena cetasā
 vihareyyāti atimāne na tiṭṭheyya.
      [825] Nibbānamanaso naroti idhekacco dānaṁ dento sīlaṁ
 samādiyanto uposathakammaṁ karonto pānīyaṁ paribhojanīyaṁ upaṭṭhapento
 pariveṇaṁ sammajjanto cetiyaṁ vandanto cetiye gandhamālaṁ
 āropento cetiyaṁ padakkhiṇaṁ karonto yaṅkiñci tedhātukaṁ
 kusalābhisaṅkhāraṁ abhisaṅkharonto na gatihetu na upapattihetu na
 paṭisandhihetu na bhavahetu na saṁsārahetu na vaṭṭahetu sabbantaṁ
 visaṁyogādhippāyo nibbānaninno nibbānapoṇo nibbānapabbhāro
 abhisaṅkharotīti evampi nibbānamanaso naro. Athavā sabbasaṅkhāradhātuyā
 cittaṁ paṭivāpetvā amatāya dhātuyā cittaṁ upasaṁharati etaṁ
-------------------------------------------------
[page 517]
 Santaṁ etaṁ paṇītaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānanti evampi nibbānamanaso
 naro.
                 Na paṇḍitā upadhisukhassa hetu
                 dadanti dānāni punabbhavāya
                 kāmañca te upadhiparikkhayāya
                 dadanti dānaṁ apunabbhavāya.
                 Na paṇḍitā upadhisukhassa hetu
                 bhāventi jhānāni punabbhavāya
                 kāmañca te upadhiparikkhayāya
                 bhāventi jhānāni apunabbhavāya.
                 Te nibbutiṁ abhimanā 1- dadanti
                 tanninnacittā tadādhimuttatā 2-
                 najjo yathā sāgaramajjhagatā 3-
                 bhavanti nibbānaparāyanā teti.
 Nibbānamanaso naro. Tenāha bhagavā
          niddaṁ tandiṁ sahe thīnaṁ pamādena na saṁvase
          atimāne na tiṭṭheyya nibbānamanaso naroti.
    [826] Mosavajjena niyyetha rūpe snehaṁ na kubbaye
          mānañca parijāneyya sāhasā virato care.

  *  *  *  *  *  *
  Footnote:1 Ma. āsisamānasā. 2 Ma. tadadhimuttā. 3 Ma. sāgaramajjhupetā.
-------------------------------------------------
[page 518]
      [827] Mosavajjena niyyethāti mosavajjaṁ vuccati musāvādo.
 Idhekacco sabhaggato vā parisaggato vā ñātimajjhagato vā
 pūgamajjhagato vā rājakulamajjhagato vā abhinīto sakkhipuṭṭho
 ehi bho purisa yaṁ jānāsi taṁ vadehīti so ajānaṁ vā āha
 jānāmīti jānaṁ vā āha na jānāmīti apassaṁ vā āha passāmīti
 passaṁ vā āha na passāmīti iti attahetu vā parahetu vā
 āmisakiñcikkhahetu vā sampajānamusā bhāsitā 1- hoti idaṁ 2- vuccati
 mosavajjaṁ. Apica tīhākārehi catupañcachasattāṭṭhahākārehi .pe.
 Imehi aṭṭhahākārehi musāvādo hoti. Mosavajjena
 niyyethāti mosavajjena na yāyeyya [3]- na vuyheyya 4- na saṁhareyya
 mosavajjaṁ pajaheyya vinodeyya byantīkareyya anabhāvaṅgameyya mosavajjā
 ārato assa virato paṭivirato nikkhanto nissaṭṭho vippamutto
 visaññutto vimariyādikatena cetasā vihareyyāti mosavajjena
 niyyetha.
      [828] < PTS. MNid , 426 >Rūpe snehaṁ na kubbayeti rūpanti cattāro ca
 mahābhūtā catunnañca mahābhūtānaṁ upādāyarūpaṁ. Rūpe snehaṁ na
 kubbayeti rūpe snehaṁ na kareyya chandaṁ na kareyya pemaṁ na
 kareyya rāgaṁ na kareyya na janeyya na sañjaneyya na nibbatteyya
 nābhinibbatteyyāti rūpe snehaṁ na kubbaye.
      [829] Mānañca parijāneyyāti mānoti ekavidhena māno

  *  *  *  *  *  *
  Footnote:1 Po. Yu. bhāsitāti. 2 Po. Yu. iti. 3 Ma. na niyyāyeyya. 4 Ma. na vaheyya.
-------------------------------------------------
[page 519]
 [1]- Cittassa uṇṇati. Duvidhena māno attukkaṁsanamāno paravambhanamāno.
 Tividhena māno seyyohamasmīti māno sadisohamasmīti
 māno hīnohamasmīti māno. Catubbidhena māno lābhena mānaṁ
 janeti yasena mānaṁ janeti pasaṁsāya mānaṁ janeti sukhena
 mānaṁ janeti. Pañcavidhena māno lābhimhi manāpikānaṁ rūpānanti
 mānaṁ janeti [2]- manāpikānaṁ saddānaṁ gandhānaṁ rasānaṁ
 phoṭṭhabbānanti mānaṁ janeti. Chabbidhena māno cakkhusampadāya
 mānaṁ janeti sotasampadāya ghānasampadāya jivhāsampadāya
 kāyasampadāya manosampadāya mānaṁ janeti. Sattavidhena māno
 māno atimāno mānātimāno omāno [3]- adhimāno asmimāno
 micchāmāno. Aṭṭhavidhena māno lābhena mānaṁ janeti alābhena
 omānaṁ janeti yasena mānaṁ janeti ayasena omānaṁ janeti
 pasaṁsāya mānaṁ janeti nindāya omānaṁ janeti sukhena mānaṁ
 janeti dukkhena omānaṁ janeti. Navavidhena māno seyyassa
 seyyohamasmīti māno seyyassa sadisohamasmīti māno seyyassa
 hīnohamasmīti māno sadisassa seyyohamasmīti māno sadisassa
 sadisohamasmīti māno sadisassa hīnohamasmīti māno hīnassa
 seyyohamasmīti māno hīnassa sadisohamasmīti māno hīnassa
 hīnohamasmīti māno. Dasavidhena māno idhekacco mānaṁ janeti
 jātiyā vā gottena vā .pe. Aññataraññatarena vā vatthunā

  *  *  *  *  *  *
  Footnote:1 Ma. yā. 2 Ma. lābhimhi. 3 Po. Ma. sadisamāno.
-------------------------------------------------
[page 520]
 Yo evarūpo māno maññanā maññitattaṁ uṇṇati uṇṇamo
 dhajo sampaggāho ketukamyatā cittassa ayaṁ vuccati māno.
      Mānañca parijāneyyāti mānaṁ < PTS. MNid , 427 >tīhi pariññāhi parijāneyya
 ñātapariññāya tīraṇapariññāya pahānapariññāya. Katamā ñātapariññā.
 Mānaṁ jānāti ayaṁ ekavidhena māno cittassa
 uṇṇati ayaṁ duvidhena māno attukkaṁsanamāno paravambhanamāno .pe.
 Ayaṁ dasavidhena māno idhekacco mānaṁ janeti jātiyā vā
 gottena vā .pe. Aññataraññatarena vā vatthunāti jānāti
 passati ayaṁ ñātapariññā. Katamā tīraṇapariññā. Evaṁ
 ñatvā 1- mānaṁ tīreti aniccato dukkhato .pe. Anissaraṇato tīreti
 ayaṁ tīraṇapariññā. Katamā pahānapariññā. Evaṁ tīretvā
 mānaṁ pajahati vinodeti byantīkaroti anabhāvaṅgameti ayaṁ pahānapariññā.
 Mānañca parijāneyyāti mānaṁ imāhi tīhi pariññāhi
 parijāneyyāti mānañca parijāneyya.
      [830] Sāhasā virato careti katamā sāhasācariyā. Rattassa
 rāgacariyā sāhasācariyā duṭṭhassa dosacariyā sāhasācariyā mūḷhassa
 mohacariyā sāhasācariyā vinibandhassa mānacariyā sāhasācariyā
 parāmaṭṭhassa diṭṭhicariyā sāhasācariyā vikkhepagatassa uddhaccacariyā
 sāhasācariyā aniṭṭhaṅgatassa vicikicchācariyā sāhasācariyā thāmagatassa
 anusayacariyā sāhasācariyā ayaṁ sāhasācariyā. Sāhasā

  *  *  *  *  *  *
  Footnote:1 Po. etaṁ katvā. Ma. etaṁ ñattaṁ katvā.
-------------------------------------------------
[page 521]
 Virato careti sāhasācariyāya ārato assa virato paṭivirato
 nikkhanto nissaṭṭho vippamutto visaññutto vimariyādikatena cetasā
 vihareyya careyya vicareyya iriyeyya vatteyya pāleyya yapeyya
 yāpeyyāti sāhasā virato care. Tenāha bhagavā
          mosavajjena niyyetha rūpe snehaṁ na kubbaye
          mānañca parijāneyya sāhasā virato careti.
    [831] Purāṇaṁ nābhinandeyya nave khantimakubbaye
          hīyamāne < PTS. MNid , 428 >na soceyya ākassaṁ 1- na sito siyā.
      [832] Purāṇaṁ nābhinandeyyāti purāṇā vuccanti atītā
 rūpā vedanā saññā saṅkhārā viññāṇaṁ [2]-. Atīte saṅkhāre
 taṇhāvasena diṭṭhivasena nābhinandeyya nābhivadeyya na ajjhoseyya
 abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ pajaheyya
 vinodeyya byantīkareyya anabhāvaṅgameyyāti purāṇaṁ nābhinandeyya.
      [833] Nave khantimakubbayeti navā vuccanti paccuppannā rūpā
 vedanā saññā saṅkhārā viññāṇaṁ. Paccuppanne saṅkhāre
 taṇhāvasena diṭṭhivasena khantiṁ na kareyya chandaṁ na kareyya
 pemaṁ na kareyya rāgaṁ na kareyya na janeyya na sañjaneyya na
 nibbatteyya nābhinibbatteyyāti nave khantimakubbaye.
      [834] Hīyamāne na soceyyāti hīyamāne hāyamāne

  *  *  *  *  *  *
  Footnote:1 Ma. Yu. ākāsaṁ. 2 Ma. purāṇaṁ vuccati.
-------------------------------------------------
[page 522]
 Parihāyamāne vemāne vigacchamāne antaradhāyamāne na soceyya na
 kilameyya na parāmaseyya na parideveyya na urattāḷiṁ kandeyya
 na sammohaṁ āpajjeyya cakkhusmiṁ hīyamāne hāyamāne parihāyamāne
 vemāne vigacchamāne antaradhāyamāne sotasmiṁ ghānasmiṁ
 jivhāya kāyasmiṁ rūpasmiṁ saddasmiṁ gandhasmiṁ rasasmiṁ phoṭṭhabbasmiṁ
 kulasmiṁ gaṇasmiṁ āvāsasmiṁ lābhasmiṁ yasasmiṁ pasaṁsāya sukhasmiṁ
 cīvarasmiṁ piṇḍapātasmiṁ senāsanasmiṁ gilānapaccayabhesajjaparikkhārasmiṁ
 hīyamāne hāyamāne parihāyamāne vemāne vigacchamāne antaradhāyamāne
 na soceyya na kilameyya na parāmaseyya na parideveyya na
 urattāḷiṁ kandeyya na sammohaṁ āpajjeyyāti hīyamāne na
 soceyya.
      [835] Ākassaṁ na sito siyāti ākassaṁ vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Kiṁkāraṇā ākassaṁ vuccati taṇhā. Yāya taṇhāya rūpaṁ ākassati
 samākassati gaṇhāti parāmasati abhinivisati vedanaṁ saññaṁ saṅkhāre
 viññāṇaṁ gatiṁ upapattiṁ paṭisandhiṁ bhavaṁ saṁsāraṁ vaṭṭaṁ
 ākassati samākassati gaṇhāti parāmasati abhinivisati taṁkāraṇā
 ākassaṁ vuccati taṇhā. Ākassaṁ na < PTS. MNid , 429 >sito siyāti taṇhaṁ
 na sito siyā 1- taṇhaṁ pajaheyya vinodeyya byantīkareyya
 anabhāvaṅgameyya taṇhāya ārato assa virato paṭivirato nikkhanto

  *  *  *  *  *  *
  Footnote:1 Ma. taṇhā nissito na siyā.
-------------------------------------------------
[page 523]
 Nissaṭṭho vippamutto visaññutto vimariyādikatena cetasā vihareyyāti
 ākassaṁ na sito siyā. Tenāha bhagavā
          purāṇaṁ nābhinandeyya nave khantimakubbaye
          hīyamāne na soceyya ākassaṁ na sito siyāti.
    [836] Gedhaṁ brūmi mahoghoti ācamaṁ 1- brūmi jappanaṁ
          ārammaṇaṁ pakappanaṁ kāmapaṅko duraccayo.
      [837] Gedhaṁ brūmi mahoghoti 2- gedho vuccati taṇhā yo
 rāgo sārāgo .pe. Abhijjhā lobho akusalamūlaṁ. Mahogho
 vuccati taṇhā yo rāgo sārāgo .pe. Abhijjhā lobho
 akusalamūlaṁ. Gedhaṁ brūmi mahoghoti gedhaṁ mahoghoti brūmi ācikkhāmi
 desemi paññāpemi paṭṭhapemi vivarāmi vibhajāmi uttānīkaromi
 pakāsemīti gedhaṁ brūmi mahoghoti.
      [838] Ācamaṁ brūmi jappananti ācamā vuccati taṇhā
 yo rāgo sārāgo .pe. Abhijjhā lobho akusalamūlaṁ.
 Jappanāpi vuccati taṇhā yo rāgo sārāgo .pe. Abhijjhā
 lobho akusalamūlaṁ. Ācamaṁ brūmi jappananti ācamaṁ jappanāti
 brūmi ācikkhāmi desemi paññāpemi paṭṭhapemi vivarāmi vibhajāmi
 uttānīkaromi pakāsemīti ācamaṁ brūmi jappanaṁ.
      [839] Ārammaṇaṁ pakappananti ārammaṇā 3- vuccati taṇhā

  *  *  *  *  *  *
  Footnote:1 Ma. Yu. ājavaṁ. 2 Ma. Yu. mahoghotīti. 3 Ma. ārammaṇampi.
-------------------------------------------------
[page 524]
 Yo rāgo sārāgo .pe. Abhijjhā lobho akusalamūlaṁ.
 Pakappanāpi vuccati taṇhā yo rāgo sārāgo .pe. Abhijjhā
 lobho akusalamūlanti ārammaṇaṁ pakappanaṁ.
      [840] Kāmapaṅko duraccayoti kāmapaṅko kāmakaddamo kāmakileso
 kāmapalipo kāmapalibodho duraccayo durativatto duttaro
 duppataro dussamatikkamo dubbītivattoti kāmapaṅko duraccayo.
 Tenāha bhagavā
          gedhaṁ brūmi mahoghoti ācamaṁ brūmi jappanaṁ
          ārammaṇaṁ pakappanaṁ kāmapaṅko duraccayoti.
    [841] Saccā avokkamaṁ muni thale tiṭṭhati brāhmaṇo
          sabbaṁ so paṭinissajja save santoti vuccati.
      [842] Saccā avokkamaṁ munīti saccavācāya avokkamanto
 sammādiṭṭhiyā avokkamanto ariyā aṭṭhaṅgikā maggā
 avokkamanto. Munīti monaṁ vuccati ñāṇaṁ yā paññā
 pajānanā .pe. Saṅgajālamaticca so munīti saccā avokkamaṁ muni.
      [843] Thale tiṭṭhati brāhmaṇoti thalaṁ vuccati amataṁ nibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Brāhmaṇoti sattannaṁ dhammānaṁ vāhitattā
 brāhmaṇo .pe. Anissito tādi pavuccate sa brahmā.
 Thale tiṭṭhati brāhmaṇoti brāhmaṇo thale tiṭṭhati dīpe tiṭṭhati
-------------------------------------------------
[page 525]
 Tāṇe tiṭṭhati leṇe tiṭṭhati saraṇe tiṭṭhati abhaye tiṭṭhati
 accute tiṭṭhati amate tiṭṭhati nibbāne tiṭṭhatīti thale tiṭṭhati
 brāhmaṇo.
      [844] Sabbaṁ so paṭinissajjāti sabbaṁ vuccati dvādasāyatanāni
 cakkhuñceva rūpā ca .pe. Manoceva dhammā ca. Yato ajjhattikabāhiresu
 āyatanesu chandarāgo pahīno hoti ucchinnamūlo tālāvatthukato
 anabhāvaṅgato āyatiṁ anuppādadhammo ettāvatāpi sabbaṁ
 cattaṁ hoti vantaṁ muttaṁ pahīnaṁ paṭinissaṭṭhaṁ. Yato taṇhā ca
 diṭṭhi ca māno ca pahīnā honti ucchinnamūlā tālāvatthukatā
 anabhāvaṅgatā 1- āyatiṁ anuppādadhammā ettāvatāpi sabbaṁ cattaṁ
 hoti vantaṁ muttaṁ pahīnaṁ paṭinissaṭṭhaṁ. Yato puññābhisaṅkhāro
 ca apuññābhisaṅkhāro ca āneñjābhisaṅkhāro ca pahīnā honti
 ucchinnamūlā tālāvatthukatā anabhāvaṅgatā āyatiṁ anuppādadhammā
 ettāvatāpi sabbaṁ cattaṁ hoti vantaṁ muttaṁ pahīnaṁ paṭinissaṭṭhanti
 sabbaṁ so paṭinissajja.
      [845] Save santoti vuccatīti so santo upasanto vūpasanto
 nibbuto paṭippassaddhoti vuccati kathiyati bhaṇiyati dīpiyati vohariyatīti
 save santoti vuccati. Tenāha bhagavā
          saccā avokkamaṁ muni thale tiṭṭhati brāhmaṇo
          sabbaṁ so paṭinissajja save santoti vuccatīti.

  *  *  *  *  *  *
  Footnote:1 Ma. anabhāvaṅkatā. Po. Yu. abhāvaṅgatā.
-------------------------------------------------
[page 526]
    [846] Sa ve viddhā 1- sa vedagū ñatvā dhammaṁ anissito
          sammā so loke iriyāno nappihetīdha kassaci.
      [847] Sa ve viddhā sa vedagūti viddhāti viddhā vijjāgato
 ñāṇī buddhimā vibhāvī medhāvī. Vedagūti vedo vuccati 2- catūsu
 maggesu ñāṇaṁ .pe. Sabbavedanāsu vītarāgo sabbavedamaticca
 vedagū soti sa ve viddhā sa vedagū.
      [848] Ñatvā dhammaṁ anissitoti [3]- ñatvā jānitvā tulayitvā
 tīrayitvā vibhāvayitvā vibhūtaṁ katvā sabbe saṅkhārā aniccāti
 ñatvā jānitvā tulayitvā tīrayitvā vibhāvayitvā vibhūtaṁ katvā
 sabbe saṅkhārā dukkhāti .pe. Yaṅkiñci samudayadhammaṁ sabbantaṁ
 nirodhadhammanti ñatvā jānitvā tulayitvā tīrayitvā vibhāvayitvā
 vibhūtaṁ katvā. Anissitoti dve nissayā taṇhānissayo ca
 diṭṭhinissayo ca .pe. Ayaṁ taṇhānissayo .pe. Ayaṁ diṭṭhinissayo.
 Taṇhānissayaṁ pahāya diṭṭhinissayaṁ paṭinissajjitvā cakkhuṁ
 anissito sotaṁ anissito ghānaṁ anissito .pe. Diṭṭhasutamutaviññātabbe
 dhamme anissito anallīno anupagato anajjhosito
 anadhimutto nikkhanto nissaṭṭho vippamutto visaññutto vimariyādikatena
 cetasā viharatīti ñatvā dhammaṁ anissito.
      [849] Sammā so loke iriyānoti yato ajjhattikabāhiresu
 āyatanesu chandarāgo pahīno hoti ucchinnamūlo tālāvatthukato

  *  *  *  *  *  *
  Footnote:1 Ma. Yu. vidvā. < PTS. MNid , 432 >2 Ma. vedā vuccanti. Yu. vedā vuccati. 3 Ma. ñatvāti.
-------------------------------------------------
[page 527]
 Anabhāvaṅgato āyatiṁ anuppādadhammo ettāvatāpi sammā so
 loke carati viharati iriyati vattati pāleti yapeti yāpeti.
 Yato puññābhisaṅkhāro ca apuññābhisaṅkhāro ca āneñjābhisaṅkhāro
 ca pahīnā honti ucchinnamūlā tālāvatthukatā anabhāvaṅgatā āyatiṁ
 anuppādadhammā ettāvatāpi sammā so loke carati viharati
 iriyati vattati pāleti yapeti yāpetīti sammā so loke
 iriyāno.
     [850] Nappihetīdha kassacīti pihā vuccati taṇhā yo rāgo
 sārāgo .pe. Abhijjhā lobho akusalamūlaṁ. Yassesā pihā
 taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā so kassaci nappiheti khattiyassa vā
 brāhmaṇassa vā vessassa vā suddassa vā gahaṭṭhassa vā
 pabbajitassa vā devassa vā manussassa vāti nappihetīdha
 kassaci. Tenāha bhagavā
          sa ve viddhā sa vedagū ñatvā dhammaṁ anissito
          sammā so loke iriyāno nappihetīdha kassacīti.
    [851] Yo ca 1- kāme accatari saṅgaṁ loke duraccayaṁ
          na so socati nājjheti chinnasoto abandhano.
      [852] Yo ca kāme accatari saṅgaṁ loke duraccayanti yoti
 yo yādiso yathāyutto yathāvihito yathāpakāro yaṇṭhānappatto

  *  *  *  *  *  *
  Footnote:1 Ma. yodha.
-------------------------------------------------
[page 528]
 Yaṁdhammasamannāgato khattiyo vā brāhmaṇo vā vesso vā suddo
 vā gahaṭṭho vā pabbajito vā devo vā manusso vā. Kāmāti
 uddānato dve kāmā vatthukāmā ca kilesakāmā ca .pe.
 Ime vuccanti vatthukāmā .pe. Ime vuccanti kilesakāmā.
 Saṅgāti satta saṅgā rāgasaṅgo dosasaṅgo mohasaṅgo mānasaṅgo
 diṭṭhisaṅgo kilesasaṅgo duccaritasaṅgo. Loketi apāyaloke
 manussaloke devaloke khandhaloke dhātuloke āyatanaloke.
 Duraccayanti yo kāme ca saṅge ca loke duraccaye durativatte
 duttare duppatare dussamatikkame dubbītivatte attari uttari
 pattari samatikkami vītivattayīti yo ca kāme accatari saṅgaṁ
 loke < PTS. MNid , 433 >duraccayaṁ.
      [853] Na so socati nājjhetīti vipariṇataṁ vā vatthuṁ na
 socati vipariṇatasmiṁ vā vatthusmiṁ na socati cakkhu me vipariṇatanti
 na socati sotaṁ me ghānaṁ me jivhā me kāyo me rūpā
 me saddā me gandhā me rasā me phoṭṭhabbā me kulaṁ me
 gaṇo me āvāso me lābho me yaso me pasaṁsā me
 sukhaṁ me cīvaraṁ me piṇḍapāto me senāsanaṁ me gilānapaccayabhesajjaparikkhārā
 me mātā me pitā me bhātā me bhaginī me
 putto me dhītā me mittā me amaccā me ñātisālohitā me
 vipariṇatāti na socati na kilamati na paridevati na urattāḷiṁ kandati
-------------------------------------------------
[page 529]
 Na sammohaṁ āpajjatīti na socati. Nājjhetīti nājjheti na
 ajjheti na upanijjhāyati na nijjhāyati na pajjhāyati. Athavā
 na jāyati na jīyati na mīyati na cavati na upapajjatīti [1]- na so
 socati nājjheti.
      [854] Chinnasoto abandhanoti sotā vuccati taṇhā yo
 rāgo sārāgo .pe. Abhijjhā lobho akusalamūlaṁ. Yassesā
 sotā taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā so vuccati chinnasoto. Abandhanoti
 satta bandhanāni rāgabandhanaṁ dosabandhanaṁ mohabandhanaṁ mānabandhanaṁ
 diṭṭhibandhanaṁ kilesabandhanaṁ duccaritabandhanaṁ. Yassetāni bandhanāni
 pahīnāni samucchinnāni vūpasantāni paṭippassaddhāni abhabbuppattikāni
 ñāṇagginā daḍḍhāni so vuccati abandhanoti chinnasoto
 abandhano. Tenāha bhagavā
          yo ca kāme accatari saṅgaṁ loke duraccayaṁ
          na so socati nājjheti chinnasoto abandhanoti.
    [855] Yaṁ pubbe taṁ visosehi pacchā te māhu kiñcanaṁ
          majjhe < PTS. MNid , 434 >ce no gahessasi upasanto carissasi.
      [856] Yaṁ pubbe taṁ visosehīti atīte saṅkhāre ārabbha ye
 kilesā uppajjeyyuṁ te kilese sosehi visosehi sukkhāpehi [2]-
 pajahehi vinodehi byantīkarohi anabhāvaṅgamehīti evampi yaṁ pubbe

  *  *  *  *  *  *
  Footnote:1 Ma. nājjhetīti. 2 Ma. visukkhāpehi abījaṁ karohi.
-------------------------------------------------
[page 530]
 Taṁ visosehi. Athavā ye atītā kammābhisaṅkhārā avipakkavipākā
 te kammābhisaṅkhāre sosehi visosehi sukkhāpehi abījaṁ karohi
 pajahehi vinodehi byantīkarohi anabhāvaṅgamehīti evampi yaṁ
 pubbe taṁ visosehi.
      [857] Pacchā te māhu kiñcananti pacchā vuccati anāgataṁ.
 Anāgate saṅkhāre ārabbha yāni uppajjeyyuṁ rāgakiñcanaṁ dosakiñcanaṁ
 mohakiñcanaṁ mānakiñcanaṁ diṭṭhikiñcanaṁ kilesakiñcanaṁ duccaritakiñcanaṁ
 imāni kiñcanāni tuyhaṁ mā ahu mā pātumakāsi mā janesi
 mā sañjanesi mā nibbattesi mā abhinibbattesi pajahehi vinodehi
 byantīkarohi anabhāvaṅgamehīti pacchā te māhu kiñcanaṁ.
      [858] Majjhe ce no gahessasīti majjhaṁ vuccanti paccuppannā
 rūpā vedanā saññā saṅkhārā viññāṇaṁ 1-. Paccuppanne
 saṅkhāre taṇhāvasena diṭṭhivasena na gahessasi na uggahessasi na
 gaṇhissasi na parāmasissasi nābhinandissasi nābhivadissasi 2- na
 ajjhosissasi abhinandanaṁ abhivadanaṁ ajjhosānaṁ gāhaṁ parāmāsaṁ abhinivesaṁ
 pajahissasi vinodissasi byantīkarissasi anabhāvaṅgamissasīti majjhe
 ce no gahessasi.
      [859] Upasanto carissasīti rāgassa santattā santo 3- dosassa
 santattā santo 4- .pe. Sabbākusalābhisaṅkhārānaṁ santattā
 samitattā [5]- vūpasamitattā vijjhātattā nibbutattā vigatattā

  *  *  *  *  *  *
  Footnote:1 Ma. majṇaṁ vuccati paccuppannā rūpavedanā .. viññāṇā. 2 Ma. nābhicarissasi.
 3-4 Ma. samitattā upasamitattā. 5 Ma. upasamitattā.
-------------------------------------------------
[page 531]
 Paṭippassaddhattā santo upasanto vūpasanto < PTS. MNid , 435 >nibbuto paṭippassaddho
 carissasi viharissasi iriyissasi vattissasi pālissasi yapissasi yāpissasīti
 upasanto carissasi. Tenāha bhagavā
          yaṁ pubbe taṁ visosehi pacchā te māhu kiñcanaṁ
          majjhe ce no gahessasi upasanto carissasīti.
    [860] Sabbaso nāmarūpasmiṁ yassa natthi mamāyitaṁ
          asatā ca na socati sa ve loke na jiyyati.
      [861] Sabbaso nāmarūpasmiṁ yassa natthi mamāyitanti
 sabbasoti sabbena sabbaṁ sabbathā sabbaṁ asesaṁ nissesaṁ
 pariyādāyavacanametaṁ sabbasoti. Nāmanti cattāro arūpino khandhā.
 Rūpanti cattāro ca mahābhūtā catunnañca mahābhūtānaṁ upādāyarūpaṁ.
 Yassāti arahato khīṇāsavassa. Mamattanti dve mamattā
 taṇhāmamattañca diṭṭhimamattañca .pe. Idaṁ taṇhāmamattaṁ .pe.
 Idaṁ diṭṭhimamattaṁ. Sabbaso nāmarūpasmiṁ yassa natthi mamāyitanti
 sabbaso nāmarūpasmiṁ mamattā yassa natthi [1]- na saṁvijjanti nupalabbhanti
 pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti sabbaso nāmarūpasmiṁ yassa natthi mamāyitaṁ.
      [862] Asatā ca na socatīti vipariṇataṁ vā vatthuṁ na socati
 vipariṇatasmiṁ vā vatthusmiṁ na socati cakkhu me vipariṇatanti na
 socati sotaṁ me ghānaṁ me jivhā me kāyo me rūpā me

  *  *  *  *  *  *
  Footnote:1 Ma. na santi.
-------------------------------------------------
[page 532]
 Saddā me gandhā me rasā me phoṭṭhabbā me kulaṁ me gaṇo
 me āvāso me lābho me .pe. Ñātisālohitā me vipariṇatāti
 na socati na kilamati na paridevati na urattāḷiṁ kandati na sammohaṁ
 āpajjatīti evampi asatā ca na socati. Athavā asātāya
 dukkhāya vedanāya phuṭṭho pareto samohito samannāgato na socati
 na kilamati na paridevati na urattāḷiṁ kandati na sammohaṁ āpajjatīti
 evampi asatā ca na socati. Athavā cakkhurogena phuṭṭho
 pareto .pe. Ḍaṁsamakasavātātapasiriṁsapasamphassehi phuṭṭho < PTS. MNid , 436 >pareto
 samohito samannāgato na socati na kilamati na paridevati na
 urattāḷiṁ kandati na sammohaṁ āpajjatīti evampi asatā ca
 na socati. Athavā asante asaṁvijjamāne anupalabbhiyamāne
 ahu vata me taṁ vata me natthi siyā vata me taṁ vatāhaṁ
 na labhāmīti na socati na kilamati na paridevati na urattāḷiṁ kandati
 na sammohaṁ āpajjatīti evampi asatā ca na socati.
      [863] Sa ve loke na jiyyatīti yassa mayhaṁ vā idaṁ
 paresaṁ vā idanti kiñci rūpagataṁ vedanāgataṁ saññāgataṁ saṅkhāragataṁ
 viññāṇagataṁ gahitaṁ parāmaṭṭhaṁ abhiniviṭṭhaṁ ajjhositaṁ adhimuttaṁ atthi
 tassa jāni atthi. Bhāsitampi hetaṁ
                 jinno rathassamaṇikuṇḍale 1- ca
                 putte ca dāre ca tatheva jinno

  *  *  *  *  *  *
  Footnote:1 Ma. rathassaṁ maṇikuṇḍale.
-------------------------------------------------
[page 533]
                 Sabbesu bhogesu asevitesu
                 kasmā na santappasi sokakāle.
                 Pubbeva maccaṁ vijahanti bhogā
                 maccova ne pubbataraṁ jahāti 1-
                 assakā 2- bhogino 3- kāmakāmī
                 tasmā na socāmahaṁ sokakāle.
                 Udeti āpūrati veti cando
                 atthaṁ gametvāna paleti suriyo 4-
                 viditā mayā aṭṭha 5- lokadhammā
                 tasmā na socāmahaṁ sokakāleti.
 Yassa mayhaṁ vā idaṁ paresaṁ vā idanti kiñci rūpagataṁ vedanāgataṁ
 saññāgataṁ saṅkhāragataṁ viññāṇagataṁ gahitaṁ parāmaṭṭhaṁ abhiniviṭṭhaṁ
 ajjhositaṁ adhimuttaṁ natthi tassa jāni natthi. Bhāsitampi hetaṁ
 nandasi samaṇāti kiṁ laddhā āvusoti tenahi samaṇa socasīti
 kiṁ jiyittha āvusoti tenahi samaṇa neva nandasi na socasīti
 evamāvusoti.
          Cirassaṁ vata passāma brāhmaṇaṁ parinibbutaṁ
          anandiṁ anighaṁ bhikkhuṁ tiṇṇaṁ loke visattikanti.
 Sa ve loke na jiyyati. Tenāha bhagavā

  *  *  *  *  *  *
  Footnote:1 Ma. jahāsi. 2 Ma. Yu. asassatā. 3 Ma. bhāvino. 4 Ma. andhaṁ tapetvāna
 paleti sūriyo. 5 Ma. Yu. sattuka. idaṁ ālapanaṁ.
-------------------------------------------------
[page 534]
          Sabbaso nāmarūpasmiṁ yassa natthi mamāyitaṁ
          asatā ca na socati sa ve loke na jiyyatīti.
    [864] Yassa natthi idaṁ meti paresaṁ vāpi kiñcanaṁ
          mamattaṁ so asaṁvindaṁ natthi meti na socati.
      [865] Yassa natthi idaṁ meti paresaṁ vāpi kiñcananti yassāti
 arahato khīṇāsavassa. Yassa mayhaṁ vā idaṁ paresaṁ vā idanti
 kiñci rūpagataṁ vedanāgataṁ saññāgataṁ saṅkhāragataṁ viññāṇagataṁ gahitaṁ
 parāmaṭṭhaṁ abhiniviṭṭhaṁ ajjhositaṁ adhimuttaṁ natthi [1]- na saṁvijjati nupalabbhati
 pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ ñāṇagginā
 daḍḍhanti evampi yassa natthi idaṁ meti paresaṁ vāpi kiñcanaṁ.
      Vuttaṁ hetaṁ bhagavatā nāyaṁ bhikkhave kāyo tumhākaṁ napi
 aññesaṁ purāṇamidaṁ bhikkhave kammaṁ abhisaṅkhataṁ abhisañcetayitaṁ
 vedaniyaṁ daṭṭhabbaṁ tatra bhikkhave sutavā ariyasāvako paṭiccasamuppādaṁyeva
 sādhukaṁ yoniso manasikaroti iti imasmiṁ sati idaṁ hoti
 imassuppādā idaṁ uppajjati imasmiṁ asati idaṁ na hoti imassa
 nirodhā idaṁ nirujjhati yadidaṁ avijjāpaccayā saṅkhārā saṅkhārapaccayā
 viññāṇaṁ .pe. Evametassa kevalassa dukkhakkhandhassa
 samudayo hoti avijjāyatveva asesavirāganirodhā saṅkhāranirodho
 .pe. Evametassa kevalassa dukkhakkhandhassa nirodho
 hotīti. Evampi yassa natthi idaṁ meti paresaṁ vāpi kiñcanaṁ.

  *  *  *  *  *  *
  Footnote:1 Po. Ma. na santi.
-------------------------------------------------
[page 535]
      Vuttaṁ hetaṁ bhagavatā
          suññato lokaṁ avekkhassu mogharāja sadā sato
          attānudiṭṭhiṁ ūhacca evaṁ maccuttaro siyā
          evaṁ lokaṁ avekkhantaṁ maccurājā na passatīti.
 Evampi [1]- yassa natthi idaṁ me paresaṁ vāpi kiñcanaṁ.
      Vuttaṁ hetaṁ bhagavatā yaṁ bhikkhave na tumhākaṁ taṁ pajahatha
 taṁ vo pahīnaṁ dīgharattaṁ hitāya sukhāya bhavissatīti. Kiñca bhikkhave
 na tumhākaṁ rūpaṁ bhikkhave na tumhākaṁ taṁ pajahatha taṁ vo pahīnaṁ
 dīgharattaṁ hitāya sukhāya bhavissati vedanā saññā saṅkhārā
 viññāṇaṁ na tumhākaṁ taṁ pajahatha taṁ vo pahīnaṁ dīgharattaṁ hitāya
 sukhāya bhavissati taṁ kiṁ maññatha bhikkhave yaṁ imasmiṁ jetavane
 tiṇakaṭṭhasākhāpalāsaṁ taṁ jano hareyya vā ḍaheyya vā
 yathāpaccayaṁ vā kareyya apinu tumhākaṁ evamassa amhe jano
 harati vā ḍahati vā yathāpaccayaṁ vā karotīti. Nohetaṁ bhante.
 Taṁ kissa hetu. Na hi no etaṁ bhante attā vā attaniyaṁ
 vā. Evaṁ 2- kho bhikkhave yaṁ na tumhākaṁ taṁ pajahatha taṁ vo
 pahīnaṁ dīgharattaṁ hitāya sukhāya bhavissatīti. Kiñca bhikkhave na
 tumhākaṁ rūpaṁ bhikkhave na tumhākaṁ taṁ pajahatha taṁ vo pahīnaṁ
 dīgharattaṁ hitāya sukhāya bhavissati vedanā saññā saṅkhārā
 viññāṇaṁ na tumhākaṁ taṁ pajahatha taṁ vo pahīnaṁ dīgharattaṁ hitāya

  *  *  *  *  *  *
  Footnote:1 Po. bhikkhave. 2 Ma. Yu. evameva.
-------------------------------------------------
[page 536]
 Sukhāya bhavissatīti. Evampi yassa natthi idaṁ meti paresaṁ vāpi
 kiñcanaṁ.
      Bhāsitampi hetaṁ
          suddhagamasamuppādaṁ suddhasaṅkhārasantatiṁ
          passantassa yathābhūtaṁ na bhayaṁ hoti gāmaṇi
          tiṇakaṭṭhasamaṁ lokaṁ yadā paññāya passati
          nāññaṁ < PTS. MNid , 439 >patthayate kiñci aññatra appaṭisandhiyāti.
      [1]- Vajirā bhikkhunī māraṁ pāpimantaṁ etadavoca
          kannu sattoti paccesi māra diṭṭhigataṁ nu te
          suddhasaṅkhārapuñjoyaṁ nayidha sattūpalabbhati
          yathāpi 2- aṅgasambhārā hoti saddo ratho iti
          evaṁ khandhesu santesu hoti sattoti sammati
          dukkhameva hi sambhoti dukkhaṁ tiṭṭhati veti ca
          nāññatra dukkhā sambhoti nāññaṁ dukkhā nirujjhatīti.
 Evampi yassa natthi idaṁ meti paresaṁ vāpi kiñcanaṁ.
      Evameva kho bhikkhave bhikkhu rūpaṁ samannesati yāvatā rūpassa
 gati vedanaṁ saññaṁ saṅkhāre viññāṇaṁ samannesati yāvatā
 viññāṇassa gati tassa rūpaṁ samannesato yāvatā rūpassa
 gati vedanaṁ saññaṁ saṅkhāre viññāṇaṁ samannesato yāvatā
 viññāṇassa gati yampi 3- yassa hoti ahanti vā mamanti vā

  *  *  *  *  *  *
  Footnote:1 Po. Ma. evampi yassa natthi idaṁ meti paresaṁ vāpi kiñcanaṁ. 2 Ma. yathāhi.
 3 Ma. yampissa.
-------------------------------------------------
[page 537]
 Asmīti vā tampi tassa na hotīti. Evampi yassa natthi idaṁ
 meti paresaṁ vāpi kiñcanaṁ.
      Āyasmā ānando bhagavantaṁ etadavoca suñño loko suñño
 lokoti bhante vuccati kittāvatā nu kho bhante suñño lokoti
 vuccatīti. Yasmā kho ānanda suññaṁ attena vā attaniyena
 vā tasmā suñño lokoti vuccatīti. Kiñcānanda suññaṁ
 attena vā attaniyena vā cakkhu kho ānanda suññaṁ attena
 vā attaniyena vā rūpā suññā cakkhuviññāṇaṁ suññaṁ
 cakkhusamphasso suñño yadidaṁ cakkhusamphassapaccayā uppajjati
 vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ sotaṁ
 suññaṁ saddaṁ suññaṁ ghānaṁ suññaṁ gandhaṁ suññaṁ jivhā
 suññā rasā suññā kāyo suñño phoṭṭhabbā suññā
 mano suñño dhammo suñño manoviññāṇaṁ suññaṁ
 manosamphasso suñño yadidaṁ manosamphassapaccayā uppajjati
 vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ attena vā
 attaniyena vā yasmā kho ānanda suññaṁ attena vā attaniyena
 vā tasmā suñño lokoti vuccatīti. Evampi yassa natthi
 idaṁ meti paresaṁ vāpi kiñcanaṁ.
      [866] Mamattaṁ so asaṁvindanti mamattāti dve mamattā
 taṇhāmamattañca diṭṭhimamattañca .pe. Idaṁ taṇhāmamattaṁ .pe.

  *  *  *  *  *  *
  Footnote:1 Ma. itisaddo na dissati.
-------------------------------------------------
[page 538]
 Idaṁ diṭṭhimamattaṁ. Taṇhāmamattaṁ pahāya diṭṭhimamattaṁ
 paṭinissajjitvā mamattaṁ avindanto asaṁvindanto anadhigacchanto
 appaṭilabhantoti mamattaṁ so asaṁvindaṁ.
      [867] Natthi meti na socatīti vipariṇataṁ vā vatthuṁ na socati
 vipariṇatasmiṁ vā vatthusmiṁ na socati cakkhu me vipariṇatanti na
 socati sotaṁ me .pe. Sālohitā me vipariṇatāti na socati
 na kilamati na paridevati na urattāḷiṁ kandati na sammohaṁ āpajjatīti
 natthi meti na socati. Tenāha bhagavā
          yassa natthi idaṁ meti paresaṁ vāpi kiñcanaṁ
          mamattaṁ so asaṁvindaṁ natthi meti na socatīti.
    [868] Aniṭṭhurī anānugiddho anejo sabbadhī samo
          tamānisaṁsaṁ pabrūmi pucchito avikampinaṁ.
      [869] Aniṭṭhurī anānugiddhoti 1- katamaṁ niṭṭhuriyaṁ. Idhekacco
 niṭṭhurī hoti paralābhasakkāragarukāramānanavandanapūjanāsu issati ussuyati
 issaṁ bandhati yaṁ evarūpaṁ niṭṭhuriyaṁ niṭṭhuriyakammaṁ issā issāyanā
 issāyitattaṁ ussuyā ussuyanā ussuyitattaṁ idaṁ vuccati niṭṭhuriyaṁ.
 Yassetaṁ niṭṭhuriyaṁ pahīnaṁ samucchinnaṁ vūpasantaṁ paṭippassaddhaṁ abhabbuppattikaṁ
 ñāṇagginā daḍḍhaṁ so vuccati aniṭṭhurīti aniṭṭhurī.
 Anānugiddhoti gedho vuccati < PTS. MNid , 441 >taṇhā yo rāgo sārāgo .pe.
 Abhijjhā lobho akusalamūlaṁ. Yasseso gedho pahīno samucchinno

  *  *  *  *  *  *
  Footnote:1 Po. Ma. Yu. ... samoti.
-------------------------------------------------
[page 539]
 Vūpasanto paṭippassaddho abhabbuppattiko ñāṇagginā daḍḍho
 so vuccati anānugiddho. So rūpe agiddho .pe. Diṭṭha sutamuta
 viññātabbesu dhammesu agiddho agadhito amucchito anajjhopanno
 vītagedho vigatagedho cattagedho vantagedho muttagedho pahīnagedho
 paṭinissaṭṭhagedho vītarāgo vigatarāgo cattarāgo vantarāgo
 muttarāgo pahīnarāgo paṭinissaṭṭharāgo nicchāto nibbuto sītibhūto
 sukhapaṭisaṁvedī brahmabhūtena attanā viharatīti aniṭṭhurī anānugiddho.
      [870] Anejo sabbadhī samoti ejā vuccati taṇhā yo
 rāgo sārāgo .pe. Abhijjhā lobho akusalamūlaṁ. Yassesā
 ejā taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā so vuccati anejo. Ejāya
 pahīnattā anejo so lābhepi na iñjati alābhepi na iñjati
 yasepi na iñjati ayasepi na iñjati pasaṁsāyapi na iñjati
 nindāyapi na iñjati sukhepi na iñjati dukkhepi na iñjati
 na calati na vedhati nappavedhati na sampavedhatīti anejo. Sabbadhī
 samoti sabbaṁ vuccati dvādasāyatanāni cakkhu ceva rūpā ca .pe.
 Mano ceva dhammā ca. Yato ajjhattikabāhiresu āyatanesu
 chandarāgo pahīno hoti ucchinnamūlo tālāvatthukato anabhāvaṅgato
 āyatiṁ anuppādadhammo so vuccati sabbattha samo sabbattha tādi
 sabbattha majjhatto sabbattha upekkhakoti anejo sabbadhī samo.
-------------------------------------------------
[page 540]
      [871] Tamānisaṁsaṁ pabrūmi pucchito avikampinanti avikampinaṁ
 puggalānaṁ 1- puṭṭho pucchito yācito ajjhesito pasādito ime
 cattāro ānisaṁse pabrūmi yo so aniṭṭhurī anānugiddho anejo
 sabbadhī samoti brūmi ācikkhāmi .pe. Pakāsemīti tamānisaṁsaṁ
 pabrūmi pucchito avikampinaṁ. Tenāha bhagavā
          aniṭṭhurī anānugiddho anejo sabbadhī samo
          tamānisaṁsaṁ < PTS. MNid , 442 >pabrūmi pucchito avikampinanti.
    [872] Anejassa vijānato natthi kāci nisaṅkhiti 2-
          virato so viyārambhā 3- khemaṁ passati sabbadhi.
      [873] Anejassa vijānatoti ejā vuccati taṇhā yo rāgo
 sārāgo .pe. Abhijjhā lobho akusalamūlaṁ. Yassesā ejā
 taṇhā pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhā so vuccati anejo. Ejāya
 pahīnattā anejo so lābhepi na iñjati alābhepi na iñjati
 yasepi na iñjati ayasepi na iñjati pasaṁsāyapi na iñjati
 nindāyapi na iñjati sukhepi na iñjati dukkhepi na iñjati
 na calati na vedhati nappavedhati na sampavedhatīti anejassa.
 Vijānatoti jānato ājānato vijānato paṭivijānato paṭivijjhato
 sabbe saṅkhārā aniccāti jānato ājānato vijānato paṭivijānato
 paṭivijjhato sabbe saṅkhārā dukkhāti .pe. Yaṅkiñci samudayadhammaṁ

  *  *  *  *  *  *
  Footnote:1 Ma. puggalaṁ. 2 Ma. nisaṅkhati. 3 Ma. viyārabbhā.
-------------------------------------------------
[page 541]
 Sabbantaṁ nirodhadhammanti jānato ājānato vijānato paṭivijānato
 paṭivijjhatoti anejassa vijānato.
      [874] Natthi kāci nisaṅkhitīti nisaṅkhitiyo vuccanti puññābhisaṅkhāro
 apuññābhisaṅkhāro āneñjābhisaṅkhāro. Yato puññābhisaṅkhāro
 ca apuññābhisaṅkhāro ca āneñjābhisaṅkhāro ca pahīnā
 honti ucchinnamūlā tālāvatthukatā anabhāvaṅgatā āyatiṁ anuppādadhammā
 ettāvatā nisaṅkhitiyo natthi na saṁvijjanti nupalabbhanti
 pahīnā samucchinnā vūpasantā paṭippassaddhā abhabbuppattikā
 ñāṇagginā daḍḍhāti natthi kāci nisaṅkhiti.
      [875] Virato so viyārambhāti viyārambho vuccati puññābhisaṅkhāro
 apuññābhisaṅkhāro āneñjābhisaṅkhāro. Yato puññābhisaṅkhāro< PTS. MNid , 443 >
 ca apuññābhisaṅkhāro ca āneñjābhisaṅkhāro ca pahīnā
 honti ucchinnamūlā tālāvatthukatā anabhāvaṅgatā āyatiṁ anuppādadhammā
 ettāvatā viyārambhā ārato assa virato paṭivirato
 nikkhanto nissaṭṭho vippamutto visaññutto vimariyādikatena cetasā
 viharatīti 1- virato so viyārambhā.
      [876] Khemaṁ passati sabbadhīti bhayakaro rāgo bhayakaro doso
 bhayakaro moho .pe. Bhayakarā kilesā. Bhayakarassa rāgassa
 pahīnattā .pe. Bhayakarānaṁ kilesānaṁ pahīnattā sabbattha khemaṁ
 passati sabbattha abhayaṁ passati sabbattha anītikaṁ passati

  *  *  *  *  *  *
  Footnote:1 Yu. vihareyyāti.
-------------------------------------------------
[page 542]
 Sabbattha anupaddavaṁ passati sabbattha anupasaggaṁ passati sabbattha
 passaddhaṁ 1- passatīti khemaṁ passati sabbadhi. Tenāha bhagavā
          anejassa vijānato natthi kāci nisaṅkhiti
          virato so viyārambhā khemaṁ passati sabbadhīti.
    [877] Na samesu na omesu na ussesu vadate muni
          santo so vītamaccharo nādeti na nirassatīti (bhagavā).
      [878] Na samesu na omesu na ussesu vadate munīti [2]- monaṁ
 vuccati ñāṇaṁ yā paññā pajānanā .pe. Saṅgajālamaticca
 so munīti. Muni seyyohamasmīti vā sadisohamasmīti vā
 hīnohamasmīti vā na vadati na katheti na bhaṇati na dīpayati na
 voharatīti na samesu na omesu na ussesu vadate muni.
      [879] Santo so vītamaccharoti santoti rāgassa santattā 3-
 santo dosassa mohassa .pe. Sabbākusalābhisaṅkhārānaṁ < PTS. MNid , 444 >santattā
 samitattā vūpasamitattā vijjhātattā nibbutattā vigatattā paṭippassaddhattā
 santo upasanto vūpasanto nibbuto paṭippassaddhoti
 santo so. Vītamaccharoti pañca macchariyāni āvāsamacchariyaṁ .pe.
 Gāho idaṁ vuccati macchariyaṁ. Yassetaṁ macchariyaṁ pahīnaṁ samucchinnaṁ
 vūpasantaṁ paṭippassaddhaṁ abhabbuppattikaṁ ñāṇagginā daḍḍhaṁ so
 vuccati vītamaccharo vigatamaccharo cattamaccharo vantamaccharo muttamaccharo
 pahīnamaccharo paṭinissaṭṭhamaccharoti santo so vītamaccharo.

  *  *  *  *  *  *
  Footnote:1 Ma. anupasaṭṭhattaṁ. 2 Ma. munīti. 3 Po. Ma. samitattā.
-------------------------------------------------
[page 543]
      [880] Nādeti na nirassatīti bhagavāti nādetīti rūpaṁ nādeti 1-
 nādiyati na upādiyati na gaṇhāti na parāmasati nābhinivisati
 vedanaṁ saññaṁ saṅkhāre viññāṇaṁ gatiṁ upapattiṁ paṭisandhiṁ
 bhavaṁ saṁsāraṁ vaṭṭaṁ nādeti 2- nādiyati na upādiyati na gaṇhāti
 na parāmasati nābhinivisatīti nādeti. Na nirassatīti rūpaṁ na
 pajahati na vinodeti na byantīkaroti na anabhāvaṅgameti vedanaṁ
 saññaṁ saṅkhāre viññāṇaṁ gatiṁ upapattiṁ paṭisandhiṁ bhavaṁ
 saṁsāraṁ vaṭṭaṁ na pajahati na vinodeti na byantīkaroti na
 anabhāvaṅgametīti na nirassati. Bhagavāti gāravādhivacanaṁ .pe.
 Sacchikā paññatti yadidaṁ bhagavāti. Tenāha bhagavā
          na samesu na omesu na ussesu vadate muni
          santo so vītamaccharo nādeti na nirassatīti (bhagavā).
             Paṇṇarasamo attadaṇḍasuttaniddeso niṭṭhito.
                  --------------------

  *  *  *  *  *  *
  Footnote:1-2 Ma. ayaṁ pāṭho natthi.
-------------------------------------------------
[page 544]
                Soḷasamo sārīputtasuttaniddeso 1-
           [881] Na me diṭṭho ito pubbe (iccāyasmā sārīputto)
                 na suto uda kassaci
                 evaṁ vagguvado 2- satthā
                 tusitā gaṇimāgato.
      [882] Na me diṭṭho ito pubbeti ito pubbe 3- na mayā
 diṭṭhapubbo so bhagavā iminā cakkhunā iminā attabhāvena.
 Yadā bhagavā tāvatiṁsabhavane pāricchattakamūle paṇḍukambalasilāyaṁ vassaṁ
 vuṭṭho devagaṇaparivuto majjhe maṇimayena sopāṇena saṅkassanagaraṁ
 otiṇṇo imaṁ dassanaṁ pubbe na diṭṭhoti na me diṭṭho ito
 pubbe.
      [883] Iccāyasmā sārīputtoti iccāti padasandhi
 padasaṁsaggo padapāripūri akkharasamavāyo byañjanasiliṭṭhatā
 padānupubbatāmetaṁ iccāti. Āyasmāti piyavacanaṁ garuvacanaṁ
 sagāravasappatissavacanametaṁ āyasmāti. Sārīputtoti tassa therassa
 nāmaṁ saṅkhā samaññā paññatti vohāro nāmaṁ nāmakammaṁ
 nāmadheyyaṁ nirutti byañjanaṁ abhilāpoti iccāyasmā sārīputto.
      [884] Na suto uda kassacīti nāti paṭikkhepo. Udāti

  *  *  *  *  *  *
  Footnote:1 Ma. atha sārīputtasuttaniddesaṁ vakkhati. 2 Sī. vaggugado.
 3 Ma. ... me mayā na diṭṭhapubbo.
-------------------------------------------------
[page 545]
 Padasandhi padasaṁsaggo padapāripūri akkharasamavāyo byañjanasiliṭṭhatā
 padānupubbatāmetaṁ udāti. Kassacīti kassaci khattiyassa vā
 brāhmaṇassa vā vessassa vā suddassa vā gahaṭṭhassa vā
 pabbajitassa < PTS. MNid , 446 >vā devassa vā manussassa vāti na suto uda kassaci.
      [885] Evaṁ vagguvado satthāti evaṁ vagguvado madhuravado
 pemanīyavado hadayaṅgamavado karavikarudamañjussaro 1-. Aṭṭhaṅgasamannāgato
 kho pana tassa bhagavato mukhato ghoso niccharati vissattho
 ca suviññeyyo 2- ca mañju ca savanīyo ca bindu ca avisārī ca
 gambhīro ca ninnādi ca. Yadā 3- parisaṁ kho pana so bhagavā
 sarena viññāpeti na tassa bahiddhā parisāya ghoso niccharati.
 Brahmassaro kho pana so bhagavā karavikabhāṇīti evaṁ vagguvado.
 Satthāti bhagavā satthavāho. Yathā satthavāho satthe kantāraṁ
 tāreti corakantāraṁ tāreti vāḷakantāraṁ tāreti dubbhikkhakantāraṁ
 tāreti nirudakakantāraṁ tāreti uttāreti nittāreti pattāreti
 khemantabhūmiṁ sampāpeti evameva bhagavā satthavāho satte kantāraṁ
 tāreti jātikantāraṁ tāreti jarākantāraṁ tāreti byādhikantāraṁ
 tāreti maraṇasokaparidevadukkhadomanassupāyāsakantāraṁ tāreti
 rāgakantāraṁ tāreti dosamohamānadiṭṭhikilesaduccaritakantāraṁ tāreti
 rāgagahanaṁ tāreti dosamohamānadiṭṭhigahanaṁ tāreti kilesagahanaṁ
 tāreti uttāreti nittāreti pattāreti khemantaṁ amataṁ nibbānaṁ

  *  *  *  *  *  *
  Footnote:1 Ma. karavikarutamañjughoso. 2 Ma. viññeyyo. 3 Po. Ma. yathā.
-------------------------------------------------
[page 546]
 Sampāpetīti evampi bhagavā satthavāho. Athavā bhagavā netā
 vinetā anunetā saññāpetā nijjhāpetā pekkhatā pasādetāti
 evampi bhagavā satthavāho. Athavā bhagavā anuppannassa maggassa
 uppādetā asañjātassa maggassa sañjanetā anakkhātassa maggassa
 akkhātā maggaññū maggavidū maggakovido. Maggānugā ca pana
 etarahi sāvakā viharanti pacchāsamannāgatāti evampi bhagavā
 satthavāhoti evaṁ vagguvado satthā.
      [886] Tusitā gaṇimāgatoti bhagavā tusitā kāyā cavitvā
 sato < PTS. MNid , 447 >sampajāno mātukucchiṁ okkantoti evampi tusitā
 gaṇimāgato. Athavā tusitā vuccanti devā. Te tuṭṭhā santuṭṭhā
 attamanā pamuditā pītisomanassajātā tusitadevalokato 1- gaṇimāgatoti
 evampi tusitā gaṇimāgato. Athavā tusitā vuccanti
 arahanto. Te tuṭṭhā santuṭṭhā attamanā paripuṇṇasaṅkappā
 arahantānaṁ gaṇimāgatoti evampi tusitā gaṇimāgato. Gaṇīti
 gaṇī. Bhagavā gaṇācariyoti gaṇī. Gaṇassa satthāti gaṇī.
 Gaṇaṁ pariharatīti gaṇī. Gaṇaṁ ovadatīti gaṇī. Gaṇamanusāsatīti
 gaṇī. Visārado gaṇaṁ upasaṅkamatīti gaṇī. Gaṇassa sussūsati
 sotaṁ odahati aññācittaṁ upaṭṭhapetīti gaṇī. Gaṇaṁ akusalā
 vuṭṭhāpetvā kusale patiṭṭhāpetīti gaṇī. Bhikkhugaṇassa gaṇī.
 Bhikkhunīgaṇassa gaṇī. Upāsakagaṇassa gaṇī. Upāsikāgaṇassa

  *  *  *  *  *  *
  Footnote:1 Po. Ma. devalokato.
-------------------------------------------------
[page 547]
 Gaṇī. Rājagaṇassa gaṇī. Khattiyagaṇassa brāhmaṇagaṇassa
 vessagaṇassa suddagaṇassa devagaṇassa brahmagaṇassa gaṇī.
 Saṅghī gaṇī gaṇācariyo āgato upagato samupagato sampatto 1-
 saṅkassanagaranti tusitā gaṇimāgato. Tenāha sārīputtatthero
                 na me diṭṭho ito pubbe (iccāyasmā sārīputto)
                 na suto uda kassaci
                 evaṁ vagguvado satthā
                 tusitā gaṇimāgatoti.
           [887] Sadevakassa lokassa
                 yathā dissati cakkhumā
                 sabbaṁ tamaṁ vinodetvā
                 ekova ratimajjhagā.
      [888] Sadevakassa lokassāti sadevakassa lokassa
 samārakassa sabrahmakassa sassamaṇabrāhmaṇiyā pajāya sadevamanussāyāti
 sadevakassa lokassa.
      [889] Yathā dissati cakkhumāti yathā bhagavantaṁ tāvatiṁsabhavane
 pāricchattakamūle paṇḍukambalasilāyaṁ nisinnaṁ < PTS. MNid , 448 >dhammaṁ desentaṁ devatā
 passanti tathā manussā passanti. Yathā manussā passanti
 tathā devatā passanti. Yathā devānaṁ dissati tathā manussānaṁ
 dissati. Yathā manussānaṁ dissati tathā devānaṁ dissatīti

  *  *  *  *  *  *
  Footnote:1 Ma. samupapanno.
-------------------------------------------------
[page 548]
 Evampi yathā dissati cakkhumā. Yathā vā panete bhonto
 samaṇabrāhmaṇā adantā dantavaṇṇena dissanti asantā santavaṇṇena
 dissanti anupasantā upasantavaṇṇena dissanti anibbutā
 nibbutavaṇṇena dissanti.
                 Paṭirūpako mattikākuṇḍalova
                 lohamāsova 1- suvaṇṇacchanno
                 caranti loke parivāracchannā
                 anto asuddhā bahi sobhamānāti.
      Na bhagavā evampi dissati. Bhagavā bhūtena tacchena tathena
 yāthāvena aviparītena sabhāvena danto dantavaṇṇena dissati
 santo santavaṇṇena dissati upasanto upasantavaṇṇena dissati
 nibbuto nibbutavaṇṇena dissati. Akampitairiyāpathā 2- ca buddhā
 bhagavanto paṇidhisampannāti evampi yathā dissati cakkhumā.
 Athavā bhagavā visuddhasaddo bhaṭakittisaddasiloko 3- nāgabhavane ca
 supaṇṇabhavane ca yakkhabhavane ca asurabhavane ca gandhabbabhavane ca
 mahārājabhavane ca indabhavane ca brahmabhavane ca [4]- etādiso 5- ca
 tādiso ca tato ca bhiyyoti evampi yathā dissati cakkhumā.
 Athavā bhagavā dasabalehi samannāgato catūhi vesārajjehi catūhi
 paṭisambhidāhi chahi abhiññāhi chahi buddhadhammehi tejena ca balena
 ca guṇena ca viriyena ca paññāya ca dissati ñāyati paññāyati.

  *  *  *  *  *  *
  Footnote:1 Ma. lohaḍḍhamāsova. 2 Po. Ma. akappita ... 3 Ma. gata ...
 4 Ma. devabhavane ca. 5 Ma. ediso.
-------------------------------------------------
[page 549]
          Dūre santo pakāsenti himavantova pabbato
          asantettha na dissanti rattiṁ khittā yathā sarāti.
 Evampi yathā dissati cakkhumā.
      Cakkhumāti bhagavā pañcahi cakkhūhi cakkhumā maṁsacakkhunāpi
 cakkhumā dibbacakkhunāpi cakkhumā paññācakkhunāpi cakkhumā
 buddhacakkhunāpi cakkhumā samantacakkhunāpi cakkhumā.
      Kathaṁ bhagavā maṁsacakkhunāpi cakkhumā. Maṁsacakkhumhi bhagavato
 pañca vaṇṇā saṁvijjanti nīlo ca vaṇṇo pītako ca vaṇṇo
 lohitako ca vaṇṇo kaṇho ca vaṇṇo odāto ca vaṇṇo.
 Yattha ca bhagavato akkhilomāni patiṭṭhitāni taṁ nīlaṁ hoti sunīlaṁ
 pāsādikaṁ dassaneyyaṁ ummārapupphasamānaṁ 1-. Tassa parato pītakaṁ
 hoti supītakaṁ suvaṇṇavaṇṇaṁ pāsādikaṁ dassaneyyaṁ kaṇṇikārapupphasamānaṁ.
 Ubhato ca akkhikupāni bhagavato lohitakāni honti
 sulohitakāni pāsādikāni dassaneyyāni indagopakasamānāni.
 Majjhe kaṇhaṁ hoti sukaṇhaṁ alūkhaṁ siniddhaṁ 2- pāsādikaṁ dassaneyyaṁ
 aḷāriṭṭhakasamānaṁ 3-. Tassa parato odātaṁ hoti suodātaṁ setaṁ
 paṇḍaraṁ pāsādikaṁ dassaneyyaṁ osadhitārakasamānaṁ. Tena bhagavā
 pākatikena maṁsacakkhunā attabhāvapariyāpannena purimasucaritakammābhinibbattena
 samantā yojanaṁ passati divāceva rattiñca. Yadāpi
 caturaṅgasamannāgato andhakāro hoti suriyo ca atthaṅgamito

  *  *  *  *  *  *
  Footnote:1 Ma. umāpupaphasamānaṁ. 2 Po. Ma. suddhaṁ. 3 Ma. addāriṭṭhakasamānaṁ.
-------------------------------------------------
[page 550]
 Hoti kāḷapakkho 1- ca uposatho hoti tibbo ca vanasaṇḍo
 hoti mahā ca akālamegho abbhuṭṭhito hoti. Evarūpepi
 caturaṅgasamannāgate andhakāre samantā yojanaṁ passati. Natthi so
 kūṭo vā kavāṭaṁ vā pākāro vā pabbato vā gaccho vā latā
 vā āvaraṇaṁ rūpānaṁ dassanāya. Ekañce tilaphalaṁ nimittaṁ katvā
 tilavāhe pakkhipeyya taññeva tilaphalaṁ uddhareyya. Evaṁ parisuddhaṁ
 bhagavato pākatikaṁ maṁsacakkhu. Evaṁ bhagavā maṁsacakkhunāpi cakkhumā.
      Kathaṁ bhagavā dibbena cakkhunāpi cakkhumā. Bhagavā dibbena
 cakkhunā visuddhena atikkantamānusakena satte passati cavamāne
 upapajjamāne hīne < PTS. MNid , 450 >paṇīte suvaṇṇe dubbaṇṇe sugate duggate
 yathākammūpage satte pajānāti ime vata bhonto sattā kāyaduccaritena
 samannāgatā vacīduccaritena samannāgatā manoduccaritena
 samannāgatā ariyānaṁ upavādakā micchādiṭṭhikā micchādiṭṭhikammasamādānā
 te kāyassa bhedā parammaraṇā apāyaṁ duggatiṁ
 vinipātaṁ nirayaṁ upapannā ime vā pana bhonto sattā kāyasucaritena
 samannāgatā vacīsucaritena samannāgatā manosucaritena
 samannāgatā ariyānaṁ anupavādakā sammādiṭṭhikā sammādiṭṭhikammasamādānā
 te kāyassa bhedā parammaraṇā sugatiṁ saggaṁ lokaṁ
 upapannāti iti dibbena cakkhunā visuddhena atikkantamānusakena
 satte passati cavamāne upapajjamāne hīne paṇīte suvaṇṇe

  *  *  *  *  *  *
  Footnote:1 Po. kāḷapakkhe.
-------------------------------------------------
[page 551]
 Dubbaṇṇe sugate duggate yathākammūpage satte pajānāti.
 Ākaṅkhamāno ca bhagavā ekampi lokadhātuṁ passeyya dvepi
 lokadhātuyo passeyya tissopi lokadhātuyo passeyya catassopi
 lokadhātuyo passeyya pañcapi lokadhātuyo passeyya dasapi lokadhātuyo
 passeyya vīsampi lokadhātuyo passeyya tiṁsampi lokadhātuyo
 passeyya cattāḷīsampi lokadhātuyo passeyya paññāsampi
 lokadhātuyo passeyya sahassimpi cūḷanikaṁ lokadhātuṁ passeyya
 dvisahassimpi majjhimikaṁ lokadhātuṁ passeyya tisahassimpi lokadhātuṁ
 passeyya mahāsahassimpi lokadhātuṁ passeyya. So 1- yāvatakaṁ
 ākaṅkheyya tāvatakaṁ passeyya. Evaṁ parisuddhaṁ bhagavato dibbacakkhu.
 Evaṁ bhagavā dibbena cakkhunāpi cakkhumā.
      Kathaṁ bhagavā paññācakkhunāpi cakkhumā. Bhagavā mahāpañño
 puthupañño hāsapañño javanapañño tikkhapañño nibbedhikapañño
 paññappabhedakusalo pabhinnañāṇo adhigatapaṭisambhido catuvesārajjappatto
 dasabaladhārī purisāsabho purisasīho purisanāgo purisājañño
 purisadhoreyho anantañāṇo anantatejo anantayaso addho
 mahaddhano dhanavā netā vinetā anunetā saññāpetā 2- nijjhāpetā
 pekkhatā 3- pasādetā. So hi bhagavā anuppannassa maggassa
 uppādetā asañjātassa maggassa sañjanetā anakkhātassa maggassa
 akkhātā maggaññū maggavidū maggakovido. Maggānugā ca pana

  *  *  *  *  *  *
  Footnote:1 Ma. ayaṁ pāṭho natthi. 2 Po. Ma. paññāpetā. 3 Po. Ma. pekkhetā.
-------------------------------------------------
[page 552]
 Etarahi sāvakā viharanti pacchā samannāgatā. So hi bhagavā jānaṁ
 jānāti passaṁ passati cakkhubhūto ñāṇabhūto dhammabhūto brahmabhūto
 vattā pavattā atthassa ninnetā amatassa dātā dhammasāmi
 tathāgato. Natthi tassa bhagavato añātaṁ adiṭṭhaṁ aviditaṁ asacchikataṁ
 aphusitaṁ paññāya. Atītānāgatapaccuppannaṁ upādāya sabbe dhammā
 sabbākārena buddhassa bhagavato ñāṇamukhe āpāthaṁ āgacchanti.
 Yaṅkiñci neyyaṁ nāma atthi jānitabbaṁ attattho vā parattho
 vā ubhayattho vā diṭṭhadhammiko vā attho samparāyiko vā
 attho uttāno vā attho gambhīro vā attho gūḷho vā
 attho paṭicchanno vā attho neyyo vā attho nīto vā
 attho anavajjo vā attho nikkileso vā attho vodāno
 vā attho parattho vā sabbantaṁ antobuddhañāṇe parivattati.
 Atīte buddhassa bhagavato appaṭihataṁ ñāṇaṁ anāgate
 appaṭihataṁ ñāṇaṁ paccuppanne appaṭihataṁ ñāṇaṁ. Sabbaṁ
 kāyakammaṁ buddhassa bhagavato ñāṇānuparivatti sabbaṁ vacīkammaṁ
 sabbaṁ manokammaṁ buddhassa bhagavato ñāṇānuparivatti. Yāvatakaṁ
 neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ neyyaṁ neyyapariyantikaṁ
 ñāṇaṁ ñāṇapariyantikaṁ neyyaṁ neyyaṁ atikkamitvā
 ñāṇaṁ nappavattati ñāṇaṁ atikkamitvā neyyapatho natthi aññamaññapariyantaṭṭhāyino
 te dhammā. Yathā dvinnaṁ samuggapaṭalānaṁ
-------------------------------------------------
[page 553]
 Sammāphusitānaṁ heṭṭhimaṁ samuggapaṭalaṁ uparimaṁ nātivattati uparimaṁ
 samuggapaṭalaṁ heṭṭhimaṁ nātivattati aññamaññapariyantaṭṭhāyino honti 1-
 evameva buddhassa bhagavato neyyañca ñāṇañca aññamaññapariyantaṭṭhāyino
 yāvatakaṁ neyyaṁ tāvatakaṁ ñāṇaṁ yāvatakaṁ ñāṇaṁ
 tāvatakaṁ neyyaṁ neyyapariyantikaṁ ñāṇaṁ ñāṇapariyantikaṁ neyyaṁ
 neyyaṁ atikkamitvā ñāṇaṁ nappavattati ñāṇaṁ atikkamitvā
 neyyapatho natthi aññamaññapariyantaṭṭhāyino te dhammā. Sabbadhammesu
 buddhassa bhagavato ñāṇaṁ parivattati. Sabbe dhammā
 buddhassa bhagavato āvajjanapaṭibaddhā ākaṅkhapaṭibaddhā manasikārapaṭibaddhā
 cittuppādapaṭibaddhā. Sabbasattesu buddhassa bhagavato
 ñāṇaṁ parivattati. Sabbesaṁ sattānaṁ bhagavā āsayaṁ jānāti
 anusayaṁ jānāti caritaṁ jānāti adhimuttiṁ jānāti apparajakkhe
 mahārajakkhe tikkhindriye mudindriye svākāre dvākāre suviññāpaye
 duviññāpaye bhabbābhabbe satte pajānāti. Sadevako loko
 samārako sabrahmako sassamaṇabrāhmaṇī pajā sadevamanussā antobuddhañāṇe
 parivattati. Yathā yekeci macchakacchapā antamaso timitimiṅgalaṁ
 upādāya antomahāsamudde parivattanti evameva sadevako
 loko samārako sabrahmako sassamaṇabrāhmaṇī pajā sadevamanussā
 antobuddhañāṇe parivattati. Yathā yekeci pakkhī antamaso garuḷaṁ
 venateyyaṁ upādāya ākāsassa padese parivattanti evameva yepi te

  *  *  *  *  *  *
  Footnote:1 Ma. ayaṁ pāṭho natthi. 2 Ma. evamevaṁ.
-------------------------------------------------
[page 554]
 Sārīputtasamā paññāya tepi buddhañāṇassa padese parivattanti.
 Buddhañāṇaṁ devamanussānaṁ paññaṁ pharitvā abhibhavitvā tiṭṭhati.
 Yepi te khattiyapaṇḍitā brāhmaṇapaṇḍitā gahapatipaṇḍitā samaṇapaṇḍitā
 nipuṇā kataparappavādā vālavedhirūpā vobhindantā maññe
 caranti paññāgatena diṭṭhigatāni te pañhaṁ 1- abhisaṅkharitvā abhisaṅkharitvā
 tathāgataṁ upasaṅkamitvā pucchanti. [2]- Kathitā ca visajjitā ca
 te pañhā bhagavatā honti niddiṭṭhakāraṇā upakkhittakā < PTS. MNid , 453 >ca. Te
 bhagavato sampajjanti. Athakho bhagavā tattha atirocati yadidaṁ
 paññāyāti evaṁ bhagavā paññācakkhunāpi cakkhumā.
      Kathaṁ bhagavā buddhacakkhunāpi cakkhumā. Bhagavā buddhacakkhunā lokaṁ
 volokento addasa satte apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye
 appekacce paralobhavajjabhayadassāvino viharante. [3]- Seyyathāpi nāma
 uppaliniyaṁ vā paduminiyaṁ vā puṇḍarīkiniyaṁ vā appekaccāni uppalāni
 vā padumāni vā puṇḍarīkāni vā udake jātāni udake saṁvaḍḍhāni
 udakānugatāni antonimuggapositāni appekaccāni uppalāni vā
 padumāni vā puṇḍarīkāni vā udake jātāni udake saṁvaḍḍhāni
 samodakaṇṭhitāni appekaccāni uppalāni vā padumāni vā
 puṇḍarīkāni vā udake jātāni udake saṁvaḍḍhāni udakā accuggamma
 tiṭṭhanti upalittāni udakena evameva 4- bhagavā buddhacakkhunā lokaṁ

  *  *  *  *  *  *
  Footnote:1 Po. Ma. pañhe. 2 Po. Ma. gḷhāni ca paṭicchanunānica. 3 Ma. appekacce
 na para ... viharante. 4 Ma. evamevaṁ.
-------------------------------------------------
[page 555]
 Volokento addasa satte apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye
 appekacce paralokavajjabhayadassāvino viharante. Jānāti bhagavā ayaṁ
 puggalo rāgacarito ayaṁ dosacarito ayaṁ mohacarito ayaṁ vitakkacarito
 ayaṁ saddhācarito ayaṁ ñāṇacaritoti. Rāgacaritassa bhagavā
 puggalassa asubhakathaṁ katheti. Dosacaritassa bhagavā puggalassa mettābhāvanaṁ
 ācikkhati. Mohacaritaṁ 1- bhagavā puggalaṁ uddese paripucchāya
 kālena dhammassavane kālena dhammasākacchāya garusaṁvāse niveseti.
 Vitakkacaritassa bhagavā puggalassa ānāpānassatiṁ ācikkhati. Saddhācaritassa
 bhagavā puggalassa pāsādanīyaṁ nimittaṁ ācikkhati buddhasubodhiṁ
 dhammasudhammataṁ saṅghasupaṭipattiṁ sīlāni ca attano. Ñāṇacaritassa
 bhagavā puggalassa vipassanānimittaṁ ācikkhati aniccākāraṁ dukkhākāraṁ
 anattākāraṁ.
                 Sele yathā pabbatamuddhaniṭṭhito
                 yathāpi passe janataṁ samantato
                 tathūpamaṁ dhammamayaṁ sumedha 2-
                 pāsādamāruyha samantacakkhu
                 sokāvakiṇṇaṁ 3- janatamapetasoko
                 avekkhassu jātijarābhibhūtanti.
 Evaṁ bhagavā buddhacakkhunāpi cakkhumā.

  *  *  *  *  *  *
  Footnote:1 Po. Ma. mohacaritassa bhagavā puggalassa ... 2 Po. sumedhaso.
 3 Ma. Yu. sokāvatiṇṇaṁ.
-------------------------------------------------
[page 556]
      Kathaṁ bhagavā samantacakkhunāpi cakkhumā. Samantacakkhu vuccati
 sabbaññutañāṇaṁ. Bhagavā sabbaññutañāṇena upeto samupeto
 upagato samupagato upapanno samupapanno samannāgato.
                 Na tassa adiṭṭhamidhatthi kiñci
                 atho aviññātamajānitabbaṁ
                 sabbaṁ abhiññāsi yadatthi neyyaṁ
                 tathāgato tena samantacakkhūti.
 Evaṁ bhagavā samantacakkhunāpi cakkhumāti yathā dissati cakkhumā.
      [890] Sabbaṁ tamaṁ vinodetvāti sabbaṁ rāgatamaṁ dosatamaṁ
 mohatamaṁ mānatamaṁ diṭṭhitamaṁ kilesatamaṁ duccaritatamaṁ andhakaraṇaṁ acakkhukaraṇaṁ
 añāṇakaraṇaṁ paññānirodhikaṁ vighātapakkhikaṁ anibbānasaṁvattanikaṁ
 panūditvā 1- pajahitvā 2- vinoditvā 3- byantīkaritvā anabhāvaṅgametvāti
 sabbaṁ tamaṁ vinodetvā.
      [891] Ekova ratimajjhagāti bhagavā pabbajjāsaṅkhātena eko
 adutiyaṭṭhena eko taṇhāya pahānaṭṭhena eko ekantavītarāgoti
 eko ekantavītadosoti eko ekantavītamohoti eko ekantanikkilesoti
 eko ekāyanamaggaṁ gatoti eko eko anuttaraṁ
 sammāsambodhiṁ abhisambuddhoti eko.
      Kathaṁ bhagavā pabbajjāsaṅkhātena eko. Bhagavā daharova
 samāno susukāḷakeso bhaddena yobbaññena samannāgato paṭhamena

  *  *  *  *  *  *
  Footnote:1 Ma. Yu. naditvā panuditvā. 2 Ma. jahitvā. 3 vinodetvā.
-------------------------------------------------
[page 557]
 Vayasā akāmakānaṁ mātāpitūnaṁ assumukhānaṁ rudantānaṁ vilapantānaṁ
 ñātisaṅghaṁ pahāya sabbaṁ yasapalibodhaṁ 1- chinditvā puttadārapalibodhaṁ
 chinditvā ñātipalibodhaṁ chinditvā mittāmaccapalibodhaṁ chinditvā
 sannidhipalibodhaṁ chinditvā kesamassuṁ ohāretvā kāsāyāni vatthāni
 acchādetvā agārasmā anagāriyaṁ pabbajitvā ākiñcanabhāvaṁ 2- upagantvā
 eko carati viharati iriyati vattati pāleti yapeti yāpeti
 evaṁ bhagavā pabbajjāsaṅkhātena eko.
      Kathaṁ bhagavā adutiyaṭṭhena eko. So evaṁ pabbajito samāno
 eko araññavanapatthāni pantāni senāsanāni paṭisevati appasaddāni
 appanigghosāni vijanavātāni manussarāhaseyyakāni paṭisallānasāruppāni
 so eko 3- gacchati eko tiṭṭhati eko
 nisīdati eko seyyaṁ kappeti eko gāmaṁ piṇḍāya pavisati
 eko paṭikkamati eko raho nisīdati eko caṅkamaṁ adhiṭṭhāti
 eko carati [4]- viharati iriyati vattati pāleti yapeti yāpeti evaṁ
 bhagavā adutiyaṭṭhena eko.
      Kathaṁ bhagavā taṇhāya pahānaṭṭhena eko. So evaṁ eko
 adutiyo appamatto ātāpi pahitatto viharanto najjā nerañjarāya
 tīre bodhirukkhamūle mahāpadhānaṁ padahanto māraṁ sasenaṁ [5]- namuciṁ
 pamattabandhuṁ vidhamitvā taṇhaṁ jāliniṁ saritaṁ [6]- visattikaṁ pajahati 7-
 vinodeti byantīkaroti anabhāvaṅgameti.

  *  *  *  *  *  *
  Footnote:1 Ma. gharāvāsapalibodhaṁ. 2 Ma. akiñcanabhāvaṁ. 3 Ma. Yu. eko carati.
 4 Yu. eko. 5 Ma. kaṇhaṁ. 6 Ma. visaritaṁ. 7 Ma. pajahasi vinodesi
 byantiṁ akāsi anabhāvaṅgamesi.
-------------------------------------------------
[page 558]
          Taṇhādutiyo puriso dīghamaddhāna saṁsaraṁ
          itthabhāvaññathābhāvaṁ saṁsāraṁ nātivattati
          etamādīnavaṁ ñatvā taṇhaṁ dukkhassa sambhavaṁ
          vītataṇho anādāno sato bhikkhu paribbajeti.
 Evaṁ bhagavā taṇhāya pahānaṭṭhena eko.
      Kathaṁ bhagavā ekantavītarāgoti eko. Rāgassa pahīnattā
 ekantavītarāgoti eko. Dosassa pahīnattā ekantavītadosoti
 eko. Mohassa pahīnattā ekantavītamohoti eko. Kilesānaṁ
 pahīnattā ekantanikkilesoti eko.
      Kathaṁ bhagavā ekāyanamaggaṁ gatoti eko. < PTS. MNid , 456 >Ekāyanamaggo
 vuccati cattāro satipaṭṭhānā cattāro sammappadhānā cattāro
 iddhippādā pañcindriyāni pañca balāni satta bojjhaṅgā
 ariyo aṭṭhaṅgiko maggo.
                 Ekāyanaṁ jātikhayantadassī
                 maggaṁ pajānāti hitānukampī
                 etena maggena atariṁsu 1- pubbe
                 tarissantiyeva 2- taranti oghanti.
 Evaṁ bhagavā ekāyanamaggaṁ gatoti eko.
      Kathaṁ bhagavā eko anuttaraṁ sammāsambodhiṁ abhisambuddhoti
 eko. Bodhi vuccati catūsu maggesu ñāṇaṁ paññā

  *  *  *  *  *  *
  Footnote:1 Ma. tariṁsu. 2 Ma. tarissanti ye ca.
-------------------------------------------------
[page 559]
 Paññindriyaṁ paññābalaṁ dhammavicayasambojjhaṅgo vīmaṁsā vipassanā
 sammādiṭṭhi. Bhagavā tena bodhiñāṇena sabbe saṅkhārā aniccāti
 bujjhi sabbe saṅkhārā dukkhāti bujjhi sabbe dhammā anattāti
 bujjhi avijjāpaccayā saṅkhārāti bujjhi .pe. Jātipaccayā
 jarāmaraṇanti bujjhi avijjānirodhā saṅkhāranirodhoti bujjhi .pe.
 Jātinirodhā jarāmaraṇanirodhoti bujjhi idaṁ dukkhanti bujjhi ayaṁ
 dukkhasamudayoti bujjhi ayaṁ dukkhanirodhoti bujjhi ayaṁ dukkhanirodhagāminī
 paṭipadāti bujjhi ime āsavāti bujjhi ayaṁ āsavasamudayoti
 bujjhi ayaṁ āsavanirodhoti bujjhi ayaṁ āsavanirodhagāminī paṭipadāti
 bujjhi ime dhammā abhiññeyyāti bujjhi ime dhammā pariññeyyāti
 bujjhi ime dhammā pahātabbāti bujjhi ime dhammā
 bhāvetabbāti bujjhi ime dhammā sacchikātabbāti bujjhi channaṁ
 phassāyatanānaṁ samudayañca atthaṅgamañca assādañca ādīnavañca
 nissaraṇañca bujjhi pañcannaṁ upādānakkhandhānaṁ samudayañca
 atthaṅgamañca assādañca ādīnavañca nissaraṇañca bujjhi catunnaṁ
 mahābhūtānañca 1- samudayañca atthaṅgamañca assādañca ādīnavañca
 nissaraṇañca bujjhi < PTS. MNid , 457 >yaṅkiñci samudayadhammaṁ sabbantaṁ nirodhadhammanti
 bujjhi. Athavā yaṅkiñci bujjhitabbaṁ [2]- paṭibujjhitabbaṁ
 sambujjhitabbaṁ adhigantabbaṁ phusitabbaṁ 3- sacchikātabbaṁ sabbantaṁ tena
 bodhiñāṇena bujjhi anubujjhi paṭibujjhi sambujjhi sammābujjhi adhigacchi

  *  *  *  *  *  *
  Footnote:1 Ma. casaddo natthi. 2 Ma. anubujjhitabbaṁ. 3 Ma. phassitabbaṁ.
-------------------------------------------------
[page 560]
 Paṭilabhi 1- phusesi 2- sacchikāsi evaṁ bhagavā eko anuttaraṁ sammāsambodhiṁ
 abhisambuddhoti eko.
      Ratimajjhagāti ratinti nekkhammaratiṁ pavivekaratiṁ 3- upasamaratiṁ sambodhiratiṁ
 ajjhagā [4]- adhigacchi phusesi 2- sacchikāsīti ekova ratimajjhagā.
 Tenāha sārīputtatthero
          sadevakassa lokassa yathā dissati cakkhumā
          sabbaṁ tamaṁ vinodetvā ekova 5- ratimajjhagāti.
    [892] Taṁ buddhaṁ asitaṁ tādiṁ akuhaṁ gaṇimāgataṁ
          bahunnamidha baddhānaṁ atthi pañhena āgamaṁ.
      [893] Taṁ buddhaṁ asitaṁ tādinti buddhoti yo so bhagavā
 sayambhū anācariyako pubbe ananussutesu dhammesu sāmaṁ saccāni
 abhisambujjhi tattha ca sabbaññutaṁ patto 6- balesu ca vasībhāvaṁ
 patto 7-. Buddhoti kenatthena buddho. Bujjhitā saccānīti
 buddho. Bodhetā pajāyāti buddho. Sabbaññutāya buddho.
 Sabbadassāvitāya buddho. Abhiññeyyatāya 8- buddho. Vikasitāya 9-
 buddho. Khīṇāsavasaṅkhātena buddho. Nirupakkilesasaṅkhātena buddho.
 Ekantavītarāgoti buddho. Ekantavītadosoti buddho. Ekantavītamohoti
 buddho. Ekantanikkilesoti buddho. Ekāyanamaggaṁ
 gatoti < PTS. MNid , 458 >buddho. Eko anuttaraṁ sammāsambodhiṁ abhisambuddhoti
 buddho. Abuddhivihatattā buddhipaṭilābhattā buddho. Buddhoti

  *  *  *  *  *  *
  Footnote:1 Ma. ayaṁ pāṭho natthi. 2 Ma. phassesi. 3 Ma. vivekaratiṁ.
 4 Ma. Yu. samajjhagā. 5 Yu. eko ca. 6-7 Ma. pāpuṇi. 8 Yu. anaññeyyatāya.
 Ma. anaññaneyyatāya. 9 visavitāya.
-------------------------------------------------
[page 561]
 Netaṁ nāmaṁ 1- mātarā kataṁ na pitarā kataṁ na bhātarā kataṁ na
 bhaginiyā kataṁ na mittāmaccehi kataṁ na ñātisālohitehi kataṁ na
 samaṇabrāhmaṇehi kataṁ na devatāhi kataṁ vimokkhantikametaṁ buddhānaṁ
 bhagavantānaṁ bodhiyā mūle saha sabbaññutañāṇassa paṭilābhā sacchikā
 paññatti yadidaṁ buddhoti taṁ buddhaṁ.
      [894] Asitanti dve nissayā taṇhānissayo ca diṭṭhinissayo ca.
      Katamo taṇhānissayo. Yāvatā 2- taṇhāsaṅkhātena sīmakataṁ
 mariyādikataṁ odhikataṁ pariyantikataṁ 3- pariggahitaṁ mamāyitaṁ idaṁ mamaṁ 4-
 etaṁ mamaṁ ettakaṁ mamaṁ ettāvatā mamaṁ mama rūpā saddā
 gandhā rasā phoṭṭhabbā attharaṇā pāpuraṇā 5- dāsīdāsā ajeḷakā
 kukkuṭasūkarā hatthigavāssavaḷavā khettaṁ vatthu hiraññaṁ suvaṇṇaṁ
 gāmanigamarājadhāniyo raṭṭhañca janapado ca koso ca koṭṭhāgārañca
 kevalampi mahāpaṭhaviṁ taṇhāvasena mamāyati yāvatā aṭṭhasatataṇhāviparītaṁ
 ayaṁ taṇhānissayo.
      Katamo diṭṭhinissayo. Vīsativatthukā sakkāyadiṭṭhi dasavatthukā
 micchādiṭṭhi dasavatthukā antaggāhikā diṭṭhi yā evarūpā diṭṭhi
 diṭṭhigataṁ diṭṭhigahanaṁ diṭṭhikantāro diṭṭhivisūkāyikaṁ 6- diṭṭhivipphanditaṁ
 diṭṭhisaṁyojanaṁ gāho paṭiggāho abhiniveso parāmāso kummaggo
 micchāpatho micchattaṁ titthāyatanaṁ vipariyesaggāho viparītaggāho

  *  *  *  *  *  *
  Footnote:1 Ma. ime pāṭhā natthi. 2 Ma. yāva. 3 Ma. pariyantakataṁ. 4 Ma. mama.
 ito paraṁ īdisameva. 5 Ma. pāvuraṇā. 6 Ma. diṭṭhivisukāyikaṁ.
-------------------------------------------------
[page 562]
 Vippallāsaggāho micchāgāho ayāthāvakasmiṁ yāthāvakanti gāho
 yāvatā dvāsaṭṭhī diṭṭhigatāni ayaṁ diṭṭhinissayo.
      Buddhassa bhagavato taṇhānissayo pahīno diṭṭhinissayo paṭinissaṭṭho.
 Taṇhānissayassa pahīnattā diṭṭhinissayassa paṭinissaṭṭhattā
 bhagavā cakkhuṁ anissito 1- sotaṁ ghānaṁ jivhaṁ kāyaṁ manaṁ
 anissito rūpe sadde gandhe rase phoṭṭhabbe kulaṁ gaṇaṁ āvāsaṁ
 lābhaṁ yasaṁ < PTS. MNid , 459 >pasaṁsaṁ sukhaṁ cīvaraṁ piṇḍapātaṁ senāsanaṁ gilānapaccayabhesajjaparikkhāraṁ
 kāmadhātuṁ rūpadhātuṁ arūpadhātuṁ kāmabhavaṁ rūpabhavaṁ
 arūpabhavaṁ saññābhavaṁ asaññābhavaṁ nevasaññānāsaññābhavaṁ ekavokārabhavaṁ
 catuvokārabhavaṁ pañcavokārabhavaṁ atītaṁ anāgataṁ paccuppannaṁ
 diṭṭhasuta muta viññātabbe dhamme [2]- anissito anallīno anupagato
 anajjhosito anadhimutto nikkhanto nissaṭṭho vippamutto
 visaññutto vimariyādikatena cetasā viharatīti taṁ buddhaṁ asitaṁ.
      [895] Tādinti bhagavā pañcahākārehi tādi 3- iṭṭhāniṭṭhe
 tādi cattāvīti tādi tiṇṇāvīti tādi muttāvīti tādi
 taṁniddesā tādi.
      Kathaṁ bhagavā iṭṭhāniṭṭhe tādi. Bhagavā lābhepi tādi alābhepi
 tādi yasepi tādi ayasepi tādi pasaṁsāyapi tādi nindāyapi
 tādi sukhepi tādi dukkhepi tādi. Ekañce 4- bāhaṁ gandhena
 limpeyyuṁ ekañce 4- bāhaṁ vāsiyā taccheyyuṁ. Amukasmiṁ natthi

  *  *  *  *  *  *
  Footnote:1 Ma. sabbattha asito. 2 Ma. Yu. asito. 3 Ma. tādī. ito paraṁ īdisameva.
 4 Ma. ekacce.
-------------------------------------------------
[page 563]
 Rāgo amukasmiṁ natthi paṭighaṁ. Anunayapaṭighavippahīno ugghātinigghātivītivatto
 anurodhavirodhasamatikkanto. Evaṁ bhagavā
 iṭṭhāniṭṭhe tādi.
      Kathaṁ bhagavā cattāvīti tādi. Bhagavato 1- rāgo catto vanto
 mutto pahīno paṭinissaṭṭho. Doso moho kodho upanāho
 makkho paḷāso issā macchariyaṁ māyā sāṭheyyaṁ thambho
 sārambho māno atimāno mado pamādo sabbe kilesā
 sabbe duccaritā sabbe darathā sabbe pariḷāhā sabbe
 santāpā sabbākusalābhisaṅkhārā cattā vantā muttā pahīnā
 paṭinissaṭṭhā. Evaṁ bhagavā cattāvīti tādi.
      Kathaṁ bhagavā tiṇṇāvīti tādi. Bhagavā kāmoghaṁ tiṇṇo
 bhavoghaṁ tiṇṇo diṭṭhoghaṁ tiṇṇo avijjoghaṁ tiṇṇo sabbasaṁsārapathaṁ
 tiṇṇo uttiṇṇo 2- nittiṇṇo atikkanto samatikkanto vītivatto.
 So vuṭṭhavāso ciṇṇacaraṇo gataddho gatadiso gatakoṭiko 3-
 pālitabrahmacariyo uttamadiṭṭhippatto bhāvitamaggo pahīnakileso
 paṭividdhākuppo sacchikatanirodho. Dukkhaṁ tassa pariññātaṁ samudayo< PTS. MNid , 460 >
 pahīno maggo bhāvito nirodho sacchikato abhiññeyyaṁ abhiññātaṁ
 pariññeyyaṁ pariññātaṁ pahātabbaṁ pahīnaṁ bhāvetabbaṁ bhāvitaṁ sacchikātabbaṁ
 sacchikataṁ. So ukkhittapaligho 4- saṅkiṇṇaparikkho abbūḷhesiko
 niraggaḷo ariyo pannaddhajo pannabhāro visaññutto pañcaṅgavippahīno

  *  *  *  *  *  *
  Footnote:1 Ma. bhagavatā. 2 Yu. ayaṁ pāṭho natthi. 3 Ma. gatakoṭiyo. 4 Ma. paṭigho.
-------------------------------------------------
[page 564]
 Chaḷaṅgasamannāgato ekārakkho caturāpasseno panuṇṇapaccekasacco
 samavayasaṭṭhesano anāvilasaṅkappo passaddhakāyasaṅkhāro
 suvimuttacitto suvimuttapañño kevalī vusitavā uttamapuriso
 paramapuriso paramappattippatto. So neva ācināti 1- na apacināti 2-
 apacinitvā ṭhito neva pajahati na upādiyati pajahitvā ṭhito
 neva visineti 3- na ussineti visinetvā ṭhito neva vidhupeti 4- na
 sandhupeti vidhupetvā ṭhito asekkhena sīlakkhandhena samannāgatattā
 ṭhito asekkhena samādhikkhandhena samannāgatattā ṭhito asekkhena
 paññākkhandhena samannāgatattā ṭhito asekkhena vimuttikkhandhena
 samannāgatattā ṭhito asekkhena vimuttiñāṇadassanakkhandhena
 samannāgatattā ṭhito saccaṁ paṭipādayitvā 5- ṭhito evaṁ samatikkamitvā
 ṭhito kilesaggiṁ pariyādayitvā 6- ṭhito aparigamanatāya ṭhito kūṭaṁ 7-
 samādāya ṭhito muttipaṭisevanatāya 8- ṭhito mettāya pārisuddhiyā
 ṭhito karuṇāya pārisuddhiyā ṭhito muditāya pārisuddhiyā ṭhito upekkhāya
 pārisuddhiyā ṭhito accantapārisuddhiyā ṭhito akammaññatāya
 pārisuddhiyā ṭhito vimuttattā ṭhito santusitattā ṭhito khandhapariyante
 ṭhito dhātupariyante ṭhito āyatanapariyante ṭhito gatipariyante
 ṭhito uppattipariyante ṭhito paṭisandhipariyante ṭhito bhavapariyante
 ṭhito saṁsārapariyante ṭhito vaṭṭapariyante ṭhito antimabhave
 ṭhito antimasamussaye ṭhito antimadehadharo bhagavā.

  *  *  *  *  *  *
  Footnote:1 Ma. ācinati. 2 apacinati. 3 Ma. saṁsibbati. 4 Ma. vidhū. 5 Ma.
 sampaṭipādiyitvā. 6 Ma. pariyādiyitvā. 7 Ma. kaṭaṁ. 8 Ma. mutta.
-------------------------------------------------
[page 565]
          Tassāyaṁ pacchimako bhavo carimoyaṁ samussayo
          jātimaraṇasaṁsāro natthi tassa punabbhavoti.
 Evaṁ bhagavā tiṇṇāvīti tādi
      kathaṁ bhagavā muttāvīti tādi. Bhagavato rāgā cittaṁ muttaṁ
 vimuttaṁ suvimuttaṁ. Dosā cittaṁ muttaṁ vimuttaṁ suvimuttaṁ. Mohā
 cittaṁ muttaṁ vimuttaṁ suvimuttaṁ. Kodhā upanāhā makkhā paḷāsā
 issāya macchariyā māyāya sāṭheyyā thambhā sārambhā mānā
 atimānā madā pamādā sabbakilesehi sabbaduccaritehi
 sabbadarathehi sabbapariḷāhehi sabbasantāpehi sabbākusalābhisaṅkhārehi
 cittaṁ muttaṁ vimuttaṁ suvimuttaṁ. Evaṁ bhagavā muttāvīti
 tādi.
      Kathaṁ bhagavā taṁniddesā tādi. Bhagavā sīle sati sīlavāti
 taṁniddesā tādi. Saddhāya sati saddhoti taṁniddesā tādi.
 Viriye sati viriyavāti taṁniddesā tādi. Satiyā sati satimāti
 taṁniddesā tādi. Samādhismiṁ sati samāhitoti taṁniddesā tādi.
 Paññāya sati paññavāti taṁniddesā tādi. Vijjāya sati tevijjoti
 taṁniddesā tādi. Abhiññāya sati chaḷabhiññoti taṁniddesā tādi.
 Bale 1- sati dasabaloti taṁniddesā tādi. Evaṁ bhagavā taṁniddesā
 tādīti taṁ buddhaṁ asitaṁ tādiṁ.
      [896] Akuhaṁ gaṇimāgatanti akuhoti tīṇi kuhanavatthūni
 paccayapaṭisevanasaṅkhātaṁ

  *  *  *  *  *  *
  Footnote:1 Ma. dasabale.
-------------------------------------------------
[page 566]
 Paṭisevanasaṅkhātaṁ kuhanavatthu iriyāpathasaṅkhātaṁ kuhanavatthu sāmantajappanasaṅkhātaṁ
 kuhanavatthu.
      Katamaṁ paccayapaṭisevanasaṅkhātaṁ kuhanavatthu. Idha gahapatikā bhikkhuṁ
 nimantenti cīvarapiṇḍapātasenāsanagilānapaccayabhesajjaparikkhārehi.
 So pāpiccho icchāpakato atthiko cīvarapiṇḍapātasenāsanagilāna-
 paccayabhesajjaparikkhārānaṁ bhiyyokamyataṁ upādāya cīvaraṁ paccakkhāti
 piṇḍapātaṁ paccakkhāti senāsanaṁ paccakkhāti gilānapaccayabhesajjaparikkhāraṁ
 paccakkhāti. So evamāha kiṁ samaṇassa mahagghena
 cīvarena etaṁ sāruppaṁ yaṁ samaṇo susānā vā saṅkārakūṭā
 vā pāpaṇikā vā nantakāni uccinitvā saṅghāṭiṁ karitvā dhāreyya
 kiṁ samaṇassa mahagghena piṇḍapātena < PTS. MNid , 462 >etaṁ sāruppaṁ yaṁ samaṇo
 uñchācariyāya piṇḍiyālopena jīvikaṁ kappeyya kiṁ samaṇassa
 mahagghena senāsanena etaṁ sāruppaṁ yaṁ samaṇo rukkhamūliko
 vā assa sosāniko vā abbhokāsiko vā kiṁ samaṇassa mahagghena
 gilānapaccayabhesajjaparikkhārena etaṁ sāruppaṁ yaṁ samaṇo pūtimuttena
 haritakīkhaṇḍena osathaṁ kareyyāti tadupādāya lūkhaṁ cīvaraṁ
 dhāreti lūkhaṁ piṇḍapātaṁ bhuñjati lūkhaṁ senāsanaṁ paṭisevati lūkhaṁ
 gilānapaccayabhesajjaparikkhāraṁ paṭisevati. Tamenaṁ gahapatikā evaṁ
 jānanti ayaṁ samaṇo appiccho santuṭṭho pavivitto asaṁsaṭṭho
 āraddhaviriyo dhūtavādoti bhiyyo bhiyyo nimantenti
-------------------------------------------------
[page 567]
 Cīvarapiṇḍapātasenāsanagilānapaccayabhesajjaparikkhārehi. So evamāha tiṇṇaṁ
 sammukhībhāvā saddho kulaputto bahuṁ puññaṁ pasavati saddhāya
 sammukhībhāvā saddho kulaputto bahuṁ puññaṁ pasavati deyyadhammassa
 sammukhībhāvā saddho kulaputto bahuṁ puññaṁ pasavati dakkhiṇeyyānaṁ
 sammukhībhāvā saddho kulaputto bahuṁ puññaṁ pasavati tumhākañcevāyaṁ
 saddhā atthi deyyadhammo ca saṁvijjati ahañca
 paṭiggāhako sacāhaṁ na paṭiggahessāmi evaṁ tumhe puññena
 paribāhirā bhavissatha na mayhaṁ iminā attho apica tumhākaṁyeva
 anukampāya paṭiggaṇhāmīti tadupādāya bahumpi cīvaraṁ paṭiggaṇhāti
 bahumpi piṇḍapātaṁ paṭiggaṇhāti bahumpi senāsanaṁ paṭiggaṇhāti
 bahumpi gilānapaccayabhesajjaparikkhāraṁ paṭiggaṇhāti. Yā evarūpā
 bhākuṭikā bhākuṭiyaṁ kuhanā kuhāyanā kuhitattaṁ idaṁ vuccati
 paccayapaṭisevanasaṅkhātaṁ kuhanavatthu.
      Katamaṁ iriyāpathasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ maṁ jano sambhāvessatīti
 gamanaṁ saṇṭhapeti ṭhānaṁ saṇṭhapeti nisajjaṁ saṇṭhapeti seyyaṁ 1-
 saṇṭhapeti paṇidhāya gacchati paṇidhāya tiṭṭhati paṇidhāya nisīdati< PTS. MNid , 463 >
 paṇidhāya seyyaṁ kappeti samāhito viya gacchati samāhito viya
 tiṭṭhati samāhito viya nisīdati samāhito viya seyyaṁ kappeti
 āpāthakajjhāyīva hoti. Yā evarūpā iriyāpathassa āṭhapanā

  *  *  *  *  *  *
  Footnote:1 Ma. sayanaṁ.
-------------------------------------------------
[page 568]
 Ṭhapanā saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ
 idaṁ vuccati iriyāpathasaṅkhātaṁ kuhanavatthu.
      Katamaṁ sāmantajappanasaṅkhātaṁ kuhanavatthu. Idhekacco pāpiccho
 icchāpakato sambhāvanādhippāyo evaṁ maṁ jano sambhāvessatīti
 ariyadhammasannissitaṁ vācaṁ bhāsati yo evarūpaṁ cīvaraṁ dhāreti so
 samaṇo mahesakkhoti bhaṇati yo evarūpaṁ pattaṁ dhāreti lohathālakaṁ
 dhāreti dhammakarakaṁ dhāreti parisāvanaṁ dhāreti kuñcikaṁ
 dhāreti upāhanaṁ dhāreti kāyabandhanaṁ dhāreti āyogaṁ dhāreti
 so samaṇo mahesakkhoti bhaṇati. Yassa evarūpo upajjhāyo
 so samaṇo mahasekkhoti bhaṇati. Yassa evarūpo ācariyo
 [1]- Samānupajjhāyakā samānācariyakā mittā sandiṭṭhā sambhattā
 sahāyā so samaṇo mahesakkhoti bhaṇati. Yo evarūpe vihāre
 vasati so samaṇo mahesakkhoti bhaṇati. Yo evarūpe aḍḍhayoge
 vasati pāsāde vasati hammiye vasati guhāyaṁ vasati leṇe
 vasati kuṭiyā vasati kūṭāgāre vasati aṭṭe vasati māḷe
 vasati uddaṇḍe 2- vasati upaṭṭhānasālāyaṁ vasati maṇḍape vasati
 rukkhamūle vasati so samaṇo mahesakkhoti bhaṇati. Athavā
 korajikakorajiko bhākuṭikabhākuṭiko kuhakuho lapalapo mukhasambhāvito
 ayaṁ samaṇo imāsaṁ evarūpānaṁ santānaṁ vihārasamāpattīnaṁ lābhīti
 tādisaṁ gambhīraṁ gūḷhaṁ nipuṇaṁ paṭicchannaṁ lokuttarasuññatāpaṭisaṁyuttaṁ

  *  *  *  *  *  *
  Footnote:1 Po. Ma. evarūpā. 2 Po. Yu. uṭṭaṇḍe.
-------------------------------------------------
[page 569]
 Kathaṁ katheti. Yā evarūpā bhākuṭikā bhākuṭiyaṁ kuhanā kuhāyanā
 kuhitattaṁ idaṁ vuccati sāmantajappanasaṅkhātaṁ kuhanavatthu.
      Buddhassa bhagavato imāni < PTS. MNid , 464 >tīṇi kuhanavatthūni pahīnāni samucchinnāni
 vūpasantāni paṭippassaddhāni abhabbuppattikāni ñāṇagginā daḍḍhāni
 tasmā buddho akuhoti akuhaṁ.
      [897] Gaṇimāgatanti gaṇīti gaṇī. Bhagavā gaṇācariyoti
 gaṇī. Gaṇassa satthāti gaṇī. Gaṇaṁ pariharatīti gaṇī. Gaṇaṁ
 ovadatīti gaṇī. Gaṇaṁ anusāsatīti gaṇī. Visārado gaṇaṁ
 upasaṅkamatīti gaṇī. Gaṇassa sussūsati sotaṁ odahati aññācittaṁ
 upaṭṭhapetīti gaṇī. Gaṇaṁ akusalā vuṭṭhāpetvā kusale
 patiṭṭhapetīti gaṇī. Bhikkhugaṇassa gaṇī. Bhikkhunīgaṇassa gaṇī.
 Upāsakagaṇassa gaṇī. Upāsikāgaṇassa gaṇī. Rājagaṇassa
 gaṇī. Khattiyagaṇassa gaṇī. Brāhmaṇagaṇassa gaṇī. Vessagaṇassa
 gaṇī. Suddagaṇassa gaṇī. Brahmagaṇassa gaṇī.
 Devagaṇassa gaṇī. Saṅghī 1- gaṇī gaṇācariyo āgato upāgato
 samupāgato sampatto saṅkassanagaranti akuhaṁ gaṇimāgataṁ.
      [898] Bahunnamidha baddhānanti bahunnanti bahunnaṁ khattiyānaṁ
 brāhmaṇānaṁ vessānaṁ suddānaṁ gahaṭṭhānaṁ pabbajitānaṁ devānaṁ
 manussānaṁ. Baddhānanti baddhānaṁ baddhacarānaṁ paricārikānaṁ 2- sissānnti
 bahunnamidha baddhānaṁ.

  *  *  *  *  *  *
  Footnote:1 Po. Ma. saṅghiṁ gaṇiṁ gaṇācariyaṁ āgantiupagataṁ samupagataṁ samuppannaṁ.
 2 Ma. paricārakānaṁ.
-------------------------------------------------
[page 570]
      [899] Atthi pañhena āgamanti pañhena atthiko āgatomhi
 pañhaṁ pucchitukāmo āgatomhi pañhaṁ sotukāmo āgatomhīti
 evampi atthi pañhena āgamaṁ. Athavā pañhatthikānaṁ pañhapucchakānaṁ
 pañhaṁ sotukāmānaṁ āgamanaṁ abhikkamanaṁ upasaṅkamanaṁ
 payirupāsanā siyāti evampi atthi pañhena āgamaṁ. Athavā
 pañhāgamo tuyhaṁ atthi [1]- tvamasi alamatto mayā pucchitaṁ kathetuṁ
 vissajjetuṁ vattussetaṁ 2- bhāranti evampi atthi pañhena āgamaṁ.
 Tenāha sārīputtatthero
          taṁ buddhaṁ asitaṁ tādiṁ akuhaṁ gaṇimāgataṁ
          bahunnamidha baddhānaṁ atthi pañhena āgamanti.
    [900] Bhikkhuno vijigucchato bhajato rittamāsanaṁ
          rukkhamūlaṁ susānaṁ vā pabbatānaṁ guhāsu vā.
      [901] Bhikkhuno vijigucchatoti bhikkhunoti kalyāṇaputhujjanassa
 vā bhikkhuno sekkhassa vāti bhikkhuno. Vijigucchatoti jātiyā
 vijigucchato jarāya byādhinā maraṇena sokehi paridevehi dukkhehi
 domanassehi upāyāsehi vijigucchato nerayikena dukkhena tiracchānayonikena
 dukkhena pittivisayikena dukkhena mānusakena dukkhena gabbhokkantimūlakena
 dukkhena gabbhe ṭhitimūlakena dukkhena gabbhavuṭṭhānamūlakena
 dukkhena jātassūpanibandhakena dukkhena jātassa parādheyyakena dukkhena
 attūpakkamena dukkhena parūpakkamena dukkhena dukkhadukkhena saṅkhāradukkhena

  *  *  *  *  *  *
  Footnote:1 Ma. tvampi paṇha. 2 Po. Ma. vahassetaṁ.
-------------------------------------------------
[page 571]
 Vipariṇāmadukkhena cakkhurogena dukkhena sotarogena dukkhena
 ghānarogena dukkhena jivhārogena dukkhena kāyarogena dukkhena
 sīsarogena dukkhena kaṇṇarogena dukkhena mukharogena dukkhena dantarogena
 dukkhena kāsena sāsena pināsena ḍahena jarena kucchirogena
 mucchāya pakkhandikāya sūlāya visūcikāya kuṭṭhena gaṇḍena
 kilāsena sosena apamārena dadduyā kaṇḍuyā kacchuyā rakhasāya
 vitacchikāya lohitena pittena madhumehena aṁsāya piḷakāya bhagandalāya
 pittasamuṭṭhānehi ābādhehi semhasamuṭṭhānehi ābādhehi vātasamuṭṭhānehi
 ābādhehi sannipātikehi ābādhehi utupariṇāmajehi
 ābādhehi visamaparihārajehi ābādhehi opakkamikehi ābādhehi
 kammavipākajehi < PTS. MNid , 466 >ābādhehi sītena uṇhena jighacchāya pipāsāya
 uccārena passāvena ḍaṁsamakasavātātapasiriṁsapasamphassehi dukkhehi
 mātumaraṇena dukkhena pitumaraṇena dukkhena bhātumaraṇena dukkhena
 bhaginīmaraṇena dukkhena puttamaraṇena dukkhena dhītumaraṇena dukkhena
 ñātibyasanena bhogabyasanena rogabyasanena sīlabyasanena diṭṭhibyasanena
 dukkhena vijigucchato aṭṭiyato harāyato jigucchatoti bhikkhuno
 vijigucchato.
      [902] Bhajato rittamāsananti āsanaṁ vuccati yattha nisīdati
 mañco pīṭhaṁ bhisi taṭṭikā cammakhaṇḍo tiṇasanthāro 1- paṇṇasanthāro
 palālasanthāro. Taṁ āsanaṁ asappāyarūpadassanena rittaṁ vivittaṁ

  *  *  *  *  *  *
  Footnote:1 .. santharotipi pāṭho.
-------------------------------------------------
[page 572]
 Pavivittaṁ asappāyasaddassavanena rittaṁ vivittaṁ pavivittaṁ .pe.
 Asappāyehi pañcahi kāmaguṇehi rittaṁ vivittaṁ pavivittaṁ. Taṁ
 āsanaṁ bhajato sambhajato sevato nisevato saṁsevato paṭisevatoti
 bhajato rittamāsanaṁ.
      [903] Rukkhamūlaṁ susānaṁ vāti rukkhamūlaṁyeva rukkhamūlaṁ susānaṁyeva
 susānanti rukkhamūlaṁ susānaṁ vā.
      [904] Pabbatānaṁ guhāsu vāti pabbatāyeva pabbatā kandarāyeva
 kandarā giriguhāyeva giriguhā pabbatantarikāyo vuccanti
 pabbatagabbharā 1- pabbatānanti pabbatānaṁ guhāsu vā. Tenāha
 sārīputtatthero
          bhikkhuno vijigucchato bhajato rittamāsanaṁ
          rukkhamūlaṁ susānaṁ vā pabbatānaṁ guhāsu vāti.
    [905] Uccāvacesu sayanesu gīvanto tattha bheravā
          yehi < PTS. MNid , 467 >bhikkhu na vedheyya nigghose sayanāsane.
      [906] Uccāvacesu sayanesūti uccāvacesūti uccāvacesu hīnappaṇītesu
 chekapāpakesu. Sayanesūti 2- sayanaṁ vuccati senāsanaṁ vihāro
 aḍḍhayogo pāsādo hammiyaṁ guhāti uccāvacesu sayanesu.
      [907] Gīvanto 3- tattha bheravāti gīvantoti gīvanto kujjanto
 nadanto saddaṁ karonto. Athavā kīvanto katī kittakā kīvatakā
 kīvabahukā 4-. Te bheravāti sīhā byagghā dīpi acchataracchā kokā

  *  *  *  *  *  *
  Footnote:1 Ma. pabbatapabbhārāti pabbatānaṁ guhāsu vā. 2 Ma. ayaṁ pāṭho na dissati.
 3 Ma. kivanto. sabbattha īdisameva. 4 Ma. kīvabahukā te.
-------------------------------------------------
[page 573]
 Gomahisā hatthī ahi vicchikā satapadī corā vā assu māṇavā
 katakammā vā akatakammā vāti gīvanto tattha bheravā.
      [908] Yehi bhikkhu na vedheyyāti yehīti yehi bheravehi
 bherave passitvā vā suṇitvā vā na vedheyya nappavedheyya na
 sampavedheyya na taseyya na uttaseyya na parittaseyya na bhāyeyya
 na santāsaṁ āpajjeyya abhiru assa acchambhī anutrāsī apalāyī
 pahīnabhayabheravo vigatalomahaṁso vihareyyāti yehi bhikkhu na vedheyya.
      [909] Nigghose sayanāsaneti appasadde appanigghose vijanavāte
 manussarāhaseyyake paṭisallānasāruppe senāsaneti nigghose
 sayanāsane. Tenāha sārīputtatthero
          uccāvacesu sayanesu gīvanto tattha bheravā
          yehi bhikkhu na vedheyya nigghose sayanāsaneti.
    [910] Katī parissayā loke gacchato agataṁ disaṁ 1-
          ye bhikkhu abhisambhave pantamhi sayanāsane.
      [911] Katī parissayā loketi katīti katī kittakā kīvatakā
 kīvabahukā. Parissayāti dve parissayā pākaṭaparissayā ca paṭicchannaparissayā
 ca.
      Katame pākaṭaparissayā. Sīhā byagghā dīpi acchataracchā
 kokā gomahisā hatthī ahi vicchikā satapadī corā vā assu

  *  *  *  *  *  *
  Footnote:1 amataṁ disantipi < PTS. MNid , 468 >pāṭho.
-------------------------------------------------
[page 574]
 Māṇavā katakammā vā akatakammā vā cakkhurogo sotarogo
 ghānarogo jivhārogo kāyarogo sīsarogo kaṇṇarogo mukharogo
 dantarogo kāso sāso pināso ḍaho jaro kucchirogo mucchā
 pakkhandikā sūlā visūcikā kuṭṭhaṁ gaṇḍo kilāso soso apamāro
 daddu kaṇḍu kacchu rakhasā vitacchikā lohitaṁ pittaṁ madhumeho aṁsā
 piḷakā bhagandalā pittasamuṭṭhānā ābādhā semhasamuṭṭhānā
 ābādhā vātasamuṭṭhānā ābādhā sannipātikā ābādhā utupariṇāmajā
 ābādhā visamaparihārajā ābādhā opakkamikā ābādhā
 kammavipākajā ābādhā sītaṁ uṇhaṁ jighacchā pipāsā uccāro
 passāvo ḍaṁsamakasavātātapasiriṁsapasamphasso iti vā 1- ime vuccanti
 pākaṭaparissayā.
      Katame paṭicchannaparissayā. Kāyaduccaritaṁ vacīduccaritaṁ manoduccaritaṁ
 kāmacchandanīvaraṇaṁ byāpādanīvaraṇaṁ thīnamiddhanīvaraṇaṁ uddhaccakukkuccanīvaraṇaṁ
 vicikicchānīvaraṇaṁ rāgo doso moho kodho upanāho
 makkho paḷāso issā macchariyaṁ māyā sāṭheyyaṁ thambho sārambho
 māno atimāno mado pamādo sabbe kilesā sabbe duccaritā
 sabbe darathā sabbe pariḷāhā sabbe santāpā sabbākusalābhi
 saṅkhārā ime vuccanti paṭicchannaparissayā.
      Parissayāti kenatthena parissayā. Parisahantīti parissayā.
 Parihānāya saṁvattantīti parissayā. Tatrāsayāti parissayā.

  *  *  *  *  *  *
  Footnote:1 ma iti vāti na dissati.
-------------------------------------------------
[page 575]
      Kathaṁ parisahantīti parissayā. Te parissayā taṁ puggalaṁ sahanti
 parisahanti abhibhavanti ajjhottharanti pariyādiyanti maddanti. Evaṁ
 parisahantīti parissayā.
      Kathaṁ parihānāya saṁvattantīti parissayā. Te parissayā
 kusalānaṁ dhammānaṁ parihānāya antarāyāya saṁvattanti. Katamesaṁ
 kusalānaṁ dhammānaṁ. Sammāpaṭipadāya anulomapaṭipadāya apaccanīka
 paṭipadāya [1]- anvatthapaṭipadāya dhammānudhammapaṭipadāya sīlesu
 paripūrikāritāya 2- indriyesu guttadvāratāya bhojane mattaññutāya *-
 jāgariyānuyogassa satisampajaññassa catunnaṁ satipaṭṭhānānaṁ
 bhāvanānuyogassa catunnaṁ sammappadhānānaṁ catunnaṁ iddhippādānaṁ
 pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ
 ariyassa aṭṭhaṅgikassa maggassa bhāvanānuyogassa imesaṁ kusalānaṁ
 dhammānaṁ parihānāya antarāyāya saṁvattanti. Evaṁ parihānāya
 saṁvattantīti parissayā.
      Kathaṁ tatrāsayāti parissayā. Tatthete pāpakā akusalā
 dhammā uppajjanti attabhāvasannissayā. Yathā bile bilāsayā
 pāṇā sayanti dake dakāsayā pāṇā sayanti vane vanāsayā
 pāṇā sayanti rukkhe rukkhāsayā pāṇā sayanti evameva
 tatthete pāpakā akusalā dhammā uppajjanti attabhāvasannissayāti
 evampi tatrāsayāti parissayā.

  *  *  *  *  *  *
  Footnote:1 Ma. aviruddhapaṭipadāya. 2 Ma. Yu. paripūrakāritāya.
 * mīkārkkhag ttaññutāya peḌna mattaññutāya
-------------------------------------------------
[page 576]
      Vuttaṁ hetaṁ bhagavatā sāntevāsiko bhikkhave bhikkhu sācariyako
 dukkhaṁ na phāsu viharati kathañca bhikkhave bhikkhu sāntevāsiko
 sācariyako dukkhaṁ na phāsu viharati idha bhikkhave bhikkhuno cakkhunā
 rūpaṁ disvā uppajjanti pāpakā akusalā dhammā sarasaṅkappā
 saññojanīyā tyassa anto vasanti anvāssavanti pāpakā
 akusalā dhammāti tasmā sāntevāsikoti vuccati te naṁ samudācaranti
 pāpakā akusalā dhammāti tasmā sācariyakoti vuccati
 puna ca paraṁ bhikkhave bhikkhuno sotena saddaṁ sutvā ghānena gandhaṁ
 ghāyitvā jivhāya rasaṁ sāyitvā kāyena phoṭṭhabbaṁ phusitvā
 manasā dhammaṁ viññāya uppajjanti pāpakā akusalā dhammā
 sarasaṅkappā saññojanīyā tyassa anto vasanti anvāssavanti
 pāpakā akusalā dhammāti tasmā sāntevāsikoti vuccati te
 naṁ samudācaranti pāpakā akusalā dhammāti tasmā sācariyakoti
 vuccati evaṁ kho bhikkhave bhikkhu sāntevāsiko < PTS. MNid , 470 >sācariyako dukkhaṁ
 na phāsu viharatīti. Evampi tatrāsayāti parissayā.
      Vuttaṁ hetaṁ bhagavatā tayome bhikkhave antarāmalā antarāamittā
 antarāsapattā antarāvadhakā antarāpaccatthikā katame
 tayo lobho bhikkhave antarāmalo antarāamitto antarāsapatto
 antarāvadhako antarāpaccatthiko doso bhikkhave antarāmalo
 antarāamitto antarāsapatto antarāvadhako antarāpaccatthiko
-------------------------------------------------
[page 577]
 Moho bhikkhave antarāmalo antarāamitto antarāsapatto
 antarāvadhako antarāpaccatthiko ime kho bhikkhave tayo antarāmalā
 antarāamittā antarāsapattā antarāvadhakā antarāpaccatthikā.
          Anatthajanano lobho lobho cittappakopano
          bhayamantarato jātaṁ taṁ jano nāvabujjhati
          luddho atthaṁ na jānāti luddho dhammaṁ na passati
          andhatamaṁ tadā hoti yaṁ lobho sahate naraṁ
          anatthajanano doso doso cittappakopano
          bhayamantarato jātaṁ taṁ jano nāvabujjhati
          kuddho atthaṁ na jānāti kuddho dhammaṁ na passati
          andhatamaṁ tadā hoti yaṁ kodho 1- sahate naraṁ
          anatthajanano moho moho cittappakopano
          bhayamantarato jātaṁ taṁ jano nāvabujjhati
          mūḷho atthaṁ na jānāti mūḷho dhammaṁ na passati
          andhatamaṁ tadā hoti yaṁ moho saha te naranti.
 Evampi tatrāsayāti parissayā.
      Vuttaṁ hetaṁ bhagavatā tayo kho mahārāja purisassa dhammā
 ajjhattaṁ uppajjamānā uppajjanti ahitāya dukkhāya aphāsuvihārāya
 katame tayo lobho kho mahārāja purisassa dhammo ajjhattaṁ
 uppajjamāno uppajjati ahitāya dukkhāya aphāsuvihārāya doso

  *  *  *  *  *  *
  Footnote:1 Ma. yaṁ doso.
-------------------------------------------------
[page 578]
 Kho mahārāja purisassa dhammo ajjhattaṁ < PTS. MNid , 471 >uppajjamāno uppajjati
 ahitāya dukkhāya aphāsuvihārāya moho kho mahārāja purisassa
 dhammo ajjhattaṁ uppajjamāno uppajjati ahitāya dukkhāya
 aphāsuvihārāya ime kho mahārāja tayo purisassa dhammā ajjhattaṁ
 uppajjamānā uppajjanti ahitāya dukkhāya aphāsuvihārāyāti.
          Lobho doso ca moho ca purisaṁ pāpacetasaṁ
          hiṁsanti attasambhūtā tacasāraṁva samphalanti.
 Evampi tatrāsayāti parissayā.
      Vuttaṁ hetaṁ bhagavatā
                 rāgo ca doso ca itonidānā
                 aratī rati 1- lomahaṁso itojāto
                 ito samuṭṭhāya manovitakkā
                 kumārakā dhaṅkamivossajjantīti.
 Evampi tatrāsayāti parissayā. Loketi manussaloketi katī
 parissayā loke.
      [912] Gacchato agataṁ disanti agatadisā vuccati amatanibbānaṁ
 yo so sabbasaṅkhārasamatho sabbūpadhipaṭinissaggo taṇhakkhayo virāgo
 nirodho nibbānaṁ. Agatapubbā na disā gatapubbā iminā dīghena
 addhunā. Samatittikaṁ anavasesaṁ telapattaṁ yathā parihareyya evaṁ
 sacittamanurakkheyya 2- patthayamāno disaṁ agatapubbaṁ. Agatapubbaṁ disaṁ

  *  *  *  *  *  *
  Footnote:1 Ma. Yu. aratī ratī. 2 Ma. sacittamanurakkhe patthayāno.
-------------------------------------------------
[page 579]
 Vajato gacchato abhikkamatoti gacchato agataṁ disaṁ.
      [913] Ye bhikkhu abhisambhaveti yeti ye parissaye abhisambhaveyya
 abhibhaveyya ajjhotthareyya pariyādiyeyya maddeyyāti ye bhikkhu
 abhisambhave.
      [914] Pantamhi sayanāsaneti ante pante pariyante selante
 vā vanante vā udakante vā nadante vā yattha na kasiyati na
 vapiyati janantaṁ atikkamitvā manussānaṁ anūpacāre senāsaneti
 pantamhi sayanāsane. Tenāha sārīputtatthero
          katī parissayā loke gacchato agataṁ disaṁ
          ye bhikkhu abhisambhave pantamhi sayanāsaneti.
    [915] Kyāssa byappathayo assu kyāssassu idha gocarā
          kāni sīlabbatānassu 1- pahitattassa bhikkhuno.
      [916] Kyāssa byappathayo assūti kīdisena byappathena
 samannāgato assa kiṁsaṇṭhitena kiṁpakārena kiṁpaṭibhāgenāti
 vacīpārisuddhiṁ pucchati.
      Katamā vacīpārisuddhi. Idha bhikkhu musāvādaṁ pahāya musāvādā
 paṭivirato hoti saccavādī saccasandho theto paccayiko avisaṁvādako
 lokassa pisuṇaṁ vācaṁ pahāya pisuṇāya vācāya paṭivirato hoti
 ito sutvā na amutra akkhātā imesaṁ bhedāya amutra vā sutvā
 na imesaṁ akkhātā amūsaṁ bhedāya iti bhinnānaṁ vā sandhātā

  *  *  *  *  *  *
  Footnote:1 Ma. sīlabbatānāssu.
-------------------------------------------------
[page 580]
 Sahitānaṁ vā anuppadātā samaggārāmo samaggarato samagganandī
 samaggakaraṇiṁ vācaṁ bhāsitā hoti pharusaṁ vācaṁ pahāya pharusāya
 vācāya paṭivirato hoti yā sā vācā nelā kaṇṇasukhā
 pemanīyā hadayaṅgamā porī bahujanakantā bahujanamanāpā tathārūpiṁ
 vācaṁ bhāsitā hoti samphappalāpaṁ pahāya samphappalāpā
 paṭivirato hoti kālavādī bhūtavādī atthavādī dhammavādī vinayavādī
 nidhānavatiṁ vācaṁ bhāsitā hoti kālena sāpadesaṁ pariyantavatiṁ
 atthasañhitaṁ catūhi vacīsucaritehi samannāgato catuddosāpagataṁ vācaṁ
 bhāsati battiṁsāya tiracchānakathāya ārato assa virato paṭivirato
 nikkhanto nissaṭṭho vippamutto visaññutto vimariyādikatena cetasā
 viharati 1- dasa kathāvatthūni katheti seyyathīdaṁ appicchakathaṁ santuṭṭhikathaṁ
 pavivekakathaṁ asaṁsaggakathaṁ viriyārambhakathaṁ sīlakathaṁ samādhikathaṁ paññākathaṁ
 vimuttikathaṁ vimuttiñāṇadassanakathaṁ satipaṭṭhānakathaṁ sammappadhānakathaṁ
 iddhippādakathaṁ indriyakathaṁ balakathaṁ bojjhaṅgakathaṁ maggakathaṁ phalakathaṁ
 nibbānakathaṁ katheti vācāya yato yatto paṭiyatto gutto gopito
 rakkhito saṁvuto ayaṁ vacīpārisuddhi. Edisāya vacīpārisuddhiyā
 samannāgato assāti kyāssa byappathayo assu.
      [917] Kyāssassu idha gocarāti kīdisena gocarena samannāgato
 assa kiṁsaṇṭhitena kiṁpakārena kiṁpaṭibhāgenāti gocaraṁ pucchati. Atthi
 agocaro atthi gocaro.

  *  *  *  *  *  *
  Footnote:1 Yu. vihareyya.
-------------------------------------------------
[page 581]
      Katamo agocaro. Idhekacco vesiyagocaro vā hoti
 vidhavagocaro 1- vā hoti thūlakumārīgocaro vā hoti paṇḍakagocaro vā
 hoti bhikkhunīgocaro vā hoti pānāgāragocaro vā hoti saṁsaṭṭho
 viharati rājūhi rājamahāmattehi titthiyehi titthiyasāvakehi ananulomikena
 gihisaṁsaggena yāni vā pana tāni kulāni assaddhāni appasannāni
 anopānabhūtāni akkosakaparibhāsakāni anatthakāmāni ahitakāmāni
 aphāsukāmāni ayogakkhemakāmāni bhikkhūnaṁ bhikkhunīnaṁ upāsakānaṁ
 upāsikānaṁ tathārūpāni kulāni sevati bhajati payirupāsati ayaṁ
 vuccati agocaro. Athavā antaragharaṁ paviṭṭho vīthiṁ paṭipanno
 asaṁvuto gacchati hatthiṁ olokento assaṁ olokento rathaṁ
 olokento pattiṁ olokento itthiyo olokento purise
 olokento kumārake olokento kumārikāyo olokento
 antarāpaṇaṁ olokento gharamukhāni olokento uddhaṁ olokento
 adho olokento disāvidisaṁ pekkhamāno 2- gacchati ayampi
 vuccati agocaro. Athavā cakkhunā rūpaṁ disvā nimittaggāhī hoti
 anubyañjanaggāhī yatvādhikaraṇamenaṁ .pe. Manindriyaṁ asaṁvutaṁ
 viharantaṁ abhijjhādomanassā pāpakā akusalā dhammā anvāssaveyyuṁ
 tassa na saṁvarāya paṭipajjati na rakkhati manindriyaṁ manindriye
 na saṁvaraṁ āpajjati ayampi vuccati agocaro. Yathā vā paneke
 bhonto samaṇabrāhmaṇā saddhādeyyāni bhojanāni bhuñjitvā te

  *  *  *  *  *  *
  Footnote:1 Ma. vidhavāgocaro. 2 Ma. vipekkhamāno.
-------------------------------------------------
[page 582]
 Evarūpaṁ visūkadassanaṁ anuyuttā viharanti seyyathīdaṁ naccaṁ gītaṁ
 vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ 1-
 caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayuddhaṁ [2]- usabhayuddhaṁ
 ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ
 nibbuddhaṁ uyyodhikaṁ balaggaṁ senābyūhaṁ aṇīkadassanaṁ iti vā iti
 evarūpaṁ visūkadassanaṁ anuyuttā honti ayampi vuccati agocaro.
 Pañcapi kāmaguṇā agocaro. Vuttaṁ hetaṁ bhagavatā mā
 bhikkhave agocare caratha paravisaye agocare bhikkhave carataṁ
 paravisaye lacchati māro otāraṁ lacchati māro ārammaṇaṁ ko
 ca bhikkhave bhikkhuno agocaro paravisayo yadidaṁ pañca
 kāmaguṇā katame pañca cakkhuviññeyyā rūpā iṭṭhā kantā
 manāpā piyarūpā kāmūpasañhitā rajanīyā sotaviññeyyā saddā
 ghānaviññeyyā gandhā jivhāviññeyyā rasā kāyaviññeyyā
 phoṭṭhabbā iṭṭhā kantā manāpā piyarūpā kāmūpasañhitā rajanīyā
 ayaṁ vuccati bhikkhave bhikkhuno agocaro paravisayoti. Ayampi
 vuccati agocaro.
      Katamo gocaro. Idha bhikkhu na vesiyagocaro hoti na
 vidhavagocaro hoti na thūlakumārīgocaro hoti na paṇḍakagocaro
 hoti na bhikkhunīgocaro hoti na pānāgāragocaro hoti asaṁsaṭṭho
 viharati rājūhi rājamahāmattehi titthiyehi titthiyasāvakehi

  *  *  *  *  *  *
  Footnote:1 Ma. sobhanakaṁ. 2 Yu. saṁyuddhaṁ.
-------------------------------------------------
[page 583]
 Ananulomikena gihisaṁsaggena yāni vā pana tāni kulāni saddhāni
 pasannāni opānabhūtāni kāsāvapajjotāni isivātapaṭivātāni atthakāmāni
 hitakāmāni phāsukāmāni yogakkhemakāmāni bhikkhūnaṁ bhikkhunīnaṁ
 upāsakānaṁ upāsikānaṁ tathārūpāni kulāni sevati bhajati payirupāsati
 ayaṁ vuccati gocaro. Athavā bhikkhu antaragharaṁ paviṭṭho vīthiṁ
 paṭipanno saṁvuto gacchati na hatthiṁ olokento na assaṁ olokento
 na < PTS. MNid , 475 >rathaṁ olokento na pattiṁ olokento .pe. Na
 disāvidisaṁ pekkhamāno gacchati ayampi vuccati gocaro. Athavā [1]-
 cakkhunā rūpaṁ disvā na nimittaggāhī hoti .pe. Manindriye
 saṁvaraṁ āpajjati ayampi vuccati gocaro. Yathā vā paneke
 bhonto samaṇabrāhmaṇā saddhādeyyāni bhojanāni bhuñjitvā te
 evarūpaṁ visūkadassanaṁ ananuyuttā viharanti seyyathīdaṁ naccaṁ gītaṁ
 vāditaṁ .pe. Aṇīkadassanaṁ iti vā iti evarūpā visūkadassanānuyogā
 paṭivirato hoti ayampi vuccati gocaro. Cattāropi
 satipaṭṭhānā gocaro. Vuttaṁ hetaṁ bhagavatā gocare bhikkhave
 caratha sake pittike visaye gocare bhikkhave carataṁ sake pittike
 visaye na lacchati māro otāraṁ na lacchati māro ārammaṇaṁ
 ko ca bhikkhave bhikkhuno gocaro sako pittiko visayo yadidaṁ
 cattāro satipaṭṭhānā katame cattāro idha bhikkhave bhikkhu
 kāye kāyānupassī viharati ātāpī sampajāno satimā vineyya

  *  *  *  *  *  *
  Footnote:1 Ma. bhikkhu.
-------------------------------------------------
[page 584]
 Loke abhijjhādomanassaṁ vedanāsu citte dhammesu dhammānupassī
 viharati ātāpī sampajāno satimā vineyya loke abhijjhādomanassaṁ
 ayaṁ vuccati bhikkhave bhikkhuno gocaro sako pittiko visayoti.
 Ayampi vuccati gocaro. Īdisena gocarena samannāgato
 assāti kyāssassu idha gocarā.
      [918] Kāni sīlabbatānassūti kīdisena sīlabbattena samannāgato
 assa kiṁsaṇṭhitena kiṁpakārena kiṁpaṭibhāgenāti sīlabbattapārisuddhiṁ
 pucchati.
      Katamā sīlabbattapārisuddhi 1-. Atthi sīlañceva vattañca atthi
 vattaṁ na sīlaṁ.
      Katamaṁ sīlañceva vattañca. Idha bhikkhu sīlavā hoti
 pāṭimokkhasaṁvarasaṁvuto viharati ācāragocarasampanno aṇumattesu
 vajjesu bhayadassāvī samādāya sikkhati sikkhāpadesu yo tattha saṁyamo
 saṁvaro avītikkamo idaṁ sīlaṁ. Yaṁ samādānaṁ taṁ vattaṁ.
 Saṁvaraṭṭhena sīlaṁ samādānaṭṭhena vattaṁ. Idaṁ vuccati sīlañceva
 vattañca.
      Katamaṁ vattaṁ na sīlaṁ. Aṭṭha dhutaṅgāni āraññikaṅgaṁ piṇḍapātikaṅgaṁ
 paṁsukūlikaṅgaṁ tecīvarikaṅgaṁ sapadānacārikaṅgaṁ khalupacchābhattikaṅgaṁ
 nesajjikaṅgaṁ yathāsanthatikaṅgaṁ idaṁ vuccati vattaṁ na sīlaṁ.
 Viriyasamādānampi vuccati vattaṁ na sīlaṁ. Kāmaṁ taco ca nhāru

  *  *  *  *  *  *
  Footnote:1 Po. Yu. pārisuddhi.
-------------------------------------------------
[page 585]
 Ca aṭṭhi ca avasussatu 1- sarīre upasussatu maṁsalohitaṁ yantaṁ
 purisathāmena purisabalena purisaviriyena purisaparakkamena pattabbaṁ na
 taṁ apāpuṇitvā viriyassa saṇṭhānaṁ bhavissatīti cittaṁ paggaṇhāti
 padahati evarūpampi viriyasamādānaṁ vuccati vattaṁ na sīlaṁ.
          Nāsissaṁ na pivissāmi vihārato na nikkhamiṁ 2-
          napi passaṁ nipātessaṁ taṇhāsalle anūhateti
 cittaṁ paggaṇhāti padahati evarūpampi viriyasamādānaṁ vuccati vattaṁ
 na sīlaṁ. Na tāvāhaṁ imaṁ pallaṅkaṁ bhindissāmi yāva me
 na anupādāya āsavehi cittaṁ vimuccissatīti cittaṁ paggaṇhāti
 padahati evarūpampi viriyasamādānaṁ vuccati vattaṁ na sīlaṁ. Na
 tāvāhaṁ imamhā āsanā vuṭṭhahissāmi [3]- caṅkamā orohissāmi
 vihārā nikkhamissāmi aḍḍhayogā nikkhamissāmi pāsādā
 nikkhamissāmi hammiyā nikkhamissāmi guhāya nikkhamissāmi leṇā
 nikkhamissāmi kuṭiyā nikkhamissāmi kūṭāgārā nikkhamissāmi
 aṭṭā nikkhamissāmi māḷā nikkhamissāmi uddaṇḍā nikkhamissāmi
 upaṭṭhānasālāya nikkhamissāmi maṇḍapā nikkhamissāmi rukkhamūlā
 nikkhamissāmi yāva me na anupādāya āsavehi cittaṁ vimuccissatīti
 cittaṁ < PTS. MNid , 477 >paggaṇhāti padahati evarūpampi viriyasamādānaṁ vuccati vattaṁ
 na sīlaṁ. Imasmiññeva pubbaṇhasamayaṁ ariyadhammaṁ āharissāmi
 samāharissāmi adhigacchissāmi phusayissāmi sacchikarissāmīti cittaṁ

  *  *  *  *  *  *
  Footnote:1 Ma. avasissatu. 2 Po. Ma. nikkhame. 3 Po. Ma. na tāvāhaṁ imamhā.
-------------------------------------------------
[page 586]
 Paggaṇhāti padahati evarūpampi viriyasamādānaṁ vuccati vattaṁ na
 sīlaṁ. Imasmiññeva majjhantikasamayaṁ sāyaṇhasamayaṁ purebhattaṁ
 pacchābhattaṁ purimaṁ yāmaṁ majjhimaṁ yāmaṁ pacchimaṁ yāmaṁ kāḷe
 juṇhe vasse hemante gimhe purime vayokhandhe majjhime
 vayokhandhe pacchime vayokhandhe ariyadhammaṁ āharissāmi samāharissāmi
 adhigacchissāmi phusayissāmi sacchikarissāmīti cittaṁ paggaṇhāti padahati
 evarūpampi viriyasamādānaṁ vuccati vattaṁ na sīlaṁ. Ayaṁ sīlabbattapārisuddhi.
 Īdisāya 1- sīlabbattapārisuddhiyā samannāgato assāti
 kāni sīlabbatānassu.
      [919] Pahitattassa bhikkhunoti pahitattassāti āraddhaviriyassa
 thāmavato daḷhaparakkamassa anikkhittacchandassa anikkhittadhurassa kusalesu
 dhammesu. Athavā pesitattassa yassattā 2- pesito attatthe ca
 ñāye ca lakkhaṇe ca kāraṇe ca ṭhānāṭhāne ca. Sabbe saṅkhārā
 aniccāti pesitattassa. Sabbe saṅkhārā dukkhāti pesitattassa.
 Sabbe dhammā anattāti pesitattassa. Avijjāpaccayā saṅkhārāti
 pesitattassa .pe. Jātipaccayā jarāmaraṇanti pesitattassa.
 Avijjānirodhā saṅkhāranirodhoti pesitattassa .pe. Jātinirodhā
 jarāmaraṇanirodhoti pesitattassa. Idaṁ dukkhanti pesitattassa .pe.
 Ayaṁ dukkhanirodhagāminī paṭipadāti pesitattassa. Ime āsavāti
 pesitattassa .pe. Ayaṁ āsavanirodhagāminī paṭipadāti pesitattassa.

  *  *  *  *  *  *
  Footnote:1 Po. Ma. edisāya. 2 Po. Ma. yassatthāya.
-------------------------------------------------
[page 587]
 Ime dhammā abhiññeyyāti pesitattassa .pe. Ime dhammā
 sacchikātabbāti pesitattassa. Channaṁ phassāyatanānaṁ samudayañca
 atthaṅgamañca assādañca ādīnavañca nissaraṇañca pesitattassa.
 Pañcannaṁ upādānakkhandhānaṁ catunnaṁ mahābhūtānaṁ < PTS. MNid , 478 >samudayañca
 atthaṅgamañca assādañca ādīnavañca nissaraṇañca pesitattassa.
 Yaṅkiñci samudayadhammaṁ sabbantaṁ nirodhadhammanti pesitattassa.
 Bhikkhunoti kalyāṇaputhujjanassa vā bhikkhuno sekkhassa vā bhikkhunoti
 pahitattassa bhikkhuno. Tenāha sāriputtatthero
          kyāssa byappathayo assu kyāssassu idha gocarā
          kāni sīlabbatānassu pahitattassa bhikkhunoti.
    [920] Kaṁ so sikkhaṁ samādāya ekodi nipako sato
          kammāro rajatasseva niddhame malamattano.
      [921] Kaṁ so sikkhaṁ samādāyāti kaṁ so sikkhaṁ ādāya
 samādāya ādiyitvā gaṇhitvā parāmasitvā abhinivisitvāti kaṁ
 so sikkhaṁ samādāya. Ekodi nipako satoti ekodīti
 ekaggacitto avikkhittacitto avisāhaṭamānasoti 1- ekodi.
 Nipakoti nipako paṇḍito paññavā buddhimā ñāṇī vibhāvī
 medhāvī. Satoti catūhi kāraṇehi sato kāye kāyānupassanāsatipaṭṭhānaṁ
 bhāvento sato vedanāsu citte dhammesu dhammānupassanāsatipaṭṭhānaṁ
 bhāvento sato. So vuccati sato. Kaṁ

  *  *  *  *  *  *
  Footnote:1 Po. Ma. itisaddo natthi.
-------------------------------------------------
[page 588]
 So sikkhaṁ samādāyāti adhisīlasikkhaṁ pucchati. Ekodīti adhicittasikkhaṁ
 pucchati. Nipakoti adhipaññāsikkhaṁ pucchati. Satoti
 satipārisuddhiṁ pucchatīti kaṁ so sikkhaṁ samādāya ekodi nipako
 sato.
      [922] Kammāro rajatasseva niddhame malamattanoti kammāro
 vuccati suvaṇṇakāro. Rajataṁ vuccati jātarūpaṁ. Yathā suvaṇṇakāro
 jātarūpassa oḷārikampi malaṁ dhamati sandhamati niddhamati
 majjhimakampi malaṁ dhamati sandhamati niddhamati sukhumakampi malaṁ dhamati
 sandhamati niddhamati evameva bhikkhu < PTS. MNid , 479 >attano oḷārikepi kilese
 dhamati sandhamati niddhamati pajahati vinodeti byantīkaroti
 anabhāvaṅgameti majjhimakepi kilese dhamati sandhamati niddhamati pajahati
 vinodeti byantīkaroti anabhāvaṅgameti sukhumakepi kilese dhamati
 sandhamati niddhamati pajahati vinodeti byantīkaroti anabhāvaṅgameti.
 Athavā bhikkhu attano rāgamalaṁ dosamalaṁ mohamalaṁ mānamalaṁ
 diṭṭhimalaṁ kilesamalaṁ duccaritamalaṁ andhakaraṇaṁ acakkhukaraṇaṁ añāṇakaraṇaṁ
 paññānirodhikaṁ vighātapakkhikaṁ anibbānasaṁvattanikaṁ dhamati sandhamati
 niddhamati pajahati vinodeti byantīkaroti anabhāvaṅgameti. Athavā
 sammādiṭṭhiyā micchādiṭṭhiṁ dhamati sandhamati niddhamati pajahati vinodeti
 byantīkaroti anabhāvaṅgameti sammāsaṅkappena micchāsaṅkappaṁ
 sammāvācāya micchāvācaṁ sammākammantena micchākammantaṁ
-------------------------------------------------
[page 589]
 Sammāājīvena micchāājīvaṁ sammāvāyāmena micchāvāyāmaṁ
 sammāsatiyā micchāsatiṁ sammāsamādhinā micchāsamādhiṁ sammāñāṇena
 micchāñāṇaṁ sammāvimuttiyā micchāvimuttiṁ dhamati sandhamati niddhamati
 pajahati vinodeti byantīkaroti anabhāvaṅgameti. Athavā ariyena
 aṭṭhaṅgikena maggena sabbe kilese sabbe duccarite sabbe darathe
 sabbe pariḷāhe sabbe santāpe sabbākusalābhisaṅkhāre dhamati
 sandhamati niddhamati pajahati vinodeti byantīkaroti anabhāvaṅgametīti
 kammāro rajatasseva niddhame malamattano. Tenāha sārīputtatthero
          kaṁ so sikkhaṁ samādāya ekodi nipako sato
          kammāro rajatasseva niddhame malamattanoti.
           [923] Vijigucchamānassa yadidaṁ phāsu (sārīputtāti bhagavā)
                 rittāsanaṁ sayanaṁ sevato ce 1-
                 sambodhikāmassa yathānudhammaṁ
                 tante pavakkhāmi yathāpajānaṁ.
      [924] Vijigucchamānassa yadidaṁ phāsūti vijigucchamānassāti
 jātiyā vijigucchamānassa jarāya byādhinā maraṇena sokehi
 paridevehi dukkhehi domanassehi upāyāsehi .pe. Diṭṭhibyasanena
 dukkhena vijigucchamānassa aṭṭiyamānassa harāyamānassāti
 vijigucchamānassa. Yadidaṁ phāsūti yaṁ phāsu phāsuvihāraṁ taṁ kathessāmi.
 Katamo phāsuvihāro. Sammāpaṭipadā anulomapaṭipadā apaccanīkapaṭipadā

  *  *  *  *  *  *
  Footnote:1 po Ma. ve.
-------------------------------------------------
[page 590]
 [1]- Anvatthapaṭipadā dhammānudhammapaṭipadā sīlesu paripūrikāritā
 indriyesu guttadvāratā bhojane 2- mattaññutā jāgariyānuyogo
 satisampajaññaṁ cattāro satipaṭṭhānā cattāro sammappadhānā
 cattāro iddhippādā pañcindriyāni pañca balāni satta bojjhaṅgā
 ariyo aṭṭhaṅgiko maggo nibbānañca nibbānagāminī ca paṭipadā
 ayaṁ phāsuvihāroti vijigucchamānassa yadidaṁ phāsu.
      [925] Sārīputtāti bhagavāti taṁ theraṁ nāmenālapati. Bhagavāti
 gāravādhivacanaṁ. Apica bhaggarāgoti bhagavā. Bhaggadosoti bhagavā.
 Bhaggamohoti bhagavā. Bhaggamānoti bhagavā. Bhaggadiṭṭhīti bhagavā.
 Bhaggakaṇṭakoti bhagavā. Bhaggakilesoti bhagavā. Bhaji vibhaji
 paṭivibhaji 3- dhammaratananti bhagavā. Bhavānaṁ antakaroti bhagavā.
 Bhāvitakāyoti bhagavā. Bhāvitasīloti bhāvitacittoti bhāvitapaññoti
 bhagavā. Bhaji vā bhagavā araññavanapatthāni pantāni
 senāsanāni appasaddāni appanigghosāni vijanavātāni manussarāhaseyyakāni
 paṭisallānasārūpānīti bhagavā. Bhāgī vā bhagavā
 cīvarapiṇḍapātasenāsanagilānapaccayabhesajjaparikkhārānanti bhagavā.
 Bhāgī vā bhagavā attharasassa dhammarasassa vimuttirasassa adhisīlassa
 adhicittassa adhipaññāyāti bhagavā. Bhāgī vā bhagavā catunnaṁ
 jhānānaṁ catunnaṁ appamaññānaṁ catunnaṁ arūpasamāpattīnanti bhagavā.
 Bhāgī vā bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ

  *  *  *  *  *  *
  Footnote:1 Ma. < PTS. MNid , 481 >aviruddhapaṭipadā. 2 Po. Yu. bhojanesu. 3 Po. Ma. pavibhaji.
-------------------------------------------------
[page 591]
 Anupubbavihārasamāpattīnanti bhagavā. [1]- Dasannaṁ saññābhāvanānaṁ dasannaṁ
 kasiṇasamāpattīnaṁ ānāpānassatisamādhissa asubhasamāpattiyāti bhagavā.
 Bhāgī vā bhagavā catunnaṁ satipaṭṭhānānaṁ catunnaṁ sammappadhānānaṁ catunnaṁ
 iddhippādānaṁ pañcannaṁ indriyānaṁ pañcannaṁ balānaṁ sattannaṁ
 bojjhaṅgānaṁ ariyassa aṭṭhaṅgikassa maggassāti bhagavā. Bhāgī
 vā bhagavā dasannaṁ tathāgatabalānaṁ catunnaṁ vesārajjānaṁ catunnaṁ
 paṭisambhidānaṁ channaṁ abhiññānaṁ channaṁ buddhadhammānanti bhagavā.
 Bhagavāti netaṁ nāmaṁ mātarā kataṁ na pitarā kataṁ na bhātarā kataṁ
 na bhaginiyā kataṁ na mittāmaccehi kataṁ na ñātisālohitehi kataṁ
 na samaṇabrāhmaṇehi kataṁ na devatāhi kataṁ vimokkhantikametaṁ
 buddhānaṁ bhagavantānaṁ bodhiyā mūle saha sabbaññutañāṇassa
 paṭilābhā sacchikā paññatti yadidaṁ bhagavāti sārīputtāti bhagavā.
      [926] Rittāsanaṁ sayanaṁ sevato ceti āsanaṁ vuccati yattha
 nisīdati mañco pīṭhaṁ bhisi taṭṭikā cammakhaṇḍo tiṇasanthāro
 paṇṇasanthāro palāsasanthāro. Sayanaṁ vuccati senāsanaṁ vihāro
 aḍḍhayogo pāsādo hammiyaṁ guhā. [2]- Sayanāsanaṁ asappāyarūpadassanena
 rittaṁ vivittaṁ pavivittaṁ asappāyasaddassavanena .pe.
 Asappāyehi pañcahi kāmaguṇehi rittaṁ vivittaṁ pavivittaṁ. [3]- Rittaṁ
 sayanāsanaṁ sevato nisevato saṁsevato paṭisevatoti rittāsanaṁ
 sayanaṁ sevato ce.

  *  *  *  *  *  *
  Footnote:1 Ma. Yu. bhāgī vā bhagavā. 2-3 Ma. taṁ.
-------------------------------------------------
[page 592]
      [927] Sambodhikāmassa yathānudhammanti sambodhi vuccati catūsu
 maggesu ñāṇaṁ paññā paññindriyaṁ paññābalaṁ dhammavicayasambojjhaṅgo
 vīmaṁsā vipassanā sammādiṭṭhi .pe. Taṁ sambodhiṁ
 bujjhitukāmassa anubujjhitukāmassa paṭibujjhitukāmassa sambujjhitukāmassa
 adhigantukāmassa phassetukāmassa sacchikātukāmassāti sambodhikāmassa.
 Yathānudhammanti katame bodhiyā < PTS. MNid , 482 >anudhammā.
 Sammāpaṭipadā anulomapaṭipadā apaccanīkapaṭipadā anvatthapaṭipadā
 dhammānudhammapaṭipadā sīlesu paripūrikāritā indriyesu guttadvāratā
 bhojane mattaññutā jāgariyānuyogo satisampajaññaṁ ime vuccanti
 bodhiyā anudhammā. Athavā catunnaṁ maggānaṁ pubbabhāge vipassanā
 ime vuccanti bodhiyā anudhammāti sambodhikāmassa yathānudhammaṁ.
      [928] Tante pavakkhāmi yathāpajānanti tanti bodhiyā
 anudhammaṁ. Pavakkhāmīti vakkhāmi pavakkhāmi ācikkhissāmi desissāmi
 paññāpessāmi paṭṭhapessāmi vivarissāmi vibhajissāmi uttānīkarissāmi
 pakāsissāmi. Yathāpajānanti yathā [1]- pajānanto ājānanto
 vijānanto paṭivijānanto paṭivijjhanto na itihitihaṁ na itikirāya na
 paramparāya na piṭakasampadāya na takkahetu na nayahetu na
 ākāraparivitakkena na diṭṭhinijjhānakkhantiyā sāmaṁ sayamabhiññātaṁ
 attapaccakkhaṁ dhammaṁ taṁ kathayissāmīti tante pavakkhāmi yathāpajānaṁ.
 Tenāha bhagavā

  *  *  *  *  *  *
  Footnote:1 Ma. Yu. pajānaṁ.
-------------------------------------------------
[page 593]
                 Vijigucchamānassa yadidaṁ phāsu (sārīputtāti bhagavā)
                 rittāsanaṁ sayanaṁ sevato ce
                 sambodhikāmassa yathānudhammaṁ
                 tante pavakkhāmi yathāpajānanti.
           [929] Pañcanna 1- dhīro bhayānaṁ na bhāye
                 bhikkhu sato sappariyantacārī
                 ḍaṁsādhipātāna siriṁsapānaṁ 2-
                 manussaphassāna catuppadānaṁ.
      [930] Pañcanna dhīro bhayānaṁ na bhāyeti dhīroti dhīro
 paṇḍito paññavā buddhimā ñāṇī < PTS. MNid , 483 >vibhāvī medhāvī. Dhīro
 pañcannaṁ bhayānaṁ na bhāyeyya na taseyya [3]- na uttaseyya na
 parittaseyya na santāsaṁ āpajjeyya abhiru 4- assa acchambhī
 anutrāsī apalāyī pahīnabhayabheravo vigatalomahaṁso vihareyyāti
 pañcanna dhīro bhayānaṁ na bhāye.
      [931] Bhikkhu sato sappariyantacārīti bhikkhūti kalyāṇaputhujjano
 vā bhikkhu sekkho vā bhikkhu. Satoti catūhi kāraṇehi sato kāye
 kāyānupassanāsatipaṭṭhānaṁ bhāvento sato vedanāsu citte dhammesu
 dhammānupassanāsatipaṭṭhānaṁ bhāvento sato so vuccati sato.
 Sappariyantacārīti cattāro pariyantā sīlasaṁvarapariyanto indriyasaṁvarapariyanto
 bhojane mattaññutāpariyanto jāgariyānuyogapariyanto.

  *  *  *  *  *  *
  Footnote:1 Po. Ma. pañcannaṁ. 2 Ma. sirīsapānaṁ. 3 Ma. na santaseyya. 4 Ma. Yu. abhīrū.
-------------------------------------------------
[page 594]
      Katamo sīlasaṁvarapariyanto. Idha bhikkhu sīlavā hoti
 pāṭimokkhasaṁvarasaṁvuto viharati ācāragocarasampanno aṇumattesu
 vajjesu bhayadassāvī samādāya sikkhati sikkhāpadesu anto pūtibhāvaṁ
 paccavekkhamāno anto sīlasaṁvarapariyante carati mariyādaṁ na bhindati
 ayaṁ sīlasaṁvarapariyanto.
      Katamo indriyasaṁvarapariyanto. Idha bhikkhu cakkhunā rūpaṁ disvā na
 nimittaggāhī hoti nānubyañjanaggāhī yatvādhikaraṇamenaṁ cakkhundriyaṁ
 asaṁvutaṁ viharantaṁ abhijjhādomanassā pāpakā akusalā dhammā
 anvāssaveyyuṁ tassa saṁvarāya paṭipajjati rakkhati cakkhundriyaṁ
 cakkhundriye saṁvaraṁ āpajjati sotena saddaṁ sutvā ghānena gandhaṁ
 ghāyitvā jivhāya rasaṁ sāyitvā kāyena phoṭṭhabbaṁ phusitvā
 manasā dhammaṁ viññāya na nimittaggāhī hoti nānubyañjanaggāhī
 yatvādhikaraṇamenaṁ manindriyaṁ asaṁvutaṁ viharantaṁ abhijjhādomanassā
 pāpakā akusalā dhammā anvāssaveyyuṁ tassa saṁvarāya paṭipajjati
 rakkhati manindriyaṁ manindriye saṁvaraṁ āpajjati ādittapariyāyaṁ
 paccavekkhamāno anto indriyasaṁvarapariyante carati mariyādaṁ < PTS. MNid , 484 >na
 bhindati ayaṁ indriyasaṁvarapariyanto.
      Katamo bhojane mattaññutāpariyanto. Idha bhikkhu paṭisaṅkhā
 yoniso āhāraṁ āhāreti neva davāya na madāya na maṇḍanāya
-------------------------------------------------
[page 595]
 Na vibhūsanāya yāvadeva imassa kāyassa ṭhitiyā yāpanāya vihiṁsuparatiyā
 brahmacariyānuggahāya iti purāṇañca vedanaṁ paṭihaṅkhāmi navañca
 vedanaṁ na uppādessāmi yātrā ca me bhavissati anavajjatā
 ca phāsuvihāro cāti akkhabbhañjanavaṇapaṭicchādanaputtamaṁsūpamaṁ
 paccavekkhamāno anto bhojane mattaññutāpariyante carati mariyādaṁ
 na bhindati ayaṁ bhojane mattaññutāpariyanto.
      Katamo jāgariyānuyogapariyanto. Idha bhikkhu divasaṁ 1- caṅkamena
 nisajjāya āvaraṇīyehi dhammehi cittaṁ parisodheti rattiyā paṭhamaṁ
 yāmaṁ caṅkamena nisajjāya āvaraṇīyehi dhammehi cittaṁ parisodheti
 rattiyā majjhimaṁ yāmaṁ dakkhiṇena passena sīhaseyyaṁ kappeti pāde
 pādaṁ accādhāya sato sampajāno uṭṭhānasaññaṁ manasikaritvā
 rattiyā pacchimaṁ yāmaṁ paccuṭṭhāya caṅkamena nisajjāya āvaraṇīyehi
 dhammehi cittaṁ parisodheti bhaddekarattavihāraṁ paccavekkhamāno anto
 jāgariyānuyogapariyante carati mariyādaṁ na bhindati ayaṁ
 jāgariyānuyogapariyantoti bhikkhu sato sappariyantacārī.
      [932] Ḍaṁsādhipātāna siriṁsapānanti ḍaṁsā vuccanti piṅgalamakkhikā.
 Adhipātikā 2- vuccanti sabbāpi makkhikāyo. Kiṁkāraṇā
 adhipātikā vuccanti sabbāpi makkhikāyo. Tā uppatitvā uppatitvā
 khādanti taṁkāraṇā adhipātikā vuccanti sabbāpi makkhikāyo.
 Siriṁsapā vuccanti ahīti ḍaṁsādhipātāna siriṁsapānaṁ.

  *  *  *  *  *  *
  Footnote:1 Po. Yu. divā. 2 Ma. adhipātakā.
-------------------------------------------------
[page 596]
      [933] Manussaphassāna catuppadānanti manussaphassā vuccanti
 corā vā assu māṇavā katakammā vā akatakammā vā. Te
 bhikkhuṁ pañhaṁ vā puccheyyuṁ vādaṁ vā āropeyyuṁ akkoseyyuṁ
 paribhāseyyuṁ roseyyuṁ viroseyyuṁ hiṁseyyuṁ < PTS. MNid , 485 >vihiṁseyyuṁ heṭheyyuṁ viheṭheyyuṁ
 ghāteyyuṁ upaghāteyyuṁ upaghātaṁ vā kareyyuṁ. Yokoci manussato
 upaghāto manussaphasso. Catuppadānanti sīhā byagghā dīpi
 acchataracchā kokā gomahisā hatthī. Te bhikkhuṁ maddeyyuṁ
 khādeyyuṁ hiṁseyyuṁ vihiṁseyyuṁ heṭheyyuṁ viheṭheyyuṁ ghāteyyuṁ upaghāteyyuṁ
 upaghātaṁ vā kareyyuṁ. Catuppadato upaghāto yaṅkiñci
 catuppadabhayanti manussaphassāna catuppadānaṁ. Tenāha bhagavā
                 pañcanna dhīro bhayānaṁ na bhāye
                 bhikkhu sato sappariyantacārī
                 ḍaṁsādhipātāna siriṁsapānaṁ
                 manussaphassāna catuppadānanti.
           [934] Paradhammikānaṁpi na santaseyya
                 disvāpi tesaṁ bahubheravāni
                 athāparāni abhisambhaveyyuṁ
                 parissayāni kusalānuesī.
      [935] Paradhammikānaṁpi na santaseyya disvāpi tesaṁ bahubheravānīti
 paradhammikā vuccanti satta sahadhammike ṭhapetvā yekeci buddhe
-------------------------------------------------
[page 597]
 Appasannā dhamme appasannā saṅghe appasannā. Te bhikkhuṁ
 pañhaṁ vā puccheyyuṁ vādaṁ vā āropeyyuṁ [1]- akkoseyyuṁ
 paribhāseyyuṁ roseyyuṁ viroseyyuṁ hiṁseyyuṁ vihiṁseyyuṁ heṭheyyuṁ
 viheṭheyyuṁ ghāteyyuṁ upaghāteyyuṁ upaghātaṁ vā kareyyuṁ tesaṁ bahū
 bherave passitvā vā suṇitvā vā na vedheyya nappavedheyya na
 sampavedheyya na taseyya na santaseyya na uttaseyya na parittaseyya
 na bhāyeyya na santāsaṁ āpajjeyya abhiru assa acchambhī anutrāsī
 apalāyī pahīnabhayabheravo vigatalomahaṁso vihareyyāti paradhammikānaṁpi
 na santaseyya disvāpi tesaṁ bahubheravāni.
      [936] Athāparāni abhisambhaveyyuṁ < PTS. MNid , 486 >parissayāni kusalānuesīti
 athāparānipi atthi abhisambhotabbāni abhibhavitabbāni ajjhottharitabbāni
 pariyādiyitabbāni madditabbāni. Parissayāti dve parissayā
 pākaṭaparissayā ca paṭicchannaparissayā ca .pe. Evampi tatrāsayāti
 parissayā. Kusalānuesīti sammāpaṭipadaṁ anulomapaṭipadaṁ apaccanīkapaṭipadaṁ
 anvatthapaṭipadaṁ .pe. Ariyaṁ aṭṭhaṅgikaṁ maggaṁ nibbānañca
 nibbānagāminiñca paṭipadaṁ esantena gavesantena pariyesantena
 parissayā abhisambhotabbā abhibhavitabbā ajjhottharitabbā pariyādiyitabbā
 madditabbāti athāparāni abhisambhaveyyuṁ parissayāni kusalānuesī.
 Tenāha bhagavā

  *  *  *  *  *  *
  Footnote:1 Yu. taṁ.
-------------------------------------------------
[page 598]
                 Paradhammikānaṁpi na santaseyya
                 disvāpi tesaṁ bahubheravāni
                 athāparāni abhisambhaveyyuṁ
                 parissayāni kusalānuesīti.
           [937] Ātaṅkaphassena khudāya phuṭṭho
                 sītaṁ athuṇhaṁ adhivāsayeyya
                 so tehi phuṭṭho bahudhā anoko
                 viriyaparakkamaṁ daḷhaṁ kareyya.
      [938] Ātaṅkaphassena khudāya phuṭṭhoti ātaṅkaphasso vuccati
 rogaphasso. Rogaphassena phuṭṭho pareto samohito samannāgato
 assa cakkhurogena phuṭṭho pareto samohito samannāgato assa
 sotarogena ghānarogena jivhārogena kāyarogena .pe.
 Ḍaṁsamakasavātātapasiriṁsapasamphassena phuṭṭho pareto samohito
 samannāgato assa. Khudā vuccati chātako. Chātakena phuṭṭho pareto
 samohito samannāgato assāti ātaṅkaphassena khudāya phuṭṭho.
      [939] Sītaṁ athuṇhaṁ adhivāsayeyyāti sītanti dvīhi kāraṇehi
 sītaṁ hoti abbhantaradhātusaṅkopavasena 1- vā sītaṁ hoti bahiddhā
 utuvasena vā sītaṁ hoti. Uṇhanti dvīhi < PTS. MNid , 487 >kāraṇehi uṇhaṁ
 hoti abbhantaradhātusaṅkopavasena 2- vā uṇhaṁ hoti bahiddhā
 utuvasena vā uṇhaṁ hoti. Sītaṁ uṇhaṁ adhivāsayeyyāti khamo

  *  *  *  *  *  *
  Footnote:1-2 Ma. abbhantaradhātuppakopavasena.
-------------------------------------------------
[page 599]
 Assa sītassa uṇhassa jighacchāya pipāsāya ḍaṁsamakasavātātapasiriṁsapasamphassānaṁ
 duruttānaṁ durāgatānaṁ vacanapathānaṁ uppannānaṁ
 sārīrikānaṁ vedanānaṁ dukkhānaṁ tippānaṁ 1- kharānaṁ kaṭukānaṁ asātānaṁ
 amanāpānaṁ pāṇaharānaṁ adhivāsikajātiko 2- assāti sītaṁ athuṇhaṁ
 adhivāsayeyya.
      [940] So tehi phuṭṭho bahudhā anokoti so tehīti
 ātaṅkaphassena ca khudāya ca sītena ca uṇhena ca phuṭṭho pareto
 samohito samannāgato assāti so tehi phuṭṭho. Bahudhāti
 anekavidhehi ākārehi phuṭṭho pareto samohito samannāgato assāti
 so tehi phuṭṭho bahudhā. Anokoti abhisaṅkhārasahagataviññāṇassa
 okāsaṁ na karotītipi anoko. Athavā kāyaduccaritassa
 vacīduccaritassa manoduccaritassa okāsaṁ na karotītipi anokoti
 so tehi phuṭṭho bahudhā anoko.
      [941] Viriyaparakkamaṁ daḷhaṁ kareyyāti viriyaparakkamo vuccati
 yo cetasiko viriyārambho nikkamo parakkamo uyyāmo vāyāmo
 ussāho ussoḷhī appaṭivānī thāmo dhiti asithilaparakkamatā
 anikkhittacchandatā anikkhittadhuratā dhurasampaggāho viriyaṁ viriyindriyaṁ
 viriyabalaṁ sammāvāyāmo. Viriyaparakkamaṁ daḷhaṁ kareyya [3]-
 daḷhasamādāno assa avaṭṭhitasamādānoti viriyaparakkamaṁ daḷhaṁ
 kareyya. Tenāha bhagavā

  *  *  *  *  *  *
  Footnote:1 Ma. tibubānaṁ. 2 Po. Ma. adhivāsakajātiko. 3 Ma. kareyyāti viriyaṁ parakkamaṁ
 daḷhaṁ kareyya thiraṁ kareyya.
-------------------------------------------------
[page 600]
                 Ātaṅkaphassena khudāya phuṭṭho
                 sītaṁ athuṇhaṁ adhivāsayeyya
                 so tehi phuṭṭho bahudhā anoko
                 viriyaparakkamaṁ daḷhaṁ kareyyāti.
           [942] Theyyaṁ na 1- kareyya na musā bhaṇeyya
                 mettāya phasse tasathāvarāni
                 yadāvilattaṁ < PTS. MNid , 488 >manaso vijaññā
                 kaṇhassa pakkhoti vinodayeyya.
      [943] Theyyaṁ na kareyya 2- na musā bhaṇeyyāti theyyaṁ na
 kareyyāti idha bhikkhu adinnaṁ 3- pahāya adinnādānā paṭivirato assa
 dinnādāyī dinnapāṭikaṅkhī athenena sucibhūtena attanā vihareyyāti
 theyyaṁ na kareyya. Na musā bhaṇeyyāti idha bhikkhu musāvādaṁ
 pahāya musāvādā paṭivirato assa saccavādī saccasandho theto
 paccayiko avisaṁvādako lokassāti theyyaṁ na kareyya na musā
 bhaṇeyya.
      [944] Mettāya phasse tasathāvarānīti mettāti yā sattesu
 metti mettāyanā mettāyitattaṁ anudā 4- anudāyanā anudāyitattaṁ
 hitesitā anukampā abyāpādo abyāpajjho 5- adoso kusalamūlaṁ.
 Tasāti yesaṁ tasiṇā 6- taṇhā appahīnā yesañca bhayabheravā
 appahīnā. Kiṁkāraṇā vuccanti tasā. Te tasanti uttasanti

  *  *  *  *  *  *
  Footnote:1-2 Ma. na kāre. 3 Po. Ma. adinnādānaṁ. 4 Ma. anudayā anudayanā anudayitattaṁ.
 5 Ma. abyāpajjo. 6 Ma. tasitā.
-------------------------------------------------
[page 601]
 Parittasanti bhāyanti santāsaṁ āpajjanti taṁkāraṇā vuccanti
 tasā. Thāvarāti yesaṁ tasiṇā taṇhā pahīnā yesañca bhayabheravā
 pahīnā. Kiṁkāraṇā vuccanti thāvarā. Te na tasanti na uttasanti
 na parittasanti na bhāyanti na santāsaṁ āpajjanti taṁkāraṇā
 vuccanti thāvarā. Mettāya phasse tasathāvarānīti tase ca thāvare
 ca mettāya phasseyya phareyya mettāsahagatena cetasā vipulena 1-
 mahaggatena appamāṇena averena abyāpajjhena pharitvā vihareyyāti
 mettāya phasse tasathāvarāni.
      [945] Yadāvilattaṁ manaso vijaññāti yadāti yadā. Manasoti
 yaṁ cittaṁ mano mānasaṁ hadayaṁ paṇḍaraṁ mano manāyatanaṁ manindriyaṁ
 viññāṇaṁ viññāṇakkhandho tajjā manoviññāṇadhātu. Kāyaduccaritena
 cittaṁ āvilaṁ hoti luḷitaṁ eritaṁ ghaṭṭitaṁ calitaṁ bhantaṁ avūpasantaṁ
 vacīduccaritena manoduccaritena rāgena dosena mohena kodhena
 upanāhena makkhena paḷāsena issāya macchariyena māyāya
 sāṭheyyena thambhena sārambhena mānena atimānena madena
 pamādena < PTS. MNid , 489 >sabbakilesehi sabbaduccaritehi sabbadarathehi sabbapariḷāhehi
 sabbasantāpehi sabbākusalābhisaṅkhārehi cittaṁ āvilaṁ hoti luḷitaṁ
 eritaṁ ghaṭṭitaṁ calitaṁ bhantaṁ avūpasantaṁ. Yadāvilattaṁ manaso
 vijaññāti cittassa āvilabhāvaṁ jāneyya ājāneyya vijāneyya
 paṭivijāneyya paṭivijjheyyāti yadāvilattaṁ manaso vijaññā.

  *  *  *  *  *  *
  Footnote:1 Yu. vipullena.
-------------------------------------------------
[page 602]
      [946] Kaṇhassa pakkhoti vinodayeyyāti kaṇhoti yo so
 māro kaṇho adhipati antagū 1- namuci pamattabandhu. Kaṇhassa
 pakkhoti vinodayeyyāti kaṇhapakkho mārapakkho mārapāso
 mārabaḷisaṁ mārāmisaṁ māravisayo mārantatapo 2- māragocaro
 mārabandhananti pajaheyya vinodeyya bayantīkareyya anabhāvaṅgameyyāti
 evampi kaṇhassa pakkhoti vinodayeyya. Athavā kaṇhapakkho
 mārapakkho akusalapakkho dukkhudayo dukkhavipāko nirayasaṁvattaniko
 tiracchānayonisaṁvattaniko pittivisayasaṁvattanikoti pajaheyya vinodeyya
 byantīkareyya anabhāvaṅgameyyāti evampi kaṇhassa pakkhoti
 vinodayeyya. Tenāha bhagavā
                 theyyaṁ na kareyya na musā bhaṇeyya
                 mettāya phasse tasathāvarāni
                 yadāvilattaṁ manaso vijaññā
                 kaṇhassa pakkhoti vinodayeyyāti.
           [947] Kodhātimānassa vasaṁ na gacche
                 mūlampi tesaṁ palikhañña tiṭṭhe
                 athappiyaṁ vā pana appiyaṁ vā
                 addhā bhavanto abhisambhaveyya.
      [948] Kodhātimānassa vasaṁ na gaccheti kodhāti 3- yo cittassa

  *  *  *  *  *  *
  Footnote:1 Ma. antagu. 2 Ma. māranivāso. 3 Ma. kodhoti.
-------------------------------------------------
[page 603]
 Āghāto paṭighāto .pe. Caṇḍikkaṁ assuropo anattamanatā
 cittassa. Atimānoti idhekacco paraṁ atimaññati jātiyā vā
 gottena vā .pe. Aññataraññatarena vā vatthunā. Kodhātimānassa
 vasaṁ na gaccheti kodhassa ca atimānassa ca vasaṁ na gaccheyya
 kodhañca < PTS. MNid , 490 >atimānañca pajaheyya vinodeyya byantīkareyya
 anabhāvaṅgameyyāti kodhātimānassa vasaṁ na gacche.
      [949] Mūlampi tesaṁ palikhañña tiṭṭheti katamaṁ kodhassa mūlaṁ.
 Avijjā mūlaṁ ayonisomanasikāro mūlaṁ asmimāno mūlaṁ ahirikaṁ
 mūlaṁ anottappaṁ mūlaṁ uddhaccaṁ mūlaṁ idaṁ kodhassa mūlaṁ.
 Katamaṁ atimānassa mūlaṁ. Avijjā mūlaṁ ayonisomanasikāro mūlaṁ
 asmimāno mūlaṁ ahirikaṁ mūlaṁ anottappaṁ mūlaṁ uddhaccaṁ mūlaṁ
 idaṁ atimānassa mūlaṁ. Mūlampi tesaṁ palikhañña tiṭṭheti kodhassa
 ca atimānassa ca mūlaṁ palikhaṇitvā uddharitvā samuddharitvā
 uppādayitvā samuppādayitvā pajahitvā vinoditvā byantīkaritvā
 anabhāvaṅgametvā tiṭṭheyyāti 1- mūlampi tesaṁ palikhañña tiṭṭhe.
      [950] Athappiyaṁ vā pana appiyaṁ vā addhā bhavanto
 abhisambhaveyyāti athāti padasandhi padasaṁsaggo padapāripūri akkharasamavāyo
 byañjanasiliṭṭhatā padānupubbatāmetaṁ athāti. Piyāti dve
 piyā sattā vā saṅkhārā vā. Katame sattā piyā. Idha
 yassa 2- te honti atthakāmā hitakāmā phāsukāmā yogakkhemakāmā

  *  *  *  *  *  *
  Footnote:1 Ma. Yu. tiṭṭheyya santiṭṭheyyāti. 2 Ma. yāssa.
-------------------------------------------------
[page 604]
 Mātā vā pitā vā bhātā vā bhaginī vā putto 1- vā dhītā vā
 mittā vā amaccā vā ñātī vā sālohitā vā ime sattā
 piyā. Katame saṅkhārā piyā. Manāpikā rūpā manāpikā saddā
 manāpikā gandhā manāpikā rasā manāpikā phoṭṭhabbā ime
 saṅkhārā piyā. Appiyāti dve appiyā sattā vā saṅkhārā
 vā. Katame sattā appiyā. Idha yassa te honti anatthakāmā
 ahitakāmā aphāsukāmā ayogakkhemakāmā jīvitā voropetukāmā
 ime sattā appiyā. Katame saṅkhārā appiyā. Amanāpikā
 rūpā amanāpikā saddā gandhā rasā phoṭṭhabbā ime saṅkhārā
 appiyā. Addhāti ekaṁsavacanaṁ nissaṁsayavacanaṁ nikkaṅkhavacanaṁ
 advejjhavacanaṁ adveḷhakavacanaṁ niyogavacanaṁ 2- < PTS. MNid , 491 >apaṇṇakavacanaṁ
 avatthāpanavacanametaṁ addhāti. Athappiyaṁ vā pana appiyaṁ vā addhā
 bhavanto abhisambhaveyyāti piyāpiyaṁ sātāsātaṁ sukhadukkhaṁ
 somanassadomanassaṁ iṭṭhāniṭṭhaṁ abhisambhavanto vā abhibhaveyya
 abhibhavanto vā abhisambhaveyyāti athappiyaṁ vā pana appiyaṁ vā
 addhā bhavanto abhisambhaveyya. Tenāha bhagavā
                 kodhātimānassa vasaṁ na gacche
                 mūlampi tesaṁ palikhañña tiṭṭhe
                 athappiyaṁ vā pana appiyaṁ vā
                 addhā bhavanto abhisambhaveyyāti.

  *  *  *  *  *  *
  Footnote:1 Po. Ma. Yu. puttā. 2 Ma. niyyānikavacanaṁ.
-------------------------------------------------
[page 605]
           [951] Paññaṁ purakkhatvā kalyāṇapīti
                 vikkhambhaye tāni parissayāni
                 aratiṁ sahetha sayanamhi pante
                 caturo sahetha paridevadhamme.
      [952] Paññaṁ purakkhatvā kalyāṇapītīti paññāti yā
 paññā pajānanā vicayo pavicayo dhammavicayo .pe. Amoho
 dhammavicayo sammādiṭṭhi. Paññaṁ purakkhatvāti idhekacco paññaṁ
 purato katvā carati paññādhajo paññāketu paññādhipateyyo
 vicayabahulo pavicayabahulo okkhāyanabahulo 1- samokkhāyanabahulo 2- vibhūtavihārī
 taccariko tabbahulo taggaruko tanninno tappoṇo tappabbhāro
 tadadhimutto tadādhipateyyoti evampi paññaṁ purakkhatvā. Athavā
 gacchanto vā gacchāmīti pajānāti ṭhito vā ṭhitomhīti pajānāti
 nisinno vā nisinnomhīti pajānāti sayāno vā sayānomhīti
 pajānāti yathā yathā vā panassa kāyo paṇihito hoti tathā
 tathā naṁ pajānātīti evampi paññaṁ purakkhatvā. Athavā
 abhikkante paṭikkante sampajānakārī hoti ālokite vilokite
 sampajānakārī hoti sammiñjite pasārite sampajānakārī hoti
 saṅghāṭipattacīvaradhāraṇe sampajānakārī hoti asite pīte khāyite
 sāyite sampajānakārī hoti uccārapassāvakamme sampajānakārī
 hoti gate ṭhite nisinne sutte jāgarite bhāsite tuṇhībhāve

  *  *  *  *  *  *
  Footnote:1 Ma. pekkhāyanabahulo. 2 Ma. samapekkhāyanabahulo.
-------------------------------------------------
[page 606]
 Sampajānakārī hotīti evampi paññaṁ purakkhatvā. Kalyāṇapītīti
 buddhānussativasena < PTS. MNid , 492 >uppajjati pīti pāmujjaṁ 1- kalyāṇapīti dhammānussativasena
 saṅghānussativasena sīlānussativasena cāgānussativasena
 devatānussativasena ānāpānassativasena maraṇānussativasena
 kāyagatāsativasena upasamānussativasena uppajjati pīti pāmujjaṁ
 kalyāṇapītīti paññaṁ purakkhatvā kalyāṇapīti.
      [953] Vikkhambhaye tāni parissayānīti parissayāti dve
 parissayā pākaṭaparissayā ca paṭicchannaparissayā ca .pe. Ime
 vuccanti pākaṭaparissayā .pe. Ime vuccanti paṭicchannaparissayā .pe.
 Evampi tatrāsayāti parissayā. Vikkhambhaye tāni parissayānīti
 tāni parissayāni vikkhambheyya abhibhaveyya ajjhotthareyya
 pariyādiyeyya maddeyyāti vikkhambhaye tāni parissayāni.
      [954] Aratiṁ sahetha sayanamhi panteti aratīti yā arati
 aratikā 2- anabhirati anabhiramanā ukkaṇṭhikā 3- parittasikā. Sayanamhi
 panteti pantesu vā senāsanesu aññataraññataresu vā adhikusalesu
 dhammesu aratiṁ saheyya abhibhaveyya ajjhotthareyya pariyādiyeyya
 maddeyyāti aratiṁ sahetha sayanamhi pante.
      [955] Caturo sahetha paridevadhammeti cattāro paridevanīye
 dhamme saheyya [4]- abhibhaveyya ajjhotthareyya pariyādiyeyya
 maddeyyāti caturo sahetha paridevadhamme. Tenāha bhagavā

  *  *  *  *  *  *
  Footnote:1 Po. Ma. sabbattha pāmojjaṁ. 2 Ma. aratitā. 3 Ma. ukkaṇṭhitā parittasitā
 4 Ma. parisaheyya.
-------------------------------------------------
[page 607]
                 Paññaṁ purakkhatvā kalyāṇapīti
                 vikkhambhaye tāni parissayāni
                 aratiṁ sahetha sayanamhi pante
                 caturo sahetha paridevadhammeti.
           [956] Kiṁsū asissāmi 1- kuvaṁ vā asissaṁ
                 dukkhaṁ vata settha kuvajja sessaṁ
                 ete < PTS. MNid , 493 >vitakke paridevaneyye
                 vinayetha sekkho aniketasārī 2-.
      [957] Kiṁsū asissāmi kuvaṁ vā asissanti kiṁsū asissāmīti
 kiṁ bhuñjissāmi odanaṁ vā kummāsaṁ vā sattuṁ vā macchaṁ vā maṁsaṁ
 vāti kiṁsū asissāmi. Kuvaṁ vā asissanti kattha bhuñjissāmi
 khattiyakule vā brāhmaṇakule vā vessakule vā suddakule vāti
 kiṁsū asissāmi kuvaṁ vā asissaṁ.
      [958] Dukkhaṁ vata settha kuvajja sessanti imaṁ rattiṁ dukkhaṁ
 sayiṁ 3- phalake 4- vā taṭṭikāya vā cammakhaṇḍe vā tiṇasanthāre vā
 paṇṇasanthāre vā palāsasanthāre vā āgamanarattiṁ 5- kattha sukhaṁ
 sayissāmi mañce vā pīṭhe vā bhisiyā vā bibbohane vā vihāre
 vā aḍḍhayoge vā pāsāde vā hammiyaṁ vā guhāya vāti
 dukkhaṁ vata settha kuvajja sessaṁ.
      [959] Ete vitakke paridevaneyyeti ete vitakketi dve

  *  *  *  *  *  *
  Footnote:1 Ma. sabbattha asissaṁ kuva vā. 2 Ma. aniketacārī. 3 Ma. sayittha
 4 Yu. saphalake. 5 Ma. āgāmirattiṁ.
-------------------------------------------------
[page 608]
 Piṇḍapātapaṭisaññutte vitakke dve senāsanapaṭisaññutte vitakke
 paridevaneyye 1- ādevaneyya paridevaneyyāti ete vitakke
 paridevaneyye.
      [960] Vinayetha sekkho aniketasārīti sekkhoti kiṁkāraṇā
 vuccati sekkho. Sikkhatīti sekkho. Kiñca sikkhati. Adhisīlampi
 sikkhati adhicittampi sikkhati adhipaññampi sikkhati. Katamā
 adhisīlasikkhā .pe. Ayaṁ adhipaññāsikkhā. Imā tisso sikkhā
 āvajjento sikkhati jānanto sikkhati passanto sikkhati
 paccavekkhanto sikkhati cittaṁ adhiṭṭhahanto sikkhati saddhāya< PTS. MNid , 494 >
 adhimuccanto sikkhati viriyaṁ paggaṇhanto sikkhati satiṁ upaṭṭhahanto
 sikkhati cittaṁ samādahanto sikkhati paññāya pajānanto sikkhati
 abhiññeyyaṁ abhijānanto sikkhati pariññeyyaṁ parijānanto sikkhati
 pahātabbaṁ pajahanto sikkhati sacchikātabbaṁ sacchikaronto sikkhati
 bhāvetabbaṁ bhāvento sikkhati ācarati samācarati samādāya sikkhati.
 Taṁkāraṇā vuccati sekkho. Sekkho vinayāya paṭivinayāya pahānāya
 vūpasamāya paṭinissaggāya paṭippassaddhiyā adhisīlampi sikkheyya
 adhicittampi sikkheyya adhipaññampi sikkheyya imā tisso sikkhā
 āvajjanto sikkheyya jānanto .pe. Sacchikātabbaṁ sacchikaronto
 sikkheyya ācareyya samācareyya samādāya vatteyyāti vinayetha
 sekkho.

  *  *  *  *  *  *
  Footnote:1 Ma. paridevaneyyeti.
-------------------------------------------------
[page 609]
      [961] Aniketasārīti kathaṁ niketasārī hoti. Idhekacco
 kulapalibodhena samannāgato hoti gaṇapalibodhena āvāsapalibodhena
 cīvarapalibodhena piṇḍapātapalibodhena senāsanapalibodhena gilānapaccaya-
 bhesajjaparikkhārapalibodhena samannāgato hoti evaṁ niketasārī
 hoti.
      Kathaṁ aniketasārī hoti. Idha bhikkhu na kulapalibodhena
 samannāgato hoti na gaṇa āvāsa cīvarapiṇḍapātasenāsanagilāna-
 paccayabhesajjaparikkhārapalibodhena samannāgato hoti evaṁ aniketasārī
 hoti.
                 Magadhaṁ gatā kosalaṁ gatā
                 ekacciyā [1]- vajjibhūmiyā
                 māgadhā 2- visaṅghacārino
                 aniketā viharanti bhikkhavo
                 sādhu caritaṁ 3- sādhu sucaritaṁ
                 sādhu sadā aniketavihāro
                 atthapucchanaṁ dakkhakammaṁ 4-
                 etaṁ sāmaññaṁ ākiñcanassāti.
 Vinayetha sekkho aniketasārī. Tenāha bhagavā
                 kiṁsū asissāmi kuvaṁ vā asissaṁ
                 dukkhaṁ vata settha kuvajja sessaṁ

  *  *  *  *  *  *
  Footnote:1 Po. Ma. panasaddo dissati. 2 Ma. migā viya asaṅghacārino. 3 Ma. caritakaṁ.
 4 Ma. padakkhiṇaṁ kammaṁ.
-------------------------------------------------
[page 610]
                 Ete vitakke paridevaneyye
                 vinayetha sekkho aniketasārīti.
           [962] Annañca laddhā vasanañca kāle
                 mattaṁ so jaññā 1- idha tosanatthaṁ
                 so tesu gutto yatacāri gāme
                 rusitopi vācaṁ pharusaṁ na vajjā.
      [963] Annañca laddhā vasanañca kāleti annanti odano
 kummāso sattu maccho maṁsaṁ. Vasananti cha cīvarāni khomaṁ
 kappāsikaṁ koseyyaṁ kambalaṁ sāṇaṁ bhaṅgaṁ. Annañca laddhā
 vasanañca kāleti cīvaraṁ labhitvā piṇḍapātaṁ labhitvā na kuhanāya
 na lapanāya na nemittikatāya na nippesikatāya na lābhena lābhaṁ
 nijigiṁsanatāya na dārudānena na veḷudānena na pattadānena na
 pupphadānena na phaladānena na sinānadānena na cuṇṇadānena na
 mattikadānena na dantakaṭṭhadānena na mukhodakadānena na pātukamyatāya 2-
 na muggasūpatāya na pāribhaṭyatāya na pīṭhamaddikatāya na
 vatthuvijjāya na tiracchānavijjāya na aṅgavijjāya na nakkhattavijjāya< PTS. MNid , 496 >
 na dūtagamanena na pahīnagamanena na jaṅghapesanena 3- na vejjakammena
 na piṇḍakena 4- na dānānuppadānena dhammena samena laddhā labhitvā
 abhivinditvā 5- paṭilabhitvāti annañca laddhā vasanañca kāle.
      [964] Mattaṁ so jaññā idha tosanatthanti mattaṁ so

  *  *  *  *  *  *
  Footnote:1 Ma. mattaṁ sa jaññā. 2 Ma. cātu ... 3 Ma. jaṅghapesanikena.
 4 Ma. piṇḍapaṭipiṇḍakena. 5 Ma. adhigantvā vinditvā.
-------------------------------------------------
[page 611]
 Jaññāti dvīhi kāraṇehi mattaṁ jānāti 1- paṭiggahaṇato vā
 paribhogato vā.
      Kathaṁ paṭiggahaṇato mattaṁ jānāti. Thokepi diyamāne
 kulānudayāya kulānurakkhāya kulānukampāya paṭiggaṇhāti bahukepi
 diyamāne kāyaparihārikaṁ cīvaraṁ paṭiggaṇhāti kucchiparihārikaṁ
 piṇḍapātaṁ paṭiggaṇhāti evaṁ paṭiggahaṇato mattaṁ jānāti.
      Kathaṁ paribhogato mattaṁ jānāti. Paṭisaṅkhā yoniso cīvaraṁ
 paṭisevati yāvadeva sītassa paṭighātāya uṇhassa paṭighātāya
 ḍaṁsamakasavātātapasiriṁsapasamphassānaṁ paṭighātāya yāvadeva hirikopinapaṭicchādanatthaṁ.
 Paṭisaṅkhā yoniso piṇḍapātaṁ paṭisevati neva davāya
 na madāya na maṇḍanāya na vibhūsanāya yāvadeva imassa kāyassa
 ṭhitiyā yāpanāya vihiṁsuparatiyā brahmacariyānuggahāya iti purāṇañca
 vedanaṁ paṭihaṅkhāmi navañca vedanaṁ na uppādessāmi yātrā
 ca me bhavissati anavajjatā ca phāsuvihāro cāti. Paṭisaṅkhā
 yoniso senāsanaṁ paṭisevati yāvadeva sītassa paṭighātāya uṇhassa
 paṭighātāya ḍaṁsamakasavātātapasiriṁsapasamphassānaṁ paṭighātāya yāvadeva
 utuparissayavinodanaṁ paṭisallānārāmatthaṁ. Paṭisaṅkhā yoniso gilāna-
 paccayabhesajjaparikkhāraṁ paṭisevati yāvadeva uppannānaṁ veyyābādhikānaṁ 2-
 vedanānaṁ paṭighātāya abyāpajjhaparamatāya. Evaṁ paribhogato mattaṁ
 jānāti.

  *  *  *  *  *  *
  Footnote:1 Ma. jāneyya. 2 Ma. byābādhikānaṁ.
-------------------------------------------------
[page 612]
      Mattaṁ so jaññāti imehi dvīhi kāraṇehi mattaṁ jāneyya
 ājāneyya vijāneyya paṭivijāneyya paṭivijjheyyāti mattaṁ so
 jaññā.
      [965] Idha tosanatthanti idha bhikkhu santuṭṭho hoti
 itarītarena < PTS. MNid , 497 >cīvarena itarītaracīvarasantuṭṭhiyā ca vaṇṇavādī na ca
 cīvarahetu anesanaṁ appaṭirūpaṁ āpajjati aladdhā ca cīvaraṁ na
 paritassati laddhā ca cīvaraṁ agadhito amucchito anajjhāpanno
 ādīnavadassāvī nissaraṇapañño paribhuñjati tāya ca pana
 itarītaracīvarasantuṭṭhiyā nevattānukkaṁseti na paraṁ vambheti yo hi tattha
 dakkho analaso sampajāno paṭissato ayaṁ vuccati bhikkhu porāṇe
 aggaññe ariyavaṁse ṭhito. Punacaparaṁ bhikkhu santuṭṭho hoti
 itarītarena piṇḍapātena itarītarapiṇḍapātasantuṭṭhiyā ca vaṇṇavādī
 na ca piṇḍapātahetu anesanaṁ appaṭirūpaṁ āpajjati aladdhā
 ca piṇḍapātaṁ na paritassati laddhā ca piṇḍapātaṁ agadhito
 amucchito anajjhāpanno ādīnavadassāvī nissaraṇapañño paribhuñjati
 tāya ca pana itarītarapiṇḍapātasantuṭṭhiyā nevattānukkaṁseti na paraṁ
 vambheti yo hi tattha dakkho analaso sampajāno paṭissato
 ayaṁ vuccati bhikkhu porāṇe aggaññe ariyavaṁse ṭhito. Punacaparaṁ
 bhikkhu santuṭṭho hoti itarītarena senāsanena itarītarasenāsanasantuṭṭhiyā
 ca vaṇṇavādī na ca senāsanahetu anesanaṁ appaṭirūpaṁ
-------------------------------------------------
[page 613]
 Āpajjati aladdhā ca senāsanaṁ na paritassati laddhā ca senāsanaṁ
 agadhito amucchito anajjhāpanno ādīnavadassāvī nissaraṇapañño
 paribhuñjati tāya ca pana itarītarasenāsanasantuṭṭhiyā nevattānukkaṁseti
 na paraṁ vambheti yo hi tattha dakkho analaso sampajāno
 paṭissato ayaṁ vuccati bhikkhu porāṇe aggaññe ariyavaṁse ṭhito.
 Punacaparaṁ bhikkhu santuṭṭho hoti itarītarena gilānapaccayabhesajjaparikkhārena
 itarītaragilānapaccayabhesajjaparikkhārasantuṭṭhiyā ca vaṇṇavādī
 na ca gilānapaccayabhesajjaparikkhārahetu anesanaṁ appaṭirūpaṁ
 āpajjati aladdhā ca gilānapaccayabhesajjaparikkhāraṁ na paritassati
 laddhā ca gilānapaccayabhesajjaparikkhāraṁ agadhito amucchito anajjhāpanno
 ādīnavadassāvī nissaraṇapañño paribhuñjati tāya ca pana
 itarītaragilānapaccayabhesajjaparikkhārasantuṭṭhiyā nevattānukkaṁseti na
 paraṁ vambheti yo hi tattha dakkho analaso sampajāno paṭissato
 ayaṁ < PTS. MNid , 498 >vuccati bhikkhu porāṇe aggaññe ariyavaṁse ṭhitoti mattaṁ
 so jaññā idha tosanatthaṁ.
      [966] So tesu gutto yatacāri gāmeti so tesu guttoti
 cīvare piṇḍapāte senāsane gilānapaccayabhesajjaparikkhāre gutto
 gopito rakkhito saṁvutoti evampi so tesu gutto. Athavā
 āyatanesu gutto gopito rakkhito saṁvutoti evampi so tesu
 gutto. Yatacāri gāmeti gāme yato yatto paṭiyatto gutto
-------------------------------------------------
[page 614]
 Gopito rakkhito saṁvutoti so tesu gutto yatacāri gāme.
      [967] Rusitopi vācaṁ pharusaṁ na vajjāti rusito 1- khuṁsito vambhito
 ghaṭṭito garahito upavadito pharusena kakkhaḷena [2]- bhaṇantaṁ nappaṭibhaṇeyya
 akkosantaṁ na paccakkoseyya rosantaṁ nappaṭiroseyya
 bhaṇḍantaṁ nappaṭibhaṇḍeyya na kalahaṁ kareyya na bhaṇḍanaṁ kareyya
 na viggahaṁ kareyya na vivādaṁ kareyya na medhagaṁ kareyya
 kalahabhaṇḍanaviggahavivādamedhagaṁ pajaheyya vinodeyya byantīkareyya
 anabhāvaṅgameyya kalahabhaṇḍanaviggahavivādamedhagā ārato assa virato
 paṭivirato nikkhanto nissaṭṭho vippamutto visaññutto vimariyādikatena
 cetasā vihareyyāti rusitopi vācaṁ pharusaṁ na vajjā.
 Tenāha bhagavā
                 annañca laddhā vasanañca kāle
                 mattaṁ so jaññā idha tosanatthaṁ
                 so tesu gutto yatacāri gāme
                 rusitopi vācaṁ pharusaṁ na vajjāti.
           [968] Okkhittacakkhu na ca pādalolo
                 jhānānuyutto bahujāgarassa
                 upekkhamārabbha samāhitatto
                 takkāsayaṁ kukkucciyūpacchinde 3-.
      [969] Okkhittacakkhu na ca pādaloloti kathaṁ khittacakkhu

  *  *  *  *  *  *
  Footnote:1 Ma. dūsito. 2 Ma. nappaṭivajjā Yu. paṭibhaṇantaṁ. 3 Ma. kukkuccañcupacchinde.
-------------------------------------------------
[page 615]
 Hoti. Idhekacco [1]- < PTS. MNid , 499 >cakkhulolo cakkhuloliyena samannāgato hoti
 adiṭṭhaṁ dakkhitabbaṁ diṭṭhaṁ samatikkamitabbanti ārāmena ārāmaṁ
 uyyānena uyyānaṁ gāmena gāmaṁ nigamena nigamaṁ nagarena nagaraṁ
 raṭṭhena raṭṭhaṁ janapadena janapadaṁ dīghacārikaṁ anvatthitacārikaṁ anuyutto ca
 hoti rūpadassanāya evampi khittacakkhu hoti. Athavā bhikkhu antaragharaṁ
 paviṭṭho vīthiṁ paṭipanno asaṁvuto gacchati hatthiṁ olokento
 assaṁ olokento rathaṁ olokento pattiṁ olokento itthiyo
 olokento purise olokento kumārake olokento
 kumārikāyo olokento antarāpaṇaṁ olokento gharamukhāni
 olokento 2- uddhaṁ olokento adho olokento disāvidisaṁ
 pekkhamāno gacchati evampi khittacakkhu hoti. Athavā bhikkhu cakkhunā
 rūpaṁ disvā nimittaggāhī hoti anubyañjanaggāhī yatvādhikaraṇamenaṁ
 cakkhundriyaṁ asaṁvutaṁ viharantaṁ abhijjhādomanassā pāpakā akusalā
 dhammā anvāssaveyyuṁ tassa saṁvarāya na paṭipajjati na rakkhati
 cakkhundriyaṁ cakkhundriye na saṁvaraṁ āpajjati evampi khittacakkhu
 hoti. Yathā vā paneke bhonto samaṇabrāhmaṇā saddhādeyyāni
 bhojanāni bhuñjitvā te evarūpaṁ visūkadassanaṁ anuyuttā viharanti
 seyyathīdaṁ naccaṁ gītaṁ vāditaṁ pekkhaṁ akkhānaṁ pāṇissaraṁ vetāḷaṁ
 kumbhathūnaṁ sobhanagarakaṁ caṇḍālaṁ vaṁsaṁ dhovanaṁ hatthiyuddhaṁ assayuddhaṁ
 mahisayuddhaṁ usabhayuddhaṁ ajayuddhaṁ meṇḍayuddhaṁ kukkuṭayuddhaṁ vaṭṭakayuddhaṁ

  *  *  *  *  *  *
  Footnote:1 Ma. Yu. bhikkhu. 2 Po. Ma. vipekkhamāno.
-------------------------------------------------
[page 616]
 Daṇḍayuddhaṁ muṭṭhiyuddhaṁ nibbuddhaṁ uyyodhikaṁ balaggaṁ senābyūhaṁ aṇīkadassanaṁ
 iti vā evampi khittacakkhu hoti.
      Kathaṁ na khittacakkhu hoti. Idha 1- bhikkhu na cakkhulolo cakkhuloliyena
 samannāgato hoti adiṭṭhaṁ dakkhitabbaṁ diṭṭhaṁ samatikkamitabbanti
 ārāmena ārāmaṁ uyyānena < PTS. MNid , 500 >uyyānaṁ gāmena gāmaṁ
 nigamena nigamaṁ nagarena nagaraṁ raṭṭhena raṭṭhaṁ janapadena janapadaṁ dīghacārikaṁ
 anvatthitacārikaṁ ananuyutto hoti rūpadassanāya evampi
 na khittacakkhu hoti. Athavā bhikkhu antaragharaṁ paviṭṭho vīthiṁ
 paṭipanno saṁvuto gacchati na hatthiṁ olokento .pe. Na
 disāvidisaṁ pekkhamāno gacchati evampi na khittacakkhu hoti.
 Athavā bhikkhu cakkhunā rūpaṁ disvā na nimittaggāhī hoti .pe.
 Cakkhundriye saṁvaraṁ āpajjati evampi na khittacakkhu hoti.
 Yathā vā paneke bhonto samaṇabrāhmaṇā saddhādeyyāni bhojanāni
 bhuñjitvā .pe. Aṇīkadassanaṁ iti vā evarūpā visūkadassanānuyogā
 paṭivirato hoti evampi na khittacakkhu hotīti okkhittacakkhu.
      [970] Na ca pādaloloti kathaṁ pādalolo hoti. Idhekacco
 pādalolo pādaloliyena samannāgato hoti ārāmena ārāmaṁ .pe.
 Dīghacārikaṁ anvatthitacārikaṁ anuyutto hoti [2]- evampi
 pādalolo hoti. Athavā bhikkhu antosaṅghārāme 3- pādalolo
 pādaloliyena samannāgato hoti na atthahetu na kāraṇahetu

  *  *  *  *  *  *
  Footnote:1 Ma. Yu. idhekacco. 2 Ma. Yu. rūpadassanāya. 3 Po. Ma. antopi.
-------------------------------------------------
[page 617]
 Uddhato avūpasantacitto pariveṇato pariveṇaṁ gacchati .pe.
 Itibhavābhavakathaṁ kathesi 1- evampi pādalolo hoti. Na ca pādaloloti
 pādaloliyaṁ pajaheyya vinodeyya byantīkareyya anabhāvaṅgameyya
 pādaloliyā ārato assa virato paṭivirato nikkhanto
 nissaṭṭho vippamutto visaññutto vimariyādikatena cetasā vihareyya
 paṭisallānārāmo assa paṭisallānarato ajjhattaṁ cetosamathamanuyutto
 anirākatajjhāno vipassanāya samannāgato brūhetā suññāgāraṁ
 jhāyī jhānarato ekattamanuyutto sadatthagarukoti okkhittacakkhu
 na ca pādalolo.
      [971] Jhānānuyutto bahujāgarassāti jhānānuyuttoti dvīhi
 kāraṇehi jhānānuyutto anuppannassa vā paṭhamassa jhānassa
 uppādāya yutto payutto āyutto samāyutto anuppannassa
 vā dutiyassa jhānassa tatiyassa jhānassa catutthassa jhānassa
 uppādāya yutto payutto āyutto < PTS. MNid , 501 >samāyuttoti evampi
 jhānānuyutto. Athavā uppannaṁ vā paṭhamaṁ jhānaṁ āsevati
 bhāveti bahulīkaroti uppannaṁ vā dutiyaṁ jhānaṁ tatiyaṁ jhānaṁ
 catutthaṁ jhānaṁ āsevati bhāveti bahulīkarotīti evampi jhānānuyutto.
 Bahujāgarassāti idha bhikkhu divasaṁ caṅkamena nisajjāya
 āvaraṇīyehi dhammehi cittaṁ parisodheti rattiyā paṭhamaṁ yāmaṁ
 cakkamena nisajjāya āvaraṇīyehi dhammehi cittaṁ parisodheti rattiyā

  *  *  *  *  *  *
  Footnote:1 Po. Ma. katheti.
-------------------------------------------------
[page 618]
 Majjhimaṁ yāmaṁ dakkhiṇena passena sīhaseyyaṁ kappeti pāde pādaṁ
 accādhāya sato sampajāno uṭṭhānasaññaṁ manasikaritvā rattiyā
 pacchimaṁ yāmaṁ paccuṭṭhāya caṅkamena nisajjāya āvaraṇīyehi dhammehi
 cittaṁ parisodhetīti jhānānuyutto bahujāgarassa.
      [972] Upekkhamārabbha samāhitattoti upekkhāti yā catutthe
 jhāne upekkhā upekkhanā ajjhupekkhanā cittasamatā cittappassaddhatā
 majjhattatā cittassa. Samāhitattoti yā cittassa
 ṭhiti saṇṭhiti avaṭṭhiti avisāhāro avikkhepo avisāhaṭamānasatā
 samatho samādhindriyaṁ samādhibalaṁ sammāsamādhīti. Upekkhamārabbha
 samāhitattoti catutthe jhāne upekkhamārabbha ekaggacitto
 avikkhittacitto avisāhaṭamānasoti upekkhamārabbha samāhitatto.
      [973] Takkāsayaṁ kukkucciyūpacchindeti takkāti nava vitakkā
 kāmavitakko byāpādavitakko vihiṁsāvitakko ñātivitakko janapadavitakko
 amaravitakko parānuddayatāpaṭisaññutto vitakko lābhasakkārasilokapaṭisaññutto
 vitakko anavaññattipaṭisaññutto vitakko
 ime vuccanti nava vitakkā. Kāmavitakkānaṁ kāmasaññāsayo
 byāpādavitakkānaṁ byāpādasaññāsayo vihiṁsāvitakkānaṁ vihiṁsāsaññāsayo.
 Athavā takkānaṁ [1]- saṅkappānaṁ avijjāsayo ayoniso
 manasikāro āsayo asmimāno āsayo anottappaṁ āsayo
 uddhaccaṁ āsayo. Kukkuccanti hatthakukkuccampi kukkuccaṁ pādakukkuccampi

  *  *  *  *  *  *
  Footnote:1 Ma. vitakkānaṁ.
-------------------------------------------------
[page 619]
 Kukkuccaṁ hatthapādakukkuccampi kukkuccaṁ akappiye
 kappiyasaññitā < PTS. MNid , 502 >kappiye akappiyasaññitā avajje vajjasaññitā
 vajje avajjasaññitā yaṁ evarūpaṁ kukkuccaṁ kukkuccāyanā
 kukkuccāyitattaṁ cetaso vippaṭisāro manovilekho idaṁ vuccati kukkuccaṁ.
 Apica dvīhi kāraṇehi uppajjati kukkuccaṁ cetaso vippaṭisāro
 manovilekho katattā ca akatattā ca.
      Kathaṁ katattā ca akatattā ca uppajjati kukkuccaṁ cetaso
 vippaṭisāro manovilekho. Kataṁ me kāyaduccaritaṁ akataṁ me kāyasucaritanti
 uppajjati kukkuccaṁ cetaso vippaṭisāro manovilekho.
 Kataṁ me vacīduccaritaṁ. Kataṁ me manoduccaritaṁ. Kato me pāṇātipāto
 akatā me pāṇātipātā veramaṇīti uppajjati kukkuccaṁ
 cetaso vippaṭisāro manovilekho. Kataṁ me adinnādānaṁ. Kato
 me kāmesu micchācāro. Kato me musāvādo. Katā me
 pisuṇā vācā. Katā me pharusā vācā. Kato me samphappalāpo.
 Katā me abhijjhā. Kato me byāpādo. Katā
 me micchādiṭṭhi akatā me sammādiṭṭhīti uppajjati kukkuccaṁ cetaso
 vippaṭisāro manovilekho. Evaṁ katattā ca akatattā ca uppajjati
 kukkuccaṁ cetaso vippaṭisāro manovilekho. Athavā sīlesumhi
 na paripūrikārīti uppajjati kukkuccaṁ cetaso vippaṭisāro manovilekho.
 Indriyesumhi aguttadvāroti. Bhojane amattaññumhīti.
-------------------------------------------------
[page 620]
 Jāgariyaṁ ananuyuttomhīti. Na satisampajaññena samannāgatomhīti.
 Abhāvitā me cattāro satipaṭṭhānāti. Abhāvitā me cattāro
 sammappadhānāti. Abhāvitā me cattāro iddhippādāti.
 Abhāvitāni me pañcindriyānīti. Abhāvitāni me pañca balānīti.
 Abhāvitā me satta bojjhaṅgāti. Abhāvito me ariyo aṭṭhaṅgiko
 maggoti. Dukkhaṁ me apariññātanti. Dukkhasamudayo me appahīnoti.
 Maggo me abhāvitoti. Nirodho me asacchikatoti uppajjati
 kukkuccaṁ cetaso vippaṭisāro manovilekho. Takkāsayaṁ kukkucciyūpacchindeti
 takkañca takkāsayañca kukkuccañca upacchindeyya [1]-
 samucchindeyya pajaheyya vinodeyya byantīkareyya anabhāvaṅgameyyāti
 takkāsayaṁ kukkucciyūpacchinde. Tenāha bhagavā
                 okkhittacakkhu na ca pādalolo
                 jhānānuyutto bahujāgarassa
                 upekkhamārabbha < PTS. MNid , 503 >samāhitatto
                 takkāsayaṁ kukkucciyūpacchindeti.
           [974] Cudito vacībhi satimābhinande
                 sabrahmacārīsu khilaṁ pabhinde
                 vācaṁ pamuñce kusalaṁ nātivelaṁ
                 janavādadhammāya na cetayeyya.
      [975] Cudito vacībhi satimābhinandeti cuditoti upajjhāyā

  *  *  *  *  *  *
  Footnote:1 Ma. chindeyya ucchindeyya.
-------------------------------------------------
[page 621]
 Vā ācariyā vā samānupajjhāyakā vā samānācariyakā vā mittā
 vā sandiṭṭhā vā sambhattā vā sahāyā vā codenti idante
 āvuso ayuttaṁ idante appattaṁ idante asāruppaṁ idante
 asīlaṭṭhanti 1- satiṁ upaṭṭhāpetvā taṁ codanaṁ nandeyya abhinandeyya
 modeyya anumodeyya iccheyya sādiyeyya pattheyya 2- pihayeyya
 abhijappeyya. Yathā itthī vā puriso vā daharo yuvā maṇḍanakajātiko
 sīsanhāto uppalamālaṁ vā vassikamālaṁ vā adhimuttakamālaṁ
 vā labhitvā ubhohi hatthehi paṭiggahetvā uttamaṅge sirasmiṁ
 patiṭṭhāpetvā nandeyya abhinandeyya modeyya anumodeyya iccheyya
 sādiyeyya pattheyya 3- pihayeyya abhijappeyya evameva satiṁ upaṭṭhāpetvā
 taṁ codanaṁ nandeyya abhinandeyya modeyya anumodeyya
 iccheyya sādiyeyya pattheyya 4- pihayeyya abhijappeyya.
          Nidhīnaṁva pavattāraṁ yaṁ passe vajjadassinaṁ
          niggayhavādiṁ medhāviṁ tādisaṁ paṇḍitaṁ bhaje
          tādisaṁ bhajamānassa seyyo hoti na pāpiyo
          ovadeyyānusāseyya asabbhā ca nivāraye
          satañhi so piyo hoti asataṁ hoti appiyoti.
 Cudito vacībhi satimābhinande.
      [976] Sabrahmacārīsu khilaṁ pabhindeti sabrahmacārīti ekakammaṁ

  *  *  *  *  *  *
  Footnote:1 asiliṭṭhantipi < PTS. MNid , 504 >pāṭho. 2-3-4 Po. Ma. patthayeyya.
-------------------------------------------------
[page 622]
 Ekuddeso samasikkhātā. Sabrahmacārīsu khilaṁ pabhindeti sabrahmacārīsu
 āhatacittataṁ khilajātataṁ pabhindeyya pañcapi cetokhile
 pabhindeyya 1- tayopi cetokhile pabhindeyya rāgakhilaṁ dosakhilaṁ mohakhilaṁ
 bhindeyya pabhindeyya sambhindeyyāti sabrahmacārīsu khilaṁ pabhinde.
      [977] Vācaṁ pamuñce kusalaṁ nātivelanti ñāṇasamuṭṭhitaṁ vācaṁ
 muñceyya atthūpasaṁhitaṁ dhammūpasaṁhitaṁ kālena sāpadesaṁ pariyantavatiṁ
 atthasaṁhitaṁ vācaṁ muñceyya pamuñceyya sampamuñceyyāti vācaṁ
 pamuñce kusalaṁ. Nātivelanti velāti dve velā kālavelā ca
 sīlavelā ca.
      Katamā kālavelā. Kālātikkantaṁ vācaṁ na bhāseyya velātikkantaṁ
 vācaṁ na bhāseyya kālavelātikkantaṁ vācaṁ na bhāseyya
 kālaṁ asampattaṁ vācaṁ na bhāseyya velaṁ asampattaṁ vācaṁ na
 bhāseyya kālavelaṁ asampattaṁ vācaṁ na bhāseyya.
        Yo ca 2- kāle asampatte ativelaṁ ca 3- bhāsati
        evaṁ so nihato seti kokiliyāva 4- atrajoti.
 Ayaṁ kālavelā.
      Katamā sīlavelā. Ratto vācaṁ na bhāseyya duṭṭho vācaṁ
 na bhāseyya mūḷho vācaṁ na bhāseyya musāvādaṁ na bhāseyya
 pisuṇavācaṁ na bhāseyya pharusavācaṁ na bhāseyya samphappalāpaṁ na
 bhāseyya na katheyya na bhaṇeyya na dīpeyya na vohareyya ayaṁ

  *  *  *  *  *  *
  Footnote:1 Ma. bhindeyya. 2 Ma. Yu. ve. 3 Po. Ma. pabhāsati. 4 Ma. kokilāyeva.
-------------------------------------------------
[page 623]
 Sīlavelāti vācaṁ pamuñce kusalaṁ nātivelaṁ.
      [978] Janavādadhammāya na cetayeyyāti janāti khattiyā ca
 brāhmaṇā ca vessā ca suddā ca gahaṭṭhā ca pabbajitā ca
 devā ca manussā ca. Janassa vādāya upavādāya nindāya
 garahāya akittiyā avaṇṇahārikāya sīlavipattiyā vā ācāravipattiyā
 vā diṭṭhivipattiyā vā ājīvavipattiyā vā na cetayeyya cetanaṁ na
 uppādeyya cittasaṅkappaṁ na uppādeyya manasikāraṁ na
 uppādeyyāti janavādadhammāya na cetayeyya. Tenāha bhagavā
                 cudito vacībhi satimābhinande
                 sabrahmacārīsu khilaṁ pabhinde
                 vācaṁ pamuñce kusalaṁ nātivelaṁ
                 janavādadhammāya na cetayeyyāti.
           [979] Athāparaṁ pañca rajāni loke
                 yesaṁ satīmā vinayāya sikkhe
                 rūpesu saddesu atho rasesu
                 gandhesu phassesu sahetha rāgaṁ.
      [980] Athāparaṁ pañca rajāni loketi athāti padasandhi padasaṁsaggo
 padapāripūri 1- akkharasamavāyo byañjanasiliṭṭhatā padānupubbatāmetaṁ
 athāti. Pañca rajānīti rūparāgo 2- saddarāgo gandharāgo rasarāgo
 phoṭṭhabbarāgo. Athavā

  *  *  *  *  *  *
  Footnote:1 ma .. pūrī. 2 Ma. rūpa .. phoṭṭhabbarajo.
-------------------------------------------------
[page 624]
                 Rāgo rajo na ca pana reṇū 1- vuccati
                 rāgassetaṁ adhivacanaṁ rajoti
                 etaṁ rajaṁ vippajahitva 2- paṇḍitā
                 viharanti te vigatarajassa sāsane.
                 Doso rajo na ca pana reṇū vuccati
                 dosassetaṁ adhivacanaṁ rajoti
                 etaṁ rajaṁ vippajahitva paṇḍitā
                 viharanti te vigatarajassa sāsane.
                 Moho rajo na ca pana reṇū vuccati
                 mohassetaṁ adhivacanaṁ rajoti
                 etaṁ rajaṁ vippajahitva paṇḍitā
                 viharanti te vigatarajassa sāsane.
 Loketi apāyaloke manussaloke devaloke khandhaloke dhātuloke
 āyatanaloketi athāparaṁ pañca rajāni loke.
      [981] Yesaṁ satīmā vinayāya sikkheti yesanti rūparāgassa
 saddarāgassa gandharāgassa rasarāgassa phoṭṭhabbarāgassa. Satīmāti
 yā sati anussati paṭissati sati saraṇatā dhāraṇatā apilāpanatā
 assammussanatā sati satindriyaṁ satibalaṁ sammāsati satisambojjhaṅgo
 ekāyanamaggo ayaṁ vuccati sati. Imāya satiyā upeto samupeto
 upagato samupagato upapanno samupapanno samannāgato so vuccati

  *  *  *  *  *  *
  Footnote:1 Ma. reṇu. 2 Po. paṭivinodayitvā.
-------------------------------------------------
[page 625]
 Satimā. Sikkheti tisso sikkhā adhisīlasikkhā adhicittasikkhā
 adhipaññāsikkhā. Katamā adhisīlasikkhā .pe. Ayaṁ adhipaññāsikkhā.
 Yesaṁ satīmā vinayāya sikkheti satimā puggalo yesaṁ
 rūparāgassa saddarāgassa gandharāgassa rasarāgassa phoṭṭhabbarāgassa
 vinayāya paṭivinayāya pahānāya vūpasamāya paṭinissaggāya paṭippassaddhiyā
 adhisīlampi sikkheyya adhicittampi sikkheyya adhipaññampi
 sikkheyya imā tisso sikkhā āvajjento sikkheyya jānanto
 sikkheyya .pe. Sacchikātabbaṁ sacchikaronto sikkheyya ācareyya
 samācareyya samādāya vatteyyāti yesaṁ satīmā vinayāya sikkhe.
      [982] Rūpesu saddesu atho rasesu gandhesu phassesu sahetha
 rāganti rūpesu saddesu gandhesu rasesu phoṭṭhabbesu rāgaṁ saheyya
 parisaheyya abhibhaveyya ajjhotthareyya pariyādiyeyya maddeyyāti
 rūpesu saddesu atho rasesu gandhesu phassesu sahetha rāgaṁ.
 Tenāha bhagavā
                 athāparaṁ pañca rajāni loke
                 yesaṁ satīmā vinayāya sikkhe
                 rūpesu saddesu atho rasesu
                 gandhesu phassesu sahetha rāganti.
           [983] Etesu dhammesu vineyya chandaṁ
                 bhikkhu satīmā suvimuttacitto
-------------------------------------------------
[page 626]
                 Kālena so sammā dhammaṁ parivīmaṁsamāno
                 ekodibhūto vihane tamaṁ soti bhagavā.
      [984] Etesu dhammesu vineyya chandanti etesūti rūpesu
 saddesu gandhesu rasesu phoṭṭhabbesu. Chandoti yo kāmesu
 kāmacchando kāmarāgo kāmanandi kāmataṇhā kāmasneho 1- kāmapariḷāho
 kāmamucchā kāmajjhosānaṁ kāmogho kāmayogo kāmūpādānaṁ
 kāmacchandanīvaraṇaṁ. Etesu dhammesu vineyya chandanti
 etesu dhammesu chandaṁ vineyya paṭivineyya pajaheyya vinodeyya
 byantīkareyya anabhāvaṅgameyyāti etesu dhammesu vineyya chandaṁ.
      [985] Bhikkhu satīmā suvimuttacittoti bhikkhūti kalyāṇaputhujjano
 vā bhikkhu sekkho vā bhikkhu. Satīmāti yā sati
 anussati .pe. Sammāsati satisambojjhaṅgo ekāyanamaggo ayaṁ
 vuccati sati. Imāya satiyā upeto .pe. So vuccati satimāti
 bhikkhu satīmā. Suvimuttacittoti paṭhamaṁ jhānaṁ samāpannassa
 nīvaraṇehi cittaṁ muttaṁ vimuttaṁ suvimuttaṁ dutiyaṁ jhānaṁ samāpannassa
 vitakkavicārehi cittaṁ muttaṁ vimuttaṁ suvimuttaṁ tatiyaṁ jhānaṁ
 samāpannassa pītiyā [2]- cittaṁ muttaṁ vimuttaṁ suvimuttaṁ catutthaṁ jhānaṁ
 samāpannassa sukhadukkhehi cittaṁ muttaṁ vimuttaṁ suvimuttaṁ ākāsānañcāyatanaṁ
 samāpannassa rūpasaññāya paṭighasaññāya nānattasaññāya
 cittaṁ muttaṁ vimuttaṁ suvimuttaṁ viññāṇañcāyatanaṁ

  *  *  *  *  *  *
  Footnote:1 Po. Yu. kāmasineho. 2 Ma. casaddo dissati.
-------------------------------------------------
[page 627]
 Samāpannassa ākāsānañcāyatanasaññāya cittaṁ ākiñcaññāyatanaṁ
 samāpannassa viññāṇañcāyatanasaññāya cittaṁ nevasaññānāsaññāyatanaṁ
 samāpannassa ākiñcaññāyatanasaññāya cittaṁ muttaṁ
 vimuttaṁ suvimuttaṁ sotāpannassa sakkāyadiṭṭhiyā vicikicchāya sīlabbattaparāmāsā
 diṭṭhānusayā vicikicchānusayā tadekaṭṭhehi ca kilesehi
 cittaṁ muttaṁ < PTS. MNid , 508 >vimuttaṁ suvimuttaṁ sakadāgāmissa oḷārikā kāmarāgānusayā
 paṭighānusayā tadekaṭṭhehi ca kilesehi cittaṁ muttaṁ
 vimuttaṁ suvimuttaṁ anāgāmissa aṇusahagatā kāmarāgasaññojanā
 paṭighasaññojanā aṇusahagatā kāmarāgānusayā paṭighānusayā
 tadekaṭṭhehi ca kilesehi cittaṁ muttaṁ vimuttaṁ suvimuttaṁ arahato
 rūparāgā arūparāgā mānā uddhaccā avijjāya mānānusayā
 bhavarāgānusayā avijjānusayā tadekaṭṭhehi ca kilesehi bahiddhā ca
 sabbanimittehi cittaṁ muttaṁ vimuttaṁ suvimuttanti bhikkhu satīmā
 suvimuttacitto.
      [986] Kālena so sammā dhammaṁ parivīmaṁsamānoti kālenāti
 uddhate citte samathassa kālo samāhite citte vipassanāya kālo.
          Kāle paggaṇhati cittaṁ niggaṇhāti athāpare 1-
          sampahaṁsati kālena kāle cittaṁ samādahati
          ajjhupekkhati kālena so yogī kālakovido
          kimhi kālamhi paggāho kimhi kāle viniggaho

  *  *  *  *  *  *
  Footnote:1 Ma. punāpare.
-------------------------------------------------
[page 628]
          Kimhi pahaṁsanākālo samathakālo ca kīdiso
          upekkhākālaṁ cittassa kathaṁ dasseti yogino
          līne cittamhi paggāho uddhatasmiṁ viniggaho
          nirassādagataṁ cittaṁ sampahaṁseyya tāvade
          sampahaṭṭhaṁ yadā cittaṁ alīnaṁ bhavatinuddhataṁ
          samathassa ca so kālo ajjhattaṁ ramaye mano
          etena mevupāyena yadā hoti samāhitaṁ
          samāhitaṁ citta paññāya ajjhupekkheyya tāvade
          evaṁ kālavidū dhīro kālaññū kālakovido
          kālena kālaṁ cittassa nimittamupalakkhayeti 1-.< PTS. MNid , 509 >
 Kālena so. Sammā dhammaṁ parivīmaṁsamānoti sabbe saṅkhārā
 aniccāti sammā dhammaṁ parivīmaṁsamāno sabbe saṅkhārā dukkhāti
 sammā dhammaṁ parivīmaṁsamāno sabbe dhammā anattāti sammā
 dhammaṁ parivīmaṁsamāno .pe. Yaṅkiñci samudayadhammaṁ sabbantaṁ nirodhadhammanti
 sammā dhammaṁ parivīmaṁsamāno.
      [987] Ekodibhūto vihane tamaṁ soti bhagavāti ekodīti
 ekaggacitto avikkhittacitto avisāhaṭamānasoti ekodibhūto.
 Vihane tamaṁ soti rāgatamaṁ dosatamaṁ mohatamaṁ mānatamaṁ diṭṭhitamaṁ
 kilesatamaṁ duccaritatamaṁ andhakaraṇaṁ acakkhukaraṇaṁ añāṇakaraṇaṁ paññānirodhikaṁ
 vighātapakkhikaṁ anibbānasaṁvattanikaṁ haneyya vihaneyya pajaheyya

  *  *  *  *  *  *
  Footnote:1 Yu. nimittamupalakkhiye.
-------------------------------------------------
[page 629]
 Vinodeyya byantīkareyya anabhāvaṅgameyya. Bhagavāti gāravādhivacanaṁ.
 Apica bhaggarāgoti bhagavā. Bhaggadosoti bhagavā. Bhaggamohoti
 bhagavā. Bhaggamānoti bhagavā. Bhaggadiṭṭhīti bhagavā. Bhaggakaṇṭakoti
 bhagavā. Bhaggakilesoti bhagavā. Bhaji vibhaji paṭivibhaji 1-
 dhammaratananti bhagavā. Bhavānaṁ antakaroti bhagavā. Bhāvitakāyoti
 bhagavā. Bhāvitasīloti bhāvitacittoti bhāvitapaññoti bhagavā.
 Bhaji vā bhagavā araññavanapatthāni pantāni senāsanāni appasaddāni
 appanigghosāni vijanavātāni manussarāhaseyyakāni paṭisallānasārūpānīti
 bhagavā. Bhāgī vā bhagavā cīvarapiṇḍapātasenāsanagilānapaccaya-
 bhesajjaparikkhārānanti bhagavā. Bhāgī vā bhagavā
 attharasassa dhammarasassa vimuttirasassa adhisīlassa adhicittassa adhipaññāyāti
 bhagavā. Bhāgī vā bhagavā catunnaṁ jhānānaṁ catunnaṁ
 appamaññānaṁ catunnaṁ arūpasamāpattīnanti bhagavā. Bhāgī vā
 bhagavā aṭṭhannaṁ vimokkhānaṁ aṭṭhannaṁ abhibhāyatanānaṁ navannaṁ
 anupubbavihārasamāpattīnanti bhagavā. Bhāgī vā bhagavā dasannaṁ
 saññābhāvanānaṁ dasannaṁ < PTS. MNid , 510 >kasiṇasamāpattīnaṁ ānāpānassatisamādhissa
 asubhasamāpattiyāti bhagavā. Bhāgī vā bhagavā catunnaṁ satipaṭṭhānānaṁ
 catunnaṁ sammappadhānānaṁ catunnaṁ iddhippādānaṁ pañcannaṁ indriyānaṁ
 pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa
 maggassāti bhagavā. Bhāgī vā bhagavā dasannaṁ tathāgatabalānaṁ

  *  *  *  *  *  *
  Footnote:1 Po. Ma. pavibhaji.
-------------------------------------------------
[page 630]
 Catunnaṁ vesārajjānaṁ catunnaṁ paṭisambhidānaṁ channaṁ abhiññānaṁ channaṁ
 buddhadhammānanti bhagavā. Bhagavāti netaṁ nāmaṁ mātarā kataṁ na
 pitarā kataṁ na bhātarā kataṁ na bhaginiyā kataṁ na mittāmaccehi kataṁ
 na ñātisālohitehi kataṁ na samaṇabrāhmaṇehi kataṁ na devatāhi
 kataṁ vimokkhantikametaṁ buddhānaṁ bhagavantānaṁ bodhiyā mūle saha
 sabbaññutañāṇassa paṭilābhā sacchikā paññatti yadidaṁ bhagavāti
 ekodibhūto vihane tamaṁ soti bhagavā. Tenāha bhagavā
                etesu dhammesu vineyya chandaṁ
                bhikkhu satīmā suvimuttacitto
                kālena so sammā dhammaṁ parivīmaṁsamāno
                ekodibhūto vihane tamaṁ soti bhagavāti.
                Soḷasamo sārīputtasuttaniddeso.
              Aṭṭhakavaggikamhi 1- soḷasa suttaniddesā
                         samattā.
                     ---------------

  *  *  *  *  *  *
  Footnote:1 Po. Ma. aṭṭhakavaggamhi.
-------------------------------------------------
