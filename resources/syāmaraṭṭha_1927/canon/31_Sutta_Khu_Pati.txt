[page 001]
                  Suttantapiṭake khuddakanikāyassa
                       paṭisambhidāmaggo
                          -----
             namo tassa bhagavato arahato sammāsambuddhassa
                          mātikā
      sotāvadhāne paññā sutamaye ñāṇaṁ sutvāna saṁvare paññā
 sīlamaye ñāṇaṁ saṁvaritvā 1- samādahane paññā samādhibhāvanāmaye
 ñāṇaṁ paccayapariggahe paññā dhammaṭṭhitiñāṇaṁ atītānāgatapaccuppannānaṁ
 dhammānaṁ saṅkhipitvā vavatthāne paññā sammasane
 ñāṇaṁ paccuppannānaṁ dhammānaṁ vipariṇāmānupassane paññā
 udayabbayānupassane ñāṇaṁ ārammaṇaṁ paṭisaṅkhā bhaṅgānupassane
 paññā vipassane ñāṇaṁ bhayatupaṭṭhāne paññā ādīnave ñāṇaṁ
 muñcitukamyatāpaṭisaṅkhāsantiṭṭhanā paññā saṅkhārupekkhāsu 2- ñāṇaṁ
 bahiddhāvuṭṭhānavivaṭṭane paññā gotrabhuñāṇaṁ dubhatovuṭṭhānavivaṭṭane
 paññā magge ñāṇaṁ payogappaṭippassaddhipaññā phale

  *  *  *  *  *  *
  Footnote:1 Sī. saṁvare ṭhatvā. 2 Sī. saṅkhārupekkhesu.
-------------------------------------------------
[page 002]
 Ñāṇaṁ chinnamanupassane 1- paññā vimuttiñāṇaṁ tadā samupāgate 2-
 dhamme passane 3- paññā paccavekkhaṇe ñāṇaṁ ajjhattavavatthāne
 paññā vatthunānatte ñāṇaṁ bahiddhāvavatthāne paññā gocaranānatte
 ñāṇaṁ cariyāvavatthāne paññā cariyānānatte ñāṇaṁ catudhammavavatthāne
 paññā bhūminānatte ñāṇaṁ navadhammavavatthāne paññā
 dhammanānatte ñāṇaṁ abhiññāpaññā ñātaṭṭhe ñāṇaṁ
 pariññāpaññā tīraṇaṭṭhe ñāṇaṁ pahāne paññā pariccāgaṭṭhe
 ñāṇaṁ bhāvanāpaññā ekarasaṭṭhe ñāṇaṁ sacchikiriyāpaññā
 phassanaṭṭhe 4- ñāṇaṁ atthanānatte paññā atthapaṭisambhide
 ñāṇaṁ dhammanānatte paññā dhammapaṭisambhide ñāṇaṁ niruttinānatte
 paññā niruttipaṭisambhide ñāṇaṁ paṭibhāṇanānatte
 paññā paṭibhāṇapaṭisambhide ñāṇaṁ vihāranānatte paññā
 vihāraṭṭhe ñāṇaṁ samāpattinānatte paññā samāpattaṭṭhe ñāṇaṁ
 vihārasamāpattinānatte paññā vihārasamāpattaṭṭhe ñāṇaṁ avikkhepaparisuddhattā
 āsavasamucchede paññā ānantarikasamādhismiṁ ñāṇaṁ
 dassanādhipateyyaṁ santo ca vihārādhigamo paṇītādhimuttatāpaññā
 araṇavihāre ñāṇaṁ dvīhi balehi 5- samannāgatattā tayo ca
 saṅkhārānaṁ paṭippassaddhiyā soḷasahi ñāṇacariyāhi navahi samādhicariyāhi
 vasībhāvatāpaññā nirodhasamāpattiyā ñāṇaṁ sampajānassa

  *  *  *  *  *  *
  Footnote:1 Ma. chinnavaṭumānupassane. 2 Sī. Ma. Yu. samudāgate. 3 Yu. vipassane.
 4 Yu. phussanaṭṭhe. 5 Sī. phalehi.
-------------------------------------------------
[page 003]
 Pavattapariyādāne paññā parinibbāne ñāṇaṁ sabbadhammānaṁ
 sammāsamucchede nirodhe ca anupaṭṭhānatāpaññā samasīsaṭṭhe ñāṇaṁ
 puthunānattatejapariyādāne paññā sallekhaṭṭhe ñāṇaṁ
 asallīnattapahitattapaggahaṭṭhe paññā viriyārambhe ñāṇaṁ
 nānādhammappakāsanatāpaññā atthasandassane ñāṇaṁ sabbadhammānaṁ ekasaṅgahatā
 nānattekattapaṭivedhe paññā dassanavisuddhiñāṇaṁ viditattā
 paññā khantiñāṇaṁ phuṭṭhattā paññā pariyogāhane 1- ñāṇaṁ
 samodahane paññā padesavihāre ñāṇaṁ adhipatattā paññā
 saññāvivaṭṭe ñāṇaṁ nānatte paññā cetovivaṭṭe ñāṇaṁ adhiṭṭhāne
 paññā cittavivaṭṭe ñāṇaṁ suññate paññā ñāṇavivaṭṭe
 ñāṇaṁ vossagge paññā vimokkhavivaṭṭe ñāṇaṁ tathaṭṭhe
 paññā saccavivaṭṭe ñāṇaṁ kāyampi cittampi ekavavatthānatā
 sukhasaññañca lahusaññañca adhiṭṭhānavasena ijjhanaṭṭhe paññā
 iddhividhe ñāṇaṁ vitakkavipphāravasena nānattekattasaddanimittānaṁ
 pariyogāhane paññā sotadhātuvisuddhiñāṇaṁ tiṇṇaṁ cittānaṁ
 vipphārattā indriyānaṁ pasādavasena nānattekattaviññāṇacariyā
 pariyogāhane paññā cetopariyañāṇaṁ paccayappavattānaṁ dhammānaṁ
 nānattekattakammavipphāravasena pariyogāhane paññā pubbenivāsānussatiñāṇaṁ
 obhāsavasena nānattekattarūpanimittānaṁ dassanaṭṭhe
 paññā dibbacakkhuñāṇaṁ catusaṭṭhiyā ākārehi tiṇṇaṁ indriyānaṁ

  *  *  *  *  *  *
  Footnote:1 Ma. pariyogāhaṇe. evamupari.
-------------------------------------------------
[page 004]
 Vasībhāvatāpaññā āsavānaṁ khaye ñāṇaṁ pariññaṭṭhe paññā
 dukkhe ñāṇaṁ pahānaṭṭhe paññā < PTS. Ps I , 3 >samudaye ñāṇaṁ sacchikiriyaṭṭhe
 paññā nirodhe ñāṇaṁ bhāvanaṭṭhe paññā magge ñāṇaṁ dukkhe
 ñāṇaṁ dukkhasamudaye ñāṇaṁ dukkhanirodhe ñāṇaṁ dukkhanirodhagāminiyā
 paṭipadāya ñāṇaṁ atthapaṭisambhide ñāṇaṁ dhammapaṭisambhide
 ñāṇaṁ niruttipaṭisambhide ñāṇaṁ paṭibhāṇapaṭisambhide ñāṇaṁ
 indriyaparopariyatte ñāṇaṁ sattānaṁ āsayānusaye ñāṇaṁ
 yamakapāṭihire 1- ñāṇaṁ mahākaruṇāsamāpattiyā ñāṇaṁ sabbaññutañāṇaṁ
 anāvaraṇañāṇaṁ imāni tesattati ñāṇāni imesaṁ tesattatiyā 2-
 ñāṇānaṁ sattasaṭṭhī ñāṇāni sāvakasādhāraṇāni cha ñāṇāni
 asādhāraṇāni sāvakehīti.
                      Mātikā niṭṭhitā.

  *  *  *  *  *  *
  Footnote:1 Ma. Yu. yamakapāṭihīre. 2 Yu. tesattatīnaṁ.
-------------------------------------------------
[page 005]
                     Mahāvagge ñāṇakathā
      [1] Kathaṁ sotāvadhāne paññā sutamaye ñāṇaṁ ime dhammā
 abhiññeyyāti sotāvadhānaṁ taṁpajānanā paññā sutamaye ñāṇaṁ
 ime dhammā pariññeyyāti sotāvadhānaṁ taṁpajānanā paññā sutamaye
 ñāṇaṁ ime dhammā pahātabbāti sotāvadhānaṁ taṁpajānanā paññā
 sutamaye ñāṇaṁ ime dhammā bhāvetabbāti sotāvadhānaṁ taṁpajānanā
 paññā sutamaye ñāṇaṁ ime dhammā sacchikātabbāti sotāvadhānaṁ
 taṁpajānanā paññā sutamaye ñāṇaṁ ime dhammā hānabhāgiyāti
 sotāvadhānaṁ taṁpajānanā paññā sutamaye ñāṇaṁ ime dhammā
 ṭhitibhāgiyāti sotāvadhānaṁ taṁpajānanā paññā sutamaye ñāṇaṁ ime
 dhammā visesabhāgiyāti sotāvadhānaṁ taṁpajānanā paññā sutamaye
 ñāṇaṁ ime dhammā nibbedhabhāgiyāti sotāvadhānaṁ taṁpajānanā
 paññā sutamaye ñāṇaṁ sabbe saṅkhārā aniccāti sotāvadhānaṁ
 taṁpajānanā paññā sutamaye ñāṇaṁ sabbe saṅkhārā dukkhāti sotāvadhānaṁ
 taṁpajānanā paññā sutamaye ñāṇaṁ sabbe dhammā anattāti
 sotāvadhānaṁ taṁpajānanā paññā sutamaye ñāṇaṁ idaṁ dukkhaṁ
 ariyasaccanti sotāvadhānaṁ taṁpajānanā paññā sutamaye ñāṇaṁ idaṁ
-------------------------------------------------
[page 006]
 Dukkhasamudayo 1- ariyasaccanti sotāvadhānaṁ taṁpajānanā paññā sutamaye
 ñāṇaṁ idaṁ dukkhanirodho 2- ariyasaccanti sotāvadhānaṁ taṁpajānanā
 paññā sutamaye ñāṇaṁ idaṁ dukkhanirodhagāminī paṭipadā ariyasaccanti
 sotāvadhānaṁ taṁpajānanā paññā sutamaye ñāṇaṁ.
      [2] Kathaṁ ime dhammā abhiññeyyāti sotāvadhānaṁ taṁpajānanā
 paññā sutamaye ñāṇaṁ eko dhammo abhiññeyyo sabbe sattā
 āhāraṭṭhitikā dve dhammā abhiññeyyā dve dhātuyo tayo
 dhammā abhiññeyyā tisso dhātuyo cattāro dhammā abhiññeyyā
 cattāri ariyasaccāni pañca dhammā abhiññeyyā pañca vimuttāyatanāni
 cha dhammā abhiññeyyā cha anuttariyāni satta dhammā abhiññeyyā
 satta niddasavatthūni aṭṭha dhammā abhiññeyyā aṭṭha abhibhāyatanāni
 nava dhammā abhiññeyyā nava anupubbavihārā dasa dhammā abhiññeyyā
 dasa nijjaravatthūni.
      [3] Sabbaṁ bhikkhave abhiññeyyaṁ kiñca bhikkhave sabbaṁ
 abhiññeyyaṁ cakkhuṁ 2- bhikkhave abhiññeyyaṁ rūpā abhiññeyyā
 cakkhuviññāṇaṁ abhiññeyyaṁ cakkhusamphasso abhiññeyyo yampidaṁ 4-
 cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
 vā tampi abhiññeyyaṁ sotaṁ abhiññeyyaṁ saddā abhiññeyyā .pe.
 Ghānaṁ abhiññeyyaṁ gandhā abhiññeyyā jivhā abhiññeyyā
 rasā abhiññeyyā kāyo abhiññeyyo phoṭṭhabbā abhiññeyyā

  *  *  *  *  *  *
  Footnote:1-2 Ma. Yu. sabbattha dukkhasamudayaṁ dukkhanirodhaṁ. 3 Ma. cakkhu. evamupari.
 4 Yu. sabbattha yadidaṁ.
-------------------------------------------------
[page 007]
 Mano abhiññeyyo dhammā abhiññeyyā manoviññāṇaṁ abhiññeyyaṁ
 manosamphasso abhiññeyyo yampidaṁ manosamphassapaccayā uppajjati
 vedayitaṁ sukhaṁ vā dukkhaṁ vā adukkhamasukhaṁ vā tampi
 abhiññeyyaṁ.
      [4] Rūpaṁ abhiññeyyaṁ vedanā abhiññeyyā saññā
 abhiññeyyā saṅkhārā abhiññeyyā viññāṇaṁ abhiññeyyaṁ
 cakkhuṁ abhiññeyyaṁ sotaṁ abhiññeyyaṁ ghānaṁ abhiññeyyaṁ jivhā
 abhiññeyyā kāyo abhiññeyyo mano abhiññeyyo rūpā
 abhiññeyyā saddā abhiññeyyā gandhā abhiññeyyā rasā
 abhiññeyyā phoṭṭhabbā abhiññeyyā dhammā abhiññeyyā
 cakkhuviññāṇaṁ abhiññeyyaṁ sotaviññāṇaṁ abhiññeyyaṁ ghānaviññāṇaṁ
 abhiññeyyaṁ jivhāviññāṇaṁ abhiññeyyaṁ kāyaviññāṇaṁ
 abhiññeyyaṁ manoviññāṇaṁ abhiññeyyaṁ cakkhusamphasso
 abhiññeyyo < PTS. Ps I , 6 >sotasamphasso abhiññeyyo ghānasamphasso abhiññeyyo
 jivhāsamphasso abhiññeyyo kāyasamphasso abhiññeyyo
 manosamphasso abhiññeyyo cakkhusamphassajā vedanā abhiññeyyā
 sotasamphassajā vedanā abhiññeyyā ghānasamphassasajā vedanā
 abhiññeyyā jivhāsamphassajā vedanā abhiññeyyā kāyasamphassajā
 vedanā abhiññeyyā manosamphassajā vedanā abhiññeyyā
 rūpasaññā abhiññeyyā saddasaññā abhiññeyyā gandhasaññā
-------------------------------------------------
[page 008]
 Abhiññeyyā rasasaññā abhiññeyyā phoṭṭhabbasaññā abhiññeyyā
 dhammasaññā abhiññeyyā rūpasañcetanā abhiññeyyā saddasañcetanā
 abhiññeyyā gandhasañcetanā abhiññeyyā rasasañcetanā
 abhiññeyyā phoṭṭhabbasañcetanā abhiññeyyā dhammasañcetanā
 abhiññeyyā rūpataṇhā abhiññeyyā saddataṇhā abhiññeyyā
 gandhataṇhā abhiññeyyā rasataṇhā abhiññeyyā phoṭṭhabbataṇhā
 abhiññeyyā dhammataṇhā abhiññeyyā rūpavitakko abhiññeyyo
 saddavitakko abhiññeyyo gandhavitakko abhiññeyyo rasavitakko
 abhiññeyyo phoṭṭhabbavitakko abhiññeyyo dhammavitakko
 abhiññeyyo rūpavicāro abhiññeyyo saddavicāro abhiññeyyo
 gandhavicāro abhiññeyyo rasavicāro abhiññeyyo phoṭṭhabbavicāro
 abhiññeyyo dhammavicāro abhiññeyyo.
      [5] Paṭhavīdhātu abhiññeyyā āpodhātu abhiññeyyā
 tejodhātu abhiññeyyā vāyodhātu abhiññeyyā ākāsadhātu
 abhiññeyyā viññāṇadhātu abhiññeyyā paṭhavīkasiṇaṁ abhiññeyyaṁ
 āpokasiṇaṁ abhiññeyyaṁ tejokasiṇaṁ abhiññeyyaṁ vāyokasiṇaṁ
 abhiññeyyaṁ nīlakasiṇaṁ abhiññeyyaṁ pītakasiṇaṁ abhiññeyyaṁ
 lohitakasiṇaṁ abhiññeyyaṁ odātakasiṇaṁ abhiññeyyaṁ ākāsakasiṇaṁ
 abhiññeyyaṁ viññāṇakasiṇaṁ abhiññeyyaṁ.
-------------------------------------------------
[page 009]
      [6] Kesā abhiññeyyā lomā abhiññeyyā nakhā abhiññeyyā
 dantā abhiññeyyā taco abhiññeyyo maṁsaṁ abhiññeyyaṁ
 nahārū abhiññeyyā aṭṭhī abhiññeyyā aṭṭhimiñjaṁ 1- abhiññeyyaṁ
 vakkaṁ abhiññeyyaṁ hadayaṁ abhiññeyyaṁ yakanaṁ abhiññeyyaṁ kilomakaṁ
 abhiññeyyaṁ pihakaṁ abhiññeyyaṁ papphāsaṁ abhiññeyyaṁ < PTS. Ps I , 7 >antaṁ
 abhiññeyyaṁ antaguṇaṁ abhiññeyyaṁ udariyaṁ abhiññeyyaṁ karīsaṁ
 abhiññeyyaṁ pittaṁ abhiññeyyaṁ semhaṁ abhiññeyyaṁ pubbo
 abhiññeyyo lohitaṁ abhiññeyyaṁ sedo abhiññeyyo medo
 abhiññeyyo assu abhiññeyyaṁ 2- vasā abhiññeyyā kheḷo
 abhiññeyyo siṁghāṇikā abhiññeyyā lasikā abhiññeyyā muttaṁ
 abhiññeyyaṁ matthaluṅgaṁ abhiññeyyaṁ.
      [7] Cakkhāyatanaṁ abhiññeyyaṁ rūpāyatanaṁ abhiññeyyaṁ sotāyatanaṁ
 abhiññeyyaṁ saddāyatanaṁ abhiññeyyaṁ ghānāyatanaṁ abhiññeyyaṁ
 gandhāyatanaṁ abhiññeyyaṁ jivhāyatanaṁ abhiññeyyaṁ rasāyatanaṁ
 abhiññeyyaṁ kāyāyatanaṁ abhiññeyyaṁ phoṭṭhabbāyatanaṁ abhiññeyyaṁ
 manāyatanaṁ abhiññeyyaṁ dhammāyatanaṁ abhiññeyyaṁ.
 Cakkhudhātu abhiññeyyā rūpadhātu abhiññeyyā cakkhuviññāṇadhātu
 abhiññeyyā sotadhātu abhiññeyyā saddadhātu abhiññeyyā
 sotaviññāṇadhātu abhiññeyyā ghānadhātu abhiññeyyā gandhadhātu
 abhiññeyyā ghānaviññāṇadhātu abhiññeyyā jivhādhātu

  *  *  *  *  *  *
  Footnote:1 Ma. aṭṭhimiñjā abhiññeyyā. 2 Yu. assu abhiññeyyo.
-------------------------------------------------
[page 010]
 Abhiññeyyā rasadhātu abhiññeyyā jivhāviññāṇadhātu
 abhiññeyyā kāyadhātu abhiññeyyā phoṭṭhabbadhātu abhiññeyyā
 kāyaviññāṇadhātu abhiññeyyā manodhātu abhiññeyyā dhammadhātu
 abhiññeyyā manoviññāṇadhātu abhiññeyyā. Cakkhundriyaṁ
 abhiññeyyaṁ sotindriyaṁ abhiññeyyaṁ ghānindriyaṁ abhiññeyyaṁ
 jivhindriyaṁ abhiññeyyaṁ kāyindriyaṁ abhiññeyyaṁ manindriyaṁ
 abhiññeyyaṁ jīvitindriyaṁ abhiññeyyaṁ itthindriyaṁ abhiññeyyaṁ
 purisindriyaṁ abhiññeyyaṁ sukhindriyaṁ abhiññeyyaṁ dukkhindriyaṁ
 abhiññeyyaṁ somanassindriyaṁ abhiññeyyaṁ domanassindriyaṁ
 abhiññeyyaṁ upekkhindriyaṁ abhiññeyyaṁ saddhindriyaṁ abhiññeyyaṁ
 viriyindriyaṁ 1- abhiññeyyaṁ satindriyaṁ abhiññeyyaṁ samādhindriyaṁ
 abhiññeyyaṁ paññindriyaṁ abhiññeyyaṁ anaññātaññassāmītindriyaṁ
 abhiññeyyaṁ aññindriyaṁ abhiññeyyaṁ aññātāvindriyaṁ
 abhiññeyyaṁ.
      [8] Kāmadhātu abhiññeyyā rūpadhātu abhiññeyyā arūpadhātu
 abhiññeyyā kāmabhavo abhiññeyyo rūpabhavo < PTS. Ps I , 8 >abhiññeyyo
 arūpabhavo abhiññeyyo saññābhavo abhiññeyyo asaññābhavo
 abhiññeyyo nevasaññānāsaññābhavo abhiññeyyo ekavokārabhavo
 abhiññeyyo catuvokārabhavo abhiññeyyo pañcavokārabhavo
 abhiññeyyo. Paṭhamajjhānaṁ abhiññeyyaṁ dutiyajjhānaṁ abhiññeyyaṁ

  *  *  *  *  *  *
  Footnote:1 Ma. vīriyindriyaṁ.
-------------------------------------------------
[page 011]
 Tatiyajjhānaṁ abhiññeyyaṁ catutthajjhānaṁ abhiññeyyaṁ.
      [9] Mettā cetovimutti abhiññeyyā karuṇā cetovimutti
 abhiññeyyā muditā cetovimutti abhiññeyyā upekkhā
 cetovimutti abhiññeyyā. Ākāsānañcāyatanasamāpatti abhiññeyyā
 viññāṇañcāyatanasamāpatti abhiññeyyā ākiñcaññāyatanasamāpatti
 abhiññeyyā nevasaññānāsaññāyatanasamāpatti abhiññeyyā.
 Avijjā abhiññeyyā saṅkhārā abhiññeyyā viññāṇaṁ
 abhiññeyyaṁ nāmarūpaṁ abhiññeyyaṁ saḷāyatanaṁ abhiññeyyaṁ phasso
 abhiññeyyo vedanā abhiññeyyā taṇhā abhiññeyyā upādānaṁ
 abhiññeyyaṁ bhavo abhiññeyyo jāti abhiññeyyā jarāmaraṇaṁ
 abhiññeyyaṁ.
      [10] Dukkhaṁ abhiññeyyaṁ dukkhasamudayo abhiññeyyo dukkhanirodho
 abhiññeyyo dukkhanirodhagāminī paṭipadā abhiññeyyā rūpaṁ abhiññeyyaṁ
 rūpasamudayo abhiññeyyo rūpanirodho abhiññeyyo rūpanirodhagāminī
 paṭipadā abhiññeyyā vedanā abhiññeyyā .pe. Saññā
 abhiññeyyā saṅkhārā abhiññeyyā viññāṇaṁ abhiññeyyaṁ
 cakkhuṁ .pe. Jarāmaraṇaṁ abhiññeyyaṁ jarāmaraṇasamudayo abhiññeyyo
 jarāmaraṇanirodho abhiññeyyo jarāmaraṇanirodhagāminī paṭipadā
 abhiññeyyā.
      [11] Dukkhassa pariññaṭṭho abhiññeyyo dukkhasamudayassa
-------------------------------------------------
[page 012]
 Pahānaṭṭho abhiññeyyo dukkhanirodhassa sacchikiriyaṭṭho abhiññeyyo
 dukkhanirodhagāminiyā paṭipadāya bhāvanaṭṭho abhiññeyyo. Rūpassa
 pariññaṭṭho abhiññeyyo rūpasamudayassa pahānaṭṭho abhiññeyyo
 rūpanirodhassa sacchikiriyaṭṭho abhiññeyyo rūpanirodhagāminiyā
 paṭipadāya bhāvanaṭṭho abhiññeyyo vedanāya .pe. Saññāya
 saṅkhārānaṁ viññāṇassa cakkhussa .pe. Jarāmaraṇassa < PTS. Ps I , 9 >pariññaṭṭho
 abhiññeyyo jarāmaraṇasamudayassa pahānaṭṭho abhiññeyyo
 jarāmaraṇanirodhassa sacchikiriyaṭṭho abhiññeyyo jarāmaraṇanirodhagāminiyā
 paṭipadāya bhāvanaṭṭho abhiññeyyo.
      [12] Dukkhassa pariññāpaṭivedhaṭṭho abhiññeyyo dukkhasamudayassa
 pahānappaṭivedhaṭṭho abhiññeyyo dukkhanirodhassa sacchikiriyāpaṭivedhaṭṭho
 abhiññeyyo dukkhanirodhagāminiyā paṭipadāya bhāvanāpaṭivedhaṭṭho
 abhiññeyyo. Rūpassa pariññāpaṭivedhaṭṭho abhiññeyyo
 rūpasamudayassa pahānappaṭivedhaṭṭho abhiññeyyo rūpanirodhassa
 sacchikiriyāpaṭivedhaṭṭho abhiññeyyo rūpanirodhagāminiyā paṭipadāya
 bhāvanāpaṭivedhaṭṭho abhiññeyyo vedanāya .pe. Saññāya saṅkhārānaṁ
 viññāṇassa cakkhussa .pe. Jarāmaraṇassa pariññāpaṭivedhaṭṭho
 abhiññeyyo jarāmaraṇasamudayassa pahānappaṭivedhaṭṭho abhiññeyyo
 jarāmaraṇanirodhassa sacchikiriyāpaṭivedhaṭṭho abhiññeyyo jarāmaraṇanirodhagāminiyā
 paṭipadāya bhāvanāpaṭivedhaṭṭho abhiññeyyo.
-------------------------------------------------
[page 013]
      [13] Dukkhaṁ abhiññeyyaṁ dukkhasamudayo abhiññeyyo dukkhanirodho
 abhiññeyyo dukkhassa samudayanirodho abhiññeyyo dukkhassa
 chandarāganirodho abhiññeyyo dukkhassa assādo abhiññeyyo
 dukkhassa ādīnavo abhiññeyyo dukkhassa nissaraṇaṁ abhiññeyyaṁ
 rūpaṁ abhiññeyyaṁ rūpasamudayo abhiññeyyo rūpanirodho abhiññeyyo
 rūpassa samudayanirodho abhiññeyyo rūpassa chandarāganirodho
 abhiññeyyo rūpassa assādo abhiññeyyo rūpassa ādīnavo
 abhiññeyyo rūpassa nissaraṇaṁ abhiññeyyaṁ vedanā abhiññeyyā .pe.
 Saññā abhiññeyyā saṅkhārā abhiññeyyā viññāṇaṁ
 abhiññeyyaṁ cakkhuṁ .pe. Jarāmaraṇaṁ abhiññeyyaṁ jarāmaraṇasamudayo
 abhiññeyyo jarāmaraṇanirodho abhiññeyyo jarāmaraṇassa samudayanirodho
 abhiññeyyo jarāmaraṇassa chandarāganirodho abhiññeyyo
 jarāmaraṇassa assādo abhiññeyyo jarāmaraṇassa ādīnavo
 abhiññeyyo jarāmaraṇassa nissaraṇaṁ abhiññeyyaṁ.
      [14] Dukkhaṁ abhiññeyyaṁ dukkhasamudayo abhiññeyyo < PTS. Ps I , 10 >dukkhanirodho
 abhiññeyyo dukkhanirodhagāminī paṭipadā abhiññeyyā dukkhassa
 assādo abhiññeyyo dukkhassa ādīnavo abhiññeyyo dukkhassa
 nissaraṇaṁ abhiññeyyaṁ. Rūpaṁ abhiññeyyaṁ rūpasamudayo abhiññeyyo
 rūpanirodho abhiññeyyo rūpanirodhagāminī paṭipadā abhiññeyyā
-------------------------------------------------
[page 014]
 Rūpassa assādo abhiññeyyo rūpassa ādīnavo abhiññeyyo
 rūpassa nissaraṇaṁ abhiññeyyaṁ vedanā abhiññeyyā .pe.
 Saññā abhiññeyyā saṅkhārā abhiññeyyā viññāṇaṁ
 abhiññeyyaṁ cakkhuṁ .pe. Jarāmaraṇaṁ abhiññeyyaṁ jarāmaraṇasamudayo
 abhiññeyyo jarāmaraṇanirodho abhiññeyyo jarāmaraṇanirodhagāminī
 paṭipadā abhiññeyyā jarāmaraṇassa assādo abhiññeyyo
 jarāmaraṇassa ādīnavo abhiññeyyo jarāmaraṇassa nissaraṇaṁ
 abhiññeyyaṁ.
      [15] Aniccānupassanā abhiññeyyā dukkhānupassanā
 abhiññeyyā anattānupassanā abhiññeyyā nibbidānupassanā
 abhiññeyyā virāgānupassanā abhiññeyyā nirodhānupassanā
 abhiññeyyā paṭinissaggānupassanā abhiññeyyā. Rūpe aniccānupassanā
 abhiññeyyā rūpe dukkhānupassanā abhiññeyyā rūpe anattānupassanā
 abhiññeyyā rūpe nibbidānupassanā abhiññeyyā rūpe
 virāgānupassanā abhiññeyyā rūpe nirodhānupassanā abhiññeyyā
 rūpe paṭinissaggānupassanā abhiññeyyā vedanāya .pe.
 Saññāya saṅkhāresu viññāṇe cakkhusmiṁ .pe. Jarāmaraṇe
 aniccānupassanā abhiññeyyā jarāmaraṇe dukkhānupassanā
 abhiññeyyā jarāmaraṇe anattānupassanā abhiññeyyā jarāmaraṇe
 nibbidānupassanā abhiññeyyā jarāmaraṇe virāgānupassanā
-------------------------------------------------
[page 015]
 Abhiññeyyā jarāmaraṇe nirodhānupassanā abhiññeyyā jarāmaraṇe
 paṭinissaggānupassanā abhiññeyyā.
      [16] Uppādo abhiññeyyo pavattaṁ abhiñañeyyaṁ nimittaṁ
 abhiññeyyaṁ āyuhanā 1- abhiññeyyā paṭisandhi abhiññeyyā gati
 abhiññeyyā nibbatti abhiññeyyā upapatti abhiññeyyā jāti
 abhiññeyyā jarā abhiññeyyā byādhi < PTS. Ps I , 11 >abhiññeyyo maraṇaṁ
 abhiññeyyaṁ soko abhiññeyyo paridevo abhiññeyyo
 upāyāso abhiññeyyo. Anuppādo abhiññeyyo appavattaṁ
 abhiññeyyaṁ animittaṁ abhiññeyyaṁ anāyuhanā abhiññeyyā
 appaṭisandhi abhiññeyyā agati abhiññeyyā anibbatti abhiññeyyā
 anupapatti abhiññeyyā ajāti abhiññeyyā ajarā
 abhiññeyyā abyādhi abhiññeyyo amataṁ abhiññeyyaṁ asoko
 abhiññayyo aparidevo abhiññeyyo anupāyāso abhiññeyyo.
      [17] Uppādo abhiññeyyo anuppādo abhiññeyyo
 pavattaṁ abhiññeyyaṁ appavattaṁ abhiññeyyaṁ nimittaṁ abhiññeyyaṁ
 animittaṁ abhiññeyyaṁ āyuhanā abhiññeyyā anāyuhanā abhiññeyyā
 paṭisandhi abhiññeyyā appaṭisandhi abhiññeyyā gati
 abhiññeyyā agati abhiññeyyā nibbatti abhiññeyyā
 anibbatti abhiññeyyā upapatti abhiññeyyā anupapatti

  *  *  *  *  *  *
  Footnote:1 Ma. āyūhanā. evamuparipi.
-------------------------------------------------
[page 016]
 Abhiññeyyā jāti abhiññeyyā ajāti abhiññeyyā jarā
 abhiññeyyā ajarā abhiññeyyā byādhi abhiññeyyo abyādhi
 abhiññeyyo maraṇaṁ abhiññeyyaṁ amataṁ abhiññeyyaṁ soko
 abhiññeyyo asoko abhiññeyyo paridevo abhiññeyyo
 aparidevo abhiññeyyo upāyāso abhiññayyo anupāyāso
 abhiññeyyo.
      [18] Uppādo dukkhanti abhiññeyyaṁ pavattaṁ dukkhanti
 abhiññeyyaṁ nimittaṁ dukkhanti abhiññeyyaṁ āyuhanā dukkhanti
 abhiññeyyaṁ paṭisandhi dukkhanti abhiññeyyaṁ gati dukkhanti
 abhiññeyyaṁ nibbatti dukkhanti abhiññeyyaṁ upapatti dukkhanti
 abhiññeyyaṁ jāti dukkhanti abhiññeyyaṁ jarā dukkhanti abhiññeyyaṁ
 byādhi dukkhanti abhiññeyyaṁ maraṇaṁ dukkhanti abhiññeyyaṁ
 soko dukkhanti abhiññeyyaṁ paridevo dukkhanti abhiññeyyaṁ
 upāyāso dukkhanti abhiññeyyaṁ.
      [19] Anuppādo sukhanti abhiññeyyaṁ appavattaṁ sukhanti
 abhiññeyyaṁ animittaṁ sukhanti abhiññeyyaṁ anāyuhanā sukhanti
 abhiññeyyaṁ appaṭisandhi sukhanti abhiññeyyaṁ agati sukhanti
 abhiññeyyaṁ anibbatti sukhanti abhiññeyyaṁ anupapatti sukhanti
 abhiññeyyaṁ ajāti sukhanti abhiññeyyaṁ < PTS. Ps I , 12 >ajarā sukhanti abhiññeyyaṁ
 abyādhi sukhanti abhiññeyyaṁ amataṁ sukhanti abhiññeyyaṁ
-------------------------------------------------
[page 017]
 Asoko sukhanti abhiññeyyaṁ aparidevo sukhanti abhiññeyyaṁ
 anupāyāso sukhanti abhiññeyyaṁ.
      [20] Uppādo dukkhaṁ anuppādo sukhanti abhiññeyyaṁ pavattaṁ
 dukkhaṁ appavattaṁ sukhanti abhiññeyyaṁ nimittaṁ dukkhaṁ animittaṁ
 sukhanti abhiññeyyaṁ āyuhanā dukkhaṁ anāyuhanā sukhanti abhiññeyyaṁ
 paṭisandhi dukkhaṁ appaṭisandhi sukhanti abhiññeyyaṁ gati dukkhaṁ agati
 sukhanti abhiññeyyaṁ nibbatti dukkhaṁ anibbatti sukhanti abhiññeyyaṁ
 upapatti dukkhaṁ anupapatti sukhanti abhiññeyyaṁ jāti dukkhaṁ ajāti
 sukhanti abhiññeyyaṁ jarā dukkhaṁ ajarā sukhanti abhiññeyyaṁ byādhi
 dukkhaṁ abyādhi sukhanti abhiññeyyaṁ maraṇaṁ dukkhaṁ amataṁ sukhanti
 abhiññeyyaṁ soko dukkhaṁ asoko sukhanti abhiññeyyaṁ paridevo
 dukkhaṁ aparidevo sukhanti abhiññeyyaṁ upāyāso dukkhaṁ anupāyāso
 sukhanti abhiññeyyaṁ.
      [21] Uppādo bhayanti abhiññeyyaṁ pavattaṁ bhayanti abhiññeyyaṁ
 nimittaṁ bhayanti abhiññeyyaṁ āyuhanā bhayanti abhiññeyyaṁ
 paṭisandhi bhayanti abhiññeyyaṁ gati bhayanti abhiññeyyaṁ nibbatti
 bhayanti abhiññeyyaṁ upapatti bhayanti abhiññeyyaṁ jāti bhayanti
 abhiññeyyaṁ jarā bhayanti abhiññeyyaṁ byādhi bhayanti abhiññeyyaṁ
 maraṇaṁ bhayanti abhiññeyyaṁ soko bhayanti abhiññeyyaṁ paridevo
 bhayanti abhiññeyyaṁ upāyāso bhayanti abhiññeyyaṁ.
-------------------------------------------------
[page 018]
      [22] Anuppādo khemanti abhiññeyyaṁ appavattaṁ khemanti
 abhiññeyyaṁ animittaṁ khemanti abhiññeyyaṁ anāyuhanā khemanti
 abhiññeyyaṁ appaṭisandhi khemanti abhiññeyyaṁ agati khemanti
 abhiññeyyaṁ anibbatti khemanti abhiññeyyaṁ anupapatti khemanti
 abhiññeyyaṁ ajāti khemanti abhiññeyyaṁ < PTS. Ps I , 13 >ajarā khemanti
 abhiññeyyaṁ abyādhi khemanti abhiññeyyaṁ amataṁ khemanti
 abhiññeyyaṁ asoko khemanti abhiññeyyaṁ aparidevo khemanti
 abhiññeyyaṁ anupāyāso khemanti abhiññeyyaṁ.
      [23] Uppādo bhayaṁ anuppādo khemanti abhiññeyyaṁ pavattaṁ
 bhayaṁ appavattaṁ khemanti abhiññeyyaṁ nimittaṁ bhayaṁ animittaṁ khemanti
 abhiññeyyaṁ āyuhanā bhayaṁ anāyuhanā khemanti abhiññeyyaṁ
 paṭisandhi bhayaṁ appaṭisandhi khemanti abhiññeyyaṁ gati bhayaṁ agati
 khemanti abhiññeyyaṁ nibbatti bhayaṁ anibbatti khemanti abhiññeyyaṁ
 upapatti bhayaṁ anupapatti khemanti abhiññeyyaṁ jāti bhayaṁ ajāti
 khemanti abhiññeyyaṁ jarā bhayaṁ ajarā khemanti abhiññeyyaṁ
 byādhi bhayaṁ abyādhi khemanti abhiññeyyaṁ maraṇaṁ bhayaṁ amataṁ
 khemanti abhiññeyyaṁ soko bhayaṁ asoko khemanti abhiññeyyaṁ
 paridevo bhayaṁ aparidevo khemanti abhiññeyyaṁ upāyāso bhayaṁ
 anupāyāso khemanti abhiññeyyaṁ.
      [24] Uppādo sāmisanti abhiññeyyaṁ pavattaṁ sāmisanti
-------------------------------------------------
[page 019]
 Abhiññeyyaṁ nimittaṁ sāmisanti abhiññeyyaṁ āyuhanā sāmisanti
 abhiññeyyaṁ paṭisandhi sāmisanti abhiññeyyaṁ gati sāmisanti
 abhiññeyyaṁ nibbatti sāmisanti abhiññeyyaṁ upapatti sāmisanti
 abhiññeyyaṁ jāti sāmisanti abhiññeyyaṁ jarā sāmisanti
 abhiññeyyaṁ byādhi sāmisanti abhiññeyyaṁ maraṇaṁ sāmisanti
 abhiññeyyaṁ soko sāmisanti abhiññeyyaṁ paridevo sāmisanti
 abhiññeyyaṁ upāyāso sāmisanti abhiññeyyaṁ.
      [25] Anuppādo nirāmisanti abhiññeyyaṁ appavattaṁ nirāmisanti
 abhiññeyyaṁ animittaṁ nirāmisanti abhiññeyyaṁ anāyuhanā
 nirāmisanti abhiññeyyaṁ appaṭisandhi nirāmisanti abhiññeyyaṁ
 agati nirāmisanti abhiññeyyaṁ anibbatti nirāmisanti abhiññeyyaṁ
 anupapatti nirāmisanti abhiññeyyaṁ ajāti nirāmisanti abhiññeyyaṁ
 ajarā nirāmisanti abhiññeyyaṁ abyādhi nirāmisanti
 abhiññeyyaṁ amataṁ < PTS. Ps I , 14 >nirāmisanti abhiññeyyaṁ asoko nirāmisanti
 abhiññeyyaṁ aparidevo nirāmisanti abhiññeyyaṁ anupāyāso
 nirāmisanti abhiññeyyaṁ.
      [26] Uppādo sāmisaṁ anuppādo nirāmisanti abhiññeyyaṁ
 pavattaṁ sāmisaṁ appavattaṁ nirāmisanti abhiññeyyaṁ nimittaṁ sāmisaṁ
 animittaṁ nirāmisanti abhiññeyyaṁ āyuhanā sāmisaṁ anāyuhanā
 nirāmisanti abhiññeyyaṁ paṭisandhi sāmisaṁ appaṭisandhi nirāmisanti
-------------------------------------------------
[page 020]
 Abhiññeyyaṁ gati sāmisaṁ agati nirāmisanti abhiññeyyaṁ nibbatti
 sāmisaṁ anibbatti nirāmisanti abhiññeyyaṁ upapatti sāmisaṁ anupapatti
 nirāmisanti abhiññeyyaṁ jāti sāmisaṁ ajāti nirāmisanti
 abhiññeyyaṁ jarā sāmisaṁ ajarā nirāmisanti abhiññeyyaṁ byādhi
 sāmisaṁ abyādhi nirāmisanti abhiññeyyaṁ maraṇaṁ sāmisaṁ amataṁ
 nirāmisanti abhiññeyyaṁ soko sāmisaṁ asoko nirāmisanti abhiññeyyaṁ
 paridevo sāmisaṁ aparidevo nirāmisanti abhiññeyyaṁ
 upāyāso sāmisaṁ anupāyāso nirāmisanti abhiññeyyaṁ.
      [27] Uppādo saṅkhārāti abhiññeyyaṁ pavattaṁ saṅkhārāti
 abhiññeyyaṁ nimittaṁ saṅkhārāti abhiññeyyaṁ āyuhanā saṅkhārāti
 abhiññeyyaṁ paṭisandhi saṅkhārāti abhiññeyyaṁ gati saṅkhārāti
 abhiññeyyaṁ nibbatti saṅkhārāti abhiññeyyaṁ upapatti saṅkhārāti
 abhiññeyyaṁ jāti saṅkhārāti abhiññeyyaṁ jarā saṅkhārāti abhiññeyyaṁ
 byādhi saṅkhārāti abhiññeyyaṁ maraṇaṁ saṅkhārāti
 abhiññeyyaṁ soko saṅkhārāti abhiññeyyaṁ paridevo saṅkhārāti
 abhiññeyyaṁ upāyāso saṅkhārāti abhiññeyyaṁ.
      [28] Anuppādo nibbānanti abhiññeyyaṁ appavattaṁ
 nibbānanti abhiññeyyaṁ animittaṁ nibbānanti abhiññeyyaṁ anāyuhanā
 nibbānanti abhiññeyyaṁ appaṭisandhi nibbānanti abhiññeyyaṁ
 agati nibbānanti abhiññeyyaṁ anibbatti nibbānanti abhiññeyyaṁ
-------------------------------------------------
[page 021]
 Anupapatti nibbānanti abhiññeyyaṁ ajāti nibbānanti abhiññeyyaṁ
 ajarā nibbānanti abhiññeyyaṁ abyādhi nibbānanti abhiññeyyaṁ
 amataṁ nibbānanti abhiññeyyaṁ < PTS. Ps I , 15 >asoko nibbānanti abhiññeyyaṁ
 aparidevo nibbānanti abhiññeyyaṁ anupāyāso nibbānanti
 abhiññeyyaṁ.
      [29] Uppādo saṅkhārā anuppādo nibbānanti abhiññeyyaṁ
 pavattaṁ saṅkhārā appavattaṁ nibbānanti abhiññeyyaṁ nimittaṁ saṅkhārā
 animittaṁ nibbānanti abhiññeyyaṁ āyuhanā saṅkhārā anāyuhanā
 nibbānanti abhiññeyyaṁ paṭisandhi saṅkhārā appaṭisandhi nibbānanti
 abhiññeyyaṁ gati saṅkhārā agati nibbānanti abhiññeyyaṁ nibbatti
 saṅkhārā anibbatti nibbānanti abhiññeyyaṁ upapatti saṅkhārā anupapatti
 nibbānanti abhiññeyyaṁ jāti saṅkhārā ajāti nibbānanti
 abhiññeyyaṁ jarā saṅkhārā ajarā nibbānanti abhiññeyyaṁ byādhi
 saṅkhārā abyādhi nibbānanti abhiññeyyaṁ maraṇaṁ saṅkhārā amataṁ
 nibbānanti abhiññeyyaṁ soko saṅkhārā asoko nibbānanti
 abhiññeyyaṁ paridevo saṅkhārā aparidevo nibbānanti abhiññeyyaṁ
 upāyāso saṅkhārā anupāyāso nibbānanti abhiññeyyaṁ.
                     Paṭhamakāṇavāraṁ 1-.
      [30] Pariggahaṭṭho abhiññeyyo parivāraṭṭho abhiññeyyo
 paripūraṭṭho abhiññeyyo ekaggaṭṭho abhiññeyyo avikkhepaṭṭho

  *  *  *  *  *  *
  Footnote:1 Ma. ... vāro.
-------------------------------------------------
[page 022]
 Abhiññeyyo paggahaṭṭho abhiññeyyo avisāraṭṭho abhiññeyyo
 anāvilaṭṭho abhiññeyyo aniñjanaṭṭho abhiññeyyo ekattupaṭṭhānavasena
 cittassa ṭhitaṭṭho abhiññeyyo ārammaṇaṭṭho
 abhiññeyyo gocaraṭṭho abhiññeyyo pahānaṭṭho abhiññeyyo
 pariccāgaṭṭho abhiññeyyo vuṭṭhānaṭṭho abhiññeyyo vivaṭṭanaṭṭho 1-
 abhiññeyyo santaṭṭho abhiññeyyo paṇītaṭṭho abhiññeyyo
 vimuttaṭṭho abhiññeyyo anāsavaṭṭho abhiññeyyo
 taraṇaṭṭho abhiññeyyo animittaṭṭho abhiññeyyo appaṇihitaṭṭho
 abhiññeyyo suññataṭṭho abhiññeyyo ekarasaṭṭho
 abhiññeyyo < PTS. Ps I , 16 >anativattanaṭṭho abhiññeyyo yuganaddhaṭṭho abhiññeyyo
 niyyānaṭṭho abhiññeyyo hetaṭṭho 2- abhiññeyyo
 dassanaṭṭho abhiññeyyo ādhipateyyaṭṭho abhiññeyyo.
      [31] Samathassa avikkhepaṭṭho abhiññeyyo vipassanāya
 anupassanaṭṭho abhiññeyyo samathavipassanānaṁ ekarasaṭṭho abhiññeyyo
 yuganaddhassa anativattanaṭṭho abhiññeyyo sikkhāya
 samādānaṭṭho abhiññeyyo ārammaṇassa gocaraṭṭho abhiññeyyo
 līnassa cittassa paggahaṭṭho abhiññeyyo uddhatassa cittassa
 viniggahaṭṭho 3- abhiññeyyo ubhovisuddhānaṁ ajjhupekkhanaṭṭho
 abhiññeyyo visesādhigamaṭṭho abhiññeyyo uttaripaṭivedhaṭṭho
 abhiññeyyo saccābhisamayaṭṭho abhiññeyyo nirodhe patiṭṭhāpakaṭṭho

  *  *  *  *  *  *
  Footnote:1 Ma. vivattanaṭṭho. 2 Ma. Yu. hetuṭṭho. evamuparipi. 3 Ma. niggahaṭṭho.
-------------------------------------------------
[page 023]
 Abhiññeyyo.
      [32] Saddhindriyassa adhimokkhaṭṭho abhiññeyyo viriyindriyassa
 paggahaṭṭho abhiññeyyo satindriyassa upaṭṭhānaṭṭho
 abhiññeyyo samādhindriyassa avikkhepaṭṭho abhiññeyyo
 paññindriyassa dassanaṭṭho abhiññeyyo.
      [33] Saddhābalassa assaddhiye akampiyaṭṭho abhiññeyyo
 viriyabalassa kosajje akampiyaṭṭho abhiññeyyo satibalassa pamāde
 akampiyaṭṭho abhiññeyyo samādhibalassa uddhacce akampiyaṭṭho
 abhiññeyyo paññābalassa avijjāya 1- akampiyaṭṭho abhiññeyyo.
      [34] Satisambojjhaṅgassa upaṭṭhānaṭṭho abhiññeyyo
 dhammavicayasambojjhaṅgassa pavicayaṭṭho abhiññeyyo viriyasambojjhaṅgassa
 paggahaṭṭho abhiññeyyo pītisambojjhaṅgassa pharaṇaṭṭho
 abhiññeyyo passaddhisambojjhaṅgassa upasamaṭṭho abhiññeyyo
 samādhisambojjhaṅgassa avikkhepaṭṭho abhiññeyyo upekkhāsambojjhaṅgassa
 paṭisaṅkhānaṭṭho abhiññeyyo.
      [35] Sammādiṭṭhiyā dassanaṭṭho abhiññeyyo sammāsaṅkappassa
 abhiniropanaṭṭho abhiññeyyo sammāvācāya pariggahaṭṭho
 abhiññeyyo sammākammantassa samuṭṭhānaṭṭho abhiññeyyo

  *  *  *  *  *  *
  Footnote:1 Sī. abhijjhāya.
-------------------------------------------------
[page 024]
 Sammāājīvassa vodānaṭṭho abhiññeyyo < PTS. Ps I , 17 >sammāvāyāmassa
 paggahaṭṭho abhiññeyyo sammāsatiyā upaṭṭhānaṭṭho abhiññeyyo
 sammāsamādhissa avikkhepaṭṭho abhiññeyyo.
      [36] Indriyānaṁ ādhipateyyaṭṭho abhiññeyyo balānaṁ
 akampiyaṭṭho abhiññeyyo bojjhaṅgānaṁ niyyānaṭṭho abhiññeyyo
 maggassa hetaṭṭho abhiññeyyo satipaṭṭhānānaṁ upaṭṭhānaṭṭho
 abhiññeyyo sammappadhānānaṁ padahanaṭṭho abhiññeyyo iddhipādānaṁ
 ijjhanaṭṭho abhiññeyyo saccānaṁ tathaṭṭho abhiññeyyo
 payogānaṁ paṭippassaddhaṭṭho abhiññeyyo phalānaṁ sacchikiriyaṭṭho
 abhiññeyyo vitakkassa abhiniropanaṭṭho abhiññeyyo vicārassa
 upavicāraṭṭho abhiññeyyo pītiyā pharaṇaṭṭho abhiññeyyo
 sukhassa abhisandanaṭṭho abhiññeyyo cittassa ekaggaṭṭho abhiññeyyo
 āvajjanaṭṭho abhiññeyyo vijānaṭṭho abhiññeyyo
 pajānanaṭṭho abhiññeyyo sañjānanaṭṭho abhiññeyyo
 ekodaṭṭho abhiññeyyo.
      [37] Abhiññāya ñātaṭṭho abhiññeyyo pariññāya
 tīraṇaṭṭho abhiññeyyo pahānassa pariccāgaṭṭho abhiññeyyo
 bhāvanāya ekarasaṭṭho abhiññeyyo sacchikiriyāya phassanaṭṭho
 abhiññeyyo khandhānaṁ khandhaṭṭho abhiññeyyo dhātūnaṁ dhātaṭṭho 1-
 abhiññeyyo āyatanānaṁ āyatanaṭṭho abhiññeyyo saṅkhatānaṁ

  *  *  *  *  *  *
  Footnote:1 Ma. Yu. dhātuṭṭho. evamuparipi.
-------------------------------------------------
[page 025]
 Saṅkhataṭṭho abhiññeyyo asaṅkhatassa asaṅkhataṭṭho abhiññeyyo.
      [38] Cittaṭṭho abhiññeyyo cittānantarikaṭṭho abhiññeyyo
 cittassa vuṭṭhānaṭṭho abhiññeyyo cittassa
 vivaṭṭanaṭṭho abhiññeyyo cittassa hetaṭṭho abhiññeyyo
 cittassa paccayaṭṭho abhiññeyyo cittassa vatthaṭṭho 1- abhiññeyyo
 cittassa bhummaṭṭho abhiññeyyo cittassa ārammaṇaṭṭho abhiññeyyo
 cittassa gocaraṭṭho abhiññeyyo cittassa cariyaṭṭho
 abhiññeyyo cittassa gataṭṭho abhiññeyyo cittassa abhinīhāraṭṭho
 abhiññeyyo cittassa niyyānaṭṭho abhiññeyyo
 cittassa nissaraṇaṭṭho abhiññeyyo.
      [39] Ekatte āvajjanaṭṭho abhiññeyyo ekatte vijānanaṭṭho
 abhiññeyyo ekatte pajānanaṭṭho abhiññeyyo ekatte
 sañjānanaṭṭho abhiññeyyo ekatte ekodaṭṭho abhiññeyyo
 ekatte upanibandhaṭṭho 2- abhiññeyyo ekatte pakkhandanaṭṭho
 abhiññeyyo ekatte pasīdanaṭṭho abhiññeyyo ekatte
 santiṭṭhanaṭṭho abhiññeyyo ekatte vimuccanaṭṭho abhiññeyyo
 ekatte etaṁ santanti passanaṭṭho abhiññeyyo ekatte yānīkataṭṭho
 abhiññeyyo ekatte vatthukataṭṭho abhiññeyyo
 ekatte anuṭṭhitaṭṭho abhiññeyyo ekatte paricitaṭṭho abhiññeyyo
 ekatte susamāraddhaṭṭho abhiññeyyo ekatte pariggahaṭṭho

  *  *  *  *  *  *
  Footnote:1 Ma. Yu. vatthuṭṭho. 2 Ma. Yu. upanibandhanaṭṭho.
-------------------------------------------------
[page 026]
 Abhiññeyyo ekatte parivāraṭṭho abhiññeyyo ekatte
 paripūraṭṭho abhiññeyyo ekatte samodhānaṭṭho abhiññeyyo
 ekatte adhiṭṭhānaṭṭho abhiññeyyo ekatte āsevanaṭṭho
 abhiññeyyo ekatte bhāvanaṭṭho abhiññeyyo ekatte bahulīkammaṭṭho
 abhiññeyyo ekatte susamuggataṭṭho abhiññeyyo
 ekatte suvimuttaṭṭho abhiññeyyo ekatte bujjhanaṭṭho abhiññeyyo
 ekatte anubujjhanaṭṭho abhiññeyyo ekatte paṭibujjhanaṭṭho
 abhiññeyyo ekatte sambujjhanaṭṭho abhiññeyyo
 ekatte bodhanaṭṭho abhiññeyyo ekatte anubodhanaṭṭho abhiññeyyo
 ekatte paṭibodhanaṭṭho abhiññeyyo ekatte sambodhanaṭṭho
 abhiññeyyo ekatte bodhipakkhiyaṭṭho abhiññeyyo
 ekatte anubodhipakkhiyaṭṭho abhiññeyyo ekatte paṭibodhipakkhiyaṭṭho
 abhiññeyyo ekatte sambodhipakkhiyaṭṭho abhiññeyyo
 ekatte jotanaṭṭho abhiññeyyo ekatte ujjotanaṭṭho
 abhiññeyyo ekatte anujotanaṭṭho abhiññeyyo ekatte
 paṭijotanaṭṭho abhiññeyyo ekatte sañjotanaṭṭho abhiññeyyo.
      [40] Patāpanaṭṭho 1- abhiññeyyo virocanaṭṭho abhiññeyyo
 kilesānaṁ santāpanaṭṭho abhiññeyyo amalaṭṭho abhiññeyyo
 vimalaṭṭho abhiññeyyo nimmalaṭṭho abhiññeyyo samaṭṭho
 abhiññeyyo samayaṭṭho abhiññeyyo vivekaṭṭho abhiññeyyo

  *  *  *  *  *  *
  Footnote:1 Yu. pakāsanaṭṭho.
-------------------------------------------------
[page 027]
 Vivekacariyaṭṭho abhiññeyyo virāgaṭṭho abhiññeyyo virāgacariyaṭṭho
 abhiññeyyo < PTS. Ps I , 19 >nirodhaṭṭho abhiññeyyo nirodhacariyaṭṭho
 abhiññeyyo vossaggaṭṭho abhiññeyyo vossaggacariyaṭṭho
 abhiññeyyo vimuttaṭṭho abhiññeyyo vimutticariyaṭṭho
 abhiññeyyo.
      [41] Chandaṭṭho abhiññeyyo chandassa mūlaṭṭho abhiññeyyo
 chandassa pādaṭṭho abhiññeyyo chandassa padhānaṭṭho
 abhiññeyyo chandassa ijjhanaṭṭho abhiññeyyo chandassa
 adhimokkhaṭṭho abhiññeyyo chandassa paggahaṭṭho abhiññeyyo
 chandassa upaṭṭhānaṭṭho abhiññeyyo chandassa avikkhepaṭṭho
 abhiññeyyo chandassa dassanaṭṭho abhiññeyyo.
      [42] Viriyaṭṭho abhiññeyyo viriyassa mūlaṭṭho abhiññeyyo
 viriyassa pādaṭṭho abhiññeyyo viriyassa padhānaṭṭho abhiññeyyo
 viriyassa ijjhanaṭṭho abhiññeyyo viriyassa adhimokkhaṭṭho abhiññeyyo
 viriyassa paggahaṭṭho abhiññeyyo viriyassa upaṭṭhānaṭṭho
 abhiññeyyo viriyassa avikkhepaṭṭho abhiññeyyo viriyassa
 dassanaṭṭho abhiññeyyo.
      [43] Cittaṭṭho abhiññeyyo cittassa mūlaṭṭho abhiññeyyo
 cittassa pādaṭṭho abhiññeyyo cittassa padhānaṭṭho
 abhiññeyyo cittassa ijjhanaṭṭho abhiññeyyo cittassa
-------------------------------------------------
[page 028]
 Adhimokkhaṭṭho abhiññeyyo cittassa paggahaṭṭho abhiññeyyo
 cittassa upaṭṭhānaṭṭho abhiññeyyo cittassa avikkhepaṭṭho
 abhiññeyyo cittassa dassanaṭṭho abhiññeyyo.
      [44] Vīmaṁsaṭṭho abhiññeyyo vīmaṁsāya mūlaṭṭho abhiññeyyo
 vīmaṁsāya pādaṭṭho abhiññeyyo vīmaṁsāya padhānaṭṭho abhiññeyyo
 vīmaṁsāya ijjhanaṭṭho abhiññeyyo vīmaṁsāya adhimokkhaṭṭho
 abhiññeyyo vīmaṁsāya paggahaṭṭho abhiññeyyo vīmaṁsāya
 upaṭṭhānaṭṭho abhiññeyyo vīmaṁsāya avikkhepaṭṭho abhiññeyyo
 vīmaṁsāya dassanaṭṭho abhiññeyyo.
      [45] Dukkhaṭṭho abhiññeyyo dukkhassa pīḷanaṭṭho abhiññeyyo
 dukkhassa saṅkhataṭṭho abhiññeyyo dukkhassa santāpaṭṭho
 abhiññeyyo dukkhassa vipariṇāmaṭṭho abhiññeyyo samudayaṭṭho
 abhiññeyyo samudayassa āyuhanaṭṭho abhiññeyyo samudayassa
 nidānaṭṭho abhiññeyyo samudayassa saññogaṭṭho abhiññeyyo
 samudayassa palibodhaṭṭho abhiññeyyo nirodhaṭṭho abhiññeyyo
 nirodhassa nissaraṇaṭṭho abhiññeyyo nirodhassa vivekaṭṭho abhiññeyyo
 nirodhassa asaṅkhataṭṭho abhiññeyyo nirodhassa amataṭṭho
 abhiññeyyo maggaṭṭho abhiññeyyo maggassa niyyānaṭṭho abhiññeyyo
 maggassa hetaṭṭho abhiññeyyo maggassa dassanaṭṭho
 abhiññeyyo maggassa ādhipateyyaṭṭho abhiññeyyo.
-------------------------------------------------
[page 029]
      [46] Tathaṭṭho abhiññeyyo anattaṭṭho abhiññeyyo
 saccaṭṭho abhiññeyyo paṭivedhaṭṭho abhiññeyyo abhijānanaṭṭho
 abhiññeyyo parijānanaṭṭho abhiññeyyo dhammaṭṭho abhiññeyyo
 dhātaṭṭho abhiññeyyo ñātaṭṭho abhiññeyyo
 sacchikiriyaṭṭho abhiññeyyo phassanaṭṭho abhiññeyyo abhisamayaṭṭho
 abhiññeyyo.
      [47] Nekkhammaṁ abhiññeyyaṁ abyāpādo abhiññeyyo
 ālokasaññā abhiññeyyā avikkhepo abhiññeyyo dhammavavatthānaṁ
 abhiññeyyaṁ ñāṇaṁ abhiññeyyaṁ pāmujjaṁ abhiññeyyaṁ
 paṭhamajjhānaṁ abhiññeyyaṁ dutiyajjhānaṁ abhiññeyyaṁ tatiyajjhānaṁ
 abhiññeyyaṁ catutthajjhānaṁ abhiññeyyaṁ ākāsānañcāyatanasamāpatti
 abhiññeyyā viññāṇañcāyatanasamāpatti abhiññeyyā
 ākiñcaññāyatanasamāpatti abhiññeyyā nevasaññānāsaññāyatanasamāpatti
 abhiññeyyā.
      [48] Aniccānupassanā abhiññeyyā dukkhānupassanā abhiññeyyā
 anattānupassanā abhiññeyyā nibbidānupassanā abhiññeyyā
 virāgānupassanā abhiññeyyā nirodhānupassanā abhiññeyyā
 paṭinissaggānupassanā abhiññeyyā khayānupassanā
 abhiññeyyā vayānupassanā abhiññeyyā vipariṇāmānupassanā
 abhiññeyyā animittānupassanā abhiññeyyā appaṇihitānupassanā
-------------------------------------------------
[page 030]
 Abhiññeyyā suññatānupassanā abhiññeyyā adhipaññādhammavipassanā
 abhiññeyyā yathābhūtañāṇadassanaṁ abhiññeyyaṁ
 ādīnavānupassanā abhiññeyyā paṭisaṅkhānupassanā abhiññeyyā
 vivaṭṭanānupassanā abhiññeyyā.
      [49] Sotāpattimaggo abhiññeyyo sotāpattiphalasamāpatti
 abhiññeyyā sakadāgāmimaggo abhiññeyyo sakadāgāmiphalasamāpatti
 abhiññeyyā anāgāmimaggo abhiññeyyo < PTS. Ps I , 21 >anāgāmiphalasamāpatti
 abhiññeyyā arahattamaggo abhiññeyyo arahattaphalasamāpatti
 abhiññeyyā.
      [50] Adhimokkhaṭṭhena saddhindriyaṁ abhiññeyyaṁ paggahaṭṭhena
 viriyindriyaṁ abhiññeyyaṁ upaṭṭhānaṭṭhena satindriyaṁ abhiññeyyaṁ
 avikkhepaṭṭhena samādhindriyaṁ abhiññeyyaṁ dassanaṭṭhena paññindriyaṁ
 abhiññeyyaṁ assaddhiye akampiyaṭṭhena saddhābalaṁ abhiññeyyaṁ
 kosajje akampiyaṭṭhena viriyabalaṁ abhiññeyyaṁ pamāde
 akampiyaṭṭhena satibalaṁ abhiññeyyaṁ uddhacce akampiyaṭṭhena samādhibalaṁ
 abhiññeyyaṁ avijjāya akampiyaṭṭhena paññābalaṁ abhiññeyyaṁ.
      [51] Upaṭṭhānaṭṭhena satisambojjhaṅgo abhiññeyyo pavicayaṭṭhena
 dhammavicayasambojjhaṅgo abhiññeyyo paggahaṭṭhena viriyasambojjhaṅgo
 abhiññeyyo pharaṇaṭṭhena pītisambojjhaṅgo abhiññeyyo
-------------------------------------------------
[page 031]
 Upasamaṭṭhena passaddhisambojjhaṅgo abhiññeyyo avikkhepaṭṭhena
 samādhisambojjhaṅgo abhiññeyyo paṭisaṅkhānaṭṭhena
 upekkhāsambojjhaṅgo abhiññeyyo.
      [52] Dassanaṭṭhena sammādiṭṭhi abhiññeyyā abhiniropanaṭṭhena
 sammāsaṅkappo abhiññeyyo pariggahaṭṭhena sammāvācā
 abhiññeyyā samuṭṭhānaṭṭhena sammākammanto abhiññeyyo
 vodānaṭṭhena sammāājīvo abhiññeyyo paggahaṭṭhena sammāvāyāmo
 abhiññeyyo upaṭṭhānaṭṭhena sammāsati abhiññeyyā
 avikkhepaṭṭhena sammāsamādhi abhiññeyyo.
      [53] Ādhipateyyaṭṭhena indriyā abhiññeyyā akampiyaṭṭhena
 balā abhiññeyyā niyyānaṭṭhena bojjhaṅgā abhiññeyyā
 hetaṭṭhena maggo abhiññeyyo upaṭṭhānaṭṭhena satipaṭṭhānā
 abhiññeyyā padahanaṭṭhena sammappadhānā abhiññeyyā ijjhanaṭṭhena
 iddhipādā abhiññeyyā tathaṭṭhena saccā abhiññeyyā
 avikkhepaṭṭhena samatho abhiññeyyo anupassanaṭṭhena vipassanā
 abhiññeyyā ekarasaṭṭhena samathavipassanā abhiññeyyā anativattanaṭṭhena
 yuganaddhaṁ abhiññeyyaṁ.
      [54] Saṁvaraṭṭhena sīlavisuddhi abhiññeyyā avikkhepaṭṭhena
 cittavisuddhi abhiññeyyā dassanaṭṭhena diṭṭhivisuddhi < PTS. Ps I , 22 >abhiññeyyā
 muttaṭṭhena vimokkho abhiññeyyo paṭivedhaṭṭhena vijjā abhiññeyyā
-------------------------------------------------
[page 032]
 Pariccāgaṭṭhena vimutti abhiññeyyā samucchedaṭṭhena
 khaye ñāṇaṁ abhiññeyyaṁ paṭippassaddhaṭṭhena anuppāde ñāṇaṁ
 abhiññeyyaṁ chando mūlaṭṭhena abhiññeyyo manasikāro samuṭṭhānaṭṭhena
 abhiññeyyo phasso samodhānaṭṭhena abhiññeyyo
 vedanā samosaraṇaṭṭhena abhiññeyyā samādhi pamukhaṭṭhena abhiññeyyo
 sati ādhipateyyaṭṭhena abhiññeyyā paññā taduttaraṭṭhena
 abhiññeyyā vimutti sāraṭṭhena abhiññeyyā amatogadhaṁ
 nibbānaṁ pariyosānaṭṭhena abhiññeyyaṁ.
      [55] Ye ye dhammā abhiññātā honti te te dhammā
 ñātā honti taṁñātaṭṭhena ñāṇaṁ pajānanaṭṭhena paññā
 tena vuccati ime dhammā abhiññeyyāti sotāvadhānaṁ taṁpajānanā
 paññā sutamaye ñāṇaṁ 1-.
                       Dutiyabhāṇavāraṁ.
      [56] Kathaṁ ime dhammā pariññeyyāti sotāvadhānaṁ taṁpajānanā
 paññā sutamaye ñāṇaṁ eko dhammo pariññeyyo phasso sāsavo
 upādāniyo dve dhammā pariññeyyā nāmañca rūpañca tayo
 dhammā pariññeyyā tisso vedanā cattāro dhammā pariññeyyā
 cattāro āhārā pañca dhammā pariññeyyā pañcupādānakkhandhā
 cha dhammā pariññeyyā cha ajjhattikāni āyatanāni
 satta dhammā pariññeyyā satta viññāṇaṭṭhitiyo aṭṭha dhammā

  *  *  *  *  *  *
  Footnote:1 Ma. Yu. ñāṇanti. evamuparipi.
-------------------------------------------------
[page 033]
 Pariññeyyā aṭṭha lokadhammā nava dhammā pariññeyyā nava
 sattāvāsā dasa dhammā pariññeyyā dasāyatanāni.
      [57] Sabbaṁ bhikkhave pariññeyyaṁ kiñca bhikkhave sabbaṁ
 pariññeyyaṁ cakkhuṁ bhikkhave pariññeyyaṁ rūpā pariññeyyā
 cakkhuviññāṇaṁ pariññeyyaṁ cakkhusamphasso pariññeyyo yampidaṁ 1-
 cakkhusamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
 vā tampi pariññeyyaṁ sotaṁ pariññeyyaṁ saddā pariññeyyā
 .pe. Ghānaṁ pariññeyyaṁ gandhā pariññeyyā jivhā
 pariññeyyā rasā pariññeyyā kāyo pariññeyyo phoṭṭhabbā
 pariññeyyā mano pariññeyyo dhammā pariññeyyā
 manoviññāṇaṁ pariññeyyaṁ manosamphasso pariññeyyo yampidaṁ
 manosamphassapaccayā uppajjati vedayitaṁ sukhaṁ vā dukkhaṁ vā adukkhamasukhaṁ
 vā tampi pariññeyyaṁ.
      [58] Rūpaṁ pariññeyyaṁ vedanā pariññeyyā saññā
 pariññeyyā saṅkhārā pariññeyyā viññāṇaṁ pariññeyyaṁ
 cakkhuṁ .pe. Jarāmaraṇaṁ .pe. Amatogadhaṁ nibbānaṁ pariyosānaṭṭhena
 pariññeyyaṁ yesaṁ yesaṁ dhammānaṁ paṭilābhatthāya vāyamantassa
 te te dhammā paṭiladdhā honti evaṁ te dhammā pariññātā
 ceva honti tīritā ca.
      [59] Nekkhammaṁ paṭilābhatthāya vāyamantassa nekkhammaṁ paṭiladdhaṁ

  *  *  *  *  *  *
  Footnote:1 Yu. yadidaṁ. evamuparipi.
-------------------------------------------------
[page 034]
 Hoti evaṁ so dhammo pariññāto ceva hoti tīrito
 ca abyāpādaṁ paṭilābhatthāya vāyamantassa abyāpādo paṭiladdho
 hoti evaṁ so dhammo pariññāto ceva hoti tīrito ca ālokasaññaṁ
 paṭilābhatthāya vāyamantassa ālokasaññā paṭiladdhā
 hoti evaṁ so dhammo pariññāto ceva hoti tīrito ca avikkhepaṁ
 paṭilābhatthāya vāyamantassa avikkhepo paṭiladdho hoti evaṁ
 so dhammo pariññāto ceva hoti tīrito ca dhammavavatthānaṁ
 paṭilābhatthāya vāyamantassa dhammavavatthānaṁ paṭiladdhaṁ hoti evaṁ
 so dhammo pariññāto ceva hoti tīrito ca ñāṇaṁ paṭilābhatthāya
 vāyamantassa ñāṇaṁ paṭiladdhaṁ hoti evaṁ so dhammo
 pariññāto ceva hoti tīrito ca pāmujjaṁ paṭilābhatthāya
 vāyamantassa pāmujjaṁ paṭiladdhaṁ hoti evaṁ so dhammo pariññāto
 ceva hoti tīrito ca.
      [60] < PTS. Ps I , 24 >Paṭhamajjhānaṁ paṭilābhatthāya vāyamantassa paṭhamajjhānaṁ
 paṭiladdhaṁ hoti evaṁ so dhammo pariññāto ceva hoti tīrito
 ca dutiyajjhānaṁ .pe. Tatiyajjhānaṁ catutthajjhānaṁ paṭilābhatthāya
 vāyamantassa catutthajjhānaṁ paṭiladdhaṁ hoti evaṁ so dhammo
 pariññāto ceva hoti tīrito ca ākāsānañcāyatanasamāpattiṁ
 paṭilābhatthāya vāyamantassa ākāsānañcāyatanasamāpatti paṭiladdhā
 hoti evaṁ so dhammo pariññāto ceva hoti tīrito ca
-------------------------------------------------
[page 035]
 Viññāṇañcāyatanasamāpattiṁ paṭilābhatthāya vāyamantassa viññāṇañcāyatanasamāpatti
 paṭiladdhā hoti evaṁ so dhammo pariññāto
 ceva hoti tīrito ca ākiñcaññāyatanasamāpattiṁ paṭilābhatthāya
 vāyamantassa ākiñcaññāyatanasamāpatti paṭiladdhā hoti evaṁ
 so dhammo pariññāto ceva hoti tīrito ca nevasaññānāsaññāyatanasamāpattiṁ
 paṭilābhatthāya vāyamantassa nevasaññānāsaññāyatanasamāpatti
 paṭiladdhā hoti evaṁ so dhammo pariññāto
 ceva hoti tīrito ca.
      [61] Aniccānupassanaṁ paṭilābhatthāya vāyamantassa aniccānupassanā
 paṭiladdhā hoti evaṁ so dhammo pariññāto ceva
 hoti tīrito ca dukkhānupassanaṁ paṭilābhatthāya vāyamantassa
 dukkhānupassanā paṭiladdhā hoti evaṁ so dhammo pariññāto
 ceva hoti tīrito ca anattānupassanaṁ paṭilābhatthāya vāyamantassa
 anattānupassanā paṭiladdhā hoti evaṁ so dhammo pariññāto
 ceva hoti tīrito ca nibbidānupassanaṁ paṭilābhatthāya vāyamantassa
 nibbidānupassanā paṭiladdhā hoti evaṁ so dhammo pariññāto
 ceva hoti tīrito ca virāgānupassanaṁ paṭilābhatthāya vāyamantassa
 virāgānupassanā paṭiladdhā hoti evaṁ so dhammo pariññāto
 ceva hoti tīrito ca nirodhānupassanaṁ paṭilābhatthāya vāyamantassa
 nirodhānupassanā paṭiladdhā hoti evaṁ so dhammo pariññāto
-------------------------------------------------
[page 036]
 Ceva hoti tīrito ca paṭinissaggānupassanaṁ paṭilābhatthāya vāyamantassa
 paṭinissaggānupassanā paṭiladdhā hoti evaṁ so dhammo
 pariññāto ceva hoti tīrito ca khayānupassanaṁ paṭilābhatthāya
 vāyamantassa khayānupassanā paṭiladdhā hoti evaṁ so dhammo
 pariññāto ceva hoti tīrito ca vayānupassanaṁ paṭilābhatthāya
 vāyamantassa vayānupassanā paṭiladdhā hoti evaṁ so dhammo
 pariññāto ceva hoti tīrito ca vipariṇāmānupassanaṁ paṭilābhatthāya
 vāyamantassa vipariṇāmānupassanā paṭiladdhā hoti evaṁ
 so dhammo pariññāto ceva hoti tīrito ca animittānupassanaṁ
 paṭilābhatthāya vāyamantassa animittānupassanā paṭiladdhā hoti
 evaṁ so dhammo pariññāto ceva hoti tīrito ca appaṇihitānupassanaṁ
 paṭilābhatthāya vāyamantassa appaṇihitānupassanā paṭiladdhā
 hoti evaṁ so dhammo pariññāto ceva hoti tīrito ca
 suññatānupassanaṁ paṭilābhatthāya vāyamantassa suññatānupassanā
 paṭiladdhā hoti evaṁ so dhammo pariññāto ceva hoti
 tīrito ca.
      [62] Adhipaññādhammavipassanaṁ paṭilābhatthāya vāyamantassa
 adhipaññādhammavipassanā paṭiladdhā hoti evaṁ so dhammo pariññāto
 ceva hoti tīrito ca yathābhūtañāṇadassanaṁ paṭilābhatthāya
 vāyamantassa yathābhūtañāṇadassanaṁ paṭiladdhaṁ hoti evaṁ so dhammo
-------------------------------------------------
[page 037]
 Pariññāto ceva hoti tīrito ca ādīnavānupassanaṁ paṭilābhatthāya
 vāyamantassa ādīnavānupassanā paṭiladdhā hoti evaṁ so dhammo
 pariññāto ceva hoti tīrito ca paṭisaṅkhānupassanaṁ paṭilābhatthāya
 vāyamantassa paṭisaṅkhānupassanā paṭiladdhā hoti evaṁ so dhammo
 pariññāto ceva hoti tīrito ca vivaṭṭanānupassanaṁ paṭilābhatthāya
 vāyamantassa vivaṭṭanānupassanā paṭiladdhā hoti evaṁ so dhammo
 pariññāto ceva hoti tīrito ca.
      [63] Sotāpattimaggaṁ paṭilābhatthāya vāyamantassa sotāpattimaggo
 paṭiladdho hoti evaṁ so dhammo pariññāto ceva
 hoti tīrito ca < PTS. Ps I , 26 >sakadāgāmimaggaṁ paṭilābhatthāya vāyamantassa sakadāgāmimaggo
 paṭiladdho hoti evaṁ so dhammo pariññāto ceva
 hoti tīrito ca anāgāmimaggaṁ paṭilābhatthāya vāyamantassa anāgāmimaggo
 paṭiladdho hoti evaṁ so dhammo pariññāto ceva
 hoti tīrito ca arahattamaggaṁ paṭilābhatthāya vāyamantassa arahattamaggo
 paṭiladdho hoti evaṁ so dhammo pariññāto ceva
 hoti tīrito ca yesaṁ yesaṁ dhammānaṁ paṭilābhatthāya vāyamantassa
 te te dhammā paṭiladdhā honti evaṁ te dhammā pariññātā
 ceva honti tīritā ca taṁ ñātaṭṭhena ñāṇaṁ pajānanaṭṭhena
 paññā tena vuccati ime dhammā pariññeyyāti sotāvadhānaṁ
 taṁpajānā paññā sutamaye ñāṇaṁ.
-------------------------------------------------
[page 038]
      [64] Kathaṁ ime dhammā pahātabbāti sotāvadhānaṁ taṁpajānanā
 paññā sutamaye ñāṇaṁ eko dhammo pahātabbo asmimāno
 dve dhammā pahātabbā avijjā ca bhavataṇhā ca tayo dhammā
 pahātabbā tisso taṇhā cattāro dhammā pahātabbā cattāro
 oghā pañca dhammā pahātabbā pañca nīvaraṇāni cha dhammā
 pahātabbā cha taṇhākāyā satta dhammā pahātabbā sattānusayā
 aṭṭha dhammā pahātabbā aṭṭha micchattā nava dhammā
 pahātabbā nava taṇhāmūlakā dhammā dasa dhammā pahātabbā dasa
 micchattā.
      [65] Dve pahānāni samucchedappahānaṁ paṭippassaddhippahānaṁ
 samucchedappahānañca lokuttaraṁ khayagāmimaggaṁ bhāvayato paṭippassaddhippahānañca
 phalakkhaṇe. Tīṇi pahānāni kāmānametaṁ nissaraṇaṁ
 yadidaṁ nekkhammaṁ rūpānametaṁ nissaraṇaṁ yadidaṁ āruppaṁ yaṁ kho pana
 kiñci bhūtaṁ saṅkhataṁ paṭicca samuppannaṁ nirodho tassa nissaraṇaṁ
 nekkhammaṁ paṭiladdhassa kāmā pahīnā ceva honti pariccattā ca
 āruppaṁ paṭiladdhassa rūpā pahīnā ceva honti pariccattā ca nirodhaṁ
 paṭiladdhassa saṅkhārā pahīnā ceva honti pariccattā ca. Cattāri
 pahānāni dukkhasaccaṁ pariññāpaṭivedhaṁ paṭivijjhanto pajahati samudayasaccaṁ
 pahānappaṭivedhaṁ paṭivijjhanto pajahati nirodhasaccaṁ sacchikiriyāpaṭivedhaṁ
 paṭivijjhanto pajahati maggasaccaṁ bhāvanāpaṭivedhaṁ
-------------------------------------------------
[page 039]
 Paṭivijjhanto pajahati. Pañcappahānāni vikkhambhanappahānaṁ tadaṅgappahānaṁ
 samucchedappahānaṁ paṭippassaddhippahānaṁ nissaraṇappahānaṁ
 vikkhambhanappahānañca nīvaraṇānaṁ paṭhamajjhānaṁ bhāvayato tadaṅgappahānañca
 diṭṭhigatānaṁ nibbedhabhāgiyaṁ samādhiṁ bhāvayato samucchedappahānañca
 lokuttaraṁ khayagāmimaggaṁ bhāvayato paṭippassaddhippahānañca
 phalakkhaṇe nissaraṇappahānañca nirodho nibbānaṁ.
      [66] Sabbaṁ bhikkhave pahātabbaṁ kiñca bhikkhave sabbaṁ
 pahātabbaṁ cakkhuṁ bhikkhave pahātabbaṁ rūpā pahātabbā cakkhuviññāṇaṁ
 pahātabbaṁ cakkhusamphasso pahātabbo yampidaṁ cakkhusamphassapaccayā
 uppajjati vedayitaṁ sukhaṁ vā dukkhaṁ vā
 adukkhamasukhaṁ vā tampi pahātabbaṁ sotaṁ pahātabbaṁ saddā
 pahātabbā .pe. Ghānaṁ pahātabbaṁ gandhā pahātabbā jivhā
 pahātabbā rasā pahātabbā kāyo pahātabbo phoṭṭhabbā
 pahātabbā mano pahātabbo dhammā pahātabbā manoviññāṇaṁ
 pahātabbaṁ manosamphasso pahātabbo yampidaṁ manosamphassapaccayā
 uppajjati vedayitaṁ sukhaṁ vā dukkhaṁ vā adukkhamasukhaṁ
 vā tampi pahātabbaṁ.
      Rūpaṁ passanto pajahati vedanaṁ passanto pajahati saññaṁ
 passanto pajahati saṅkhāre passanto pajahati viññāṇaṁ
 passanto pajahati cakkhuṁ .pe. Jarāmaraṇaṁ amatogadhaṁ nibbānaṁ
-------------------------------------------------
[page 040]
 Pariyosānaṭṭhena passanto pajahati ye ye dhammā pahīnā honti
 te te dhammā pariccattā honti taṁ ñātaṭṭhena ñāṇaṁ
 pajānanaṭṭhena paññā tena vuccati ime dhammā pahātabbāti
 sotāvadhānaṁ taṁpajānanā paññā sutamaye ñāṇaṁ.
                       Tatiyabhāṇavāraṁ.
      [67] < PTS. Ps I , 28 >Kathaṁ ime dhammā bhāvetabbāti sotāvadhānaṁ taṁpajānanā
 paññā sutamaye ñāṇaṁ eko dhammo bhāvetabbo kāyagatā
 sati sātasahagatā dve dhammā bhāvetabbā samatho ca vipassanā
 ca tayo dhammā bhāvetabbā tayo samādhī cattāro dhammā
 bhāvetabbā cattāro satipaṭṭhānā pañca dhammā bhāvetabbā
 pañcaṅgiko sammāsamādhi 1- cha dhammā bhāvetabbā cha anussatiṭṭhānāni
 satta dhammā bhāvetabbā satta bojjhaṅgā aṭṭha
 dhammā bhāvetabbā ariyo aṭṭhaṅgiko maggo nava dhammā
 bhāvetabbā nava pārisuddhippadhāniyaṅgāni dasa dhammā
 bhāvetabbā dasa kasiṇāyatanāni.
      [68] Dve bhāvanā lokiyā ca bhāvanā lokuttarā ca bhāvanā.
 Tisso bhāvanā rūpāvacarakusalānaṁ dhammānaṁ bhāvanā arūpāvacarakusalānaṁ
 dhammānaṁ bhāvanā apariyāpannānaṁ kusalānaṁ dhammānaṁ
 bhāvanā. Rūpāvacarakusalānaṁ dhammānaṁ bhāvanā atthi hīnā atthi
 majjhimā atthi paṇītā arūpāvacarakusalānaṁ dhammānaṁ bhāvanā atthi

  *  *  *  *  *  *
  Footnote:1 Ma. samādhi.
-------------------------------------------------
[page 041]
 Hīnā atthi majjhimā atthi paṇītā apariyāpannānaṁ kusalānaṁ dhammānaṁ
 bhāvanā [1]- paṇītā. Catasso bhāvanā dukkhasaccaṁ pariññāpaṭivedhaṁ
 paṭivijjhanto bhāveti samudayasaccaṁ pahānappaṭivedhaṁ paṭivijjhanto bhāveti
 nirodhasaccaṁ sacchikiriyāpaṭivedhaṁ paṭivijjhanto bhāveti maggasaccaṁ
 bhāvanāpaṭivedhaṁ paṭivijjhanto bhāveti imā catasso bhāvanā.
      [69] Aparāpi catasso bhāvanā esanābhāvanā paṭilābhabhāvanā
 ekarasābhāvanā āsevanābhāvanā.
      Katamā esanābhāvanā sabbesaṁ samādhiṁ samāpajjantānaṁ tattha
 jātā dhammā ekarasā hontīti ayaṁ esanābhāvanā.
      Katamā paṭilābhabhāvanā sabbesaṁ samādhiṁ samāpannānaṁ tattha
 jātā dhammā aññamaññaṁ nātivattantīti ayaṁ paṭilābhabhāvanā.
      [70] Katamā ekarasābhāvanā adhimokkhaṭṭhena saddhindriyaṁ
 bhāvayato saddhindriyassa vasena cattāri indriyāni ekarasā hontīti
 indriyānaṁ ekarasaṭṭhena < PTS. Ps I , 29 >bhāvanā paggahaṭṭhena viriyindriyaṁ bhāvayato
 viriyindriyassa vasena cattāri indriyāni ekarasā hontīti
 indriyānaṁ ekarasaṭṭhena bhāvanā upaṭṭhānaṭṭhena satindriyaṁ bhāvayato
 satindriyassa vasena cattāri indriyāni ekarasā hontīti indriyānaṁ
 ekarasaṭṭhena bhāvanā avikkhepaṭṭhena samādhindriyaṁ bhāvayato
 samādhindriyassa vasena cattāri indriyāni ekarasā hontīti
 indriyānaṁ ekarasaṭṭhena bhāvanā dassanaṭṭhena paññindriyaṁ bhāvayato

  *  *  *  *  *  *
  Footnote:1 Yu. atthi.
-------------------------------------------------
[page 042]
 Paññindriyassa vasena cattāri indriyāni ekarasā hontīti indriyānaṁ
 ekarasaṭṭhena bhāvanā assaddhiye akampiyaṭṭhena saddhābalaṁ
 bhāvayato saddhābalassa vasena cattāri balāni ekarasā hontīti
 balānaṁ ekarasaṭṭhena bhāvanā kosajje akampiyaṭṭhena viriyabalaṁ
 bhāvayato viriyabalassa vasena cattāri balāni ekarasā hontīti balānaṁ
 ekarasaṭṭhena bhāvanā pamāde akampiyaṭṭhena satibalaṁ bhāvayato satibalassa
 vasena cattāri balāni ekarasā hontīti balānaṁ ekarasaṭṭhena
 bhāvanā uddhacce akampiyaṭṭhena samādhibalaṁ bhāvayato samādhibalassa
 vasena cattāri balāni ekarasā hontīti balānaṁ ekarasaṭṭhena
 bhāvanā avijjāya akampiyaṭṭhena paññābalaṁ bhāvayato
 paññābalassa vasena cattāri balāni ekarasā hontīti balānaṁ
 ekarasaṭṭhena bhāvanā. Upaṭṭhānaṭṭhena satisambojjhaṅgaṁ bhāvayato
 satisambojjhaṅgassa vasena cha bojjhaṅgā ekarasā hontīti bojjhaṅgānaṁ
 ekarasaṭṭhena bhāvanā pavicayaṭṭhena dhammavicayasambojjhaṅgaṁ
 bhāvayato dhammavicayasambojjhaṅgassa vasena cha bojjhaṅgā
 ekarasā hontīti bojjhaṅgānaṁ ekarasaṭṭhena bhāvanā paggahaṭṭhena
 viriyasambojjhaṅgaṁ bhāvayato viriyasambojjhaṅgassa vasena cha
 bojjhaṅgā ekarasā hontīti bojjhaṅgānaṁ ekasaraṭṭhena bhāvanā
 pharaṇaṭṭhena pītisambojjhaṅgaṁ bhāvayato pītisambojjhaṅgassa vasena
 cha bojjhaṅgā ekarasā hontīti bojjhaṅgānaṁ ekarasaṭṭhena bhāvanā
-------------------------------------------------
[page 043]
 Upasamaṭṭhena passaddhisambojjhaṅgaṁ bhāvayato passaddhisambojjhaṅgassa
 vasena cha bojjhaṅgā ekarasā hontīti bojjhaṅgānaṁ ekarasaṭṭhena
 bhāvanā avikkhepaṭṭhena samādhisambojjhaṅgaṁ bhāvayato samādhisambojjhaṅgassa
 vasena cha bojjhaṅgā ekarasā hontīti < PTS. Ps I , 30 >bojjhaṅgānaṁ
 ekarasaṭṭhena bhāvanā paṭisaṅkhānaṭṭhena upekkhāsambojjhaṅgaṁ
 bhāvayato upekkhāsambojjhaṅgassa vasena cha bojjhaṅgā ekarasā
 hontīti bojjhaṅgānaṁ ekarasaṭṭhena bhāvanā. Dassanaṭṭhena sammādiṭṭhiṁ
 bhāvayato sammādiṭṭhiyā vasena satta maggaṅgā ekarasā
 hontīti maggaṅgānaṁ ekarasaṭṭhena bhāvanā abhiniropanaṭṭhena sammāsaṅkappaṁ
 bhāvayato sammāsaṅkappassa vasena satta maggaṅgā ekarasā
 hontīti maggaṅgānaṁ ekarasaṭṭhena bhāvanā pariggahaṭṭhena sammāvācaṁ
 bhāvayato sammāvācāya vasena satta maggaṅgā ekarasā
 hontīti maggaṅgānaṁ ekarasaṭṭhena bhāvanā samuṭṭhānaṭṭhena sammākammantaṁ
 bhāvayato sammākammantassa vasena satta maggaṅgā
 ekarasā hontīti maggaṅgānaṁ ekarasaṭṭhena bhāvanā vodānaṭṭhena
 sammāājīvaṁ bhāvayato sammāājīvassa vasena satta maggaṅgā ekarasā
 hontīti maggaṅgānaṁ ekarasaṭṭhena bhāvanā paggahaṭṭhena sammāvāyāmaṁ
 bhāvayato sammāvāyāmassa vasena satta maggaṅgā ekarasā
 hontīti maggaṅgānaṁ ekarasaṭṭhena bhāvanā upaṭṭhānaṭṭhena sammāsatiṁ
 bhāvayato sammāsatiyā vasena satta maggaṅgā ekarasā hontīti
-------------------------------------------------
[page 044]
 Maggaṅgānaṁ ekarasaṭṭhena bhāvanā avikkhepaṭṭhena sammāsamādhiṁ
 bhāvayato sammāsamādhissa vasena satta maggaṅgā ekarasā hontīti
 maggaṅgānaṁ ekarasaṭṭhena bhāvanā ayaṁ ekarasābhāvanā.
      [71] Katamā āsevanābhāvanā idha bhikkhu pubbaṇhasamayaṁpi 1-
 āsevati majjhantikasamayaṁpi āsevati sāyaṇhasamayaṁpi āsevati
 purebhattaṁpi āsevati pacchābhattaṁpi āsevati purimepi yāme
 āsevati pacchimepi yāme āsevati rattiṁpi āsevati divāpi
 āsevati rattindivāpi āsevati kāḷepi āsevati juṇhepi
 āsevati vassepi āsevati hemantepi āsevati gimhepi
 āsevati purimepi vayokhandhe āsevati majjhimepi vayokhandhe
 āsevati pacchimepi vayokhandhe āsevati ayaṁ āsevanābhāvanā
 imā catasso bhāvanā.
      [72] Aparāpi catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā.
      [73] Kathaṁ tattha jātānaṁ dhammānaṁ anativattanaṭṭhena bhāvanā
 kāmacchandaṁ pajahato nekkhammavasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā
 byāpādaṁ pajahato abyāpādavasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā

  *  *  *  *  *  *
  Footnote:1 Ma. pisaddo natthi.
-------------------------------------------------
[page 045]
 Thīnamiddhaṁ pajahato ālokasaññāvasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā
 uddhaccaṁ pajahato avikkhepavasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā
 vicikicchaṁ pajahato dhammavavatthānavasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā
 avijjaṁ pajahato ñāṇavasena jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā aratiṁ pajahato
 pāmujjavasena jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā nīvaraṇe pajahato
 paṭhamajjhānavasena jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā vitakkavicāre pajahato
 dutiyajjhānavasena jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā pītiṁ pajahato tatiyajjhānavasena
 jātā dhammā aññamaññaṁ nātivattantīti tattha jātānaṁ
 dhammānaṁ anativattanaṭṭhena bhāvanā sukhadukkhe pajahato catutthajjhānavasena
 jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā rūpasaññaṁ paṭighasaññaṁ
 nānattasaññaṁ pajahato ākāsānañcāyatanasamāpattivasena jātā dhammā
 aññamaññaṁ < PTS. Ps I , 32 >nātivattantīti tattha jātānaṁ dhammānaṁ anativattanaṭṭhena
-------------------------------------------------
[page 046]
 Bhāvanā ākāsānañcāyatanasaññaṁ pajahato viññāṇañcāyatanasamāpattivasena
 jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā viññāṇañcāyatanasaññaṁ
 pajahato ākiñcaññāyatanasamāpattivasena jātā dhammā
 aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā ākiñcaññāyatanasaññaṁ pajahato nevasaññānāsaññāyatanasamāpattivasena
 jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā niccasaññaṁ
 pajahato aniccānupassanāvasena jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā sukhasaññaṁ
 pajahato dukkhānupassanāvasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena bhāvanā
 attasaññaṁ pajahato anattānupassanāvasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena
 bhāvanā nandiṁ pajahato nibbidānupassanāvasena jātā dhammā
 aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā rāgaṁ pajahato virāgānupassanāvasena jātā dhammā
 aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā samudayaṁ pajahato nirodhānupassanāvasena jātā dhammā
 aññamaññaṁ nātivattantīti tattha jātānaṁ dhammānaṁ anativattanaṭṭhena
-------------------------------------------------
[page 047]
 Bhāvanā ādānaṁ pajahato paṭinissaggānupassanāvasena jātā
 dhammā aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā ghanasaññaṁ pajahato khayānupassanāvasena
 jātā dhammā aññamaññaṁ nātivattantīti tattha jātānaṁ dhammānaṁ
 anativattanaṭṭhena bhāvanā āyuhanaṁ pajahato vayānupassanāvasena
 jātā dhammā aññamaññaṁ nātivattantīti tattha jātānaṁ dhammānaṁ
 anativattanaṭṭhena bhāvanā dhuvasaññaṁ pajahato vipariṇāmānupassanāvasena
 jātā dhammā aññamaññaṁ nātivattantīti tattha jātānaṁ
 dhammānaṁ anativattanaṭṭhena bhāvanā nimittaṁ pajahato animittānupassanāvasena
 jātā dhammā aññamaññaṁ nātivattantīti tattha
 jātānaṁ < PTS. Ps I , 33 >dhammānaṁ anativattanaṭṭhena bhāvanā paṇidhiṁ pajahato
 appaṇihitānupassanāvasena jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā abhinivesaṁ
 pajahato suññatānupassanāvasena jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā sārādānābhinivesaṁ
 pajahato adhipaññādhammavipassanāvasena jātā dhammā
 aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā sammohābhinivesaṁ pajahato yathābhūtañāṇadassanavasena
 jātā dhammā aññamaññaṁ nātivattantīti tattha jātānaṁ dhammānaṁ
 anativattanaṭṭhena bhāvanā ālayābhinivesaṁ pajahato ādīnavānupassanāvasena
-------------------------------------------------
[page 048]
 Jātā dhammā aññamaññaṁ nātivattantīti tattha jātānaṁ
 dhammānaṁ anativattanaṭṭhena bhāvanā appaṭisaṅkhaṁ pajahato
 paṭisaṅkhānupassanāvasena jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā saññogābhinivesaṁ
 pajahato vivaṭṭanānupassanāvasena jātā dhammā aññamaññaṁ nātivattantīti
 tattha jātānaṁ dhammānaṁ anativattanaṭṭhena bhāvanā diṭṭhekaṭṭhe
 kilese pajahato sotāpattimaggavasena jātā dhammā aññamaññaṁ
 nātivattantīti tattha jātānaṁ dhammānaṁ anativattanaṭṭhena
 bhāvanā oḷārike kilese pajahato sakadāgāmimaggavasena jātā
 dhammā aññamaññaṁ nātivattantīti tattha jātānaṁ dhammānaṁ anativattanaṭṭhena
 bhāvanā aṇusahagate kilese pajahato anāgāmimaggavasena
 jātā dhammā aññamaññaṁ nātivattantīti tattha jātānaṁ
 dhammānaṁ anativattanaṭṭhena bhāvanā sabbakilese pajahato arahattamaggavasena
 jātā dhammā aññamaññaṁ nātivattantīti tattha
 jātānaṁ dhammānaṁ anativattanaṭṭhena bhāvanā evaṁ tattha jātānaṁ
 dhammānaṁ anativattanaṭṭhena bhāvanā.
      [74] Kathaṁ indriyānaṁ ekarasaṭṭhena bhāvanā kāmacchandaṁ
 pajahato nekkhammavasena pañcindriyāni ekarasā hontīti indriyānaṁ
 ekarasaṭṭhena bhāvanā byāpādaṁ pajahato abyāpādavasena pañcindriyāni
 ekarasā hontīti indriyānaṁ ekarasaṭṭhena bhāvanā .pe.
-------------------------------------------------
[page 049]
 Sabbakilese pajahato arahattamaggavasena pañcindriyāni ekarasā
 hontīti indriyānaṁ ekarasaṭṭhena bhāvanā evaṁ indriyānaṁ
 ekarasaṭṭhena bhāvanā.
      [75] Kathaṁ tadupagaviriyavāhanaṭṭhena bhāvanā kāmacchandaṁ
 pajahato nekkhammavasena viriyaṁ vāhetīti tadupagaviriyavāhanaṭṭhena
 bhāvanā byāpādaṁ pajahato abyāpādavasena viriyaṁ vāhetīti
 tadupagaviriyavāhanaṭṭhena bhāvanā .pe. Sabbakilese pajahato
 arahattamaggavasena viriyaṁ vāhetīti tadupagaviriyavāhanaṭṭhena bhāvanā
 evaṁ tadupagaviriyavāhanaṭṭhena bhāvanā.
      [76] Kathaṁ āsevanaṭṭhena bhāvanā kāmacchandaṁ pajahanto
 nekkhammaṁ āsevatīti āsevanaṭṭhena bhāvanā byāpādaṁ pajahanto
 abyāpādaṁ āsevatīti āsevanaṭṭhena bhāvanā .pe. Sabbakilese
 pajahanto arahattamaggaṁ āsevatīti āsevanaṭṭhena bhāvanā evaṁ
 āsevanaṭṭhena bhāvanā imā catasso bhāvanā rūpaṁ passanto
 bhāveti vedanaṁ passanto bhāveti saññaṁ passanto bhāveti
 saṅkhāre passanto bhāveti viññāṇaṁ passanto bhāveti cakkhuṁ .pe.
 Jarāmaraṇaṁ amatogadhaṁ nibbānaṁ pariyosānaṭṭhena passanto
 bhāveti ye ye dhammā bhāvitā honti te te dhammā
 ekarasā honti taṁ ñātaṭṭhena ñāṇaṁ pajānanaṭṭhena paññā
 tena vuccati ime dhammā bhāvetabbāti sotāvadhānaṁ taṁpajānanā
-------------------------------------------------
[page 050]
 Paññā sutamaye ñāṇaṁ.
                      Catutthabhāṇavāraṁ.
      [77] Kathaṁ ime dhammā sacchikātabbāti sotāvadhānaṁ taṁpajānanā
 paññā sutamaye ñāṇaṁ eko dhammo sacchikātabbo akuppā
 cetovimutti dve dhammā sacchikātabbā vijjā ca vimutti
 ca tayo dhammā sacchikātabbā tisso vijjā cattāro dhammā
 sacchikātabbā cattāri sāmaññaphalāni pañca dhammā sacchikātabbā
 pañca dhammakkhandhā cha dhammā sacchikātabbā cha abhiññā satta
 dhammā sacchikātabbā satta khīṇāsavabalāni aṭṭha dhammā sacchikātabbā
 aṭṭha vimokkhā nava dhammā sacchikātabbā nava anupubbanirodhā
 dasa dhammā sacchikātabbā dasa asekkhā dhammā.
      [78] Sabbaṁ bhikkhave sacchikātabbaṁ kiñca bhikkhave sabbaṁ
 sacchikātabbaṁ cakkhuṁ bhikkhave sacchikātabbaṁ rūpā sacchikātabbā
 cakkhuviññāṇaṁ sacchikātabbaṁ cakkhusamphasso sacchikātabbo yampidaṁ
 cakkhusamphassapaccayā uppajjati vedayitaṁ sukhaṁ vā dukkhaṁ vā
 adukkhamasukhaṁ vā tampi sacchikātabbaṁ sotaṁ sacchikātabbaṁ saddā
 sacchikātabbā .pe. Ghānaṁ sacchikātabbaṁ gandhā sacchikātabbā
 jivhā sacchikātabbā rasā sacchikātabbā kāyo sacchikātabbo
 phoṭṭhabbā sacchikātabbā mano sacchikātabbo dhammā
 sacchikātabbā manoviññāṇaṁ sacchikātabbaṁ manosamphasso
-------------------------------------------------
[page 051]
 Sacchikātabbo yampidaṁ manosamphassapaccayā uppajjati vedayitaṁ
 sukhaṁ vā dukkhaṁ vā adukkhamasukhaṁ vā tampi sacchikātabbaṁ.
      Rūpaṁ passanto sacchikaroti vedanaṁ passanto sacchikaroti
 saññaṁ passanto sacchikaroti saṅkhāre passanto sacchikaroti
 viññāṇaṁ passanto sacchikaroti cakkhuṁ .pe. Jarāmaraṇaṁ
 amatogadhaṁ nibbānaṁ pariyosānaṭṭhena passanto sacchikaroti ye ye
 dhammā sacchikatā honti te te dhammā phusitā 1- honti taṁ
 ñātaṭṭhena ñāṇaṁ pajānanaṭṭhena paññā tena vuccati ime
 dhammā sacchikātabbāti sotāvadhānaṁ taṁpajānanā paññā sutamaye
 ñāṇaṁ.
      Kathaṁ ime dhammā hānabhāgiyā ime dhammā ṭhitibhāgiyā ime
 dhammā visesabhāgiyā ime dhammā nibbedhabhāgiyāti sotāvadhānaṁ
 taṁpajānanā paññā sutamaye ñāṇaṁ paṭhamajjhānassa lābhiṁ
 kāmasahagatā saññāmanasikārā samudācaranti hānabhāgiyo dhammo
 tadanudhammatā sati santiṭṭhati ṭhitibhāgiyo dhammo avitakkasahagatā
 saññāmanasikārā samudācaranti visesabhāgiyo dhammo nibbidāsahagatā
 saññāmanasikārā samudācaranti < PTS. Ps I , 36 >virāgūpasañhitā nibbedhabhāgiyo
 dhammo dutiyajjhānassa lābhiṁ vitakkasahagatā saññāmanasikārā
 samudācaranti hānabhāgiyo dhammo tadanudhammatā sati santiṭṭhati
 ṭhitibhāgiyo dhammo upekkhāsukhasahagatā saññāmanasikārā samudācaranti

  *  *  *  *  *  *
  Footnote:1 Ma. Yu. phassitā.
-------------------------------------------------
[page 052]
 Visesabhāgiyo dhammo nibbidāsahagatā saññāmanasikārā samudācaranti
 virāgūpasañhitā nibbedhabhāgiyo dhammo tatiyajjhānassa lābhiṁ
 pītisukhasahagatā saññāmanasikārā samudācaranti hānabhāgiyo dhammo
 tadanudhammatā sati santiṭṭhati ṭhitibhāgiyo dhammo adukkhamasukhasahagatā
 saññāmanasikārā samudācaranti visesabhāgiyo dhammo nibbidāsahagatā
 saññāmanasikārā samudācaranti virāgūpasañhitā nibbedhabhāgiyo
 dhammo catutthajjhānassa lābhiṁ upekkhāsukhasahagatā 1- saññāmanasikārā
 samudācaranti hānabhāgiyo dhammo tadanudhammatā
 sati santiṭṭhati ṭhitibhāgiyo dhammo ākāsānañcāyatanasahagatā
 saññāmanasikārā samudācaranti visesabhāgiyo dhammo nibbidāsahagatā
 saññāmanasikārā samudācaranti virāgūpasañhitā nibbedhabhāgiyo
 dhammo ākāsānañcāyatanassa lābhiṁ rūpasahagatā saññāmanasikārā
 samudācaranti hānabhāgiyo dhammo tadanudhammatā sati santiṭṭhati
 ṭhitibhāgiyo dhammo viññāṇañcāyatanasahagatā saññāmanasikārā
 samudācaranti visesabhāgiyo dhammo nibbidāsahagatā saññāmanasikārā
 samudācaranti virāgūpasañhitā nibbedhabhāgiyo dhammo viññāṇañcāyatanassa
 lābhiṁ ākāsānañcāyatanasahagatā saññāmanasikārā
 samudācaranti hānabhāgiyo dhammo tadanudhammatā sati
 santiṭṭhati ṭhitibhāgiyo dhammo ākiñcaññāyatanasahagatā
 saññāmanasikārā samudācaranti visesabhāgiyo dhammo nibbidāsahagatā

  *  *  *  *  *  *
  Footnote:1 Ma. upekkhāsahagatā.
-------------------------------------------------
[page 053]
 Saññāmanasikārā samudācaranti virāgūpasañhitā nibbedhabhāgiyo
 dhammo ākiñcaññāyatanassa lābhiṁ viññāṇañcāyatanasahagatā
 saññāmanasikārā samudācaranti hānabhāgiyo dhammo tadanudhammatā sati
 santiṭṭhati ṭhitibhāgiyo dhammo nevasaññānāsaññāyatanasahagatā
 saññāmanasikārā samudācaranti visesabhāgiyo dhammo nibbidāsahagatā
 saññāmanasikārā samudācaranti virāgūpasañhitā
 nibbedhabhāgiyo < PTS. Ps I , 37 >dhammo taṁ ñātaṭṭhena ñāṇaṁ pajānanaṭṭhena paññā
 tena vuccati ime dhammā hānabhāgiyā ime dhammā ṭhitibhāgiyā
 ime dhammā visesabhāgiyā ime dhammā nibbedhabhāgiyāti sotāvadhānaṁ
 taṁpajānanā paññā sutamaye ñāṇaṁ.
      [79] Kathaṁ sabbe saṅkhārā aniccā sabbe saṅkhārā dukkhā
 sabbe dhammā anattāti sotāvadhānaṁ taṁpajānanā paññā sutamaye
 ñāṇaṁ rūpaṁ aniccaṁ khayaṭṭhena dukkhaṁ bhayaṭṭhena anattā
 asārakaṭṭhenāti sotāvadhānaṁ taṁpajānanā paññā sutamaye ñāṇaṁ
 vedanā saññā saṅkhārā viññāṇaṁ cakkhuṁ .pe. Jarāmaraṇaṁ
 aniccaṁ khayaṭṭhena dukkhaṁ bhayaṭṭhena anattā asārakaṭṭhenāti
 sotāvadhānaṁ taṁpajānanā paññā sutamaye ñāṇaṁ taṁ ñātaṭṭhena
 ñāṇaṁ pajānanaṭṭhena paññā tena vuccati sabbe saṅkhārā
 aniccā sabbe saṅkhārā dukkhā sabbe dhammā anattāti sotāvadhānaṁ
 taṁpajānanā paññā sutamaye ñāṇaṁ.
-------------------------------------------------
[page 054]
      [80] Kathaṁ idaṁ dukkhaṁ ariyasaccaṁ idaṁ dukkhasamudayo ariyasaccaṁ
 idaṁ dukkhanirodho arisaccaṁ idaṁ dukkhanirodhagāminī paṭipadā ariyasaccanti
 sotāvadhānaṁ taṁpajānanā paññā sutamaye ñāṇaṁ.
      Tattha katamaṁ dukkhaṁ ariyasaccaṁ jātipi dukkhā jarāpi dukkhā
 maraṇampi dukkhaṁ sokaparidevadukkhadomanassupāyāsāpi dukkhā
 appiyehi sampayogo dukkho piyehi vippayogo dukkho yampicchaṁ na
 labhati tampi dukkhaṁ saṅkhittena pañcupādānakkhandhā dukkhā.
      Tattha katamā jāti yā tesaṁ tesaṁ sattānaṁ tamhi tamhi
 sattanikāye jāti sañjāti okkanti nibbatti abhinibbatti
 khandhānaṁ pātubhāvo āyatanānaṁ paṭilābho ayaṁ vuccati jāti.
      Tattha katamā jarā yā tesaṁ tesaṁ sattānaṁ tamhi tamhi
 sattanikāye jarā jīraṇatā khaṇḍiccaṁ pāliccaṁ valittacatā āyuno
 saṁhāni indriyānaṁ paripāko ayaṁ vuccati jarā.
      Tattha katamaṁ maraṇaṁ yā tesaṁ tesaṁ sattānaṁ tamhā tamhā
 sattanikāyā cuti cavanatā bhedo antaradhānaṁ maccu maraṇaṁ
 kālakiriyā khandhānaṁ bhedo kaḷevarassa nikkhepo jīvitindriyassa
 upacchedo idaṁ vuccati maraṇaṁ.
      [81] Tattha katamo soko yo 1- ñātibyasanena vā phuṭṭhassa
 bhogabyasanena vā phuṭṭhassa rogabyasanena vā phuṭṭhassa sīlabyasanena
 vā phuṭṭhassa diṭṭhibyasanena vā phuṭṭhassa aññataraññatarena

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 055]
 Byasanena samannāgatassa aññataraññatarena dukkhadhammena phuṭṭhassa
 soko socanā socitattaṁ antosoko antoparisoko cetaso
 parijjhāyanā domanassaṁ sokasallaṁ ayaṁ vuccati soko.
      Tattha katamo paridevo yo 1- ñātibyasanena vā phuṭṭhassa
 bhogabyasanena vā phuṭṭhassa rogabyasanena vā phuṭṭhassa sīlabyasanena
 vā phuṭṭhassa diṭṭhibyasanena vā phuṭṭhassa aññataraññatarena
 byasanena samannāgatassa aññataraññatarena dukkhadhammena phuṭṭhassa
 ādevo paridevo ādevanā paridevanā ādevitattaṁ paridevitattaṁ
 vācā palāpo vippalāpo lālappo lālappanā lālappitattaṁ
 ayaṁ vuccati paridevo.
      Tattha katamaṁ dukkhaṁ yaṁ kāyikaṁ asātaṁ kāyikaṁ dukkhaṁ
 kāyasamphassajaṁ asātaṁ dukkhaṁ vedayitaṁ kāyasamphassajā asātā
 dukkhā vedanā idaṁ vuccati dukkhaṁ.
      Tattha katamaṁ domanassaṁ yaṁ cetasikaṁ asātaṁ cetasikaṁ dukkhaṁ
 cetosamphassajaṁ asātaṁ dukkhaṁ vedayitaṁ cetosamphassajā asātā
 dukkhā vedanā idaṁ vuccati domanassaṁ.
      Tattha katamo upāyāso yo 2- ñātibyasanena vā phuṭṭhassa
 bhogabyasanena vā phuṭṭhassa rogabyasanena vā phuṭṭhassa sīlabyasanena
 vā phuṭṭhassa diṭṭhibyasanena vā phuṭṭhassa aññataraññatarena
 byasanena samannāgatassa aññataraññatarena dukkhadhammena phuṭṭhassa

  *  *  *  *  *  *
  Footnote:1-2 Ma. ayaṁ pāṭho natthi.
-------------------------------------------------
[page 056]
 Āyāso upāyāso āyāsitattaṁ upāyāsitattaṁ ayaṁ vuccati
 upāyāso.
      [82] Tattha katamo appiyehi sampayogo dukkho idha yassa
 te honti aniṭṭhā akantā amanāpā rūpā saddā gandhā rasā
 phoṭṭhabbā ye vā panassa te honti anatthakāmā ahitakāmā
 aphāsukāmā ayogakkhemakāmā yā tehi 1- saṅgati samāgamo samodhānaṁ
 missībhāvo ayaṁ vuccati appiyehi sampayogo dukkho.
      Tattha katamo piyehi vippayogo dukkho idha yassa te honti
 iṭṭhā kantā manāpā rūpā saddā gandhā rasā phoṭṭhabbā
 ye vā panassa te honti atthakāmā hitakāmā phāsukāmā
 yogakkhemakāmā mātā vā pitā vā bhātā vā bhaginī vā mittā
 vā amaccā vā ñātī vā sālohitā vā yā tehi [2]- asaṅgati
 asamāgamo asamodhānaṁ amissībhāvo ayaṁ vuccati piyehi vippayogo
 dukkho.
      Tattha katamaṁ yampicchaṁ na labhati tampi dukkhaṁ jātidhammānaṁ
 sattānaṁ evaṁ icchā uppajjati aho vata mayaṁ na jātidhammā
 assāma na ca vata no jāti āgaccheyyāti na kho panetaṁ icchāya
 pattabbaṁ idampi yampicchaṁ na labhati tampi dukkhaṁ jarādhammānaṁ
 sattānaṁ .pe. Byādhidhammānaṁ sattānaṁ maraṇadhammānaṁ sattānaṁ
 sokaparidevadukkhadomanassupāyāsadhammānaṁ sattānaṁ evaṁ icchā

  *  *  *  *  *  *
  Footnote:1-2 Ma. saddhiṁ.
-------------------------------------------------
[page 057]
 Uppajjati aho vata mayaṁ na sokaparidevadukkhadomanassupāyāsadhammā
 assāma na ca vata no sokaparidevadukkhadomanassupāyāsā
 āgaccheyyunti na kho panetaṁ icchāya pattabbaṁ idampi yampicchaṁ
 na labhati tampi dukkhaṁ.
      Tattha katame saṅkhittena pañcupādānakkhandhā dukkhā seyyathīdaṁ
 rūpūpādānakkhandho vedanūpādānakkhandho saññūpādānakkhandho
 saṅkhārūpādānakkhandho viññāṇūpādānakkhandho ime vuccanti
 saṅkhittena pañcupādānakkhandhā dukkhā idaṁ vuccati dukkhaṁ
 ariyasaccaṁ.
      [83] Tattha katamaṁ dukkhasamudayo ariyasaccaṁ yāyaṁ taṇhā
 ponobbhavikā nandirāgasahagatā tatratatrābhinandinī seyyathīdaṁ
 kāmataṇhā bhavataṇhā vibhavataṇhā < PTS. Ps I , 40 >sā kho panesā taṇhā
 kattha uppajjamānā uppajjati kattha nivisamānā nivisati yaṁ
 loke piyarūpaṁ sātarūpaṁ etthesā taṇhā uppajjamānā
 uppajjati ettha nivisamānā nivisati kiñca loke piyarūpaṁ
 sātarūpaṁ cakkhuṁ loke piyarūpaṁ sātarūpaṁ etthesā taṇhā
 uppajjamānā uppajjati ettha nivisamānā nivisati sotaṁ loke
 ghānaṁ loke jivhā loke kāyo loke mano loke piyarūpaṁ
 sātarūpaṁ etthesā taṇhā uppajjamānā uppajjati ettha
 nivisamānā nivisati rūpā loke piyarūpaṁ sātarūpaṁ etthesā
-------------------------------------------------
[page 058]
 Taṇhā uppajjamānā uppajjati ettha nivisamānā nivisati
 saddā loke .pe. Dhammā loke cakkhuviññāṇaṁ loke .pe.
 Manoviññāṇaṁ loke cakkhusamphasso loke .pe. Manosamphasso
 loke cakkhusamphassajā vedanā loke .pe. Manosamphassajā
 vedanā loke rūpasaññā loke .pe. Dhammasaññā loke
 rūpasañcetanā loke .pe. Dhammasañcetanā loke rūpataṇhā
 loke .pe. Dhammataṇhā loke rūpavitakko loke .pe.
 Dhammavitakko loke rūpavicāro loke .pe. Dhammavicāro loke
 piyarūpaṁ sātarūpaṁ etthesā taṇhā uppajjamānā uppajjati
 ettha nivisamānā nivisati idaṁ vuccati dukkhasamudayo ariyasaccaṁ.
      [84] Tattha katamaṁ dukkhanirodho ariyasaccaṁ yo tassā yeva
 taṇhāya asesavirāganirodho cāgo paṭinissaggo mutti anālayo
 sā kho panesā taṇhā kattha pahiyyamānā pahīyati kattha
 nirujjhamānā nirujjhati yaṁ loke piyarūpaṁ sātarūpaṁ etthesā taṇhā
 pahiyyamānā pahīyati ettha nirujjhamānā nirujjhati cakkhuṁ loke
 piyarūpaṁ sātarūpaṁ etthesā taṇhā pahiyyamānā pahīyati ettha
 nirujjhamānā nirujjhati sotaṁ loke .pe. Dhammavicāro loke
 piyarūpaṁ sātarūpaṁ etthesā taṇhā pahiyyamānā pahīyati ettha
 nirujjhamānā nirujjhati idaṁ vuccati dukkhanirodho ariyasaccaṁ.
      [85] Tattha katamaṁ dukkhanirodhagāminī paṭipadā ariyasaccaṁ ayameva
-------------------------------------------------
[page 059]
 Ariyo aṭṭhaṅgiko maggo seyyathīdaṁ sammādiṭṭhi sammāsaṅkappo
 sammāvācā < PTS. Ps I , 41 >sammākammanto sammāājīvo sammāvāyāmo
 sammāsati sammāsamādhi.
      Tattha katamā sammādiṭṭhi dukkhe ñāṇaṁ dukkhasamudaye ñāṇaṁ
 dukkhanirodhe ñāṇaṁ dukkhanirodhagāminiyā paṭipadāya ñāṇaṁ ayaṁ
 vuccati sammādiṭṭhi.
      Tattha katamo sammāsaṅkappo nekkhammasaṅkappo abyāpādasaṅkappo
 avihiṁsāsaṅkappo ayaṁ vuccati sammāsaṅkappo.
      Tattha katamā sammāvācā musāvādā veramaṇī pisuṇāya
 vācāya veramaṇī pharusāya vācāya veramaṇī samphappalāpā
 veramaṇī ayaṁ vuccati sammāvācā.
      Tattha katamo sammākammanto pāṇātipātā veramaṇī
 adinnādānā veramaṇī kāmesu micchācārā veramaṇī ayaṁ
 vuccati sammākammanto.
      Tattha katamo sammāājīvo idha ariyasāvako micchāājīvaṁ
 pahāya sammāājīvena jīvikaṁ kappeti ayaṁ vuccati sammāājīvo.
      Tattha katamo sammāvāyāmo idha bhikkhu anuppannānaṁ
 pāpakānaṁ akusalānaṁ dhammānaṁ anuppādāya chandaṁ janeti vāyamati
 viriyaṁ ārabhati cittaṁ paggaṇhāti padahati uppannānaṁ pāpakānaṁ
 akusalānaṁ dhammānaṁ pahānāya .pe. Anuppannānaṁ kusalānaṁ dhammānaṁ
-------------------------------------------------
[page 060]
 Uppādāya .pe. Uppannānaṁ kusalānaṁ dhammānaṁ ṭhitiyā
 asammosāya bhiyyobhāvāya vepullāya bhāvanāya pāripūriyā chandaṁ
 janeti vāyamati viriyaṁ ārabhati cittaṁ paggaṇhāti padahati ayaṁ
 vuccati sammāvāyāmo.
      Tattha katamā sammāsati idha bhikkhu kāye kāyānupassī
 viharati ātāpī sampajāno satimā vineyya loke abhijjhādomanassaṁ
 vedanāsu .pe. Citte .pe. Dhammesu dhammānupassī viharati
 ātāpī sampajāno satimā vineyya loke abhijjhādomanassaṁ ayaṁ
 vuccati sammāsati.
      Tattha katamo sammāsamādhi idha bhikkhu vivicceva kāmehi vivicca
 akusalehi dhammehi savitakkaṁ savicāraṁ vivekajampītisukhaṁ paṭhamajjhānaṁ 1-
 upasampajja viharati vitakkavicārānaṁ vūpasamā ajjhattaṁ sampasādanaṁ
 cetaso ekodibhāvaṁ avitakkaṁ avicāraṁ < PTS. Ps I , 42 >samādhijampītisukhaṁ dutiyajjhānaṁ 2-
 upasampajja viharati pītiyā ca virāgā upekkhako ca viharati
 sato ca sampajāno sukhañca kāyena paṭisaṁvedeti yantaṁ ariyā
 ācikkhanti upekkhako satimā sukhavihārīti tatiyajjhānaṁ 3- upasampajja
 viharati sukhassa ca pahānā dukkhassa ca pahānā pubbeva
 somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
 catutthajjhānaṁ 4- upasampajja viharati ayaṁ vuccati sammāsamādhi idaṁ
 vuccati dukkhanirodhagāminī paṭipadā ariyasaccaṁ. Taṁ ñātaṭṭhena ñāṇaṁ

  *  *  *  *  *  *
  Footnote:1 Ma. paṭhamaṁ jhānaṁ. 2 Ma. dutiyaṁ jhānaṁ. 3 Ma. tatiyaṁ jhānaṁ. 4 Ma. catutthaṁ jhānaṁ.
-------------------------------------------------
[page 061]
 Pajānanaṭṭhena paññā tena vuccati idaṁ dukkhaṁ ariyasaccaṁ idaṁ
 dukkhasamudayo ariyasaccaṁ idaṁ dukkhanirodho ariyasaccaṁ idaṁ
 dukkhanirodhagāminī paṭipadā ariyasaccanti sotāvadhānaṁ taṁpajānanā
 paññā sutamaye ñāṇaṁ evaṁ sotāvadhāne paññā sutamaye ñāṇaṁ.
                        --------
      [86] Kathaṁ sutvāna saṁvare paññā sīlamaye ñāṇaṁ pañca
 sīlāni pariyantapārisuddhisīlaṁ apariyantapārisuddhisīlaṁ paripuṇṇapārisuddhisīlaṁ
 aparāmaṭṭhapārisuddhisīlaṁ paṭippassaddhipārisuddhisīlanti.
      Tattha katamaṁ pariyantapārisuddhisīlaṁ anupasampannānaṁ pariyantasikkhāpadānaṁ
 idaṁ pariyantapārisuddhisīlaṁ.
      Katamaṁ apariyantapārisuddhisīlaṁ upasampannānaṁ apariyantasikkhāpadānaṁ
 idaṁ apariyantapārisuddhisīlaṁ.
      Katamaṁ paripuṇṇapārisuddhisīlaṁ puthujjanakalyāṇakānaṁ kusaladhamme
 yuttānaṁ asekkhapariyante paripūrikārīnaṁ 1- kāye ca jīvite ca
 anapekkhānaṁ pariccattajīvitānaṁ idaṁ paripuṇṇapārisuddhisīlaṁ.
      Katamaṁ aparāmaṭṭhapārisuddhisīlaṁ sattannaṁ sekkhānaṁ idaṁ
 aparāmaṭṭhapārisuddhisīlaṁ.
      Katamaṁ paṭippassaddhipārisuddhisīlaṁ tathāgatasāvakānaṁ khīṇāsavānaṁ
 paccekabuddhānaṁ tathāgatānaṁ arahantānaṁ sammāsambuddhānaṁ idaṁ
 paṭippassaddhipārisuddhisīlaṁ.

  *  *  *  *  *  *
  Footnote:1 Ma. Yu. paripūrakārīnaṁ.
-------------------------------------------------
[page 062]
      [87] Atthi sīlaṁ pariyantaṁ atthi sīlaṁ apariyantaṁ. Tattha
 katamantaṁ sīlaṁ pariyantaṁ atthi sīlaṁ lābhapariyantaṁ atthi sīlaṁ
 yasapariyantaṁ atthi sīlaṁ ñātipariyantaṁ atthi sīlaṁ aṅgapariyantaṁ
 atthi sīlaṁ jīvitapariyantaṁ.
      Katamantaṁ sīlaṁ lābhapariyantaṁ idhekacco lābhahetu lābhapaccayā
 lābhakāraṇā yathāsamādinnaṁ sikkhāpadaṁ vītikkamati idantaṁ sīlaṁ
 lābhapariyantaṁ.
      Katamantaṁ sīlaṁ yasapariyantaṁ idhekacco yasahetu yasapaccayā
 yasakāraṇā yathāsamādinnaṁ sikkhāpadaṁ vītikkamati idantaṁ sīlaṁ
 yasapariyantaṁ.
      Katamantaṁ sīlaṁ ñātipariyantaṁ idhekacco ñātihetu
 ñātipaccayā ñātikāraṇā yathāsamādinnaṁ sikkhāpadaṁ vītikkamati
 idantaṁ sīlaṁ ñātipariyantaṁ.
      Katamantaṁ sīlaṁ aṅgapariyantaṁ idhekacco aṅgahetu aṅgapaccayā
 aṅgakāraṇā yathāsamādinnaṁ sikkhāpadaṁ vītikkamati idantaṁ sīlaṁ
 aṅgapariyantaṁ.
      Katamantaṁ sīlaṁ jīvitapariyantaṁ idhekacco jīvitahetu jīvitapaccayā
 jīvitakāraṇā yathāsamādinnaṁ sikkhāpadaṁ vītikkamati idantaṁ sīlaṁ
 jīvitapariyantaṁ. Evarūpāni sīlāni khaṇḍāni chiddāni sabalāni
 kammāsāni nabhujissāni naviññupasatthāni parāmaṭṭhāni asamādhisaṁvattanikāni
-------------------------------------------------
[page 063]
 Nāvippaṭisāravatthukāni napāmujjavatthukāni napītivatthukāni
 napassaddhivatthukāni nasukhavatthukāni nasamādhivatthukāni
 nayathābhūtañāṇadassanavatthukāni na ekantanibbidāya virāgāya nirodhāya
 upasamāya abhiññāya sambodhāya nibbānāya saṁvattanti idantaṁ
 sīlaṁ pariyantaṁ.
      [88] Katamantaṁ sīlaṁ apariyantaṁ atthi sīlaṁ nalābhapariyantaṁ
 atthi sīlaṁ nayasapariyantaṁ atthi sīlaṁ nañātipariyantaṁ atthi sīlaṁ
 nāṅgapariyantaṁ atthi sīlaṁ najīvitapariyantaṁ.
      Katamantaṁ sīlaṁ nalābhapariyantaṁ idhekacco lābhahetu lābhapaccayā
 lābhakāraṇā yathāsamādinnaṁ sikkhāpadaṁ vītikkamāya cittaṁpi na
 uppādeti kiṁ so vītikkamissati idantaṁ sīlaṁ nalābhapariyantaṁ.
      Katamantaṁ sīlaṁ nayasapariyantaṁ idhekacco yasahetu yasapaccayā
 yasakāraṇā yathāsamādinnaṁ sikkhāpadaṁ vītikkamāya cittaṁpi na
 uppādeti kiṁ so vītikkamissati idantaṁ sīlaṁ nayasapariyantaṁ.
      Katamantaṁ sīlaṁ nañātipariyantaṁ idhekacco ñātihetu ñātipaccayā
 ñātikāraṇā yathāsamādinnaṁ sikkhāpadaṁ vītikkamāya cittaṁpi na
 uppādeti kiṁ so vītikkamissati idantaṁ sīlaṁ nañātipariyantaṁ.
      Katamantaṁ sīlaṁ nāṅgapariyantaṁ idhekacco aṅgahetu aṅgapaccayā
 aṅgakāraṇā yathāsamādinnaṁ sikkhāpadaṁ vītikkamāya cittaṁpi na
 uppādeti kiṁ so vītikkamissati idantaṁ sīlaṁ nāṅgapariyantaṁ.
-------------------------------------------------
[page 064]
      Katamantaṁ sīlaṁ najīvitapariyantaṁ idhekacco jīvitahetu jīvitapaccayā
 jīvitakāraṇā yathāsamādinnaṁ sikkhāpadaṁ vītikkamāya cittaṁpi na
 uppādeti kiṁ so vītikkamissati idantaṁ sīlaṁ najīvitapariyantaṁ.
 Evarūpāni sīlāni akkhaṇḍāni acchiddāni asabalāni akammāsāni
 bhujissāni viññūpasatthāni aparāmaṭṭhāni samādhisaṁvattanikāni
 avippaṭisāravatthukāni pāmujjavatthukāni pītivatthukāni passaddhivatthukāni
 sukhavatthukāni samādhivatthukāni yathābhūtañāṇadassanavatthukāni ekantanibbidāya
 virāgāya nirodhāya upasamāya abhiññāya sambodhāya
 nibbānāya saṁvattanti idantaṁ sīlaṁ apariyantaṁ.
      [89] Kiṁ sīlaṁ kati sīlāni kiṁsamuṭṭhānaṁ sīlaṁ katidhammasamodhānaṁ
 sīlaṁ.
      Kiṁ sīlanti cetanā sīlaṁ cetasikaṁ sīlaṁ saṁvaro sīlaṁ
 avītikkamo sīlaṁ.
      Kati sīlānīti tīṇi sīlāni kusalasīlaṁ akusalasīlaṁ abyākatasīlaṁ.
      Kīsamuṭṭhānaṁ sīlanti kusalacittasamuṭṭhānaṁ kusalasīlaṁ < PTS. Ps I , 45 >akusalacittasamuṭṭhānaṁ
 akusalasīlaṁ abyākatacittasamuṭṭhānaṁ abyākatasīlaṁ.
      Katidhammasamodhānaṁ sīlanti saṁvarasamodhānaṁ sīlaṁ avītikkamasamodhānaṁ
 sīlaṁ tathābhāve jātacetanāsamodhānaṁ sīlaṁ. Pāṇātipātaṁ
 saṁvaraṭṭhena sīlaṁ avītikkamaṭṭhena sīlaṁ adinnādānaṁ saṁvaraṭṭhena
 sīlaṁ avītikkamaṭṭhena sīlaṁ kāmesu micchācāraṁ saṁvaraṭṭhena sīlaṁ
-------------------------------------------------
[page 065]
 Avītikkamaṭṭhena sīlaṁ musāvādaṁ saṁvaraṭṭhena sīlaṁ avītikkamaṭṭhena
 sīlaṁ pisuṇāvācaṁ saṁvaraṭṭhena sīlaṁ avītikkamaṭṭhena sīlaṁ pharusavācaṁ
 saṁvaraṭṭhena sīlaṁ avītikkamaṭṭhena sīlaṁ samphappalāpaṁ
 saṁvaraṭṭhena sīlaṁ avītikkamaṭṭhena sīlaṁ abhijjhaṁ saṁvaraṭṭhena sīlaṁ
 avītikkamaṭṭhena sīlaṁ byāpādaṁ saṁvaraṭṭhena sīlaṁ avītikkamaṭṭhena
 sīlaṁ micchādiṭṭhiṁ saṁvaraṭṭhena sīlaṁ avītikkamaṭṭhena sīlaṁ
 nekkhammena kāmacchandaṁ saṁvaraṭṭhena sīlaṁ avītikkamaṭṭhena sīlaṁ
 abyāpādena byāpādaṁ saṁvaraṭṭhena sīlaṁ avītikkamaṭṭhena sīlaṁ
 ālokasaññāya thīnamiddhaṁ avikkhepaṭṭhena uddhaccaṁ dhammavavatthānena
 vicikicchaṁ ñāṇena avijjaṁ pāmujjena aratiṁ paṭhamajjhānena 1-
 nīvaraṇe dutiyajjhānena vitakkavicāre tatiyajjhānena pītiṁ catutthajjhānena
 sukhadukkhaṁ ākāsānañcāyatanasamāpattiyā rūpasaññaṁ paṭighasaññaṁ
 nānattasaññaṁ viññāṇañcāyatanasamāpattiyā ākāsānañcāyatanasaññaṁ
 ākiñcaññāyatanasamāpattiyā viññāṇañcāyatanasaññaṁ
 nevasaññānāsaññāyatanasamāpattiyā ākiñcaññāyatanasaññaṁ
 aniccānupassanāya niccasaññaṁ dukkhānupassanāya
 sukhasaññaṁ anattānupassanāya attasaññaṁ nibbidānupassanāya
 nandiṁ virāgānupassanāya rāgaṁ nirodhānupassanāya samudayaṁ
 paṭinissaggānupassanāya ādānaṁ khayānupassanāya ghanasaññaṁ
 vayānupassanāya āyuhanaṁ vipariṇāmānupassanāya dhuvasaññaṁ

  *  *  *  *  *  *
  Footnote:1 Ma. paṭhamena jhānena. evamuparipi.
-------------------------------------------------
[page 066]
 Animittānupassanāya nimittaṁ appaṇihitānupassanāya paṇidhiṁ suññatānupassanāya
 abhinivesaṁ adhipaññādhammavipassanāya sārādānābhinivesaṁ
 yathābhūtañāṇadassanena sammohābhinivesaṁ ādīnavānupassanāya
 ālayābhinivesaṁ paṭisaṅkhānupassanāya appaṭisaṅkhaṁ < PTS. Ps I , 46 >vivaṭṭanānupassanāya
 saññogābhinivesaṁ sotāpattimaggena diṭṭhekaṭṭhe
 kilese sakadāgāmimaggena oḷārike kilese anāgāmimaggena
 aṇusahagate kilese arahattamaggena sabbakilese saṁvaraṭṭhena
 sīlaṁ avītikkamaṭṭhena sīlaṁ.
      [90] Pañca sīlāni pāṇātipātassa pahānaṁ sīlaṁ veramaṇī
 sīlaṁ cetanā sīlaṁ saṁvaro sīlaṁ avītikkamo sīlaṁ evarūpāni
 sīlāni cittassa avippaṭisārāya saṁvattanti pāmujjāya 1- saṁvattanti
 pītiyā saṁvattanti passaddhiyā saṁvattanti somanassāya saṁvattanti
 āsevanāya saṁvattanti bhāvanāya saṁvattanti bahulīkammāya
 saṁvattanti alaṅkārāya saṁvattanti parikkhārāya saṁvattanti
 parivārāya saṁvattanti pāripūriyā saṁvattanti ekantanibbidāya
 virāgāya nirodhāya upasamāya abhiññāya sambodhāya nibbānāya
 saṁvattanti evarūpānaṁ sīlānaṁ saṁvarapārisuddhi adhisīlaṁ saṁvarapārisuddhiyā
 ṭhitaṁ cittaṁ na vikkhepaṁ gacchati avikkhepapārisuddhi
 adhicittaṁ saṁvarapārisuddhiṁ sammā passati avikkhepapārisuddhiṁ sammā
 passati dassanapārisuddhi adhipaññā yo tattha saṁvaraṭṭho ayaṁ

  *  *  *  *  *  *
  Footnote:1 Ma. Yu. pāmojjāya. evamuparipi.
-------------------------------------------------
[page 067]
 Adhisīlasikkhā yo tattha avikkhepaṭṭho ayaṁ adhicittasikkhā yo
 tattha dassanaṭṭho ayaṁ adhipaññāsikkhā imā tisso sikkhāyo
 āvajjanto sikkhati jānanto sikkhati passanto sikkhati paccavekkhanto
 sikkhati cittaṁ adhiṭṭhahanto sikkhati saddhāya adhimuccanto
 sikkhati viriyaṁ paggaṇhanto sikkhati satiṁ upaṭṭhahanto
 sikkhati cittaṁ samādahanto sikkhati paññāya pajānanto
 sikkhati abhiññeyyaṁ abhijānanto sikkhati pariññeyyaṁ parijānanto
 sikkhati pahātabbaṁ pajahanto sikkhati bhāvetabbaṁ bhāvento
 sikkhati sacchikātabbaṁ sacchikaronto sikkhati.
      [91] Pañca sīlāni pāṇātipātassa adinnādānassa
 kāmesu micchācārassa musāvādassa pisuṇāya vācāya pharusāya
 vācāya samphappalāpassa abhijjhāya byāpādassa micchādiṭṭhiyā
 nekkhammena kāmacchandassa abyāpādena byāpādassa ālokasaññāya
 thīnamiddhassa avikkhepena < PTS. Ps I , 47 >uddhaccassa dhammavavatthānena
 vicikicchāya ñāṇena avijjāya pāmujjena aratiyā paṭhamajjhānena
 nīvaraṇānaṁ dutiyajjhānena vitakkavicārānaṁ tatiyajjhānena
 pītiyā catutthajjhānena sukhadukkhānaṁ ākāsānañcāyatanasamāpattiyā
 rūpasaññāya paṭighasaññāya nānattasaññāya viññāṇañcāyatanasamāpattiyā
 ākāsānañcāyatanasaññāya ākiñcaññāyatanasamāpattiyā
 viññāṇañcāyatanasaññāya nevasaññānāsaññāyatanasamāpattiyā
-------------------------------------------------
[page 068]
 Ākiñcaññāyatanasaññāya aniccānupassanāya
 niccasaññāya dukkhānupassanāya sukhasaññāya anattānupassanāya
 attasaññāya nibbidānupassanāya nandiyā virāgānupassanāya
 rāgassa nirodhānupassanāya samudayassa paṭinissaggānupassanāya
 ādānassa khayānupassanāya ghanasaññāya vayānupassanāya
 āyuhanassa vipariṇāmānupassanāya dhuvasaññāya animittānupassanāya
 nimittassa appaṇihitānupassanāya paṇidhiyā
 suññatānupassanāya abhinivesassa adhipaññādhammavipassanāya sārādānābhinivesassa
 yathābhūtañāṇadassanena sammohābhinivesassa ādīnavānupassāya
 ālayābhinivesassa paṭisaṅkhānupassanāya appaṭisaṅkhāya
 vivaṭṭanānupassanāya saññogābhinivesassa sotāpattimaggena
 diṭṭhekaṭṭhānaṁ kilesānaṁ sakadāgāmimaggena oḷārikānaṁ
 kilesānaṁ anāgāmimaggena aṇusahagatānaṁ kilesānaṁ arahatta
 maggena sabbakilesānaṁ pahānaṁ sīlaṁ veramaṇī sīlaṁ cetanā silaṁ
 saṁvaro sīlaṁ avītikkamo sīlaṁ. Evarūpāni sīlāni cittassa
 avippaṭisārāya saṁvattanti pāmujjāya saṁvattanti pītiyā
 saṁvattanti passaddhiyā saṁvattanti somanassāya saṁvattanti āsevanāya
 saṁvattanti bhāvanāya saṁvattanti bahulīkammāya saṁvattanti
 alaṅkārāya saṁvattanti parikkhārāya saṁvattanti parivārāya
 saṁvattanti pāripūriyā saṁvattanti ekantanibbidāya virāgāya
-------------------------------------------------
[page 069]
 Nirodhāya upasamāya abhiññāya sambodhāya nibbānāya saṁvattanti
 evarūpānaṁ sīlānaṁ saṁvarapārisuddhi adhisīlaṁ saṁvarapārisuddhiyā ṭhitaṁ
 cittaṁ na 1- vikkhepaṁ gacchati avikkhepapārisuddhi adhicittaṁ saṁvarapārisuddhiṁ
 sammā passati avikkhepapārisuddhiṁ sammā passati
 dassanapārisuddhi adhipaññā yo tattha saṁvaraṭṭho < PTS. Ps I , 48 >ayaṁ adhisīlasikkhā
 yo tattha avikkhepaṭṭho ayaṁ adhicittasikkhā yo tattha
 dassanaṭṭho ayaṁ adhipaññāsikkhā imā tisso sikkhāyo
 āvajjanto sikkhati jānanto sikkhati passanto sikkhati paccavekkhanto
 sikkhati cittaṁ adhiṭṭhahanto sikkhati saddhāya adhimuccanto
 sikkhati viriyaṁ paggaṇhanto sikkhati satiṁ upaṭṭhapento
 sikkhati cittaṁ samādahanto sikkhati paññāya jānanto 2-
 sikkhati abhiññeyyaṁ abhijānanto sikkhati pariññeyyaṁ parijānanto
 sikkhati pahātabbaṁ pajahanto sikkhati bhāvetabbaṁ
 bhāvento sikkhati sacchikātabbaṁ sacchikaronto sikkhati taṁ ñātaṭṭhena
 ñāṇaṁ pajānanaṭṭhena paññā tena vuccati sutvāna
 saṁvare paññā sīlamaye ñāṇaṁ.
                      --------
      [92] Kathaṁ saṁvaritvā samādahane paññā samādhibhāvanāmaye
 ñāṇaṁ eko samādhi cittassa ekaggatā. Dve samādhī
 lokiyo samādhi lokuttaro samādhi. Tayo samādhī savitakkasavicāro

  *  *  *  *  *  *
  Footnote:1 Ma. avikkhepaṁ. 2 Ma. Yu. pajānanto.
-------------------------------------------------
[page 070]
 Samādhi avitakkavicāramatto samādhi avitakkāvicāro
 samādhi. Cattāro samādhī hānabhāgiyo samādhi ṭhitibhāgiyo samādhi
 visesabhāgiyo samādhi nibbedhabhāgiyo samādhi. Pañca samādhī
 pītipharaṇatā sukhapharaṇatā cetopharaṇatā ālokapharaṇatā paccavekkhaṇānimittaṁ.
 Cha samādhī buddhānussativasena cittassa ekaggatā
 avikkhepo samādhi dhammānussativasena cittassa ekaggatā
 avikkhepo samādhi saṅghānussativasena cittassa ekaggatā
 avikkhepo samādhi sīlānussativasena cittassa ekaggatā avikkhepo
 samādhi cāgānussativasena cittassa ekaggatā avikkhepo samādhi
 devatānussativasena cittassa ekaggatā avikkhepo samādhi. Satta
 samādhī samādhissa kusalatā samādhissa samāpattikusalatā
 samādhissa ṭhitikusalatā samādhissa vuṭṭhānakusalatā samādhissa
 kallitakusalatā 1- samādhissa gocarakusalatā samādhissa abhinīhārakusalatā.
 Aṭṭha samādhī paṭhavīkasiṇavasena cittassa ekaggatā
 avikkhepo samādhi āpokasiṇavasena .pe. Tejokasiṇavasena
 vāyokasiṇavasena nīlakasiṇavasena pītakasiṇavasena lohitakasiṇavasena
 odātakasiṇavasena cittassa ekaggatā avikkhepo samādhi.
 Nava samādhī rūpāvacaro samādhi atthi hīno atthi majjhimo
 atthi paṇīto arūpāvacaro samādhi atthi hīno atthi
 majjhimo atthi paṇīto suññato samādhi animitto samādhi

  *  *  *  *  *  *
  Footnote:1 Ma. Yu. kalyatākusalatā.
-------------------------------------------------
[page 071]
 Appaṇihito samādhi. Dasa samādhī uddhumātakasaññāvasena
 cittassa ekaggatā avikkhepo samādhi vinīlakasaññāvasena .pe.
 Vipubbakasaññāvasena vicchiddakasaññāvasena vikkhāyitakasaññāvasena
 vikkhittakasaññāvasena hatavikkhāyitakasaññāvasena lohitakasaññāvasena
 pulavakasaññāvasena 1- aṭṭhikasaññāvasena cittassa
 ekaggatā avikkhepo samādhi ime pañcapaññāsa samādhī.
      [93] Api ca pañcavīsati samādhissa samādhiṭṭhā pariggahaṭṭhena
 samādhi parivāraṭṭhena samādhi paripūraṭṭhena samādhi
 ekaggaṭṭhena samādhi avikkhepaṭṭhena samādhi avisāraṭṭhena samādhi
 anāvilaṭṭhena samādhi aniñjanaṭṭhena samādhi vimuttaṭṭhena
 samādhi ekattupaṭṭhānavasena cittassa ṭhitattā samādhi samaṁ
 esatīti samādhi visamaṁ nesatīti samādhi samaṁ esitattā samādhi
 visamaṁ nesitattā samādhi samaṁ ādiyatīti samādhi visamaṁ nādiyatīti
 samādhi samaṁ ādinnattā samādhi visamaṁ anādinnattā samādhi
 samaṁ paṭipajjatīti samādhi visamaṁ nappaṭipajjatīti samādhi samaṁ paṭipannattā
 samādhi visamaṁ nappaṭipannattā samādhi samaṁ jhāyatīti
 samādhi visamaṁ jhāpetīti samādhi samaṁ jhātattā samādhi visamaṁ
 jhāpitattā samādhi samo ca hito ca sukho cāti samādhi ime
 pañcavīsati samādhissa samādhiṭṭhā taṁ ñātaṭṭhena ñāṇaṁ pajānanaṭṭhena
 paññā tena vuccati saṁvaritvā samādahane paññā

  *  *  *  *  *  *
  Footnote:1 Ma. puḷuvakasaññāvasena.
-------------------------------------------------
[page 072]
 Samādhibhāvanāmaye ñāṇaṁ.
                        --------
      [94] < PTS. Ps I , 50 >Kathaṁ paccayapariggahe paññā dhammaṭṭhitiñāṇaṁ avijjā
 saṅkhārānaṁ uppādaṭṭhiti ca pavattaṭṭhiti ca nimittaṭṭhiti ca
 āyuhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca
 hetuṭṭhiti ca paccayaṭṭhiti ca imehi navahākārehi avijjā paccayo
 saṅkhārā paccayasamuppannā ubhopete dhammā paccayasamuppannāti
 paccayapariggahe paññā dhammaṭṭhitiñāṇaṁ atītampi addhānaṁ avijjāsaṅkhārānaṁ
 anāgatampi addhānaṁ avijjā saṅkhārānaṁ uppādaṭṭhiti
 ca pavattaṭṭhiti ca nimittaṭṭhiti ca āyuhanaṭṭhiti ca saññogaṭṭhiti ca
 palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca imehi
 navahākārehi avijjā paccayo saṅkhārā paccayasamuppannā ubhopete
 dhammā paccayasamuppannāti paccayapariggahe paññā dhammaṭṭhitiñāṇaṁ
 saṅkhārā viññāṇassa .pe. Viññāṇaṁ nāmarūpassa
 nāmarūpaṁ saḷāyatanassa saḷāyatanaṁ phassassa phasso
 vedanāya vedanā taṇhāya taṇhā upādānassa upādānaṁ bhavassa
 bhavo jātiyā jāti jarāmaraṇassa uppādaṭṭhiti ca pavattaṭṭhiti
 ca nimittaṭṭhiti ca āyuhanaṭṭhiti ca saññogaṭṭhiti ca palibodhaṭṭhiti
 ca samudayaṭṭhiti ca hetuṭṭhiti ca paccayaṭṭhiti ca imehi
 navahākārehi jāti paccayo jarāmaraṇaṁ paccayasamuppannaṁ
-------------------------------------------------
[page 073]
 Ubhopete dhammā paccayasamuppannāti paccayapariggahe paññā
 dhammaṭṭhitiñāṇaṁ atītampi addhānaṁ anāgatampi addhānaṁ jāti
 jarāmaraṇassa uppādaṭṭhiti ca pavattaṭṭhiti ca nimittaṭṭhiti ca
 āyuhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca
 hetuṭṭhiti ca paccayaṭṭhiti ca imehi navahākārehi jāti paccayo
 jarāmaraṇaṁ paccayasamuppannaṁ ubhopete dhammā paccayasamuppannāti
 paccayapariggahe paññā dhammaṭṭhitiñāṇaṁ.
      [95] Avijjā hetu saṅkhārā hetusamuppannā ubhopete
 dhammā hetusamuppannāti paccayapariggahe paññā dhammaṭṭhitiñāṇaṁ
 atītampi addhānaṁ anāgatampi < PTS. Ps I , 51 >addhānaṁ avijjā hetu saṅkhārā
 hetusamuppannā ubhopete dhammā hetusamuppannāti paccayapariggahe
 paññā dhammaṭṭhitiñāṇaṁ saṅkhārā hetu viññāṇaṁ hetusamuppannaṁ
 viññāṇaṁ hetu nāmarūpaṁ hetusamuppannaṁ nāmarūpaṁ
 hetu saḷāyatanaṁ hetusamuppannaṁ saḷāyatanaṁ hetu phasso
 hetusamuppanno phasso hetu vedanā hetusamuppannā vedanā
 hetu taṇhā hetusamuppannā taṇhā hetu upādānaṁ hetusamuppannaṁ
 upādānaṁ hetu bhavo hetusamuppanno bhavo hetu
 jāti hetusamuppannā jāti hetu jarāmaraṇaṁ hetusamuppannaṁ
 ubhopete dhammā hetusamuppannāti paccayapariggahe paññā dhammaṭṭhitiñāṇaṁ
 atītampi addhānaṁ anāgatampi addhānaṁ jāti hetu
-------------------------------------------------
[page 074]
 Jarāmaraṇaṁ hetusamuppannaṁ ubhopete dhammā hetusamuppannāti
 paccayapariggahe paññā dhammaṭṭhitiñāṇaṁ.
      [96] Avijjā paṭicca saṅkhārā paṭiccasamuppannā ubhopete
 dhammā paṭiccasamuppannāti paccayapariggahe paññā dhammaṭṭhitiñāṇaṁ
 atītampi addhānaṁ anāgatampi addhānaṁ avijjā paṭicca
 saṅkhārā paṭiccasamuppannā ubhopete dhammā paṭiccasamuppannāti
 paccayapariggahe paññā dhammaṭṭhitiñāṇaṁ saṅkhārā paṭicca viññāṇaṁ
 paṭiccasamuppannaṁ viññāṇaṁ paṭicca nāmarūpaṁ paṭiccasamuppannaṁ
 nāmarūpaṁ paṭicca saḷāyatanaṁ paṭiccasamuppannaṁ
 saḷāyatanaṁ paṭicca phasso paṭiccasamuppanno phasso paṭiccavedanā
 paṭiccasamuppannā vedanā paṭicca taṇhā paṭiccasamuppannā
 taṇhā paṭicca upādānaṁ paṭiccasamuppannaṁ upādānaṁ
 paṭicca bhavo paṭiccasamuppanno bhavo paṭicca jāti
 paṭiccasamuppannā jāti paṭicca jarāmaraṇaṁ paṭiccasamuppannaṁ
 ubhopete dhammā paṭiccasamuppannāti paccayapariggahe paññā dhammaṭṭhitiñāṇaṁ
 atītampi addhānaṁ anāgatampi addhānaṁ jāti paṭicca
 jarāmaraṇaṁ paṭiccasamuppannaṁ ubhopete dhammā paṭiccasamuppannāti
 paccayapariggahe paññā dhammaṭṭhitiñāṇaṁ.
      [97] Avijjā paccayo saṅkhārā paccayasamuppannā ubhopete
 dhammā paccayasamuppannāti paccayapariggahe < PTS. Ps I , 52 >paññā dhammaṭṭhitiñāṇaṁ
-------------------------------------------------
[page 075]
 Atītampi addhānaṁ anāgatampi addhānaṁ avijjā
 paccayo saṅkhārā paccayasamuppannā ubhopete dhammā paccayasamuppannāti
 paccayapariggahe paññā dhammaṭṭhitiñāṇaṁ saṅkhārā
 paccayo viññāṇaṁ paccayasamuppannaṁ viññāṇaṁ paccayo nāmarūpaṁ
 paccayasamuppannaṁ nāmarūpaṁ paccayo saḷāyatanaṁ paccayasamuppannaṁ
 saḷāyatanaṁ paccayo phasso paccayasamuppanno phasso paccayo
 vedanā paccayasamuppannā vedanā paccayo taṇhā paccayasamuppannā
 taṇhā paccayo upādānaṁ paccayasamuppannaṁ upādānaṁ
 paccayo bhavo paccayasamuppanno bhavo paccayo jāti paccayasamuppannā
 jāti paccayo jarāmaraṇaṁ paccayasamuppannaṁ ubhopete
 dhammā paccayasamuppannāti paccayapariggahe paññā dhammaṭṭhitiñāṇaṁ
 atītampi addhānaṁ anāgatampi addhānaṁ jāti paccayo
 jarāmaraṇaṁ paccayasamuppannaṁ ubhopete dhammā paccayasamuppannāti
 paccayapariggahe paññā dhammaṭṭhitiñāṇaṁ.
      [98] Purimakammabhavasmiṁ moho avijjā āyuhanā saṅkhārā
 nikanti taṇhā upagamanaṁ upādānaṁ cetanā bhavo ime
 pañca dhammā purimakammabhavasmiṁ idha paṭisandhiyā paccayā idha
 paṭisandhi viññāṇaṁ okkanti nāmarūpaṁ pasādo āyatanaṁ phuṭṭho
 phasso vedayitaṁ vedanā ime pañca dhammā idhupapattibhavasmiṁ
 pure katassa kammassa paccayā idha paripakkattā
-------------------------------------------------
[page 076]
 Āyatanānaṁ moho avijjā āyuhanā saṅkhārā nikanti taṇhā
 upagamanaṁ upādānaṁ cetanā bhavo ime pañca dhammā idha
 kammabhavasmiṁ āyatipaṭisandhiyā 1- paccayā āyatipaṭisandhi viññāṇaṁ
 okkanti nāmarūpaṁ pasādo āyatanaṁ phuṭṭho phasso vedayitaṁ
 vedanā ime pañca dhammā āyatiṁ upapattibhavasmiṁ idha katassa
 kammassa paccayā iti ime catusaṅkhepe tayo addhe vīsatiyā
 ākārehi tisandhiṁ paṭicca samuppādaṁ jānāti passati aññāti
 paṭivijjhati taṁ ñātaṭṭhena ñāṇaṁ pajānanaṭṭhena paññā tena
 vuccati paccayapariggahe paññā dhammaṭṭhitiñāṇaṁ.
                         -------
      [99] < PTS. Ps I , 53 >Kathaṁ atītānāgatapaccuppannānaṁ dhammānaṁ saṅkhipitvā
 vavatthāne paññā sammasane ñāṇaṁ yaṅkiñci rūpaṁ atītānāgatapaccuppannaṁ
 ajjhattaṁ vā bahiddhā vā oḷārikaṁ vā sukhumaṁ vā
 hīnaṁ vā paṇītaṁ vā yaṁ dūre santike vā sabbaṁ rūpaṁ aniccato
 vavattheti ekaṁ sammasanaṁ dukkhato vavattheti ekaṁ sammasanaṁ
 anattato vavattheti ekaṁ sammasanaṁ yā kāci vedanā .pe.
 Yā kāci saññā ye keci saṅkhārā yaṅkiñci viññāṇaṁ
 atītānāgatapaccuppannaṁ ajjhattaṁ vā bahiddhā vā oḷārikaṁ
 vā sukhumaṁ vā hīnaṁ vā paṇītaṁ vā yaṁ dūre santike vā sabbaṁ
 viññāṇaṁ aniccato vavattheti ekaṁ sammasanaṁ dukkhato vavattheti

  *  *  *  *  *  *
  Footnote:1 Ma. Yu. āyatiṁ paṭisandhiyā. evamuparipi.
-------------------------------------------------
[page 077]
 Ekaṁ sammasanaṁ anattato vavattheti ekaṁ sammasanaṁ cakkhuṁ .pe.
 Jarāmaraṇaṁ atītānāgatapaccuppannaṁ aniccato vavattheti ekaṁ
 sammasanaṁ dukkhato vavattheti ekaṁ sammasanaṁ anattato vavattheti
 ekaṁ sammasanaṁ.
      [100] Rūpaṁ atītānāgatapaccuppannaṁ aniccaṁ khayaṭṭhena dukkhaṁ
 bhayaṭṭhena anattā asārakaṭṭhenāti saṅkhipitvā vavatthāne paññā
 sammasane ñāṇaṁ vedanā saññā saṅkhārā viññāṇaṁ
 cakkhuṁ .pe. Jarāmaraṇaṁ atītānāgatapaccuppannaṁ aniccaṁ khayaṭṭhena
 dukkhaṁ bhayaṭṭhena anattā asārakaṭṭhenāti saṅkhipitvā vavatthāne
 paññā sammasane ñāṇaṁ.
      [101] Rūpaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ
 khayadhammaṁ vayadhammaṁ virāgadhammaṁ nirodhadhammanti saṅkhipitvā
 vavatthāne paññā sammasane ñāṇaṁ vedanā saññā saṅkhārā
 viññāṇaṁ cakkhuṁ .pe. Jarāmaraṇaṁ atītānāgatapaccuppannaṁ
 aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
 nirodhadhammanti saṅkhipitvā vavatthāne paññā sammasane ñāṇaṁ.
      [102] < PTS. Ps I , 54 >Jātipaccayā jarāmaraṇaṁ asati jātiyā natthi jarāmaraṇanti
 saṅkhipitvā vavatthāne paññā sammasane ñāṇaṁ atītampi
 addhānaṁ anāgatampi addhānaṁ jātipaccayā jarāmaraṇaṁ asati
 jātiyā natthi jarāmaraṇanti saṅkhipitvā vavatthāne paññā
-------------------------------------------------
[page 078]
 Sammasane ñāṇaṁ bhavapaccayā jāti asati .pe. Upādānapaccayā
 bhavo asati taṇhāpaccayā upādānaṁ asati vedanāpaccayā
 taṇhā asati phassapaccayā vedanā asati saḷāyatanapaccayā
 phasso asati nāmarūpapaccayā saḷāyatanaṁ asati
 viññāṇapaccayā nāmarūpaṁ asati saṅkhārapaccayā viññāṇaṁ
 asati avijjāpaccayā saṅkhārā asati avijjāya natthi saṅkhārāti
 saṅkhipitvā vavatthāne paññā sammasane ñāṇaṁ atītampi addhānaṁ
 anāgatampi addhānaṁ avijjāpaccayā saṅkhārā asati avijjāya
 natthi saṅkhārāti saṅkhipitvā vavatthāne paññā sammasane ñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati atītānāgata-
 paccuppannānaṁ dhammānaṁ saṅkhipitvā vavatthāne paññā
 sammasane ñāṇaṁ.
                        --------
      [103] Kathaṁ paccuppannānaṁ dhammānaṁ vipariṇāmānupassane
 paññā udayabbayānupassane ñāṇaṁ jātaṁ rūpaṁ paccuppannaṁ tassa
 nibbattilakkhaṇaṁ udayo vipariṇāmalakkhaṇaṁ vayo anupassanāñāṇaṁ
 jātā vedanā jātā saññā jātā saṅkhārā jātaṁ
 viññāṇaṁ jātaṁ cakkhuṁ .pe. Jāto bhavo paccuppanno tassa
 nibbattilakkhaṇaṁ udayo vipariṇāmalakkhaṇaṁ vayo anupassanāñāṇaṁ.
-------------------------------------------------
[page 079]
      [104] Pañcannaṁ khandhānaṁ udayaṁ passanto kati lakkhaṇāni
 passati vayaṁ passanto kati lakkhaṇāni passati udayabbayaṁ
 passanto kati lakkhaṇāni passati. Pañcannaṁ khandhānaṁ udayaṁ
 passanto pañcavīsati lakkhaṇāni passati vayaṁ passanto pañcavīsati
 lakkhaṇāni < PTS. Ps I , 55 >passati udayabbayaṁ passanto paññāsaṁ
 lakkhaṇāni passati.
      [105] Rūpakkhandhassa udayaṁ passanto kati lakkhaṇāni
 passati vayaṁ passanto kati lakkhaṇāni passati udayabbayaṁ
 passanto kati lakkhaṇāni passati vedanākkhandhassa saññākkhandhassa
 saṅkhārakkhandhassa viññāṇakkhandhassa udayaṁ passanto kati
 lakkhaṇāni passati vayaṁ passanto kati lakkhaṇāni passati
 udayabbayaṁ passanto kati lakkhaṇāni passati. Rūpakkhandhassa udayaṁ
 passanto pañca lakkhaṇāni passati vayaṁ passanto pañca
 lakkhaṇāni passati udayabbayaṁ passanto dasa lakkhaṇāni passati
 vedanākkhandhassa saññākkhandhassa saṅkhārakkhandhassa viññāṇakkhandhassa
 udayaṁ passanto pañca lakkhaṇāni passati vayaṁ
 passanto pañca lakkhaṇāni passati udayabbayaṁ passanto dasa
 lakkhaṇāni passati.
      [106] Rūpakkhandhassa udayaṁ passanto katamāni pañca
 lakkhaṇāni passati. Avijjāsamudayā rūpasamudayoti paccayasamudayaṭṭhena
-------------------------------------------------
[page 080]
 Rūpakkhandhassa udayaṁ passati taṇhāsamudayā rūpasamudayoti paccayasamudayaṭṭhena
 samudayaṭṭhena rūpakkhandhassa udayaṁ passati kammasamudayā rūpasamudayoti
 paccayasamudayaṭṭhena rūpakkhandhassa udayaṁ passati āhārasamudayā
 rūpasamudayoti paccayasamudayaṭṭhena rūpakkhandhassa udayaṁ passati
 nibbattilakkhaṇaṁ passantopi rūpakkhandhassa udayaṁ passati rūpakkhandhassa
 udayaṁ passanto imāni pañca lakkhaṇāni passati.
      [107] Vayaṁ passanto katamāni pañca lakkhaṇāni passati.
 Avijjānirodhā rūpanirodhoti paccayanirodhaṭṭhena rūpakkhandhassa vayaṁ
 passati taṇhānirodhā rūpanirodhoti paccayanirodhaṭṭhena rūpakkhandhassa
 vayaṁ passati kammanirodhā rūpanirodhoti paccayanirodhaṭṭhena
 rūpakkhandhassa vayaṁ passati āhāranirodhā rūpanirodhoti paccayanirodhaṭṭhena
 rūpakkhandhassa vayaṁ passati < PTS. Ps I , 56 >vipariṇāmalakkhaṇaṁ
 passantopi rūpakkhandhassa vayaṁ passati rūpakkhandhassa vayaṁ passanto
 imāni pañca lakkhaṇāni passati udayabbayaṁ passanto imāni
 dasa lakkhaṇāni passati.
      [108] Vedanākkhandhassa udayaṁ passanto katamāni pañca
 lakkhaṇāni passati. Avijjāsamudayā vedanāsamudayoti paccayasamudayaṭṭhena
 vedanākkhandhassa udayaṁ passati taṇhāsamudayā vedanāsamudayoti
 paccayasamudayaṭṭhena vedanākkhandhassa udayaṁ passati
 kammasamudayā vedanāsamudayoti paccayasamudayaṭṭhena vedanākkhandhassa
-------------------------------------------------
[page 081]
 Udayaṁ passati phassasamudayā vedanāsamudayoti paccayasamudayaṭṭhena
 vedanākkhandhassa udayaṁ passati nibbattilakkhaṇaṁ passantopi
 vedanākkhandhassa udayaṁ passati vedanākkhandhassa udayaṁ passanto
 imāni pañca lakkhaṇāni passati.
      [109] Vayaṁ passanto katamāni pañca lakkhaṇāni passati.
 Avijjānirodhā vedanānirodhoti paccayanirodhaṭṭhena vedanākkhandhassa
 vayaṁ passati taṇhānirodhā vedanānirodhoti paccayanirodhaṭṭhena
 vedanākkhandhassa vayaṁ passati kammanirodhā vedanānirodhoti paccayanirodhaṭṭhena
 vedanākkhandhassa vayaṁ passati phassanirodhā vedanānirodhoti
 paccayanirodhaṭṭhena vedanākkhandhassa vayaṁ passati
 vipariṇāmalakkhaṇaṁ passantopi vedanākkhandhassa vayaṁ passati
 vedanākkhandhassa vayaṁ passanto imāni pañca lakkhaṇāni passati
 udayabbayaṁ passanto imāni dasa lakkhaṇāni passati.
      [110] Saññākkhandhassa saṅkhārakkhandhassa viññāṇakkhandhassa
 udayaṁ passanto katamāni pañca lakkhaṇāni passati. Avijjāsamudayā
 viññāṇasamudayoti paccayasamudayaṭṭhena viññāṇakkhandhassa
 udayaṁ passati taṇhāsamudayā viññāṇasamudayoti paccayasamudayaṭṭhena
 viññāṇakkhandhassa udayaṁ passati kammasamudayā viññāṇasamudayoti
 paccayasamudayaṭṭhena viññāṇakkhandhassa udayaṁ passati
 nāmarūpasamudayā viññāṇasamudayoti paccayasamudayaṭṭhena viññāṇakkhandhassa
-------------------------------------------------
[page 082]
 Udayaṁ passati nibbattilakkhaṇaṁ passantopi viññāṇakkhandhassa
 udayaṁ passati viññāṇakkhandhassa udayaṁ passanto imāni
 pañca lakkhaṇāni passati.
      [111] Vayaṁ passanto katamāni pañca lakkhaṇāni passati.
 Avijjānirodhā viññāṇanirodhoti paccayanirodhaṭṭhena viññāṇakkhandhassa
 vayaṁ passati taṇhānirodhā viññāṇanirodhoti paccayanirodhaṭṭhena
 viññāṇakkhandhassa vayaṁ passati kammanirodhā viññāṇanirodhoti
 paccayanirodhaṭṭhena viññāṇakkhandhassa vayaṁ passati nāmarūpanirodhā
 viññāṇanirodhoti paccayanirodhaṭṭhena viññāṇakkhandhassa
 vayaṁ passati vipariṇāmalakkhaṇaṁ passantopi viññāṇakkhandhassa
 vayaṁ passati viññāṇakkhandhassa vayaṁ passanto imāni
 pañca lakkhaṇāni passati udayabbayaṁ passanto imāni dasa
 lakkhaṇāni passati pañcannaṁ khandhānaṁ udayaṁ passanto imāni
 pañcavīsati lakkhaṇāni passati vayaṁ passanto imāni pañcavīsati
 lakkhaṇāni passati udayabbayaṁ passanto imāni paññāsaṁ
 lakkhaṇāni passati taṁ ñātaṭṭhena ñāṇaṁ pajānanaṭṭhena paññā
 tena vuccati paccuppannānaṁ dhammānaṁ vipariṇāmānupassane
 paññā udayabbayānupassane ñāṇaṁ.
     Rūpakkhandhā 1- āhārasamudayā vedanā saññā saṅkhārāti 2- sesā 3-
 khandhā phassasamudayā viññāṇakkhandhā 4- nāmarūpasamudayā 5-.

  *  *  *  *  *  *
  Footnote:1 Ma. Yu. rūpakkhandho āhārasamudayo. 2 Ma. Yu. itisaddo natthi. 3 Ma. Yu. tayo.
 4 Ma. Yu. viññāṇakkhandho. 5 nāmarūpasamudayo.
-------------------------------------------------
[page 083]
                      --------
      [112] Kathaṁ ārammaṇaṁ paṭisaṅkhā bhaṅgānupassane paññā
 vipassane ñāṇaṁ rūpārammaṇatācittaṁ uppajjitvā bhijjati taṁ
 ārammaṇaṁ paṭisaṅkhā tassa cittassa bhaṅgaṁ anupassati. Anupassatīti
 kathaṁ anupassati. Aniccato anupassati no niccato
 dukkhato anupassati no sukhato anattato < PTS. Ps I , 58 >anupassati no attato
 nibbindati no nandati virajjati no rajjati nirodheti no
 samudeti paṭinissajjati no ādiyati aniccato anupassanto
 niccasaññaṁ pajahati dukkhato anupassanto sukhasaññaṁ pajahati
 anattato anupassanto attasaññaṁ pajahati nibbindanto nandiṁ
 pajahati virajjanto rāgaṁ pajahati nirodhento samudayaṁ pajahati
 paṭinissajjanto ādānaṁ pajahati.
      [113] Vedanārammaṇatā .pe. Saññārammaṇatā saṅkhārārammaṇatā
 viññāṇārammaṇatā cakkhuṁ .pe. Jarāmaraṇārammaṇatācittaṁ
 uppajjitvā bhijjati taṁ ārammaṇaṁ paṭisaṅkhātassa
 cittassa bhaṅgaṁ anupassati. Anupassatīti kathaṁ anupassati.
 Aniccato anupassati no niccato dukkhato anupassati no sukhato
 anattato anupassati no attato nibbindati no nandati
 virajjati no rajjati nirodheti no samudeti paṭinissajjati no
 ādiyati aniccato anupassanto niccasaññaṁ pajahati dukkhato
-------------------------------------------------
[page 084]
 Anupassanto sukhasaññaṁ pajahati anattato anupassanto attasaññaṁ
 pajahati nibbindanto nandiṁ pajahati virajjanto rāgaṁ pajahati
 nirodhento samudayaṁ pajahati paṭinissajjanto ādānaṁ pajahati.
      [114] Vatthusaṅkamanā ceva saññāya ca vivaṭṭanā
            āvajjanā balañceva paṭisaṅkhā vipassanā
            ārammaṇaṁ anvayena ubho ekavavatthanā
            nirodhe adhimuttatā vayalakkhaṇavipassanā
            ārammaṇañca paṭisaṅkhā bhaṅgañca anupassati
            suññato ca upaṭṭhānaṁ adhipaññāvipassanā
            kusalo tīsu anupassanāsu catūsu ca vipassanāsu 1-
            tayo upaṭṭhāne kusalatā nānādiṭṭhīsu na kampatīti.
      Taṁ ñātaṭṭhena ñāṇaṁ pajānanaṭṭhena paññā tena vuccati
 ārammaṇaṁ paṭisaṅkhā bhaṅgānupassane paññā vipassane ñāṇaṁ.
                        --------
      [115] < PTS. Ps I , 59 >Kathaṁ bhayatupaṭṭhāne paññā ādīnave ñāṇaṁ uppādo
 bhayanti bhayatupaṭṭhāne paññā ādīnave ñāṇaṁ pavattaṁ
 bhayanti bhayatupaṭṭhāne paññā ādīnave ñāṇaṁ nimittaṁ bhayanti
 .pe. Āyuhanā bhayanti paṭisandhi bhayanti gati bhayanti nibbatti
 bhayanti upapatti bhayanti jāti bhayanti jarā bhayanti byādhi

  *  *  *  *  *  *
  Footnote:1 Sī. Ma. catasso ca vipassanā.
-------------------------------------------------
[page 085]
 Bhayanti maraṇaṁ bhayanti soko bhayanti paridevo bhayanti
 upāyāso bhayanti bhayatupaṭṭhāne paññā ādīnave ñāṇaṁ. Anuppādo
 khemanti santipade ñāṇaṁ appavattaṁ khemanti santipade
 ñāṇaṁ .pe. Anupāyāso khemanti santipade ñāṇaṁ uppādo
 bhayaṁ anuppādo khemanti santipade ñāṇaṁ pavattaṁ bhayaṁ
 appavattaṁ khemanti santipade ñāṇaṁ .pe. Upāyāso bhayaṁ anupāyāso
 khemanti santipade ñāṇaṁ uppādo dukkhanti bhayatupaṭṭhāne
 paññā ādīnave ñāṇaṁ .pe. Upāyāso dukkhanti
 bhayatupaṭṭhāne paññā ādīnave ñāṇaṁ anuppādo sukhanti santipade
 ñāṇaṁ appavattaṁ sukhanti santipade ñāṇaṁ .pe. Anupāyāso
 sukhanti santipade ñāṇaṁ.
      [116] Uppādo dukkhaṁ anuppādo sukhanti santipade
 ñāṇaṁ pavattaṁ dukkhaṁ appavattaṁ sukhanti santipade ñāṇaṁ .pe.
 Upāyāso dukkhaṁ anupāyāso sukhanti santipade ñāṇaṁ.
      [117] Uppādo sāmisanti bhayatupaṭṭhāne paññā ādīnave
 ñāṇaṁ pavattaṁ sāmisanti bhayatupaṭṭhāne paññā ādīnave ñāṇaṁ
 .pe. Upāyāso sāmisanti bhayatupaṭṭhāne paññā ādīnave
 ñāṇaṁ anuppādo nirāmisanti santipade ñāṇaṁ appavattaṁ
 nirāmisanti santipade ñāṇaṁ .pe. Anupāyāso nirāmisanti santipade
 ñāṇaṁ uppādo sāmisaṁ anuppādo nirāmisanti santipade
-------------------------------------------------
[page 086]
 Ñāṇaṁ pavattaṁ sāmisaṁ appavattaṁ nirāmisanti < PTS. Ps I , 60 >santipade
 ñāṇaṁ .pe. Upāyāso sāmisaṁ anupāyāso nirāmisanti santipade
 ñāṇaṁ.
      [118] Uppādo saṅkhārāti bhayatupaṭṭhāne paññā ādīnave
 ñāṇaṁ .pe. Upāyāso saṅkhārāti bhayatupaṭṭhāne paññā
 ādīnave ñāṇaṁ anuppādo nibbānanti santipade ñāṇaṁ
 appavattaṁ nibbānanti santipade ñāṇaṁ .pe. Anupāyāso
 nibbānanti santipade ñāṇaṁ uppādo saṅkhārā anuppādo
 nibbānanti santipade ñāṇaṁ pavattaṁ saṅkhārā appavattaṁ
 nibbānanti santipade ñāṇaṁ .pe. Upāyāso saṅkhārā anupāyāso
 nibbānanti santipade ñāṇaṁ.
      [119] Uppādañca pavattañca nimittaṁ dukkhanti passati
            āyuhanaṁ paṭisandhiṁ ñāṇaṁ ādīnave idaṁ
            anuppādaṁ appavattaṁ animittaṁ sukhanti ca
            anāyuhanaṁ appaṭisandhiṁ ñāṇaṁ santipade idaṁ
            idaṁ ādīnave ñāṇaṁ pañcaṭṭhānesu jāyati
            pañcaṭṭhāne santipade dasa ñāṇe pajānāti
            dvinnaṁ ñāṇānaṁ kusalatā nānādiṭṭhīsu na kampatīti.
      Taṁ ñātaṭṭhena ñāṇaṁ pajānanaṭṭhena paññā tena vuccati
 bhayatupaṭṭhāne paññā ādīnave ñāṇaṁ.
-------------------------------------------------
[page 087]
      [120] Kathaṁ muñcitukamyatāpaṭisaṅkhāsantiṭṭhanā paññā
 saṅkhārupekkhāsu ñāṇaṁ uppādamuñcitukamyatāpaṭisaṅkhāsantiṭṭhanā 1-
 paññā saṅkhārupekkhāsu ñāṇaṁ pavattamuñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ nimittamuñcitukamyatā .pe.
 Āyuhanamuñcitukamyatā paṭisandhimuñcitukamyatā gatimuñcitukamyatā
 nibbattimuñcitukamyatā upapattimuñcitukamyatā jātimuñcitukamyatā
 jarāmuñcitukamyatā byādhimuñcitukamyatā maraṇamuñcitukamyatā
 sokamuñcitukamyatā paridevamuñcitukamyatā
 upāyāsamuñcitukamyatāpaṭisaṅkhāsantiṭṭhanā paññā saṅkhārupekkhāsu
 ñāṇaṁ.
      [121] Uppādo dukkhanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ pavattaṁ dukkhanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ nimittaṁ dukkhantimuñcitukamyatā-
 paṭisaṅkhāsantiṭṭhanā paññā saṅkhārupekkhāsu ñāṇaṁ
 .pe. Upāyāso dukkhanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ uppādo bhayanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ pavattaṁ bhayanti
 muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṁ
 .pe. Upāyāso bhayanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ.

  *  *  *  *  *  *
  Footnote:1 Ma. Yu. uppādaṁ ... upāyāsaṁ ....
-------------------------------------------------
[page 088]
      [122] Uppādo sāmisanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ pavattaṁ sāmisanti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ .pe. Upāyāso
 sāmisanti muñcitukamyatāpaṭisaṅkhāsantiṭṭhanā paññā
 saṅkhārupekkhāsu ñāṇaṁ uppādo saṅkhārāti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ pavattaṁ saṅkhārāti
 muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṁ
 .pe. Upāyāso saṅkhārāti muñcitukamyatāpaṭisaṅkhāsantiṭṭhanā
 paññā saṅkhārupekkhāsu ñāṇaṁ.
      [123] Uppādo saṅkhārā te saṅkhāre ajjhupekkhatīti
 saṅkhārupekkhā ye ca saṅkhārā yā ca upekkhā ubhopete saṅkhārā te
 saṅkhārā ajjhupekkhatīti saṅkhārupekkhā pavattaṁ saṅkhārā .pe.
 Nimittaṁ saṅkhārā āyuhanā saṅkhārā paṭisandhi saṅkhārā gati
 saṅkhārā nibbatti saṅkhārā upapatti saṅkhārā jāti saṅkhārā jarā
 saṅkhārā byādhi saṅkhārā maraṇaṁ saṅkhārā soko saṅkhārā paridevo
 saṅkhārā upāyāso saṅkhārā te saṅkhāre ajjhupekkhatīti
 saṅkhārupekkhā ye ca saṅkhārā yā ca upekkhā ubhopete
 saṅkhārā te saṅkhāre ajjhupekkhatīti saṅkhārupekkhā.
      [124] Katihākārehi saṅkhārupekkhāya cittassa abhinīhāro hoti.
 Aṭṭhahākārehi saṅkhārupekkhāya cittassa abhinīhāro hoti.
-------------------------------------------------
[page 089]
      Puthujjanassa katihākārehi saṅkhārupekkhāya cittassa abhinīhāro
 hoti sekkhassa katihākārehi saṅkhārupekkhāya cittassa abhinīhāro
 hoti vītarāgassa katihākārehi saṅkhārupekkhāya cittassa abhinīhāro
 hoti. < PTS. Ps I , 62 >Puthujjanassa dvīhākārehi saṅkhārupekkhāya
 cittassa abhinīhāro hoti sekkhassa tīhākārehi saṅkhārupekkhāya
 cittassa abhinīhāro hoti vītarāgassa tīhākārehi saṅkhārupekkhāya
 cittassa abhinīhāro hoti.
      [125] Puthujjanassa katamehi dvīhākārehi saṅkhārupekkhāya
 cittassa abhinīhāro hoti. Puthujjano saṅkhārupekkhaṁ abhinandati vā
 vipassati vā puthujjanassa imehi dvīhākārehi saṅkhārupekkhāya
 cittassa abhinīhāro hoti.
      Sekkhassa katamehi tīhākāre saṅkhārupekkhāya cittassa abhinīhāro
 hoti. Sekkho saṅkhārupekkhaṁ abhinandati vā vipassati vā paṭisaṅkhāya
 vā phalasamāpattiṁ samāpajjati sekkhassa imehi tīhākārehi
 saṅkhārupekkhāya cittassa abhinīhāro hoti.
      Vītarāgassa katamehi tīhākārehi saṅkhārupekkhāya cittassa abhinīhāro
 hoti. Vītarāgo saṅkhārupekkhaṁ vipassati vā paṭisaṅkhāya
 vā phalasamāpattiṁ samāpajjati tadajjhupekkhitvā suññatavihārena
 vā animittavihārena vā appaṇihitavihārena vā viharati vītarāgassa
 imehi tīhākārehi saṅkhārupekkhāya cittassa abhinīhāro hoti.
-------------------------------------------------
[page 090]
      [126] Kathaṁ puthujjanassa ca sekkhassa ca saṅkhārupekkhāya
 cittassa abhinīhāro ekattaṁ hoti. Puthujjanassa saṅkhārupekkhaṁ abhinandato
 cittaṁ kilissati bhāvanāya paripantho hoti paṭivedhassa
 antarāyo hoti āyatipaṭisandhiyā paccayo hoti sekkhassapi 1-
 saṅkhārupekkhaṁ abhinandato cittaṁ kilissati bhāvanāya paripantho
 hoti uttaripaṭivedhassa antarāyo hoti āyatipaṭisandhiyā
 paccayo hoti evaṁ puthujjanassa ca sekkhassa ca saṅkhārupekkhāya
 cittassa abhinīhāro ekattaṁ hoti abhinandanaṭṭhena.
      [127] Kathaṁ puthujjanassa ca sekkhassa ca vītarāgassa ca
 saṅkhārupekkhāya cittassa abhinīhāro ekattaṁ hoti. Puthujjano
 saṅkhārupekkhaṁ aniccatopi dukkhatopi anattatopi vipassati sekkhopi
 saṅkhārupekkhaṁ aniccatopi dukkhatopi anattatopi vipassati vītarāgopi
 saṅkhārupekkhaṁ < PTS. Ps I , 63 >aniccatopi dukkhatopi anattatopi vipassati evaṁ
 puthujjanassa ca sekkhassa ca vītarāgassa ca saṅkhārupekkhāya cittassa
 abhinīhāro ekattaṁ hoti anupassanaṭṭhena.
      [128] Kathaṁ puthujjanassa ca sekkhassa ca vītarāgassa ca
 saṅkhārupekkhāya cittassa abhinīhāro nānattaṁ hoti. Puthujjanassa
 saṅkhārupekkhā kusalā hoti sekkhassapi saṅkhārupekkhā kusalā hoti
 vītarāgassa saṅkhārupekkhā abyākatā hoti evaṁ puthujjanassa ca

  *  *  *  *  *  *
  Footnote:1 Sī. ca.
-------------------------------------------------
[page 091]
 Sekkhassa ca vītarāgassa ca saṅkhārupekkhāya cittassa abhinīhāro
 nānattaṁ hoti kusalābyākataṭṭhena.
      [129] Kathaṁ puthujjanassa ca sekkhassa ca vītarāgassa ca
 saṅkhārupekkhāya cittassa abhinīhāro nānattaṁ hoti. Puthujjanassa
 saṅkhārupekkhā kiñcikāle suviditā hoti kiñcikāle na suviditā
 hoti sekkhassapi saṅkhārupekkhā kiñcikāle suviditā hoti [1]-
 vītarāgassa saṅkhārupekkhā accantaṁ suviditā hoti evaṁ puthujjanassa
 ca sekkhassa ca vītarāgassa ca saṅkhārupekkhāya cittassa abhinīhāro
 nānattaṁ hoti viditaṭṭhena ca aviditaṭṭhena ca.
      [130] Kathaṁ puthujjanassa ca sekkhassa ca vītarāgassa ca
 saṅkhārupekkhāya cittassa abhinīhāro nānattaṁ hoti. Puthujjano
 saṅkhārupekkhā 2- atittattā vipassati sekkhopi saṅkhārupekkhā
 atittattā vipassati vītarāgo saṅkhārupekkhā tittattā vipassati
 evaṁ puthujjanassa ca sekkhassa ca vītarāgassa ca saṅkhārupekkhāya
 cittassa abhinīhāro nānattaṁ hoti tittaṭṭhena ca atittaṭṭhena ca.
      [131] Kathaṁ puthujjanassa ca sekkhassa ca vītarāgassa ca
 saṅkhārupekkhāya cittassa abhinīhāro nānattaṁ hoti. Puthujjano
 saṅkhārupekkhaṁ tiṇṇaṁ saññojanānaṁ pahānāya sotāpattimaggaṁ paṭilābhatthāya
 vipassati sekkho saṅkhārupekkhaṁ tiṇṇaṁ saññojanānaṁ
 pahīnattā uttaripaṭilābhatthāya vipassati vītarāgo saṅkhārupekkhaṁ

  *  *  *  *  *  *
  Footnote:1 sabbapotthake kiñcikāle na suviditā hotīti dissati. 2 Ma. Yu. saṅkhārupekkhaṁ.
 evamuparipi.
-------------------------------------------------
[page 092]
 Sabbakilesānaṁ pahīnattā diṭṭhadhammasukhavihāratthāya vipassati evaṁ
 puthujjanassa ca sekkhassa ca vītarāgassa ca saṅkhārupekkhāya cittassa
 abhinīhāro nānattaṁ hoti pahīnaṭṭhena ca appahīnaṭṭhena ca.
      [132] < PTS. Ps I , 64 >Kathaṁ sekkhassa ca vītarāgassa ca saṅkhārupekkhāya
 cittassa abhinīhāro nānattaṁ hoti. Sekkho saṅkhārupekkhaṁ abhinandati
 vā vipassati vā paṭisaṅkhāya vā phalasamāpattiṁ samāpajjati vītarāgo
 saṅkhārupekkhaṁ vipassati vā paṭisaṅkhāya vā phalasamāpattiṁ
 samāpajjati tadajjhupekkhitvā suññatavihārena vā animittavihārena
 vā appaṇihitavihārena vā viharati evaṁ sekkhassa ca
 vītarāgassa ca saṅkhārupekkhāya cittassa abhinīhāro nānattaṁ hoti
 vihārasamāpattaṭṭhena.
      [133] Kati saṅkhārupekkhā samathavasena uppajjanti kati
 saṅkhārupekkhā vipassanāvasena uppajjanti. Aṭṭha saṅkhārupekkhā
 samathavasena uppajjanti dasa saṅkhārupekkhā vipassanāvasena
 uppajjanti.
      Katamā aṭṭha saṅkhārupekkhā samathavasena uppajjanti. Paṭhamajjhānaṁ
 paṭilābhatthāya nīvaraṇe paṭisaṅkhā santiṭṭhanā paññā saṅkhārupekkhāsu
 ñāṇaṁ dutiyajjhānaṁ paṭilābhatthāya vitakkavicāre paṭisaṅkhā
 santiṭṭhanā paññā saṅkhārupekkhāsu ñāṇaṁ tatiyajjhānaṁ
 paṭilābhatthāya pītiṁ paṭisaṅkhā santiṭṭhanā paññā saṅkhārupekkhāsu
-------------------------------------------------
[page 093]
 Ñāṇaṁ catutthajjhānaṁ paṭilābhatthāya sukhadukkhe paṭisaṅkhā
 santiṭṭhanā paññā saṅkhārupekkhāsu ñāṇaṁ ākāsānañcāyatanasamāpattiṁ
 paṭilābhatthāya rūpasaññaṁ paṭighasaññaṁ nānattasaññaṁ paṭisaṅkhā
 santiṭṭhanā paññā saṅkhārupekkhāsu ñāṇaṁ viññāṇañcāyatanasamāpattiṁ
 paṭilābhatthāya ākāsānañcāyatanasaññaṁ paṭisaṅkhā
 santiṭṭhanā paññā saṅkhārupekkhāsu ñāṇaṁ ākiñcaññāyatanasamāpattiṁ
 paṭilābhatthāya viññāṇañcāyatanasaññaṁ paṭisaṅkhā santiṭṭhanā
 paññā saṅkhārupekkhāsu ñāṇaṁ nevasaññānāsaññāyatanasamāpattiṁ
 paṭilābhatthāya ākiñcaññāyatanasaññaṁ paṭisaṅkhā santiṭṭhanā
 paññā saṅkhārupekkhāsu ñāṇaṁ imā aṭṭha saṅkhārupekkhā
 samathavasena uppajjanti.
      [134] Katamā dasa saṅkhārupekkhā vipassanāvasena uppajjanti.
 Sotāpattimaggaṁ paṭilābhatthāya uppādaṁ pavattaṁ nimittaṁ āyuhanaṁ
 paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ maraṇaṁ sokaṁ
 paridevaṁ upāyāsaṁ paṭisaṅkhā santiṭṭhanā paññā saṅkhārupekkhāsu
 ñāṇaṁ sotāpattiphalasamāpattatthāya uppādaṁ pavattaṁ nimittaṁ
 āyuhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ maraṇaṁ
 sokaṁ paridevaṁ upāyāsaṁ paṭisaṅkhā santiṭṭhanā paññā saṅkhārupekkhāsu
 ñāṇaṁ sakadāgāmimaggaṁ paṭilābhatthāya .pe. Sakadāgāmiphalasamāpattatthāya
 .pe. Anāgāmimaggaṁ paṭilābhatthāya anāgāmiphalasamāpattatthāya
-------------------------------------------------
[page 094]
 Arahattamaggaṁ paṭilābhatthāya uppādaṁ pavattaṁ
 nimittaṁ āyuhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ
 maraṇaṁ sokaṁ paridevaṁ upāyāsaṁ paṭisaṅkhā santiṭṭhanā paññā
 saṅkhārupekkhāsu ñāṇaṁ arahattaphalasamāpattatthāya .pe.
 Suññatavihārasamāpattatthāya .pe. Animittavihārasamāpattatthāya uppādaṁ
 pavattaṁ nimittaṁ āyuhanaṁ paṭisandhiṁ gatiṁ nibbattiṁ upapattiṁ jātiṁ
 jaraṁ byādhiṁ maraṇaṁ sokaṁ paridevaṁ upāyāsaṁ paṭisaṅkhā santiṭṭhanā
 paññā saṅkhārupekkhāsu ñāṇaṁ imā dasa saṅkhārupekkhā vipassanāvasena
 uppajjanti.
      [135] Kati saṅkhārupekkhā kusalā kati akusalā kati abyākatā.
 Paṇṇarasa 1- saṅkhārupekkhā kusalā tisso saṅkhārupekkhā
 abyākatā natthi saṅkhārupekkhā akusalā.
            Paṭisaṅkhā santiṭṭhanā paññā aṭṭha cittassa gocarā
            puthujjanassa dve honti tayo sekkhassa gocarā
            tayo ca vītarāgassa yehi cittaṁ vivaṭṭati
            aṭṭha samādhissa paccayā dasa ñāṇassa gocarā
            aṭṭhārasa saṅkhārupekkhā tiṇṇaṁ vimokkhānapaccayā
            ime aṭṭhārasākārā paññāyassa pariccitā
            kusalo saṅkhārupekkhāsu 2- nānādiṭṭhīsu na kampatīti.

  *  *  *  *  *  *
  Footnote:1 pannarasātipi pāṭho. 2 Po. kusalatā saṅkhāresu.
-------------------------------------------------
[page 095]
 Taṁ ñātaṭṭhena ñāṇaṁ pajānanaṭṭhena paññā tena vuccati
 muñcitukamyatāpaṭisaṅkhāsantiṭṭhanā paññā saṅkhārupekkhāsu ñāṇaṁ.
                         -------
      [136] < PTS. Ps I , 66 >Kathaṁ bahiddhāvuṭṭhānavivaṭṭane paññā gotrabhūñāṇaṁ 1-.
 Uppādaṁ abhibhuyyatīti gotrabhū pavattaṁ abhibhuyyatīti gotrabhū
 nimittaṁ abhibhuyyatīti gotrabhū āyuhanaṁ abhibhuyyatīti gotrabhū paṭisandhiṁ
 abhibhuyyatīti gotrabhū gatiṁ abhibhuyyatīti gotrabhū nibbattiṁ
 abhibhuyyatīti gotrabhū upapattiṁ abhibhuyyatīti gotrabhū jātiṁ abhibhuyyatīti
 gotrabhū jaraṁ abhibhuyyatīti gotrabhū byādhiṁ abhibhuyyatīti
 gotrabhū maraṇaṁ abhibhuyyatīti gotrabhū sokaṁ abhibhuyyatīti gotrabhū
 paridevaṁ abhibhuyyatīti gotrabhū upāyāsaṁ abhibhuyyatīti gotrabhū
 bahiddhāsaṅkhāranimittaṁ abhibhuyyatīti gotrabhū anuppādaṁ pakkhandatīti
 gotrabhū .pe. Nirodhaṁ nibbānaṁ pakkhandatīti gotrabhū uppādaṁ
 abhibhuyyitvā anuppādaṁ pakkhandatīti gotranabhū pavattaṁ abhibhuyyitvā
 appavattaṁ pakkhandatīti gotrabhū nimittaṁ abhibhuyyitvā
 animittaṁ pakkhandatīti gotrabhū .pe. Bahiddhāsaṅkhāranimittaṁ abhibhuyyitvā
 nirodhaṁ nibbānaṁ pakkhandatīti gotrabhū.
      [137] Uppādā vuṭṭhātīti gotrabhū pavattā vuṭṭhātīti
 gotrabhū nimittā vuṭṭhātīti gotrabhū āyuhanā vuṭṭhātīti
 gotrabhū paṭisandhiyā vuṭṭhātīti gotrabhū gatiyā vuṭṭhātīti gotrabhū

  *  *  *  *  *  *
  Footnote:1 Ma. gotrabhuñāṇaṁ. evamuparipi.
-------------------------------------------------
[page 096]
 Nibbattiyā vuṭṭhātīti gotrabhū upapattiyā vuṭṭhātīti gotrabhū
 jātiyā vuṭṭhātīti gotrabhū jarāya vuṭṭhātīti gotrabhū byādhimhā
 vuṭṭhātīti gotrabhū maraṇā vuṭṭhātīti gotrabhū sokā vuṭṭhātīti
 gotrabhū paridevā vuṭṭhātīti gotrabhū upāyāsā vuṭṭhātīti
 gotrabhū bahiddhāsaṅkhāranimittā vuṭṭhātīti gotrabhū anuppādaṁ
 pakkhandatīti gotrabhū appavattaṁ pakkhandatīti gotrabhū .pe.
 Nirodhaṁ nibbānaṁ pakkhandatīti gotrabhū uppādā vuṭṭhitvā 1-
 anuppādaṁ pakkhandatīti gotrabhū pavattā vuṭṭhitvā appavattaṁ
 pakkhandatīti gotrabhū nimittā vuṭṭhitvā animittaṁ pakkhandatīti
 gotrabhū āyuhanā < PTS. Ps I , 67 >vuṭṭhitvā anāyuhanaṁ pakkhandatīti gotrabhū
 paṭisandhiyā vuṭṭhitvā appaṭisandhiṁ pakkhandatīti gotrabhū gatiyā
 vuṭṭhitvā agatiṁ pakkhandatīti gotrabhū nibbattiyā vuṭṭhitvā
 anibbattiṁ pakkhandatīti gotrabhū upapattiyā vuṭṭhitvā anupapattiṁ
 pakkhandatīti gotrabhū jātiyā vuṭṭhitvā ajātiṁ pakkhandatīti
 gotrabhū jarāya vuṭṭhitvā ajaraṁ pakkhandatīti gotrabhū byādhimhā
 vuṭṭhitvā abyādhiṁ pakkhandatīti gotrabhū maraṇā vuṭṭhitvā amataṁ
 pakkhandatīti gotrabhū sokā vuṭṭhitvā asokaṁ pakkhandatīti gotrabhū
 paridevā vuṭṭhitvā aparidevaṁ pakkhandatīti gotrabhū upāyāsā
 vuṭṭhitvā anupāyāsaṁ pakkhandatīti gotrabhū bahiddhāsaṅkhāranimittā
 vuṭṭhitvā nirodhaṁ nibbānaṁ pakkhandatīti gotrabhū uppādā

  *  *  *  *  *  *
  Footnote:1 Ma. Yu. vuṭṭhahitvā. evamuparipi.
-------------------------------------------------
[page 097]
 Vivaṭṭatīti gotrabhū pavattā vivaṭṭatīti gotrabhū .pe.
 Bahiddhāsaṅkhāranimittā vivaṭṭatīti gotrabhū anuppādaṁ pakkhandatīti
 gotrabhū appavattaṁ pakkhandatīti gotrabhū .pe. Nirodhaṁ nibbānaṁ
 pakkhandatīti gotrabhū uppādā vivaṭṭitvā anuppādaṁ pakkhandatīti
 gotrabhū pavattā vivaṭṭitvā appavattaṁ pakkhandatīti gotrabhū .pe.
 Bahiddhāsaṅkhāranimittā vivaṭṭitvā nirodhaṁ nibbānaṁ pakkhandatīti
 gotrabhū.
      [138] Kati gotrabhūdhammā samathavasena uppajjanti kati
 gotrabhūdhammā vipassanāvasena uppajjanti 1-. Aṭṭha gotrabhūdhammā
 samathavasena uppajjanti dasa gotrabhūdhammā vipassanāvasena
 uppajjanti.
      [139] Katame aṭṭha gotrabhūdhammā samathavasena uppajjanti.
 Paṭhamajjhānaṁ paṭilābhatthāya nīvaraṇe abhibhuyyatīti gotrabhū dutiyajjhānaṁ
 paṭilābhatthāya vitakkavicāre abhibhuyyatīti gotrabhū tatiyajjhānaṁ
 paṭilābhatthāya pītiṁ abhibhuyyatīti gotrabhū catutthajjhānaṁ
 paṭilābhatthāya sukhadukkhe abhibhuyyatīti gotrabhū ākāsānañcāyatanasamāpattiṁ
 paṭilābhatthāya rūpasaññaṁ paṭighasaññaṁ nānattasaññaṁ
 abhibhuyyatīti gotrabhū viññāṇañcāyatanasamāpattiṁ paṭilābhatthāya
 ākāsānañcāyatanasaññaṁ abhibhuyyatīti gotrabhū ākiñcaññāyatanasamāpattiṁ
 paṭilābhatthāya viññāṇañcāyatanasaññaṁ < PTS. Ps I , 68 >abhibhuyyatīti

  *  *  *  *  *  *
  Footnote:1 Po. uppajjantīti.
-------------------------------------------------
[page 098]
 Gotrabhū nevasaññānāsaññāyatanasamāpattiṁ paṭilābhatthāya
 ākiñcaññāyatanasaññaṁ abhibhuyyatīti gotrabhū ime aṭṭha
 gotrabhūdhammā samathavasena uppajjanti.
      [140] Katame dasa gotrabhūdhammā vipassanāvasena uppajjanti.
 Sotāpattimaggaṁ paṭilābhatthāya uppādaṁ pavattaṁ nimittaṁ
 āyuhanaṁ paṭisandhiṁ gatiṁ nibbattiṁ upapattiṁ jātiṁ jaraṁ byādhiṁ
 maraṇaṁ sokaṁ paridevaṁ upāyāsaṁ bahiddhāsaṅkhāranimittaṁ abhibhuyyatīti
 gotrabhū sotāpattiphalasamāpattatthāya uppādaṁ pavattaṁ nimittaṁ
 āyuhanaṁ paṭisandhiṁ abhibhuyyatīti gotrabhū sakadāgāmimaggaṁ paṭilābhatthāya
 .pe. Sakadāgāmiphalasamāpattatthāya anāgāmimaggaṁ
 paṭilābhatthāya anāgāmiphalasamāpattatthāya arahattamaggaṁ paṭilābhatthāya
 uppādaṁ pavattaṁ nimittaṁ āyuhanaṁ paṭisandhiṁ gatiṁ nibbattiṁ
 upapattiṁ jātiṁ jaraṁ byādhiṁ maraṇaṁ sokaṁ paridevaṁ upāyāsaṁ bahiddhāsaṅkhāranimittaṁ
 abhibhuyyatīti gotrabhū arahattaphalasamāpattatthāya
 suññatavihārasamāpattatthāya [1]- uppādaṁ pavattaṁ nimittaṁ āyuhanaṁ
 paṭisandhiṁ abhibhuyyatīti gotrabhū ime dasa gotrabhūdhammā vipassanāvasena
 uppajjanti.
      [141] Kati gotrabhūdhammā kusalā kati akusalā kati
 abyākatā. Paṇṇarasa gotrabhūdhammā kusalā tayo gotrabhūdhammā
 abyākatā natthi gotrabhūdhammā akusalā.

  *  *  *  *  *  *
  Footnote:1 sabbapotthake animittavihārasamāpattatthāyāti dissati.
-------------------------------------------------
[page 099]
      [142] Sāmisañca nirāmisaṁ paṇihitañca appaṇihitaṁ
            saññuttañca visaññuttaṁ 1- vuṭṭhitañca avuṭṭhitaṁ
            aṭṭha samādhissa paccayā dasa ñāṇassa gocarā
            aṭṭhārasa gotrabhūdhammā tiṇṇaṁ vimokkhāna paccayā
            ime aṭṭhārasākārā paññāyassa pariccitā
            kusalo vivaṭṭe vuṭṭhāne nānādiṭṭhīsu na kampatīti.
 Taṁ ñātaṭṭhena ñāṇaṁ pajānanaṭṭhena paññā tena vuccati
 bahiddhāvuṭṭhānavivaṭṭane paññā gotrabhuñāṇaṁ.
      [143] < PTS. Ps I , 69 >Kathaṁ dubhatovuṭṭhānavivaṭṭane paññā magge ñāṇaṁ.
      Sotāpattimaggakkhaṇe dassanaṭṭhena sammādiṭṭhi micchādiṭṭhiyā
 vuṭṭhāti tadanuvattakakilesehi ca khandhehi ca vuṭṭhāti bahiddhā
 ca sabbanimittehi vuṭṭhāti tena vuccati dubhatovuṭṭhānavivaṭṭane
 paññā magge ñāṇaṁ abhiniropanaṭṭhena sammāsaṅkappo micchāsaṅkappā
 vuṭṭhāti tadanuvattakakilesehi ca khandhehi ca vuṭṭhāti
 bahiddhā ca sabbanimittehi vuṭṭhāti tena vuccati dubhatovuṭṭhānavivaṭṭane
 paññā magge ñāṇaṁ pariggahaṭṭhena sammāvācā
 micchāvācāya vuṭṭhāti tadanuvattakakilesehi ca khandhehi
 ca vuṭṭhāti bahiddhā ca sabbanimittehi vuṭṭhāti tena vuccati
 dubhatovuṭṭhānavivaṭṭane paññā magge ñāṇaṁ samuṭṭhānaṭṭhena

  *  *  *  *  *  *
  Footnote:1 Po. suññattañca asuññataṁ. Yu. suññataṁ ca visaññuttaṁ.
-------------------------------------------------
[page 100]
 Sammākammanto micchākammantā vuṭṭhāti tadanuvattakakilesehi ca
 khandhehi ca vuṭṭhāti bahiddhā ca sabbanimittehi vuṭṭhāti tena
 vuccati dubhatovuṭṭhānavivaṭṭane paññā magge ñāṇaṁ vodānaṭṭhena
 sammāājīvo micchāājīvā vuṭṭhāti tadanuvattakakilesehi ca
 khandhehi ca vuṭṭhāti bahiddhā ca sabbanimittehi vuṭṭhāti tena
 vuccati dubhatovuṭṭhānavivaṭṭane paññā magge ñāṇaṁ paggahaṭṭhena
 sammāvāyāmo micchāvāyāmā vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi vuṭṭhāti tena
 vuccati dubhatovuṭṭhānavivaṭṭane paññā magge ñāṇaṁ upaṭṭhānaṭṭhena
 sammāsati micchāsatiyā vuṭṭhāti tadanuvattakakilesehi ca
 khandhehi ca vuṭṭhāti bahiddhā ca sabbanimittehi vuṭṭhāti tena
 vuccati dubhatovuṭṭhānavivaṭṭane paññā magge ñāṇaṁ avikkhepaṭṭhena
 sammāsamādhi micchāsamādhito vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi vuṭṭhāti
 tena vuccati dubhatovuṭṭhānavivaṭṭane paññā magge ñāṇaṁ.
      [144] Sakadāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi oḷārikā kāmarāgasaññojanā paṭighasaññojanā
 oḷārikā kāmarāgānusayā paṭighānusayā vuṭṭhāti
 tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti tena vuccati dubhatovuṭṭhānavivaṭṭane paññā
-------------------------------------------------
[page 101]
 Magge ñāṇaṁ.
      [145] Anāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi aṇusahagatā kāmarāgasaññojanā paṭighasaññojanā
 aṇusahagatā kāmarāgānusayā paṭighānusayā vuṭṭhāti
 tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti tena vuccati dubhatovuṭṭhānavivaṭṭane paññā
 magge ñāṇaṁ.
      [146] Arahattamaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi rūparāgā arūparāgā mānā uddhaccā avijjāya
 mānānusayā bhavarāgānusayā avijjānusayā vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi vuṭṭhāti
 tena vuccati dubhatovuṭṭhānavivaṭṭane paññā magge ñāṇaṁ.
    [147] Ajātaṁ jhāpeti 1- jātena jhānantena pavuccati
          jhānavimokkhe kusalatā nānādiṭṭhīsu na kampatīti.
          Samādahitvā yathā ce vipassati vipassamāno tathā ce samādahe
          vipassanā ca samatho tadā ahu samānabhāgā yuganaddhā vattare
          dukkhā saṅkhārā sukho nirodhoti 2- dassanaṁ
          dubhato vuṭṭhitā paññā phasseti amataṁ padaṁ
          vimokkhacariyaṁ jānāti nānattekattakovido
          dvinnaṁ ñāṇānaṁ kusalatā nānādiṭṭhīsu na kampatīti.

  *  *  *  *  *  *
  Footnote:1 Yu. ñāpeti. 2 Ma. nirodho iti dassanaṁ.
-------------------------------------------------
[page 102]
      Taṁ ñātaṭṭhena ñāṇaṁ pajānanaṭṭhena paññā tena vuccati
 dubhatovuṭṭhānavivaṭṭane paññā magge ñāṇaṁ.
                        --------
      [148] < PTS. Ps I , 71 >Kathaṁ payogappaṭippassaddhipaññā phale ñāṇaṁ.
 Sotāpattimaggakkhaṇe dassanaṭṭhena sammādiṭṭhi micchādiṭṭhiyā
 vuṭṭhāti tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti taṁpayogappaṭippassaddhattā uppajjati
 sammādiṭṭhi maggassetaṁ phalaṁ abhiniropanaṭṭhena sammāsaṅkappo
 micchāsaṅkappā vuṭṭhāti tadanuvattakakilesehi ca khandhehi ca
 vuṭṭhāti bahiddhā ca sabbanimittehi ca vuṭṭhāti taṁpayogappaṭippassaddhattā
 uppajjati sammāsaṅkappo maggassetaṁ phalaṁ
 pariggahaṭṭhena sammāvācā micchāvācāya vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi vuṭṭhāti
 taṁpayogappaṭippassaddhattā uppajjati sammāvācā maggassetaṁ
 phalaṁ samuṭṭhānaṭṭhena sammākammanto micchākammantā vuṭṭhāti
 tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti taṁpayogappaṭippassaddhattā uppajjati
 sammākammanto maggassetaṁ phalaṁ vodānaṭṭhena sammāājīvo
 micchāājīvā vuṭṭhāti tadanuvattakakilesehi ca khandhehi ca vuṭṭhāti
 bahiddhā ca sabbanimittehi vuṭṭhāti taṁpayogappaṭippassaddhattā
-------------------------------------------------
[page 103]
 Uppajjati sammāājīvo maggassetaṁ phalaṁ paggahaṭṭhena sammāvāyāmo
 micchāvāyāmā vuṭṭhāti tadanuvattakakilesehi ca khandhehi
 ca vuṭṭhāti bahiddhā ca sabbanimittehi ca vuṭṭhāti taṁpayogappaṭippassaddhattā
 uppajjati sammāvāyāmo maggassetaṁ phalaṁ
 upaṭṭhānaṭṭhena sammāsati micchāsatiyā vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi vuṭṭhāti
 taṁpayogappaṭippassaddhattā uppajjati sammāsati maggassetaṁ phalaṁ
 avikkhepaṭṭhena sammāsamādhi micchāsamādhito vuṭṭhāti tadanuvattakakilesehi
 ca khandhehi ca vuṭṭhāti bahiddhā ca sabbanimittehi
 vuṭṭhāti taṁpayogappaṭippassaddhattā < PTS. Ps I , 72 >uppajjati sammāsamādhi
 maggassetaṁ phalaṁ.
      [149] Sakadāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi oḷārikā kāmarāgasaññojanā paṭighasaññojanā
 oḷārikā kāmarāgānusayā paṭighānusayā vuṭṭhāti
 tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti taṁpayogappaṭippassaddhattā uppajjati
 sammāsamādhi maggassetaṁ phalaṁ.
      [150] Anāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi aṇusahagatā kāmarāgasaññojanā paṭighasaññojanā
 aṇusahagatā kāmarāgānusayā paṭighānusayā vuṭṭhāti
-------------------------------------------------
[page 104]
 Tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti taṁpayogappaṭippassaddhattā uppajjati
 sammāsamādhi maggassetaṁ phalaṁ.
      [151] Arahattamaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi rūparāgā arūparāgā mānā uddhaccā
 thīnamiddhā avijjāya bhavarāgānusayā mānānusayā avijjānusayā
 vuṭṭhāti tadanuvattakakilesehi ca khandhehi ca vuṭṭhāti bahiddhā ca
 sabbanimittehi vuṭṭhāti taṁpayogappaṭippassaddhattā uppajjati
 sammāsamādhi maggassetaṁ phalaṁ taṁ ñātaṭṭhena ñāṇaṁ
 pajānanaṭṭhena paññā tena vuccati payogappaṭippassaddhipaññā
 phale ñāṇaṁ.
                         -------
      [152] Kathaṁ chinnamanupassane 1- paññā vimuttiñāṇaṁ. Sotāpattimaggena
 sakkāyadiṭṭhi vicikicchā sīlabbataparāmāso diṭṭhānusayo
 vicikicchānusayo attano cittassa upakkilesā sammā samucchinnā
 honti imehi pañcahi upakkilesehi sapariyuṭṭhānehi cittaṁ vimuttaṁ
 hoti suvimuttaṁ < PTS. Ps I , 73 >taṁvimuttiñātaṭṭhena ñāṇaṁ pajānanaṭṭhena
 paññā tena vuccati chinnamanupassane paññā vimuttiñāṇaṁ.
      [153] Sakadāgāmimaggena oḷārikaṁ kāmarāgasaññojanaṁ paṭighasaññojanaṁ
 oḷāriko kāmarāgānusayo paṭighānusayo attano

  *  *  *  *  *  *
  Footnote:1 Ma. chinnavaṭumānupassane. evamuparipi.
-------------------------------------------------
[page 105]
 Cittassa upakkilesā sammā samucchinnā honti imehi catūhi
 upakkilesehi sapariyuṭṭhānehi cittaṁ vimuttaṁ hoti suvimuttaṁ
 taṁvimuttiñātaṭṭhena ñāṇaṁ pajānanaṭṭhena paññā tena vuccati
 chinnamanupassane paññā vimuttiñāṇaṁ.
      [154] Anāgāmimaggena aṇusahagataṁ kāmarāgasaññojanaṁ
 paṭighasaññojanaṁ aṇusahagato kāmarāgānusayo paṭighānusayo attano
 cittassa upakkilesā sammā samucchinnā honti imehi catūhi
 upakkilesehi sapariyuṭṭhānehi cittaṁ vimuttaṁ hoti suvimuttaṁ
 taṁvimuttiñātaṭṭhena ñāṇaṁ pajānanaṭṭhena paññā tena vuccati
 chinnamanupassane paññā vimuttiñāṇaṁ.
      [155] Arahattamaggena rūparāgo arūparāgo māno uddhaccaṁ
 avijjā mānānusayo bhavarāgānusayo avijjānusayo attano
 cittassa upakkilesā sammā samucchinnā honti imehi aṭṭhahi
 upakkilesehi sapariyuṭṭhānehi cittaṁ vimuttaṁ hoti suvimuttaṁ
 taṁvimuttiñātaṭṭhena ñāṇaṁ pajānanaṭṭhena paññā tena vuccati
 chinnamanupassane paññā vimuttiñāṇaṁ taṁ ñātaṭṭhena ñāṇaṁ
 pajānanaṭṭhena paññā tena vuccati chinnamanupassane paññā
 vimuttiñāṇaṁ.
                         -------
      [156] Kathaṁ tadā samupāgate 1- dhamme passane paññā

  *  *  *  *  *  *
  Footnote:1 Ma. Yu. sabbattha samudāgate.
-------------------------------------------------
[page 106]
 Paccavekkhaṇe ñāṇaṁ. Sotāpattimaggakkhaṇe dassanaṭṭhena sammādiṭṭhi
 tadā samupāgatā 1- abhiniropanaṭṭhena sammāsaṅkappo tadā samupāgato 2-
 pariggahaṭṭhena sammāvācā tadā samupāgatā samuṭṭhānaṭṭhena
 sammākammanto tadā samupāgato < PTS. Ps I , 74 >vodānaṭṭhena sammāājīvo
 tadā samupāgato paggahaṭṭhena sammāvāyāmo tadā samupāgato
 upaṭṭhānaṭṭhena sammāsati tadā samupāgatā avikkhepaṭṭhena
 sammāsamādhi tadā samupāgato upaṭṭhānaṭṭhena satisambojjhaṅgo
 tadā samupāgato pavicayaṭṭhena dhammavicayasambojjhaṅgo
 tadā samupāgato paggahaṭṭhena viriyasambojjhaṅgo tadā
 samupāgato pharaṇaṭṭhena pītisambojjhaṅgo tadā samupāgato
 upasamaṭṭhena passaddhisambojjhaṅgo tadā samupāgato avikkhepaṭṭhena
 samādhisambojjhaṅgo tadā samupāgato paṭisaṅkhānaṭṭhena upekkhāsambojjhaṅgo
 tadā samupāgato assaddhiyena 3- akampiyaṭṭhena
 saddhābalaṁ tadā samupāgataṁ kosajjena akampiyaṭṭhena viriyabalaṁ
 tadā samupāgataṁ pamādena 4- akampiyaṭṭhena satibalaṁ tadā
 samupāgataṁ uddhaccena 5- akampiyaṭṭhena samādhibalaṁ tadā samupāgataṁ
 avijjāya akampiyaṭṭhena paññābalaṁ tadā samupāgataṁ adhimokkhaṭṭhena
 saddhindriyaṁ tadā samupāgataṁ paggahaṭṭhena viriyindriyaṁ
 tadā samupāgataṁ upaṭṭhānaṭṭhena satindriyaṁ tadā samupāgataṁ

  *  *  *  *  *  *
  Footnote:1 Sī. Ma. Yu. samudāgatā. 2 Sī. Ma. Yu. samudāgato. 3 Ma. Yu. asaddhiye.
 4 Ma. Yu. pamāde. 5 Ma. Yu. uddhacce.
-------------------------------------------------
[page 107]
 Avikkhepaṭṭhena samādhindriyaṁ tadā samupāgataṁ dassanaṭṭhena paññindriyaṁ
 tadā samupāgataṁ ādhipateyyaṭṭhena indriyaṁ 1- tadā samupāgataṁ
 akampiyaṭṭhena balaṁ 2- tadā samupāgataṁ niyyānaṭṭhena sambojjhaṅgo 3-
 tadā samupāgato hetaṭṭhena 4- maggo tadā samupāgato
 upaṭṭhānaṭṭhena satipaṭṭhānā tadā samupāgatā padahanaṭṭhena
 sammappadhānā tadā samupāgatā ijjhanaṭṭhena iddhipādā
 tadā samupāgatā tathaṭṭhena saccā tadā samupāgatā avikkhepaṭṭhena
 samatho tadā samupāgato anupassanaṭṭhena vipassanā
 tadā samupāgatā ekarasaṭṭhena samathavipassanā tadā samupāgatā
 anativattanaṭṭhena yuganaddhaṁ tadā samupāgataṁ saṁvaraṭṭhena sīlavisuddhi
 tadā samupāgatā avikkhepaṭṭhena cittavisuddhi tadā samupāgatā
 dassanaṭṭhena diṭṭhivisuddhi tadā samupāgatā vimuttaṭṭhena vimokkho 5-
 tadā samupāgato paṭivedhanaṭṭhena vijjā tadā samupāgatā
 pariccāgaṭṭhena vimutti tadā samupāgatā samucchedaṭṭhena khaye
 ñāṇaṁ tadā samupāgataṁ < PTS. Ps I , 75 >chando mūlaṭṭhena tadā samupāgato
 manasikāro samuṭṭhānaṭṭhena tadā samupāgato phasso samodhānaṭṭhena
 tadā samupāgato vedanā samosaraṇaṭṭhena tadā samupāgatā
 samādhi pamukhaṭṭhena tadā samupāgato sati ādhipateyyaṭṭhena
 tadā samupāgatā paññā taduttaraṭṭhena tadā samupāgatā
 vimutti sāraṭṭhena tadā samupāgatā amatogadhaṁ nibbānaṁ

  *  *  *  *  *  *
  Footnote:1 Po. Ma. Yu. indriyā tadā samupāgatā. 2 Ma. Yu. balā tadā samupāgatā. 3 Ma. Yu.
 sambojjhaṅgā ... gatā. 4 Ma. Yu. hetuṭṭhena. 5 Ma. Yu. vimokkhā ... gatā.
-------------------------------------------------
[page 108]
 Pariyosānaṭṭhena tadā samupāgataṁ vuṭṭhahitvā paccavekkhati ime
 dhammā tadā samupāgatā.
      [157] Sotāpattiphalakkhaṇe dassanaṭṭhena sammādiṭṭhi tadā
 samupāgatā abhiniropanaṭṭhena sammāsaṅkappo tadā samupāgato
 .pe. Paṭippassaddhaṭṭhena anuppāde ñāṇaṁ tadā samupāgatā
 chando mūlaṭṭhena tadā samupāgato manasikāro samuṭṭhānaṭṭhena
 tadā samupāgato phasso samodhānaṭṭhena tadā samupāgato
 vedanā samosaraṇaṭṭhena tadā samupāgatā samādhi pamukhaṭṭhena tadā
 samupāgato sati ādhipateyyaṭṭhena tadā samupāgatā paññā
 taduttaraṭṭhena tadā samupāgatā vimutti sāraṭṭhena tadā
 samupāgatā amatogadhaṁ nibbānaṁ pariyosānaṭṭhena tadā samupāgataṁ
 vuṭṭhahitvā paccavekkhati ime dhammā tadā samupāgatā.
      [158] Sakadāgāmimaggakkhaṇe .pe. Sakadāgāmiphalakkhaṇe
 .pe. Anāgāmimaggakkhaṇe .pe. Anāgāmiphalakkhaṇe .pe.
 Arahattamaggakkhaṇe dassanaṭṭhena sammādiṭṭhi tadā samupāgatā .pe.
 Samucchedaṭṭhena khaye ñāṇaṁ tadā samupāgataṁ chando mūlaṭṭhena
 tadā samupāgato .pe. Amatogadhaṁ nibbānaṁ pariyosānaṭṭhena tadā
 samupāgataṁ vuṭṭhahitvā paccavekkhati ime dhammā tadā
 samupāgatā.
      [159] Arahattaphalakkhaṇe dassanaṭṭhena sammādiṭṭhi tadā
-------------------------------------------------
[page 109]
 Samupāgatā .pe. Paṭippassaddhaṭṭhena anuppāde ñāṇaṁ tadā
 samupāgataṁ chando mūlaṭṭhena tadā < PTS. Ps I , 76 >samupāgato .pe. Amatogadhaṁ
 nibbānaṁ pariyosānaṭṭhena tadā samupāgataṁ vuṭṭhahitvā
 paccavekkhati ime dhammā tadā samupāgatā taṁ ñātaṭṭhena ñāṇaṁ
 pajānanaṭṭhena paññā tena vuccati tadā samupāgate dhamme
 passane paññā paccavekkhaṇe ñāṇaṁ.
                        --------
      [160] Kathaṁ ajjhattavavatthāne paññā vatthunānatte ñāṇaṁ.
      Kathaṁ ajjhattaṁ dhamme vavattheti. Cakkhuṁ ajjhattaṁ vavattheti
 sotaṁ ajjhattaṁ vavattheti ghānaṁ ajjhattaṁ vavattheti jivhaṁ
 ajjhattaṁ vavattheti kāyaṁ ajjhattaṁ vavattheti manaṁ ajjhattaṁ
 vavattheti.
      [161] Kathaṁ cakkhuṁ ajjhattaṁ vavattheti. Cakkhuṁ 1- avijjāsambhūtanti
 vavattheti cakkhuṁ taṇhāsambhūtanti vavattheti cakkhuṁ
 kammasambhūtanti vavattheti cakkhuṁ āhārasambhūtanti vavattheti cakkhuṁ
 catunnaṁ mahābhūtānaṁ upādāyāti vavattheti cakkhuṁ uppannanti
 vavattheti cakkhuṁ samupāgatanti vattheti cakkhuṁ ahutvā sambhūtaṁ
 hutvā na bhavissatīti vavattheti cakkhuṁ antavantato vavattheti
 cakkhuṁ addhuvaṁ asassataṁ vipariṇāmadhammanti vavattheti cakkhuṁ aniccaṁ
 saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammanti

  *  *  *  *  *  *
  Footnote:1 Ma. sabbattha cakkhu.
-------------------------------------------------
[page 110]
 Vavattheti cakkhuṁ aniccato vavattheti no niccato dukkhato
 vavattheti no sukhato anattato vavattheti no attato
 nibbindati no nandati virajjati < PTS. Ps I , 77 >no rajjati nirodheti no
 samudeti paṭinissajjati no ādiyati aniccato vavatthento niccasaññaṁ
 pajahati dukkhato vavatthento sukhasaññaṁ pajahati anattato
 vavatthento attasaññaṁ pajahati nibbindanto nandiṁ pajahati
 virajjanto rāgaṁ pajahati nirodhento samudayaṁ pajahati paṭinissajjanto
 ādānaṁ pajahati evaṁ cakkhuṁ ajjhattaṁ vavattheti.
      [162] Kathaṁ sotaṁ ajjhattaṁ vavattheti. Sotaṁ avijjāsambhūtanti
 vavattheti .pe. Evaṁ sotaṁ ajjhattaṁ vavattheti.
      Kathaṁ ghānaṁ ajjhattaṁ vavattheti. Ghānaṁ avijjāsambhūtanti
 vavattheti .pe. Evaṁ ghānaṁ ajjhattaṁ vavattheti.
      Kathaṁ jivhaṁ ajjhattaṁ vavattheti. Jivhā avijjāsambhūtāti
 vavattheti jivhā taṇhāsambhūtāti vavattheti jivhā kammasambhūtāti
 vavattheti jivhā āhārasambhūtāti vavattheti jivhā catunnaṁ
 mahābhūtānaṁ upādāyāti vavattheti jivhā uppannāti vavattheti
 jivhā samupāgatāti vavattheti jivhā ahutvā sambhūtā hutvā
 na bhavissatīti vavattheti jivhaṁ antavantato vavattheti jivhā
 addhuvā asassatā vipariṇāmadhammāti vavattheti jivhā aniccā
 saṅkhatā paṭiccasamuppannā khayadhammā vayadhammā virāgadhammā
-------------------------------------------------
[page 111]
 Nirodhadhammāti vavattheti jivhaṁ aniccato vavattheti no niccato .pe.
 Paṭinissajjati no ādiyati aniccato vavatthento niccasaññaṁ
 pajahati .pe. Paṭinissajjanto ādānaṁ pajahati evaṁ jivhaṁ
 ajjhattaṁ vavattheti.
      Kathaṁ kāyaṁ ajjhattaṁ vavattheti. Kāyo avijjāsambhūtoti
 vavattheti kāyo taṇhāsambhūtoti vavattheti kāyo kammasambhūtoti
 vavattheti kāyo āhārasambhūtoti vavattheti kāyo catunnaṁ
 mahābhūtānaṁ upādāyāti vavattheti kāyo uppannoti vavattheti
 kāyo samupāgatoti vavattheti kāyo uppannoti vavattheti
 na bhavissatīti vavattheti kāyaṁ antavantato vavattheti kāyo
 addhuvo asassato vipariṇāmadhammoti vavattheti kāyo anicco
 saṅkhato paṭiccasamuppanno khayadhammo vayadhammo virāgadhammo nirodhadhammoti
 vavattheti kāyaṁ aniccato vavattheti no niccato dukkhato
 vavattheti no sukhato .pe. Paṭinissajjati no ādiyati
 aniccato vavatthento niccasaññaṁ pajahati dukkhato vavatthento
 sukhasaññaṁ pajahati .pe. Paṭinissajjanto ādānaṁ pajahati evaṁ
 kāyaṁ ajjhattaṁ vavattheti.
      Kathaṁ manaṁ ajjhattaṁ vavattheti. Mano avijjāsambhūtoti
 vavattheti mano taṇhāsambhūtoti vavattheti mano kammasambhūtoti
 vavattheti mano āhārasambhūtoti vavattheti mano uppannoti
-------------------------------------------------
[page 112]
 Vavattheti mano samupāgatoti vavattheti mano ahutvā sambhūto
 hutvā na bhavissatīti vavattheti manaṁ antavantato vavattheti mano
 addhuvo asassato vipariṇāmadhammoti vavattheti mano anicco
 saṅkhato paṭiccasamuppanno khayadhammo vayadhammo virāgadhammo nirodhadhammoti
 vavattheti manaṁ aniccato vavattheti no niccato dukkhato
 vavattheti no sukhato anattato vavattheti no attato nibbindati
 no nandati virajjati no rajjati nirodheti no samudeti
 paṭinissajjati no ādiyati aniccato vavatthento niccasaññaṁ
 pajahati dukkhato vavatthento sukhasaññaṁ pajahati anattato
 vavatthento attasaññaṁ pajahati nibbindanto nandiṁ pajahati
 virajjanto rāgaṁ pajahati nirodhento samudayaṁ pajahati paṭinissajjanto
 ādānaṁ pajahati evaṁ manaṁ ajjhattaṁ vavattheti evaṁ
 ajjhattadhamme vavattheti taṁ ñātaṭṭhena ñāṇaṁ pajānanaṭṭhena
 paññā tena vuccati ajjhattavavatthāne paññā vatthunānatte
 ñāṇaṁ.
                        --------
      [163] Kathaṁ bahiddhāvavatthāne paññā gocaranānatte ñāṇaṁ.
      Kathaṁ bahiddhā dhamme vavattheti. Rūpe bahiddhā vavattheti
 sadde bahiddhā vavattheti gandhe bahiddhā vavattheti rase bahiddhā
 vavattheti phoṭṭhabbe bahiddhā vavattheti dhamme bahiddhā
-------------------------------------------------
[page 113]
 Vavattheti.
      Kathaṁ rūpe bahiddhā vavattheti. Rūpā avijjāsambhūtāti
 vavattheti rūpā taṇhāsambhūtāti vavattheti rūpā kammasambhūtāti
 vavattheti rūpā āhārasambhūtāti vavattheti rūpā catunnaṁ mahābhūtānaṁ
 upādāyāti vavattheti rūpā uppannāti vavattheti rūpā
 samupāgatāti vavattheti rūpā ahutvā sambhūtā hutvā na bhavissantīti
 vavattheti rūpe antavantato vavattheti rūpā addhuvā asassatā
 vipariṇāmadhammāti < PTS. Ps I , 78 >vavattheti rūpā aniccā saṅkhatā paṭiccasamuppannā
 khayadhammā vayadhammā virāgadhammā nirodhadhammāti vavattheti rūpe
 aniccato vavattheti no niccato dukkhato vavattheti no sukhato
 anattato vavattheti no attato nibbindati no nandati
 virajjati no rajjati nirodheti no samudeti paṭinissajjati
 no ādiyati aniccato vavatthento niccasaññaṁ pajahati dukkhato
 vavatthento sukhasaññaṁ pajahati anattato vavatthento attasaññaṁ
 pajahati nibbindanto nandiṁ pajahati virajjanto rāgaṁ pajahati
 nirodhento samudayaṁ pajahati paṭinissajjanto ādānaṁ pajahati
 evaṁ rūpe bahiddhā vavattheti.
      [164] Kathaṁ sadde bahiddhā vavattheti. Saddā avijjāsambhūtāti
 vavattheti .pe. Saddā catunnaṁ mahābhūtānaṁ upādāyāti vavattheti
 saddā uppannāti vavattheti saddā samupāgatāti vavattheti
-------------------------------------------------
[page 114]
 Saddā ahutvā sambhūtā hutvā na bhavissantīti vavattheti sadde
 antavantato vavattheti saddā addhuvā asassatā vipariṇāmadhammāti
 vavattheti saddā aniccā saṅkhatā paṭiccasamuppannā khayadhammā
 vayadhammā virāgadhammā nirodhadhammāti vavattheti sadde aniccato
 vavattheti .pe. Evaṁ sadde bahiddhā vavattheti.
      Kathaṁ gandhe bahiddhā vavattheti. Gandhā avijjāsambhūtāti
 vavattheti gandhā taṇhāsambhūtāti vavattheti .pe. Evaṁ gandhe
 bahiddhā vavattheti.
      Kathaṁ rase bahiddhā vavattheti. Rasā avijjāsambhūtāti vavattheti
 rasā taṇhāsambhūtāti vavattheti .pe. Evaṁ rase bahiddhā
 vavattheti.
      Kathaṁ phoṭṭhabbe bahiddhā vavattheti. Phoṭṭhabbā avijjāsambhūtāti
 vavattheti phoṭṭhabbā taṇhāsambhūtāti vavattheti phoṭṭhabbā
 kammasambhūtāti vavattheti phoṭṭhabbā āhārasambhūtāti vavattheti
 phoṭṭhabbā uppannāti vavattheti phoṭṭhabbā samupāgatāti
 vavattheti .pe. Evaṁ phoṭṭhabbe bahiddhā vavattheti.
      Kathaṁ dhamme bahiddhā vavattheti. Dhammā avijjāsambhūtāti
 vavattheti dhammā taṇhāsambhūtāti vavattheti dhammā kammasambhūtāti
 vavattheti dhammā āhārasambhūtāti vavattheti dhammā uppannāti
 vavattheti dhammā samupāgatāti vavattheti dhammā ahutvā
-------------------------------------------------
[page 115]
 Sambhūtā hutvā na bhavissantīti vavattheti dhamme antavantato
 vavattheti dhammā addhuvā asassatā vipariṇāmadhammāti vavattheti
 dhammā aniccā saṅkhatā paṭiccasamuppannā khayadhammā vayadhammā
 virāgadhammā nirodhadhammāti vavattheti dhamme aniccato vavattheti
 no niccato dukkhato vavattheti no sukhato anattato vavattheti
 no attato nibbindati no nandati virajjati no rajjati
 nirodheti no samudeti paṭinissajjati no ādiyati aniccato
 vavatthento niccasaññaṁ pajahati dukkhato vavatthento sukhasaññaṁ
 pajahati anattato vavatthento attasaññaṁ pajahati nibbindanto
 nandiṁ pajahati virajjanto rāgaṁ pajahati nirodhento samudayaṁ
 pajahati paṭinissajjanto ādānaṁ pajahati evaṁ dhamme bahiddhā
 vavattheti taṁ ñātaṭṭhena ñāṇaṁ pajānanaṭṭhena paññā tena
 vuccati bahiddhāvavatthāne paññā gocaranānatte ñāṇaṁ.
                         -------
      [165] < PTS. Ps I , 79 >Kathaṁ cariyāvavatthāne paññā cariyānānatte ñāṇaṁ.
 Cariyāti tisso cariyāyo viññāṇacariyā aññāṇacariyā ñāṇacariyā.
      Katamā viññāṇacariyā rūpesu dassanatthāya āvajjanakiriyābyākatā
 viññāṇacariyā rūpesu dassanattho cakkhuviññāṇaṁ
 viññāṇacariyā rūpesu diṭṭhattā abhiropanavipākamanodhātu 1- viññāṇacariyā

  *  *  *  *  *  *
  Footnote:1 Ma. Yu. abhiniropana .... evamuparipi.
-------------------------------------------------
[page 116]
 Rūpesu abhiropitattā vipākamanoviññāṇadhātu viññāṇacariyā
 saddesu savanatthāya āvajjanakiriyābyākatā viññāṇacariyā
 saddesu savanattho sotaviññāṇaṁ viññāṇacariyā saddesu
 sutattā abhiropanavipākamanodhātu viññāṇacariyā saddesu
 abhiropitattā vipākamanoviññāṇadhātu viññāṇacariyā gandhesu
 ghāyanatthāya āvajjanakiriyābyākatā viññāṇacariyā gandhesu
 ghāyanattho ghānaviññāṇaṁ viññāṇacariyā gandhesu ghāyitattā
 abhiropanavipākamanodhātu viññāṇacariyā gandhesu abhiropitattā
 vipākamanoviññāṇadhātu viññāṇacariyā rasesu sāyanatthāya
 āvajjanakiriyābyākatā viññāṇacariyā rasesu sāyanattho jivhāviññāṇaṁ
 viññāṇacariyā rasesu sāyitattā abhiropanavipākamanodhātu
 viññāṇacariyā rasesu abhiropitattā vipākamanoviññāṇadhātu
 viññāṇacariyā [1]- phoṭṭhabbesu phusanatthāya āvajjanakiriyābyākatā
 viññāṇacariyā phoṭṭhabbesu phusanattho kāyaviññāṇaṁ
 viññāṇacariyā phoṭṭhabbesu phuṭṭhattā abhiropanavipākamanodhātu
 viññāṇacariyā phoṭṭhabbesu abhiropitattā vipākamanoviññāṇadhātu
 viññāṇacariyā [2]- dhammesu vijānanatthāya āvajjanakiriyābyākatā
 viññāṇacariyā dhammesu vijānanattho manoviññāṇaṁ viññāṇacariyā
 dhammesu viññātattā abhiropanavipākamanodhātu viññāṇacariyā
 dhammesu abhiropitattā vipākamanoviññāṇadhātu viññāṇacariyā.

  *  *  *  *  *  *
  Footnote:1-2 Ma. rasesu phusanatthāya āvajjanakiriyābyākatā viññāṇacariyā. ... phoṭṭhabbesu
 vijānanatthāya āvajjana ... viññāṇacariyā.
-------------------------------------------------
[page 117]
      [166] < PTS. Ps I , 80 >Viññāṇacariyāti kenatthena viññāṇacariyā.
 Nirāgā caratīti viññāṇacariyā niddosā caratīti viññāṇacariyā
 nimmohā caratīti viññāṇacariyā nimmānā caratīti viññāṇacariyā
 niddiṭṭhi caratīti viññāṇacariyā niuddhaccā caratīti
 viññāṇacariyā nibbicikicchā caratīti viññāṇacariyā nānusayā
 caratīti viññāṇacariyā rāgavippayuttā caratīti viññāṇacariyā
 dosavippayuttā caratīti viññāṇacariyā mohavippayuttā caratīti
 viññāṇacariyā mānavippayuttā caratīti viññāṇacariyā diṭṭhivippayuttā
 caratīti viññāṇacariyā uddhaccavippayuttā caratīti
 viññāṇacariyā vicikicchāvippayuttā caratīti viññāṇacariyā
 anusayavippayuttā caratīti viññāṇacariyā kusalehi kammehi vippayuttā 1-
 caratīti viññāṇacariyā akusalehi kammehi vippayuttā
 caratīti viññāṇacariyā sāvajjehi kammehi vippayuttā caratīti
 viññāṇacariyā anavajjehi kammehi vippayuttā 2- caratīti viññāṇacariyā
 kaṇhehi kammehi vippayuttā caratīti viññāṇacariyā
 sukkehi kammehi vippayuttā 3- caratīti viññāṇacariyā sukhudrayehi 4-
 kammehi vippayuttā 5- caratīti viññāṇacariyā dukkhudrayehi 6- kammehi
 vippayuttā caratīti viññāṇacariyā sukhavipākehi kammehi vippayuttā 7-

  *  *  *  *  *  *
  Footnote:1-2-3-5-7 Ma. sampayuttā. 4 Sī. sukhindriyehi. 6 Sī. dukkhindriyehi.
-------------------------------------------------
[page 118]
 Caratīti viññāṇacariyā dukkhavipākehi kammehi vippayuttā
 caratīti viññāṇacariyā viññāte 1- caratīti viññāṇacariyā
 viññāṇassa evarūpā cariyā hotīti viññāṇacariyā pakatiparisuddhamidaṁ
 cittaṁ nikkilesaṭṭhenāti 2- viññāṇacariyā ayaṁ viññāṇacariyā.
      [167] Katamā aññāṇacariyā manāpiyesu rūpesu rāgassa
 javanatthāya āvajjanakiriyābyākatā viññāṇacariyā rāgassa javanā
 aññāṇacariyā amanāpiyesu rūpesu dosassa javanatthāya āvajjanakiriyābyākatā
 viññāṇacariyā dosassa javanā aññāṇacariyā
 tadubhayena asamapekkhaṇasmiṁ vatthusmiṁ mohassa javanatthāya āvajjanakiriyābyākatā
 viññāṇacariyā mohassa javanā aññāṇacariyā
 vinibandhassa mānassa javanatthāya āvajjanakiriyābyākatā viññāṇacariyā
 mānassa javanā aññāṇacariyā parāmaṭṭhāya diṭṭhiyā
 javanatthāya āvajjanakiriyābyākatā viññāṇacariyā diṭṭhiyā
 javanā aññāṇacariyā vikkhepagatassa uddhaccassa javanatthāya
 āvajjanakiriyābyākatā viññāṇacariyā uddhaccassa javanā aññāṇacariyā
 aniṭṭhāgatāya 3- vicikicchāya javanatthāya āvajjanakiriyābyākatā
 viññāṇacariyā vicikicchāya javanā aññāṇacariyā
 thāmagatassa anusayassa javanatthāya āvajjanakiriyābyākatā viññāṇacariyā

  *  *  *  *  *  *
  Footnote:1 Yu. viññāṇe. 2 nikkhesaṭṭhenātītipi pāṭho. 3 Ma. Yu. aniṭṭhaṁ gatāya.
 evamuparipi.
-------------------------------------------------
[page 119]
 Anusayassa javanā aññāṇacariyā manāpiyesu saddesu .pe.
 Manāpiyesu gandhesu manāpiyesu rasesu manāpiyesu phoṭṭhabbesu
 manāpiyesu dhammesu rāgassa javanatthāya āvajjanakiriyābyākatā
 viññāṇacariyā rāgassa javanā aññāṇacariyā amanāpiyesu
 dhammesu dosassa javanatthāya āvajjanakiriyābyākatā viññāṇacariyā
 dosassa javanā aññāṇacariyā tadubhayena asamapekkhaṇasmiṁ
 vatthusmiṁ mohassa javanatthāya āvajjanakiriyābyākatā viññāṇacariyā
 mohassa javanā aññāṇacariyā parāmaṭṭhāya diṭṭhiyā
 javanatthāya āvajjanakiriyābyākatā viññāṇacariyā diṭṭhiyā
 javanā aññāṇacariyā vikkhepagatassa uddhaccassa javanatthāya
 āvajjanakiriyābyākatā viññāṇacariyā uddhaccassa javanā
 aññāṇacariyā aniṭṭhāgatāya vicikicchāya āvajjanakiriyābyākatā
 viññāṇacariyā vicikicchāya javanā aññāṇacariyā thāmagatassa
 anusayassa javanatthāya āvajjanakiriyābyākatā viññāṇacariyā
 anusayassa javanā aññāṇacariyā.
      [168] Aññāṇacariyāti kenatthena aññāṇacariyā.
 Sarāgā caratīti aññāṇacariyā sadosā caratīti aññāṇacariyā
 samohā caratīti aññāṇacariyā samānā caratīti aññāṇacariyā
 sadiṭṭhi caratīti aññāṇacariyā sauddhaccā caratīti aññāṇacariyā
 savicikicchā caratīti aññāṇacariyā sānusayā caratīti aññāṇacariyā
-------------------------------------------------
[page 120]
 Rāgasampayuttā caratīti aññāṇacariyā dosasampayuttā
 caratīti aññāṇacariyā mohasampayuttā caratīti aññāṇacariyā
 mānasampayuttā caratīti aññāṇacariyā diṭṭhisampayuttā caratīti
 aññāṇacariyā < PTS. Ps I , 82 >uddhaccasampayuttā caratīti aññāṇacariyā
 vicikicchāsampayuttā caratīti aññāṇacariyā anusayasampayuttā
 caratīti aññāṇacariyā kusalehi kammehi vippayuttā caratīti
 aññāṇacariyā akusalehi kammehi sampayuttā caratīti aññāṇacariyā
 sāvajjehi kammehi sampayuttā caratīti aññāṇacariyā
 anavajjehi kammehi vippayuttā caratīti aññāṇacariyā kaṇhehi
 kammehi sampayuttā caratīti aññāṇacariyā sukkehi kammehi
 vippayuttā caratīti aññāṇacariyā sukhudrayehi kammehi vippayuttā
 caratīti aññāṇacariyā dukkhudrayehi kammehi sampayuttā
 caratīti aññāṇacariyā sukhavipākehi kammehi vippayuttā caratīti
 aññāṇacariyā dukkhavipākehi kammehi sampayuttā caratīti
 aññāṇacariyā aññāte caratīti aññāṇacariyā aññāṇassa
 evarūpā cariyā hotīti aññāṇacariyā ayaṁ aññāṇacariyā.
      [169] Katamā ñāṇacariyā aniccānupassanatthāya āvajjanakiriyābyākatā
 viññāṇacariyā aniccānupassanā ñāṇacariyā
 dukkhānupassanatthāya āvajjanakiriyābyākatā viññāṇacariyā dukkhānupassanā
 ñāṇacariyā anattānupassanatthāya āvajjanakiriyābyākatā
-------------------------------------------------
[page 121]
 Viññāṇacariyā anattānupassanā ñāṇacariyā nibbidānupassanatthāya
 .pe. Virāgānupassanatthāya nirodhānupassanatthāya
 paṭinissaggānupassanatthāya khayānupassanatthāya vayānupassanatthāya
 vipariṇāmānupassanatthāya animittānupassanatthāya appaṇihitānupassanatthāya
 suññatānupassanatthāya adhipaññadhammānupassanatthāya
 yathābhūtañāṇadassanatthāya ādīnavānupassanatthāya
 paṭisaṅkhānupassanatthāya āvajjanakiriyābyākatā viññāṇacariyā
 paṭisaṅkhānupassanā ñāṇacariyā vivaṭṭanānupassanā ñāṇacariyā
 sotāpattimaggo ñāṇacariyā sotāpattiphalasamāpatti ñāṇacariyā
 sakadāgāmimaggo ñāṇacariyā sakadāgāmiphalasamāpatti ñāṇacariyā
 anāgāmimaggo ñāṇacariyā anāgāmiphalasamāpatti ñāṇacariyā
 arahattamaggo ñāṇacariyā arahattaphalasamāpatti ñāṇacariyā.
      [170] Ñāṇacariyāti kenatthena ñāṇacariyā. Nirāgā
 caratīti ñāṇacariyā niddosā caratīti ñāṇacariyā .pe. < PTS. Ps I , 83 >Nānusayā
 caratīti ñāṇacariyā rāgavippayuttā caratīti ñāṇacariyā
 dosavippayuttā caratīti ñāṇacariyā mohavippayuttā caratīti
 ñāṇacariyā mānavippayuttā .pe. Diṭṭhivippayuttā uddhaccavippayuttā
 vicikicchāvippayuttā anusayavippayuttā kusalehi kammehi
 sampayuttā akusalehi kammehi vippayuttā sāvajjehi kammehi
 vippayuttā anavajjehi kammehi sampayuttā kaṇhehi
-------------------------------------------------
[page 122]
 Kammehi vippayuttā sukkehi kammehi sampayuttā sukhudrayehi
 kammehi sampayuttā dukkhudrayehi kammehi vippayuttā sukhavipākehi
 kammehi sampayuttā caratīti ñāṇacariyā dukkhavipākehi
 kammehi vippayuttā caratīti ñāṇacariyā ñāṇe 1- caratīti ñāṇacariyā
 ñāṇassa evarūpā cariyā hotīti ñāṇacariyā ayaṁ ñāṇacariyā
 viññāṇacariyā aññāṇacariyā ñāṇacariyā 2- taṁ ñātaṭṭhena
 ñāṇaṁ pajānanaṭṭhena paññā tena vuccati cariyāvavatthāne
 paññā cariyānānatte ñāṇaṁ.
                        ---------
      [171] Kathaṁ catudhammavavatthāne paññā bhūminānatte ñāṇaṁ.
 Catasso bhūmiyo kāmāvacarā bhūmi rūpāvacarā bhūmi arūpāvacarā bhūmi
 apariyāpannā bhūmi.
      [172] Katamā kāmāvacarā bhūmi heṭṭhato avīcinirayaṁ
 pariyantaṁ karitvā uparito paranimmitavasavattī deve anto karitvā
 yaṁ etasmiṁ anatre etthāvacarā ettha pariyāpannā khandhadhātu
 āyatanā rūpā 3- vedanā saññā saṅkhārā viññāṇaṁ ayaṁ
 kāmāvacarā bhūmi.
      [173] Katamā rūpāvacarā bhūmi < PTS. Ps I , 84 >heṭṭhato brahmalokaṁ
 pariyantaṁ karitvā uparito akaniṭṭhe deve anto karitvā yaṁ etasmiṁ
 antare etthāvacarā ettha pariyāpannā samāpannassa vā upapannassa

  *  *  *  *  *  *
  Footnote:1 Ma. Yu. ñāte. 2 Ma. Yu. aññā viññāṇacariyā aññā aññāṇacariyā aññā
 ñāṇacariyāti. 3 Ma. rūpaṁ.
-------------------------------------------------
[page 123]
 Vā diṭṭhadhammasukhavihārassa 1- vā cittacetasikā dhammā ayaṁ rūpāvacarā
 bhūmi.
      [174] Katamā arūpāvacarā bhūmi heṭṭhato ākāsānañcāyatanūpage
 deve pariyantaṁ karitvā uparito nevasaññānāsaññāyatanūpage
 deve anto karitvā yaṁ etasmiṁ antare ettha pariyāpannā
 samāpannassa vā upapannassa vā diṭṭhadhammasukhavihārassa vā
 cittacetasikā dhammā ayaṁ arūpāvacarā bhūmi.
      [175] Katamā apariyāpannā bhūmi apariyāpannā maggā ca
 phalāni ca asaṅkhatā ca dhātu ayaṁ apariyāpannā bhūmi imā
 catasso bhūmiyo.
      [176] Aparāpi catasso bhūmiyo cattāro satipaṭṭhānā
 cattāro sammappadhānā cattāro iddhipādā cattāri jhānāni
 catasso appamaññāyo catasso arūpāvacarasamāpattiyo catasso
 paṭisambhidā catasso paṭipadā cattāri ārammaṇāni cattāro
 ariyavaṁsā 2- cattāri saṅgahavatthūni cattāri cakkāni cattāri
 dhammapadāni imā catasso bhūmiyo taṁ ñātaṭṭhena ñāṇaṁ
 pajānanaṭṭhena paññā tena vuccati catudhammavavatthāne paññā
 bhūminānatte ñāṇaṁ.
                        ---------
      [177] Kathaṁ navadhammavavatthāne paññā dhammanānatte ñāṇaṁ.

  *  *  *  *  *  *
  Footnote:1 Ma. Yu. vihārissa. evamuparipi. 2 sabbapotthake cattāri ariyavaṁsānīti dissati.
-------------------------------------------------
[page 124]
 Kathaṁ dhamme vavattheti. Kāmāvacare dhamme kusalato vavattheti
 akusalato vavattheti abyākatato vavattheti rūpāvacare dhamme
 kusalato vavattheti abyākatato vavattheti arūpāvacare dhamme
 kusalato vavattheti abyākatato vavattheti apariyāpanne dhamme
 kusalato vavattheti abyākatato vavattheti.
      [178] < PTS. Ps I , 85 >Kathaṁ kāmāvacare dhamme kusalato vavattheti. Akusalato
 vavattheti abyākatato vavattheti dasa kusalakammapathe kusalato
 vavattheti dasa akusalakammapathe akusalato vavattheti rūpañca
 vipākañca kiriyañca abyākatato vavattheti evaṁ kāmāvacare
 dhamme kusalato vavattheti akusalato vavattheti abyākatato vavattheti.
      [179] Kathaṁ rūpāvacare dhamme kusalato vavattheti. Abyākatato
 vavattheti idhaṭṭhassa cattāri jhānāni kusalato vavattheti
 tatrūpapannassa cattāri jhānāni abyākatato vavattheti evaṁ
 rūpāvacare dhamme kusalato vavattheti abyākatato vavattheti.
      [180] Kathaṁ arūpāvacare dhamme kusalato vavattheti. Abyākatato
 vavattheti idhaṭṭhassa catasso arūpāvacarasamāpattiyo kusalato
 vavattheti tatrūpapannassa catasso arūpāvacarasamāpattiyo abyākatato
 vavattheti evaṁ arūpāvacare dhamme kusalato vavattheti abyākatato
 vavattheti.
-------------------------------------------------
[page 125]
      [181] Kathaṁ apariyāpanne dhamme kusalato vavattheti.
 Abyākatato vavattheti. Cattāro ariyamagge kusalato vavattheti
 cattāri [1]- sāmaññaphalāni nibbānañca abyākatato vavattheti evaṁ
 apariyāpanne dhamme kusalato vavattheti abyākatato vavattheti
 evaṁ dhamme vavattheti.
      [182] Nava pāmujjamūlakā 2- dhammā aniccato manasikaroto
 pāmujjaṁ jāyati pamuditassa pīti jāyati pītimanassa kāyo
 passambhati passaddhakāyo sukhaṁ vedeti sukhino cittaṁ samādhiyati
 samāhite citte yathābhūtaṁ pajānāti passati yathābhūtaṁ jānaṁ passaṁ
 nibbindati nibbindaṁ virajjati virāgā vimuccati dukkhato
 manasikaroto pāmujjaṁ jāyati .pe. Anattato manasikaroto pāmujjaṁ
 jāyati rūpaṁ aniccato manasikaroto pāmujjaṁ jāyati rūpaṁ
 dukkhato manasikaroto .pe. Rūpaṁ anattato .pe. Vedanaṁ saññaṁ
 saṅkhāre viññāṇaṁ cakkhuṁ .pe. Jarāmaraṇaṁ aniccato manasikaroto
 pāmujjaṁ jāyati .pe. Jarāmaraṇaṁ dukkhato manasikaroto pāmujjaṁ
 jāyati jarāmaraṇaṁ < PTS. Ps I , 86 >anattato manasikaroto pāmujjaṁ jāyati
 pamuditassapīti jāyati pītimanassa kāyo passambhati passaddhakāyo
 sukhaṁ vedeti sukhino cittaṁ samādhiyati samāhite citte
 yathābhūtaṁ pajānāti passati yathābhūtaṁ jānaṁ passaṁ nibbindati
 nibbindaṁ virajjati virāgā vimuccati ime nava pāmujjamūlakā

  *  *  *  *  *  *
  Footnote:1 Ma. Yu. ca.. 2 Ma. Yu. sabbattha pāmojjamūlakā.
-------------------------------------------------
[page 126]
 Dhammā.
      [183] Nava yoniso manasikāramūlakā dhammā aniccato
 yoniso manasikaroto pāmujjaṁ jāyati pamuditassa pīti jāyati
 pītimanassa kāyo passambhati passaddhakāyo sukhaṁ vedeti sukhino
 cittaṁ samādhiyati samāhitena cittena idaṁ dukkhanti yathābhūtaṁ
 pajānāti ayaṁ dukkhasamudayoti yathābhūtaṁ pajānāti ayaṁ dukkhanirodhoti
 yathābhūtaṁ pajānāti ayaṁ dukkhanirodhagāminī paṭipadāti yathābhūtaṁ
 pajānāti dukkhato yoniso manasikaroto pāmujjaṁ jāyati pamuditassa
 pīti jāyati pītimanassa kāyo passambhati passaddhakāyo
 sukhaṁ vedeti sukhino cittaṁ samādhiyati samāhitena cittena
 idaṁ dukkhanti yathābhūtaṁ pajānāti ayaṁ dukkhasamudayoti yathābhūtaṁ
 pajānāti ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
 paṭipadāti yathābhūtaṁ pajānāti anattato yoniso manasikaroto
 pāmujjaṁ jāyati .pe. Rūpaṁ aniccato yoniso manasikaroto
 pāmujjaṁ jāyati rūpaṁ dukkhato yoniso manasikaroto pāmujjaṁ
 jāyati rūpaṁ anattato yoniso manasikaroto pāmujjaṁ
 jāyati .pe. Vedanaṁ saññaṁ saṅkhāre viññāṇaṁ cakkhuṁ .pe.
 Jarāmaraṇaṁ aniccato yoniso manasikaroto pāmujjaṁ jāyati jarāmaraṇaṁ
 dukkhato yoniso manasikaroto pāmujjaṁ jāyati .pe. Jarāmaraṇaṁ
 anattato yoniso manasikaroto pāmujjaṁ jāyati pamuditassa
-------------------------------------------------
[page 127]
 Pīti jāyati pītimanassa kāyo passambhati passaddhakāyo
 sukhaṁ vedeti sukhino cittaṁ samādhiyati samāhitena cittena idaṁ
 dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
 ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
 paṭipadāti < PTS. Ps I , 87 >yathābhūtaṁ pajānāti ime nava yoniso manasikāramūlakā
 dhammā.
      [184] Nava nānattā dhātunānattaṁ paṭicca uppajjati
 phassanānattaṁ phassanānattaṁ paṭicca uppajjati vedanānānattaṁ
 vedanānānattaṁ paṭicca uppajjati saññānānattaṁ saññānānattaṁ
 paṭicca uppajjati saṅkappanānattaṁ saṅkappanānattaṁ paṭicca
 uppajjati chandanānattaṁ chandanānattaṁ paṭicca uppajjati pariḷāhanānattaṁ
 pariḷāhanānattaṁ paṭicca uppajjati pariyesanānānattaṁ
 pariyesanānānattaṁ paṭicca uppajjati lābhanānattaṁ ime nava
 nānattā taṁ ñātaṭṭhena ñāṇaṁ pajānanaṭṭhena paññā tena
 vuccati navadhammavavatthāne paññā dhammanānatte ñāṇaṁ.
                        --------
      [185] Kathaṁ abhiññāpaññā ñātaṭṭhena 1- ñāṇaṁ. Pariññāpaññā
 tīraṇaṭṭhena 2- ñāṇaṁ pahānapaññā pariccāgaṭṭhena 3- ñāṇaṁ
 bhāvanāpaññā ekarasaṭṭhena 4- ñāṇaṁ sacchikiriyāpaññā phassanaṭṭhena 5-
 ñāṇaṁ ye ye dhammā abhiññātā honti te te dhammā

  *  *  *  *  *  *
  Footnote:1-2-3-4-5 Ma. Yu. ñātaṭṭhe ... phussanaṭṭhe. evamuparipi.
-------------------------------------------------
[page 128]
 Ñātā honti ye ye dhammā pariññātā honti te te
 dhammā tīritā honti ye ye dhammā pahīnā honti te
 te dhammā pariccattā honti ye ye dhammā bhāvitā honti
 te te dhammā ekarasā honti ye ye dhammā sacchikatā honti
 te te dhammā phusitā honti taṁ ñātaṭṭhena ñāṇaṁ pajānanaṭṭhena
 paññā tena vuccati abhiññāpaññā ñātaṭṭhena ñāṇaṁ
 pariññāpaññā tīraṇaṭṭhena ñāṇaṁ pahānapaññā pariccāgaṭṭhena
 ñāṇaṁ bhāvanāpaññā ekarasaṭṭhena ñāṇaṁ sacchikiriyāpaññā
 phassanaṭṭhena ñāṇaṁ.
                        ---------
      [186] < PTS. Ps I , 88 >Kathaṁ atthanānatte paññā atthapaṭisambhide ñāṇaṁ.
 Dhammānānatte paññā dhammapaṭisambhide ñāṇaṁ niruttinānatte
 paññā niruttipaṭisambhide ñāṇaṁ paṭibhāṇanānatte paññā
 paṭibhāṇapaṭisambhide ñāṇaṁ.
      Saddhindriyaṁ dhammo viriyindriyaṁ dhammo satindriyaṁ dhammo
 samādhindriyaṁ dhammo paññindriyaṁ dhammo añño saddhindriyaṁ
 dhammo añño viriyindriyaṁ dhammo añño satindriyaṁ dhammo
 añño samādhindriyaṁ dhammo añño paññindriyaṁ dhammo yena
 ñāṇena ime nānā dhammā ñātā teneva ñāṇena ime
 nānā dhammā paṭividitāti tena vuccati dhammanānatte paññā
-------------------------------------------------
[page 129]
 Dhammapaṭisambhide ñāṇaṁ.
      [187] Adhimokkhaṭṭho attho paggahaṭṭho attho upaṭṭhānaṭṭho
 attho avikkhepaṭṭho attho dassanaṭṭho attho
 añño adhimokkhaṭṭho attho añño paggahaṭṭho attho añño
 upaṭṭhānaṭṭho attho añño avikkhepaṭṭho attho añño
 dassanaṭṭho attho yena ñāṇena ime nānā atthā ñātā
 teneva ñāṇena ime nānā atthā paṭividitāti tena vuccati
 atthanānatte paññā atthapaṭisambhide ñāṇaṁ.
      [188] Pañca dhamme sandassetuṁ byañjananiruttābhilāpā
 pañca atthe sandassetuṁ byañjananiruttābhilāpā aññā
 dhammaniruttiyo aññā atthaniruttiyo yena ñāṇena imā nānā
 niruttiyo ñātā teneva ñāṇena imā nānā niruttiyo paṭividitāti
 tena vuccati niruttinānatte paññā niruttipaṭisambhide
 ñāṇaṁ.
      [189] Pañcasu dhammesu ñāṇāni pañcasu atthesu ñāṇāni
 dasasu niruttīsu ñāṇāni aññāni dhammesu ñāṇāni
 aññāni atthesu ñāṇāni aññāni niruttīsu ñāṇāni yena
 ñāṇena ime nānā ñāṇā ñātā teneva ñāṇena ime
 nānā ñāṇā paṭividitāti tena vuccati paṭibhāṇanānatte paññā
 paṭibhāṇapaṭisambhide ñāṇaṁ.
-------------------------------------------------
[page 130]
      [190] Saddhābalaṁ dhammo viriyabalaṁ dhammo satibalaṁ dhammo
 samādhibalaṁ dhammo paññābalaṁ dhammo añño saddhābalaṁ dhammo
 añño viriyabalaṁ dhammo añño satibalaṁ dhammo añño samādhibalaṁ
 dhammo añño paññābalaṁ dhammo yena ñāṇena ime
 nānā < PTS. Ps I , 89 >dhammā ñātā teneva ñāṇena ime nānā dhammā
 paṭividitāti tena vuccati dhammanānatte paññā dhammapaṭisambhide
 ñāṇaṁ.
      [191] Assaddhiye akampiyaṭṭho attho kosajje akampiyaṭṭho
 attho pamāde akampiyaṭṭho attho uddhacce akampiyaṭṭho
 attho avijjāya akampiyaṭṭho attho añño assaddhiye
 akampiyaṭṭho attho añño kosajje akampiyaṭṭho attho
 añño pamāde akampiyaṭṭho attho añño uddhacce
 akampiyaṭṭho attho añño avijjāya akampiyaṭṭho attho
 yena ñāṇena ime nānā atthā ñātā teneva ñāṇena
 ime nānā atthā paṭividitāti tena vuccati atthanānatte paññā
 atthapaṭisambhide ñāṇaṁ.
      [192] Pañca dhamme sandassetuṁ byañjananiruttābhilāpā
 pañca atthe sandassetuṁ byañjananiruttābhilāpā aññā dhammaniruttiyo
 aññā atthaniruttiyo yena ñāṇena imā nānā
 niruttiyo ñātā teneva ñāṇena imā nānā niruttiyo paṭividitāti
-------------------------------------------------
[page 131]
 Tena vuccati niruttinānatte paññā niruttipaṭisambhide ñāṇaṁ.
      [193] Pañcasu dhammesu ñāṇāni pañcasu atthesu
 ñāṇāni dasasu niruttīsu ñāṇāni aññāni dhammesu ñāṇāni
 aññāni atthesu ñāṇāni aññāni niruttīsu ñāṇāni yena
 ñāṇena ime nānā ñāṇā ñātā teneva ñāṇena ime
 nānā ñāṇā paṭividitāti tena vuccati paṭibhāṇanānatte
 paññā paṭibhāṇapaṭisambhide ñāṇaṁ.
      [194] Satisambojjhaṅgo dhammo dhammavicayasambojjhaṅgo
 dhammo viriyasambojjhaṅgo dhammo pītisambojjhaṅgo dhammo
 passaddhisambojjhaṅgo dhammo samādhisambojjhaṅgo dhammo upekkhāsambojjhaṅgo
 dhammo añño satisambojjhaṅgo dhammo añño
 dhammavicayasambojjhaṅgo dhammo añño viriyasambojjhaṅgo
 dhammo añño pītisambojjhaṅgo dhammo añño passaddhisambojjhaṅgo
 dhammo añño samādhisambojjhaṅgo dhammo añño
 upekkhāsambojjhaṅgo dhammo yena ñāṇena ime nānā
 dhammā ñātā teneva ñāṇena ime nānā dhammā paṭividitāti
 tena vuccati dhammanānatte paññā dhammapaṭisambhide ñāṇaṁ.
      [195] < PTS. Ps I , 90 >Upaṭṭhānaṭṭho attho pavicayaṭṭho attho paggahaṭṭho
 attho pharaṇaṭṭho attho upasamaṭṭho attho avikkhepaṭṭho
 attho paṭisaṅkhānaṭṭho attho añño upaṭṭhānaṭṭho attho
-------------------------------------------------
[page 132]
 Añño pavicayaṭṭho attho añño paggahaṭṭho attho añño
 pharaṇaṭṭho attho añño upasamaṭṭho attho añño
 avikkhepaṭṭho attho añño paṭisaṅkhānaṭṭho attho yena
 ñāṇena ime nānā atthā ñātā teneva ñāṇena ime
 nānā atthā paṭividitāti tena vuccati atthanānatte paññā
 atthapaṭisambhide ñāṇaṁ.
      [196] Satta dhamme sandassetuṁ byañjananiruttābhilāpā satta
 atthe sandassetuṁ byañjananiruttābhilāpā aññā dhammaniruttiyo
 aññā atthaniruttiyo yena ñāṇena imā nānā niruttiyo
 ñātā teneva ñāṇena imā nānā niruttiyo paṭividitāti
 tena vuccati niruttinānatte paññā niruttipaṭisambhide ñāṇaṁ.
      [197] Sattasu dhammesu ñāṇāni sattasu atthesu ñāṇāni
 cuddasasu niruttīsu ñāṇāni aññāni dhammesu ñāṇāni
 aññāni atthesu ñāṇāni aññāni niruttīsu ñāṇāni yena
 ñāṇena ime nānā ñāṇā ñātā teneva ñāṇena ime
 nānā ñāṇā paṭividitāti tena vuccati paṭibhāṇanānatte
 paññā paṭibhāṇapaṭisambhide ñāṇaṁ.
      [198] Sammādiṭṭhi dhammo sammāsaṅkappo dhammo sammāvācā
 dhammo sammākammanto dhammo sammāājīvo dhammo
 sammāvāyāmo dhammo sammāsati dhammo sammāsamādhi dhammo
-------------------------------------------------
[page 133]
 Añño sammādiṭṭhi dhammo añño sammāsaṅkappo dhammo
 añño sammāvācā dhammo añño sammākammanto dhammo
 añño sammāājīvo dhammo añño sammāvāyāmo dhammo
 añño sammāsati dhammo añño sammāsamādhi dhammo yena
 ñāṇena ime nānā dhammā ñātā teneva ñāṇena ime
 nānā dhammā paṭividitāti tena vuccati dhammanānatte paññā
 dhammapaṭisambhide ñāṇaṁ.
      [199] Dassanaṭṭho attho abhiniropanaṭṭho attho
 pariggahaṭṭho attho samuṭṭhānaṭṭho attho vodānaṭṭho attho
 paggahaṭṭho attho upaṭṭhānaṭṭho attho avikkhepaṭṭho
 attho añño dassanaṭṭho attho añño abhiniropanaṭṭho
 attho añño pariggahaṭṭho attho añño samuṭṭhānaṭṭho
 attho añño vodānaṭṭho attho añño paggahaṭṭho attho
 añño upaṭṭhānaṭṭho attho añño avikkhepaṭṭho attho
 yena ñāṇena ime nānā atthā ñātā teneva ñāṇena
 ime nānā atthā paṭividitāti tena vuccati atthanānatte
 paññā atthapaṭisambhide ñāṇaṁ.
      [200] Aṭṭha dhamme sandassetuṁ byañjananiruttābhilāpā aṭṭha
 atthe sandassetuṁ byañjananiruttābhilāpā aññā dhammaniruttiyo
 aññā atthaniruttiyo yena ñāṇena imā nānā niruttiyo
-------------------------------------------------
[page 134]
 Ñātā teneva ñāṇena imā nānā niruttiyo paṭividitāti
 tena vuccati niruttinānatte paññā niruttipaṭisambhide ñāṇaṁ.
      [201] Aṭṭhasu dhammesu ñāṇāni aṭṭhasu atthesu ñāṇāni
 soḷasasu niruttīsu ñāṇāni aññāni dhammesu ñāṇāni
 aññāni atthesu ñāṇāni aññāni niruttīsu ñāṇāni yena
 ñāṇena ime nānā ñāṇā ñātā teneva ñāṇena ime nānā
 ñāṇā paṭividitāti tena vuccati paṭibhāṇanānatte paññā
 paṭibhāṇapaṭisambhide ñāṇaṁ taṁ ñātaṭṭhena ñāṇaṁ pajānanaṭṭhena
 paññā tena vuccati atthanānatte paññā atthapaṭisambhide
 ñāṇaṁ dhammanānatte paññā dhammapaṭisambhide ñāṇaṁ niruttinānatte
 paññā niruttipaṭisambhide ñāṇaṁ paṭibhāṇanānatte
 paññā paṭibhāṇapaṭisambhide ñāṇaṁ.
                        --------
      [202] Kathaṁ vihāranānatte paññā vihāraṭṭhe ñāṇaṁ samāpattinānatte
 paññā samāpattaṭṭhe ñāṇaṁ vihārasamāpattinānatte
 paññā vihārasamāpattaṭṭhe ñāṇaṁ.
      Nimittaṁ bhayato sampassamāno animitte adhimuttattā phussa
 phussa vayaṁ passati animitto vihāro paṇidhiṁ bhayato
 sampassamāno appaṇihite adhimuttattā phussa phussa vayaṁ passati
 appaṇihito vihāro abhinivesaṁ bhayato sampassamāno suññate
-------------------------------------------------
[page 135]
 Adhimuttattā phussa phussa vayaṁ passati suññato vihāro.
      [203] Nimittaṁ bhayato sampassamāno animitte adhimuttattā
 pavattaṁ ajjhupekkhitvā nirodhaṁ nibbānaṁ animittaṁ āvajjitvā samāpajjati
 animittā samāpatti paṇidhiṁ bhayato sampassamāno appaṇihite
 adhimuttattā < PTS. Ps I , 92 >pavattaṁ ajjhupekkhitvā nirodhaṁ nibbānaṁ
 appaṇihitaṁ āvajjitvā samāpajjati appaṇihitā samāpatti
 abhinivesaṁ bhayato sampassamāno suññate adhimuttattā pavattaṁ
 ajjhupekkhitvā nirodhaṁ nibbānaṁ suññataṁ āvajjitvā samāpajjati
 suññatā samāpatti.
      [204] Nimittaṁ bhayato sampassamāno animitte adhimuttattā
 phussa phussa vayaṁ passati pavattaṁ ajjhupekkhitvā nirodhaṁ nibbānaṁ
 animittaṁ āvajjitvā samāpajjati animittā vihārasamāpatti
 paṇidhiṁ bhayato sampassamāno appaṇihite adhimuttattā phussa phussa
 vayaṁ passati pavattaṁ ajjhupekkhitvā nirodhaṁ nibbānaṁ appaṇihitaṁ
 āvajjitvā samāpajjati appaṇihitā vihārasamāpatti abhinivesaṁ
 bhayato sampassamāno suññate adhimuttattā phussa phussa vayaṁ
 passati pavattaṁ ajjhupekkhitvā nirodhaṁ nibbānaṁ suññataṁ
 āvajjitvā samāpajjati suññatā vihārasamāpatti.
      [205] Rūpanimittaṁ bhayato sampassamāno animitte adhimuttattā
 phussa phussa vayaṁ passati animitto vihāro rūpapaṇidhiṁ
-------------------------------------------------
[page 136]
 Bhayato sampassamāno appaṇihite adhimuttattā phussa phussa vayaṁ
 passati appaṇihito vihāro rūpābhinivesaṁ bhayato sampassamāno
 suññate adhimuttattā phussa phussa vayaṁ passati suññato vihāro.
      [206] Rūpanimittaṁ bhayato sampassamāno animitte adhimuttattā
 pavattaṁ ajjhupekkhitvā nirodhaṁ nibbānaṁ animittaṁ
 āvajjitvā samāpajjati animittā samāpatti rūpapaṇidhiṁ bhayato
 sampassamāno appaṇihite adhimuttattā pavattaṁ ajjhupekkhitvā
 nirodhaṁ nibbānaṁ appaṇihitaṁ āvajjitvā samāpajjati appaṇihitā
 samāpatti rūpābhinivesaṁ bhayato sampassamāno suññate adhimuttattā
 pavattaṁ ajjhupekkhitvā nirodhaṁ nibbānaṁ suññataṁ
 āvajjitvā samāpajjati suññatā samāpatti.
      [207] Rūpanimittaṁ bhayato sampassamāno animitte adhimuttattā
 phussa phussa vayaṁ passati pavattaṁ ajjhupekkhitvā nirodhaṁ
 nibbānaṁ animittaṁ āvajjitvā samāpajjati animittā vihārasamāpatti
 rūpapaṇidhiṁ bhayato sampassamāno appaṇihite adhimuttattā
 phussa < PTS. Ps I , 93 >phussa vayaṁ passati pavattaṁ ajjhupekkhitvā nirodhaṁ nibbānaṁ
 appaṇihitaṁ āvajjitvā samāpajjati appaṇihitā vihārasamāpatti
 rūpābhinivesaṁ bhayato sampassamāno suññate adhimuttattā phussa
 phussa vayaṁ passati pavattaṁ ajjhupekkhitvā nirodhaṁ nibbānaṁ
 suññataṁ āvajjitvā samāpajjati suññatā vihārasamāpatti.
-------------------------------------------------
[page 137]
      [208] Vedanānimittaṁ .pe. Saññānimittaṁ saṅkhāranimittaṁ
 viññāṇanimittaṁ cakkhuṁ .pe..
      Jarāmaraṇanimittaṁ bhayato sampassamāno animitte adhimuttattā
 phussa phussa vayaṁ passati animitto vihāro jarāmaraṇapaṇidhiṁ
 bhayato sampassamāno appaṇihite adhimuttattā phussa phussa vayaṁ
 passati appaṇihito vihāro jarāmaraṇābhinivesaṁ bhayato sampassamāno
 suññate adhimuttattā phussa phussa vayaṁ passati suññato
 vihāro.
      [209] Jarāmaraṇanimittaṁ bhayato sampassamāno animitte adhimuttattā
 pavattaṁ ajjhupekkhitvā nirodhaṁ nibbānaṁ animittaṁ
 āvajjitvā samāpajjati animittā samāpatti jarāmaraṇapaṇidhiṁ
 bhayato sampassamāno appaṇihite adhimuttattā pavattaṁ ajjhupekkhitvā
 nirodhaṁ nibbānaṁ appaṇihitaṁ āvajjitvā samāpajjati
 appaṇihitā samāpatti jarāmaraṇābhinivesaṁ bhayato sampassamāno
 suññate adhimuttattā pavattaṁ ajjhupekkhitvā nirodhaṁ nibbānaṁ
 suññataṁ āvajjitvā samāpajjati suññatā samāpatti.
      [210] Jarāmaraṇanimittaṁ bhayato sampassamāno animitte adhimuttattā
 phussa phussa vayaṁ passati pavattaṁ ajjhupekkhitvā
 nirodhaṁ nibbānaṁ animittaṁ āvajjitvā samāpajjati animittā
 vihārasamāpatti jarāmaraṇapaṇidhiṁ bhayato sampassamāno appaṇihite
-------------------------------------------------
[page 138]
 Adhimuttattā phussa phussa vayaṁ passati pavattaṁ ajjhupekkhitvā
 nirodhaṁ nibbānaṁ appaṇihitaṁ āvajjitvā samāpajjati appaṇihitā
 vihārasamāpatti jarāmaraṇābhinivesaṁ bhayato sampassamāno suññate
 adhimuttattā phussa phussa vayaṁ passati pavattaṁ ajjhupekkhitvā
 nirodhaṁ nibbānaṁ suññataṁ āvajjitvā samāpajjati suññatā
 vihārasamāpatti < PTS. Ps I , 94 >añño animitto vihāro añño
 appaṇihito vihāro añño suññato vihāro aññā
 animittā samāpatti aññā appaṇihitā samāpatti aññā
 suññatā samāpatti aññā animittā vihārasamāpatti aññā
 appaṇihitā vihārasamāpatti aññā suññatā vihārasamāpatti
 taṁ ñātaṭṭhena ñāṇaṁ pajānanaṭṭhena paññā tena vuccati
 vihāranānatte paññā vihāraṭṭhe ñāṇaṁ samāpattinānatte
 paññā samāpattaṭṭhe ñāṇaṁ vihārasamāpattinānatte paññā
 vihārasamāpattaṭṭhe ñāṇaṁ.
                        --------
      [211] Kathaṁ avikkhepaparisuddhattā āsavasamucchede paññā
 ānantarikasamādhismiṁ ñāṇaṁ.
      Nekkhammavasena cittassekaggatā avikkhepo samādhi tassa
 samādhissa vasena uppajjati ñāṇaṁ tena ñāṇena āsavā khīyanti
 iti paṭhamaṁ samatho pacchā ñāṇaṁ tena ñāṇena āsavānaṁ khayo
-------------------------------------------------
[page 139]
 Hoti tena vuccati avikkhepaparisuddhattā āsavasamucchede paññā
 ānantarikasamādhismiṁ 1- ñāṇaṁ.
      [212] Āsavāti katame te āsavā kāmāsavo bhavāsavo
 diṭṭhāsavo avijjāsavo.
      Katthete āsavā khīyanti. Sotāpattimaggena anavaseso
 diṭṭhāsavo khīyati apāyagamanīyo kāmāsavo khīyati apāyagamanīyo
 bhavāsavo khīyati apāyagamanīyo avijjāsavo khīyati etthete
 āsavā khīyanti sakadāgāmimaggena oḷāriko kāmāsavo khīyati
 tadekaṭṭho bhavāsavo khīyati tadekaṭṭho avijjāsavo khīyati
 etthete āsavā khīyanti anāgāmimaggena anavaseso kāmāsavo khīyati
 tadekaṭṭho bhavāsavo khīyati tadekaṭṭho avijjāsavo khīyati
 etthete āsavā khīyanti arahattamaggena anavaseso bhavāsavo khīyati
 anavaseso avijjāsavo khīyati etthete āsavā khīyanti.
      [213] < PTS. Ps I , 95 >Abyāpādavasena .pe. Ālokasaññāvasena avikkhepavasena
 dhammavavatthānavasena ñāṇavasena pāmujjavasena
 paṭhamajjhānavasena dutiyajjhānavasena tatiyajjhānavasena catutthajjhānavasena
 ākāsānañcāyatanasamāpattivasena viññāṇañcāyatanasamāpattivasena
 ākiñcaññāyatanasamāpattivasena nevasaññānāsaññāyatanasamāpattivasena
 paṭhavīkasiṇavasena āpokasiṇavasena

  *  *  *  *  *  *
  Footnote:1 ānantariya samādhisminti vā pāṭho dissati.
-------------------------------------------------
[page 140]
 Tejokasiṇavasena vāyokasiṇavasena nīlakasiṇavasena
 pītakasiṇavasena lohitakasiṇavasena odātakasiṇavasena ākāsakasiṇavasena
 viññāṇakasiṇavasena buddhānussativasena dhammānussativasena
 saṅghānussativasena sīlānussativasena cāgānussativasena
 devatānussativasena ānāpānassativasena maraṇassativasena
 kāyagatāsativasena upasamānussativasena uddhumātakasaññāvasena
 vinīlakasaññāvasena vipubbakasaññāvasena vicchiddakasaññāvasena
 vikkhāyitakasaññāvasena vikkhittakasaññāvasena
 hatavikkhittakasaññāvasena lohitakasaññāvasena puḷavakasaññāvasena
 aṭṭhikasaññāvasena dīghaṁ assāsavasena dīghaṁ passāsavasena
 rassaṁ assāsavasena rassaṁ passāsavasena sabbakāyapaṭisaṁvedī
 assāsavasena sabbakāyapaṭisaṁvedī passāsavasena passambhayaṁ
 kāyasaṅkhāraṁ assāsavasena passambhayaṁ kāyasaṅkhāraṁ passāsavasena
 pītipaṭisaṁvedī assāsavasena pītipaṭisaṁvedī passāsavasena
 sukhapaṭisaṁvedī assāsavasena sukhapaṭisaṁvedī passāsavasena cittasaṅkhārapaṭisaṁvedī
 assāsavasena cittasaṅkhārapaṭisaṁvedī passāsavasena
 passambhayaṁ cittasaṅkhāraṁ assāsavasena passambhayaṁ cittasaṅkhāraṁ
 passāsavasena cittapaṭisaṁvedī assāsavasena cittapaṭisaṁvedī
 passāsavasena abhippamodayaṁ cittaṁ assāsavasena abhippamodayaṁ cittaṁ
 passāsavasena samādahaṁ cittaṁ .pe. Vimocayaṁ cittaṁ aniccānupassī
-------------------------------------------------
[page 141]
 Virāgānupassī nirodhānupassī paṭinissaggānupassī
 assāsavasena paṭinissaggānupassī passāsavasena cittassekaggatā
 avikkhepo samādhi tassa samādhissa vasena uppajjati ñāṇaṁ
 tena ñāṇena āsavā khīyanti iti paṭhamaṁ samatho pacchā ñāṇaṁ
 tena < PTS. Ps I , 96 >ñāṇena āsavānaṁ khayo hoti tena vuccati avikkhepaparisuddhattā
 āsavasamucchede paññā ānantarikasamādhismiṁ ñāṇaṁ.
      [214] Āsavāti katame te āsavā kāmāsavo bhavāsavo
 diṭṭhāsavo avijjāsavo.
      Katthete āsavā khīyanti. Sotāpattimaggena anavaseso
 diṭṭhāsavo khīyati apāyagamanīyo kāmāsavo khīyati apāyagamanīyo
 bhavāsavo khīyati apāyagamanīyo avijjāsavo khīyati etthete
 āsavā khīyanti.
      Sakadāgāmimaggena oḷāriko kāmāsavo khīyati tadekaṭṭho
 bhavāsavo khīyati tadekaṭṭho avijjāsavo khīyati etthete āsavā
 khīyanti.
      Anāgāmimaggena anavaseso kāmāsavo khīyati tadekaṭṭho
 bhavāsavo khīyati tadekaṭṭho avijjāsavo khīyati etthete
 āsavā khīyanti.
      Arahattamaggena anavaseso bhavāsavo khīyati anavaseso
 avijjāsavo khīyati etthete āsavā khīyanti taṁ ñātaṭṭhena
-------------------------------------------------
[page 142]
 Ñāṇaṁ pajānanaṭṭhena paññā tena vuccati avikkhepaparisuddhattā
 āsavasamucchede paññā ānantarikasamādhismiṁ ñāṇaṁ.
                        --------
      [215] Kathaṁ dassanādhipateyyaṁ santo ca vihārādhigamo
 paṇītādhimuttatā paññā araṇavihāre ñāṇaṁ. Dassanādhipateyyanti
 aniccānupassanā dassanādhipateyyaṁ dukkhānupassanā dassanādhipateyyaṁ
 anattānupassanā dassanādhipateyyaṁ rūpe aniccānupassanā
 dassanādhipateyyaṁ rūpe dukkhānupassanā dassanādhipateyyaṁ rūpe
 anattānupassanā dassanādhipateyyaṁ vedanāya .pe. Saññāya
 saṅkhāresu viññāṇe cakkhusmiṁ .pe. Jarāmaraṇe aniccānupassanā
 dassanādhipateyyaṁ jarāmaraṇe dukkhānupassanā dassanādhipateyyaṁ
 jarāmaraṇe anattānupassanā dassanādhipateyyaṁ.
      [216] < PTS. Ps I , 97 >Santo ca vihārādhigamoti suññato vihāro santo
 vihārādhigamo animitto vihāro santo vihārādhigamo appaṇihito
 vihāro santo vihārādhigamo.
      Paṇītādhimuttatāti suññate adhimuttatā paṇītādhimuttatā
 animitte adhimuttatā paṇītādhimuttatā appaṇihite adhimuttatā
 paṇītādhimuttatā.
      Araṇavihāroti paṭhamajjhānaṁ araṇavihāro dutiyajjhānaṁ araṇavihāro
 tatiyajjhānaṁ araṇavihāro catutthajjhānaṁ araṇavihāro
-------------------------------------------------
[page 143]
 Ākāsānañcāyatanasamāpatti araṇavihāro .pe.
 Nevasaññānāsaññāyatanasamāpatti araṇavihāro
      araṇavihāroti kenatthena araṇavihāro. Paṭhamajjhānena
 nīvaraṇe haratīti araṇavihāro dutiyajjhānena vitakkavicāre haratīti
 araṇavihāro tatiyajjhānena pītiṁ haratīti araṇavihāro catutthajjhānena
 sukhadukkhe haratīti araṇavihāro ākāsānañcāyatanasamāpattiyā
 rūpasaññaṁ paṭighasaññaṁ nānattasaññaṁ haratīti araṇavihāro
 viññāṇañcāyatanasamāpattiyā ākāsānañcāyatanasaññaṁ
 haratīti araṇavihāro ākiñcaññāyatanasamāpattiyā viññāṇañcāyatanasaññaṁ
 haratīti araṇavihāro nevasaññānāsaññāyatanasamāpattiyā
 ākiñcaññāyatanasaññaṁ haratīti araṇavihāro ayaṁ
 araṇavihāro taṁ ñātaṭṭhena ñāṇaṁ pajānanaṭṭhena paññā tena
 vuccati dassanādhipateyyaṁ santo ca vihārādhigamo paṇītādhimuttatā
 paññā araṇavihāre ñāṇaṁ.
                        ---------
      [217] Kathaṁ dvīhi balehi samannāgatattā tayo ca saṅkhārānaṁ
 paṭippassaddhiyā soḷasahi ñāṇacariyāhi navahi samādhicariyāhi
 vasībhāvatāpaññā nirodhasamāpattiyā ñāṇaṁ.
      Dvīhi balehīti dve balāni samathabalaṁ vipassanābalaṁ.
      [218] Katamaṁ samathabalaṁ nekkhammavasena cittassekaggatā
-------------------------------------------------
[page 144]
 Avikkhepo samathabalaṁ abyāpādavasena cittassekaggatā avikkhepo
 samathabalaṁ ālokasaññāvasena cittassekaggatā avikkhepo samathabalaṁ
 avikkhepavasena cittassekaggatā avikkhepo < PTS. Ps I , 98 >samathabalaṁ .pe.
 Paṭinissaggānupassī assāsavasena cittassekaggatā avikkhepo
 samathabalaṁ paṭinissaggānupassī passāsavasena cittassekaggatā
 avikkhepo samathabalaṁ.
      [219] Samathabalanti kenatthena samathabalaṁ. Paṭhamajjhānena
 nīvaraṇe na kampatīti samathabalaṁ dutiyajjhānena vitakkavicāre na
 kampatīti samathabalaṁ tatiyajjhānena pītiyā na kampatīti samathabalaṁ
 catutthajjhānena sukhadukkhe na kampatīti samathabalaṁ ākāsānañcāyatanasamāpattiyā
 rūpasaññāya paṭighasaññāya nānattasaññāya na
 kampatīti samathabalaṁ viññāṇañcāyatanasamāpattiyā ākāsānañcāyatanasaññāya
 na kampatīti samathabalaṁ ākiñcaññāyatanasamāpattiyā
 viññāṇañcāyatanasaññāya na kampatīti samathabalaṁ
 nevasaññānāsaññāyatanasamāpattiyā ākiñcaññāyatanasaññāya na
 kampatīti samathabalaṁ uddhacce ca uddhaccasahagatakilese ca khandhe ca
 na kampati na calati na vedhatīti samathabalaṁ idaṁ samathabalaṁ.
      [220] Katamaṁ vipassanābalaṁ aniccānupassanā vipassanābalaṁ
 dukkhānupassanā vipassanābalaṁ anattānupassanā vipassanābalaṁ
 nibbidānupassanā vipassanābalaṁ virāgānupassanā vipassanābalaṁ
-------------------------------------------------
[page 145]
 Nirodhānupassanā vipassanābalaṁ paṭinissaggānupassanā vipassanābalaṁ
 rūpe aniccānupassanā vipassanābalaṁ .pe. Rūpe paṭinissaggānupassanā
 vipassanābalaṁ vedanāya .pe. Saññāya saṅkhāresu viññāṇe
 cakkhusmiṁ .pe. Jarāmaraṇe aniccānupassanā vipassanābalaṁ .pe.
 Jarāmaraṇe paṭinissaggānupassanā vipassanābalaṁ.
      [221] Vipassanābalanti kenatthena vipassanābalaṁ. Aniccānupassanāya
 niccasaññāya na kampatīti vipassanābalaṁ dukkhānupassanāya
 sukhasaññāya na kampatīti vipassanābalaṁ anattānupassanāya
 attasaññāya na kampatīti vipassanābalaṁ nibbidānupassanāya
 nandiyā na kampatīti vipassanābalaṁ virāgānupassanāya rāge na
 kampatīti vipassanābalaṁ nirodhānupassanāya < PTS. Ps I , 99 >samudaye na kampatīti
 vipassanābalaṁ paṭinissaggānupassanāya ādāne na kampatīti
 vipassanābalaṁ avijjāya ca avijjāsahagatakilese ca khandhe ca na
 kampati na calati na vedhatīti vipassanābalaṁ idaṁ vipassanābalaṁ.
      [222] Tayo ca saṅkhārānaṁ paṭippassaddhiyāti katamesaṁ
 tiṇṇannaṁ saṅkhārānaṁ paṭippassaddhiyā. Dutiyajjhānaṁ samāpannassa
 vitakkavicārā vacīsaṅkhārā paṭippassaddhā honti catutthajjhānaṁ
 samāpannassa assāsapassāsā kāyasaṅkhārā paṭippassaddhā honti
 saññāvedayitanirodhaṁ samāpannassa saññā ca vedanā ca
 cittasaṅkhārā paṭippassaddhā honti imesaṁ tiṇṇannaṁ saṅkhārānaṁ
-------------------------------------------------
[page 146]
 Paṭippassaddhiyā.
      [223] Soḷasahi ñāṇacariyāhīti katamāhi soḷasahi ñāṇacariyāhi.
 Aniccānupassanā ñāṇacariyā dukkhānupassanā
 ñāṇacariyā anattānupassanā ñāṇacariyā nibbidānupassanā
 ñāṇacariyā virāgānupassanā ñāṇacariyā nirodhānupassanā
 ñāṇacariyā paṭinissaggānupassanā ñāṇacariyā vivaṭṭanānupassanā
 ñāṇacariyā sotāpattimaggo ñāṇacariyā sotāpattiphalasamāpatti
 ñāṇacariyā sakadāgāmimaggo ñāṇacariyā sakadāgāmiphalasamāpatti
 ñāṇacariyā anāgāmimaggo ñāṇacariyā anāgāmiphalasamāpatti
 ñāṇacariyā arahattamaggo ñāṇacariyā arahattaphalasamāpatti
 ñāṇacariyā imāhi soḷasahi ñāṇacariyāhi.
      [224] Navahi samādhicariyāhīti katamāhi navahi samādhicariyāhi.
 Paṭhamajjhānaṁ samādhicariyā dutiyajjhānaṁ samādhicariyā tatiyajjhānaṁ
 samādhicariyā catutthajjhānaṁ samādhicariyā ākāsānañcāyatanasamāpatti
 viññāṇañcāyatanasamāpatti ākiñcaññāyatanasamāpatti
 nevasaññānāsaññāyatanasamāpatti samādhicariyā paṭhamajjhānaṁ
 paṭilābhatthāya vitakko ca vicāro ca pīti ca sukhañca cittekaggatā
 ca .pe. Nevasaññānāsaññāyatanasamāpattiṁ paṭilābhatthāya vitakko
 ca vicāro ca pīti ca sukhañca cittekaggatā ca imāhi navahi
 samādhicariyāhi.
-------------------------------------------------
[page 147]
      [225] Vasīti pañca vasiyo āvajjanāvasī samāpajjanāvasī
 adhiṭṭhānavasī vuṭṭhānavasī paccavekkhaṇāvasī. Paṭhamajjhānaṁ yatthicchakaṁ 1-
 yadicchakaṁ yāvaticchakaṁ āvajjati āvajjanāya dandhāyitattaṁ natthīti
 āvajjanāvasī paṭhamajjhānaṁ yatthicchakaṁ yadicchakaṁ 2- yāvaticchakaṁ
 samāpajjati samāpajjanāya dandhāyitattaṁ natthīti samāpajjanāvasī
 paṭhamajjhānaṁ yatthicchakaṁ yadicchakaṁ yāvaticchakaṁ adhiṭṭhāti adhiṭṭhāne
 dandhāyitattaṁ natthīti adhiṭṭhānavasī paṭhamajjhānaṁ yatthicchakaṁ yadicchakaṁ
 yāvaticchakaṁ vuṭṭhāti vuṭṭhāne dandhāyitattaṁ natthīti vuṭṭhānavasī
 paṭhamajjhānaṁ yatthicchakaṁ yadicchakaṁ yāvaticchakaṁ paccavekkhati paccavekkhaṇāya
 dandhāyitattaṁ natthīti paccavekkhaṇāvasī dutiyajjhānaṁ .pe.
 Nevasaññānāsaññāyatanasamāpatti yatthicchakaṁ yadicchakaṁ yāvaticchakaṁ
 āvajjati āvajjanāya dandhāyitattaṁ natthīti āvajjanāvasī
 nevasaññānāsaññāyatanasamāpatti yatthicchakaṁ yadicchakaṁ yāvaticchakaṁ
 samāpajjati .pe. Adhiṭṭhāti vuṭṭhāti paccavekkhati paccavekkhaṇāya
 dandhāyitattaṁ natthīti paccavekkhaṇāvasī imā pañca vasiyo
 taṁ ñātaṭṭhena ñāṇaṁ pajānanaṭṭhena paññā tena vuccati
 dvīhi balehi samannāgatattā tayo ca saṅkhārānaṁ paṭippassaddhiyā
 soḷasahi ñāṇacariyāhi navahi samādhicariyāhi vasībhāvatāpaññā
 nirodhasamāpattiyā ñāṇaṁ.

  *  *  *  *  *  *
  Footnote:1 Sī. Yu. yathicchakaṁ. 2 yadicchakanti vā yathicchakanti vā pāṭho.
-------------------------------------------------
[page 148]
                        --------
      [226] Kathaṁ sampajānassa pavattapariyādāne paññā parinibbāne
 ñāṇaṁ. Idha sampajāno nekkhammena kāmacchandassa pavattaṁ
 pariyādiyati abyāpādena byāpādassa pavattaṁ pariyādiyati
 ālokasaññāya thīnamiddhassa pavattaṁ pariyādiyati avikkhepena
 uddhaccassa pavattaṁ pariyādiyati dhammavavatthānena vicikicchāya .pe.
 Ñāṇena avijjāya pāmujjena aratiyā paṭhamajjhānena nīvaraṇānaṁ
 pavattaṁ pariyādiyati .pe. Arahattamaggena < PTS. Ps I , 101 >sabbakilesānaṁ pavattaṁ
 pariyādiyati atha vā pana sampajānassa anupādisesāya nibbānadhātuyā
 nibbāyantassa 1- idañceva cakkhupavattaṁ pariyādiyati aññañca
 cakkhupavattaṁ na uppajjati idañceva sotapavattaṁ .pe.
 Ghānapavattaṁ jivhāpavattaṁ kāyapavattaṁ manopavattaṁ pariyādiyati
 aññañca manopavattaṁ na uppajjati idaṁ sampajānassa
 pavattapariyādāne paññā parinibbāne ñāṇaṁ taṁ ñātaṭṭhena
 ñāṇaṁ pajānanaṭṭhena paññā tena vuccati sampajānassa
 pavattapariyādāne paññā parinibbāne ñāṇaṁ.
                        ---------
      [227] Kathaṁ sabbadhammānaṁ sammāsamucchede nirodhe ca
 anupaṭṭhānatāpaññā samasīsaṭṭhe ñāṇaṁ.
      Sabbadhammānanti pañcakkhandhā dvādasāyatanāni aṭṭhārasa

  *  *  *  *  *  *
  Footnote:1 parinibbāyantassātipi pāṭho.
-------------------------------------------------
[page 149]
 Dhātuyo kusalā dhammā akusalā dhammā abyākatā dhammā
 kāmāvacarā dhammā rūpāvacarā dhammā arūpāvacarā dhammā
 apariyāpannā dhammā.
      [228] Sammāsamucchedeti nekkhammena kāmacchandaṁ sammā
 samucchindati abyāpādena byāpādaṁ sammā samucchindati
 ālokasaññāya thīnamiddhaṁ sammā samucchindati avikkhepena uddhaccaṁ
 sammā samucchindati dhammavavatthānena vicikicchaṁ sammā samucchindati
 ñāṇena avijjaṁ sammā samucchindati pāmujjena aratiṁ sammā
 samucchindati paṭhamajjhānena nīvaraṇe sammā samucchindati .pe.
 Arahattamaggena sabbakilese sammā samucchindati.
      [229] Nirodheti nekkhammena kāmacchandaṁ nirodheti
 abyāpādena byāpādaṁ nirodheti ālokasaññāya thīnamiddhaṁ
 nirodheti avikkhepena uddhaccaṁ nirodheti dhammavavatthānena vicikicchaṁ
 nirodheti ñāṇena avijjaṁ nirodheti pāmujjena aratiṁ nirodheti
 paṭhamajjhānena nīvaraṇe nirodheti .pe. Arahattamaggena sabbakilese
 nirodheti.
      [230] Anupaṭṭhānatāti nekkhammaṁ paṭiladdhassa kāmacchando
 na upaṭṭhāti abyāpādaṁ paṭiladdhassa < PTS. Ps I , 102 >byāpādo na upaṭṭhāti
 ālokasaññaṁ paṭiladdhassa thīnamiddhaṁ na upaṭṭhāti avikkhepaṁ
 paṭiladdhassa uddhaccaṁ na upaṭṭhāti dhammavavatthānaṁ paṭiladdhassa
-------------------------------------------------
[page 150]
 Vicikicchā na upaṭṭhāti ñāṇaṁ paṭiladdhassa avijjā na upaṭṭhāti
 pāmujjaṁ paṭiladdhassa arati na upaṭṭhāti paṭhamajjhānaṁ
 paṭiladdhassa nīvaraṇā na upaṭṭhanti .pe. Arahattamaggaṁ
 paṭiladdhassa sabbakilesā na upaṭṭhanti 1-.
      [231] Samanti kāmacchandassa pahīnattā nekkhammaṁ samaṁ
 byāpādassa pahīnattā abyāpādo samaṁ thīnamiddhassa pahīnattā
 ālokasaññā samaṁ uddhaccassa pahīnattā avikkhepo samaṁ
 vicikicchāya pahīnattā dhammavavatthānaṁ samaṁ avijjāya pahīnattā
 ñāṇaṁ samaṁ aratiyā pahīnattā pāmujjaṁ samaṁ nīvaraṇānaṁ
 pahīnattā paṭhamajjhānaṁ samaṁ .pe. Sabbakilesānaṁ pahīnattā
 arahattamaggo samaṁ.
      [232] Sīsanti terasa sīsāni palibodhasīsañca taṇhā
 bandhanasīsañca 2- māno parāmāsasīsañca diṭṭhi vikkhepasīsañca uddhaccaṁ
 kilesasīsañca avijjā adhimokkhasīsañca saddhā paggahasīsañca
 viriyaṁ upaṭṭhānasīsañca sati avikkhepasīsañca samādhi
 dassanasīsañca paññā pavattasīsañca jīvitindriyaṁ gocarasīsañca
 vimokkho saṅkhārasīsañca nirodho taṁ ñātaṭṭhena ñāṇaṁ
 pajānanaṭṭhena paññā tena vuccati sabbadhammānaṁ sammāsamucchede
 nirodhe ca anupaṭṭhānatāpaññā samasīsaṭṭhe ñāṇaṁ.
                     --------

  *  *  *  *  *  *
  Footnote:1 Ma. upaṭṭhahanti. 2 Ma. Yu. vinibandhana ....
-------------------------------------------------
[page 151]
      [233] Kathaṁ puthunānattatejapariyādāne 1- paññā sallekhaṭṭhe
 ñāṇaṁ.
      Puthūti rāgo puthu doso puthu moho puthu kodho
 upanāho makkho paḷāso issā macchariyaṁ māyā sāṭheyyaṁ thambho
 sārambho māno atimāno mado pamādo sabbe kilesā sabbe
 duccaritā sabbe abhisaṅkhārā sabbe bhavagāmikammā puthu.
      [234] < PTS. Ps I , 103 >Nānattekattanti kāmacchando nānattaṁ nekkhammaṁ
 ekattaṁ byāpādo nānattaṁ abyāpādo ekattaṁ thīnamiddhaṁ
 nānattaṁ ālokasaññā ekattaṁ uddhaccaṁ nānattaṁ avikkhepo
 ekattaṁ vicikicchā nānattaṁ dhammavavatthānaṁ ekattaṁ avijjā
 nānattaṁ ñāṇaṁ ekattaṁ arati nānattaṁ pāmujjaṁ ekattaṁ
 nīvaraṇā nānattaṁ paṭhamajjhānaṁ ekattaṁ .pe. Sabbe kilesā
 nānattaṁ arahattamaggo ekattaṁ.
      [235] Tejoti pañca tejā caraṇatejo guṇatejo
 paññātejo puññatejo dhammatejo caraṇatejena tejitattā
 dussīlyatejaṁ pariyādiyati guṇatejena tejitattā aguṇatejaṁ
 pariyādiyati paññātejena 2- tejitattā duppaññātejaṁ 3- pariyādiyati
 puññatejena tejitattā apuññatejaṁ pariyādiyati dhammatejena
 tejitattā adhammatejaṁ pariyādiyati.
      [236] Sallekhoti kāmacchando asallekho nekkhammaṁ

  *  *  *  *  *  *
  Footnote:1 Ma. Yu. puthunānattekattatejapariyādāne. evamuparipi. 2-3 Ma. Yu. paññatejena ...
 duppaññatejaṁ.
-------------------------------------------------
[page 152]
 Sallekho byāpādo asallekho abyāpādo sallekho thīnamiddhaṁ
 asallekho ālokasaññā sallekho uddhaccaṁ asallekho
 avikkhepo sallekho vicikicchā asallekho dhammavavatthānaṁ
 sallekho avijjā asallekho ñāṇaṁ sallekho arati asallekho
 pāmujjaṁ sallekho nīvaraṇā asallekho paṭhamajjhānaṁ sallekho .pe.
 Sabbakilesā asallekho arahattamaggo sallekho taṁ ñātaṭṭhena
 ñāṇaṁ pajānanaṭṭhena paññā tena vuccati puthunānattatejapariyādāne
 paññā sallekhaṭṭhe ñāṇaṁ.
                         -------
      [237] Kathaṁ asallīnattapahitattapaggahaṭṭhe paññā viriyārambhe
 ñāṇaṁ. Anuppannānaṁ pāpakānaṁ akusalānaṁ dhammānaṁ anuppādāya
 asallīnattapahitattapaggahaṭṭhe paññā viriyārambhe ñāṇaṁ uppannānaṁ
 pāpakānaṁ akusalānaṁ dhammānaṁ pahānāya asallīnattapahitattapaggahaṭṭhe
 paññā viriyārambhe ñāṇaṁ anuppannānaṁ kusalānaṁ dhammānaṁ
 uppādāya asallīnattapahitattapaggahaṭṭhe paññā < PTS. Ps I , 104 >viriyārambhe
 ñāṇaṁ uppannānaṁ kusalānaṁ dhammānaṁ ṭhitiyā asammosāya bhiyyobhāvāya
 vepullāya bhāvanāya pāripūriyā asallīnattapahitattapaggahaṭṭhe
 paññā viriyārambhe ñāṇaṁ.
-------------------------------------------------
[page 153]
      [238] Anuppannassa kāmacchandassa anuppādāya
 asallīnattapahitattapaggahaṭṭhe paññā viriyārambhe ñāṇaṁ uppannassa
 kāmacchandassa pahānāya asallīnattapahitattapaggahaṭṭhe paññā
 viriyārambhe ñāṇaṁ anuppannassa nekkhammassa uppādāya
 asallīnattapahitattapaggahaṭṭhe paññā viriyārambhe ñāṇaṁ uppannassa
 nekkhammassa ṭhitiyā asammosāya bhiyyobhāvāya .pe. Pāripūriyā
 asallīnattapahitattapaggahaṭṭhe paññā viriyārambhe ñāṇaṁ .pe.
 Anuppannānaṁ sabbakilesānaṁ anuppādāya asallīnattapahitattapaggahaṭṭhe
 paññā viriyārambhe ñāṇaṁ uppannānaṁ sabbakilesānaṁ pahānāya
 asallīnattapahitattapaggahaṭṭhe paññā viriyārambhe ñāṇaṁ .pe.
 Anuppannassa arahattamaggassa uppādāya asallīnattapahitattapaggahaṭṭhe
 paññā viriyārambhe ñāṇaṁ uppannassa arahattamaggassa
 ṭhitiyā asammosāya bhiyyobhāvāya vepullāya bhāvanāya pāripūriyā
 asallīnattapahitattapaggahaṭṭhe paññā viriyārambhe ñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati
 asallīnattapahitattapaggahaṭṭhe paññā viriyārambhe ñāṇaṁ.
                        ---------
      [239] Kathaṁ nānādhammappakāsanatāpaññā atthasandassane
 ñāṇaṁ. Nānādhammāti pañcakkhandhā dvādasāyatanāni aṭṭhārasa
 dhātuyo kusalā dhammā akusalā dhammā abyākatā dhammā
-------------------------------------------------
[page 154]
 Kāmāvacarā dhammā rūpāvacarā dhammā arūpavacarā dhammā
 apariyāpannā dhammā.
      [240] Pakāsanatāti rūpaṁ aniccato pakāseti rūpaṁ dukkhato
 pakāseti rūpaṁ anattato pakāseti vedanaṁ saññaṁ saṅkhāre
 viññāṇaṁ cakkhuṁ < PTS. Ps I , 105 >.pe. Jarāmaraṇaṁ aniccato pakāseti jarāmaraṇaṁ
 dukkhato pakāseti jarāmaraṇaṁ anattato pakāseti.
      [241] Atthasandassaneti kāmacchandaṁ pajahanto nekkhammatthaṁ 1-
 sandasseti byāpādaṁ pajahanto abyāpādatthaṁ sandasseti thīnamiddhaṁ
 pajahanto ālokasaññatthaṁ sandasseti uddhaccaṁ pajahanto
 avikkhepatthaṁ sandasseti vicikicchaṁ pajahanto dhammavavatthānatthaṁ
 sandasseti avijjaṁ pajahanto ñāṇatthaṁ sandasseti aratiṁ pajahanto
 pāmujjatthaṁ sandasseti nīvaraṇe pajahanto paṭhamajjhānatthaṁ
 sandasseti .pe. Sabbakilese pajahanto arahattamaggatthaṁ sandasseti
 taṁ ñātaṭṭhena ñāṇaṁ pajānanaṭṭhena paññā tena vuccati
 nānādhammappakāsanatāpaññā atthasandassane ñāṇaṁ.
                        ---------
      [242] Kathaṁ sabbadhammānaṁ ekasaṅgahatānānattekattapaṭivedhe
 paññā dassanavisuddhiñāṇaṁ.
      Sabbadhammānanti pañcakkhandhā .pe. Apariyāpannā dhammā.

  *  *  *  *  *  *
  Footnote:1 Sī. nekkhammattantyādi pāṭho dissati.
-------------------------------------------------
[page 155]
      Ekasaṅgahatāti dvādasahi ākārehi sabbe dhammā
 ekasaṅgahitā 1- tathaṭṭhena anattaṭṭhena saccaṭṭhena paṭivedhaṭṭhena
 abhijānanaṭṭhena parijānanaṭṭhena dhammaṭṭhena dhātaṭṭhena ñātaṭṭhena
 sacchikiriyaṭṭhena phusanaṭṭhena abhisamayaṭṭhena imehi dvādasahi
 ākārehi sabbe dhammā ekasaṅgahitā.
      Nānattekattanti kāmacchando nānattaṁ nekkhammaṁ
 ekattaṁ .pe. Sabbakilesā nānattaṁ arahattamaggo ekattaṁ.
      Paṭivedheti dukkhasaccaṁ pariññāpaṭivedhaṁ paṭivijjhati samudayasaccaṁ
 pahānappaṭivedhaṁ paṭivijjhati nirodhasaccaṁ sacchikiriyāpaṭivedhaṁ paṭivijjhati
 maggasaccaṁ bhāvanāpaṭivedhaṁ paṭivijjhati.
      Dassanavisuddhīti sotāpattimaggakkhaṇe dassanaṁ visujjhati
 sotāpattiphalakkhaṇe dassanaṁ visuddhaṁ sakadāgāmimaggakkhaṇe dassanaṁ
 visujjhati sakadāgāmiphalakkhaṇe dassanaṁ visuddhaṁ anāgāmimaggakkhaṇe
 dassanaṁ visujjhati anāgāmiphalakkhaṇe dassanaṁ visuddhaṁ arahattamaggakkhaṇe
 dassanaṁ visujjhati arahattaphalakkhaṇe dassanaṁ
 visuddhaṁ taṁ ñātaṭṭhena ñāṇaṁ pajānanaṭṭhena paññā tena
 vuccati sabbadhammānaṁ ekasaṅgahatānānattekattapaṭivedhe paññā
 dassanavisuddhiñāṇaṁ.
                        ---------
      [243] Kathaṁ viditattā paññā khantiñāṇaṁ. Rūpaṁ aniccato

  *  *  *  *  *  *
  Footnote:1 Yu. ekasaṅgahatā. evamuparipi.
-------------------------------------------------
[page 156]
 Viditaṁ rūpaṁ dukkhato viditaṁ rūpaṁ anattato viditaṁ yaṁ yaṁ
 viditaṁ taṁ taṁ khamatīti viditattā paññā khantiñāṇaṁ vedanaṁ 1-
 saññaṁ saṅkhāre viññāṇaṁ cakkhuṁ .pe. Jarāmaraṇaṁ aniccato
 viditaṁ jaramaraṇaṁ dukkhato viditaṁ jarāmaraṇaṁ anattato viditaṁ
 yaṁ yaṁ viditaṁ taṁ taṁ khamatīti viditattā paññā khantiñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati
 viditattā paññā khantiñāṇaṁ.
                        ---------
      [244] Kathaṁ phuṭṭhattā paññā pariyogāhane 2- ñāṇaṁ.
 Rūpaṁ aniccato phusati rūpaṁ dukkhato phusati rūpaṁ anattato phusati
 yaṁ yaṁ phusati taṁ taṁ pariyogāhatīti phuṭṭhattā paññā pariyogāhane
 ñāṇaṁ vedanaṁ saññaṁ saṅkhāre viññāṇaṁ cakkhuṁ .pe.
 Jarāmaraṇaṁ aniccato phusati dukkhato phusati anattato phusati
 yaṁ yaṁ phusati taṁ taṁ pariyogāhatīti phuṭṭhattā paññā pariyogāhane
 ñāṇaṁ taṁ ñātaṭṭhena ñāṇaṁ pajānanaṭṭhena paññā tena
 vuccati phuṭṭhattā paññā pariyogāhane ñāṇaṁ.
                        ---------
      [245] < PTS. Ps I , 107 >Kathaṁ samodahane paññā padesavihāre ñāṇaṁ.
 Micchādiṭṭhipaccayāpi vedayitaṁ micchādiṭṭhivūpasamapaccayāpi vedayitaṁ

  *  *  *  *  *  *
  Footnote:1 Ma. Yu. vedanā ... viññāṇaṁ. 2 pariyogahanetipi pāṭho.
-------------------------------------------------
[page 157]
 Sammādiṭṭhipaccayāpi vedayitaṁ sammādiṭṭhivūpasamapaccayāpi vedayitaṁ
 micchāsaṅkappapaccayāpi vedayitaṁ micchāsaṅkappavūpasamapaccayāpi
 vedayitaṁ sammāsaṅkappapaccayāpi vedayitaṁ sammāsaṅkappavūpasamapaccayāpi
 vedayitaṁ .pe. Micchāvimuttipaccayāpi vedayitaṁ micchāvimuttivūpasamapaccayāpi
 vedayitaṁ sammāvimuttipaccayāpi vedayitaṁ
 sammāvimuttivūpasamapaccayāpi vedayitaṁ chandapaccayāpi vedayitaṁ
 chandavūpasamapaccayāpi vedayitaṁ vitakkapaccayāpi vedayitaṁ vitakkavūpasamapaccayāpi
 vedayitaṁ saññāpaccayāpi vedayitaṁ saññāvūpasamapaccayāpi
 vedayitaṁ chando ca avūpasanto hoti vitakkā 1-
 ca avūpasantā honti saññā ca avūpasantā honti
 tappaccayāpi vedayitaṁ chando ca vūpasanto hoti vitakkā 2- ca
 avūpasantā honti saññā 2- ca avūpasantā honti tappaccayāpi
 vedayitaṁ chando ca vūpasanto hoti vitakkā ca vūpasantā
 honti saññā ca avūpasantā honti tappaccayāpi
 vedayitaṁ chando ca vūpasanto hoti vitakkā ca vūpasantā
 honti saññā ca vūpasantā honti na tappaccayāpi
 vedayitaṁ appattassa pattiyā atthi āyavaṁ 3- tasmiṁ 4- ṭhāne
 anuppatte tappaccayāpi vedayitaṁ taṁ ñātaṭṭhena ñāṇaṁ

  *  *  *  *  *  *
  Footnote:1 Ma. Yu. vitakko ... hoti. evamuparipi. 2 Sī. sabbavāresu vitakkāti ca
 saññāti ca ime pāṭhā ekavacanantā dissanti. 3 āyāvantipi pāṭho.
 Ma. āsavaṁ. 4 Ma. Yu. tasmiṁpi.
-------------------------------------------------
[page 158]
 Pajānanaṭṭhena paññā tena vuccati samodahane paññā
 padesavihāre ñāṇaṁ.
                        --------
      [246] Kathaṁ adhipatattā paññā saññāvivaṭṭe ñāṇaṁ.
 Nekkhammādhipatattā paññā kāmacchandato saññāya vivaṭṭatīti 1-
 adhipatattā paññā saññāvivaṭṭe ñāṇaṁ abyāpādādhipatattā
 paññā byāpādato saññāya vivaṭṭatīti adhipatattā paññā
 saññāvivaṭṭe ñāṇaṁ ālokasaññādhipatattā < PTS. Ps I , 108 >paññā thīnamiddhato
 saññāya vivaṭṭatīti adhipatattā paññā saññāvivaṭṭe ñāṇaṁ
 avikkhepādhipatattā paññā uddhaccato saññāya vivaṭṭatīti
 adhipatattā paññā saññāvivaṭṭe ñāṇaṁ dhammavavatthānādhipatattā
 paññā vicikicchāya saññāya vivaṭṭatīti adhipatattā
 paññā saññāvivaṭṭe ñāṇaṁ ñāṇādhipatattā paññā
 avijjāya saññāya vivaṭṭatīti adhipatattā paññā saññāvivaṭṭe
 ñāṇaṁ pāmujjādhipatattā paññā aratiyā saññāya vivaṭṭatīti
 adhipatattā paññā saññāvivaṭṭe ñāṇaṁ paṭhamajjhānādhipatattā
 paññā nīvaraṇehi saññāya vivaṭṭatīti adhipatattā paññā
 saññāvivaṭṭe ñāṇaṁ .pe. Arahattamaggādhipatattā paññā
 sabbakilesehi saññāya vivaṭṭatīti adhipatattā paññā saññāvivaṭṭe

  *  *  *  *  *  *
  Footnote:1 Sī. sabbavāresu saññāvivatte vivattatīti.
-------------------------------------------------
[page 159]
 Ñāṇaṁ taṁ ñātaṭṭhena ñāṇaṁ pajānanaṭṭhena paññā tena vuccati
 adhipatattā paññā saññāvivaṭṭe ñāṇaṁ.
                      --------
      [247] Kathaṁ nānatte paññā cetovivaṭṭe ñāṇaṁ.
 Kāmacchando nānattaṁ nekkhammaṁ ekattaṁ nekkhammekattaṁ cetayato
 kāmacchandato cittaṁ vivaṭṭatīti nānatte paññā cetovivaṭṭe
 ñāṇaṁ byāpādo nānattaṁ abyāpādo ekattaṁ abyāpādekattaṁ
 cetayato byāpādato cittaṁ vivaṭṭatīti nānatte paññā
 cetovivaṭṭe ñāṇaṁ thīnamiddhaṁ nānattaṁ ālokasaññā ekattaṁ
 ālokasaññekattaṁ cetayato thīnamiddhato cittaṁ vivaṭṭatīti nānatte
 paññā cetovivaṭṭe ñāṇaṁ .pe. Sabbakilesā nānattaṁ
 arahattamaggo ekattaṁ arahattamaggekattaṁ cetayato sabbakilesehi
 cittaṁ vivaṭṭatīti nānatte paññā cetovivaṭṭe ñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati nānatte
 paññā cetovivaṭṭe ñāṇaṁ.
      [248] Kathaṁ adhiṭṭhāne paññā cittavivaṭṭe ñāṇaṁ.
 Kāmacchandaṁ pajahanto nekkhammavasena cittaṁ adhiṭṭhātīti adhiṭṭhāne
 paññā cittavivaṭṭe ñāṇaṁ byāpādaṁ < PTS. Ps I , 109 >pajahanto abyāpādavasena
 cittaṁ adhiṭṭhātīti adhiṭṭhāne paññā cittavivaṭṭe ñāṇaṁ
 thīnamiddhaṁ pajahanto ālokasaññāvasena cittaṁ adhiṭṭhātīti adhiṭṭhāne
-------------------------------------------------
[page 160]
 Paññā cittavivaṭṭe ñāṇaṁ .pe. Sabbakilese pajahanto
 arahattamaggavasena cittaṁ adhiṭṭhātīti adhiṭṭhāne paññā cittavivaṭṭe
 ñāṇaṁ taṁ ñātaṭṭhena ñāṇaṁ pajānanaṭṭhena paññā tena
 vuccati adhiṭṭhāne paññā cittavivaṭṭe ñāṇaṁ.
                        ---------
      [249] Kathaṁ suññate paññā ñāṇavivaṭṭe ñāṇaṁ. Cakkhuṁ
 suññaṁ attena vā attaniyena vā niccena vā dhuvena vā
 sassatena vā avipariṇāmadhammena vāti yathābhūtaṁ pajānato 1- passato ca
 kāmābhinivesato 2- ñāṇaṁ vivaṭṭatīti suññate paññā ñāṇavivaṭṭe
 ñāṇaṁ sotaṁ suññaṁ .pe. Ghānaṁ suññaṁ jivhā suññā
 kāyo suñño mano suñño attena vā attaniyena vā niccena
 vā dhuvena vā sassatena vā avipariṇāmadhammena vāti yathābhūtaṁ
 pajānato passato ca kāmābhinivesato 3- ñāṇaṁ vivaṭṭatīti suññate
 paññā ñāṇavivaṭṭe ñāṇaṁ taṁ ñātaṭṭhena ñāṇaṁ
 pajānanaṭṭhena paññā tena vuccati suññate paññā
 ñāṇavivaṭṭe ñāṇaṁ.
                       ----------
      [250] Kathaṁ vossagge paññā vimokkhavivaṭṭe ñāṇaṁ.
 Nekkhammena kāmacchandaṁ vossajjatīti 4- vossagge paññā

  *  *  *  *  *  *
  Footnote:1 Ma. Yu. jānato. evamuparipi. 2 Ma. Yu. cakkhābhinivesato. 3 Ma. Yu.
 manābhinivesato. 4 Sī. vossajjatīti vossajatīti dve pāṭhā dissanti.
-------------------------------------------------
[page 161]
 Vimokkhavivaṭṭe ñāṇaṁ abyāpādena byāpādaṁ vossajjatīti
 vossagge paññā vimokkhavivaṭṭe ñāṇaṁ ālokasaññāya thīnamiddhaṁ
 vossajjatīti vossagge paññā vimokkhavivaṭṭe ñāṇaṁ avikkhepena
 uddhaccaṁ vossajjatīti vossagge paññā vimokkhavivaṭṭe
 ñāṇaṁ dhammavavatthānena vicikicchaṁ vossajjatīti vossagge paññā
 vimokkhavivaṭṭe ñāṇaṁ .pe. Arahattamaggena sabbakilese
 vossajjatīti vossagge paññā vimokkhavivaṭṭe ñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati
 vossagge paññā vimokkhavivaṭṭe ñāṇaṁ.
                        --------
      [251] Kathaṁ tathaṭṭhe paññā saccavivaṭṭe ñāṇaṁ. Dukkhassa
 pīḷanaṭṭhaṁ saṅkhataṭṭhaṁ santāpaṭṭhaṁ vipariṇāmaṭṭhaṁ parijānanto vivaṭṭatīti
 tathaṭṭhe paññā saccavivaṭṭe ñāṇaṁ samudayassa āyuhanaṭṭhaṁ
 nidānaṭṭhaṁ saññogaṭṭhaṁ palibodhaṭṭhaṁ pajahanto vivaṭṭatīti tathaṭṭhe
 paññā saccavivaṭṭe ñāṇaṁ nirodhassa nissaraṇaṭṭhaṁ vivekaṭṭhaṁ
 asaṅkhataṭṭhaṁ amataṭṭhaṁ sacchikaronto vivaṭṭatīti tathaṭṭhe paññā
 saccavivaṭṭe ñāṇaṁ maggassa niyyānaṭṭhaṁ hetaṭṭhaṁ dassanaṭṭhaṁ
 ādhipateyyaṭṭhaṁ bhāvento vivaṭṭatīti tathaṭṭhe paññā saccavivaṭṭe
 ñāṇaṁ saññāvivaṭṭo 1- cetovivaṭṭo cittavivaṭṭo ñāṇavivaṭṭo

  *  *  *  *  *  *
  Footnote:1 Sī. saññāvivattotyādi pāṭho dissati.
-------------------------------------------------
[page 162]
 Vimokkhavivaṭṭo saccavivaṭṭo sañjānanto vivaṭṭatīti saññāvivaṭṭo
 cetayanto vivaṭṭatīti cetovivaṭṭo vijānanto vivaṭṭatīti
 cittavivaṭṭo ñāṇaṁ karonto vivaṭṭatīti ñāṇavivaṭṭo
 vossajjanto vivaṭṭatīti vimokkhavivaṭṭo tathaṭṭhe vivaṭṭatīti
 saccavivaṭṭo.
      [252] Yattha saññāvivaṭṭo tattha cetovivaṭṭo yattha
 cetovivaṭṭo tattha saññāvivaṭṭo yattha saññāvivaṭṭo cetovivaṭṭo
 tattha cittavivaṭṭo yattha cittavivaṭṭo tattha saññāvivaṭṭo
 cetovivaṭṭo yattha saññāvivaṭṭo cetovivaṭṭo
 cittavivaṭṭo tattha ñāṇavivaṭṭo yattha ñāṇavivaṭṭo tattha
 saññāvivaṭṭo cetovivaṭṭo cittavivaṭṭo yattha saññāvivaṭṭo
 cetovivaṭṭo cittavivaṭṭo ñāṇavivaṭṭo tattha vimokkhavivaṭṭo
 yattha vimokkhavivaṭṭo tattha saññāvivaṭṭo cetovivaṭṭo cittavivaṭṭo
 ñāṇavivaṭṭo yattha saññāvivaṭṭo cetovivaṭṭo cittavivaṭṭo
 ñāṇavivaṭṭo vimokkhavivaṭṭo tattha saccavivaṭṭo yattha
 saccavivaṭṭo tattha saññāvivaṭṭo cetovivaṭṭo cittavivaṭṭo
 ñāṇavivaṭṭo vimokkhavivaṭṭo taṁ ñātaṭṭhena ñāṇaṁ
 pajānanaṭṭhena paññā tena vuccati tathaṭṭhe paññā saccavivaṭṭe
 ñāṇaṁ.
                        ---------
-------------------------------------------------
[page 163]
      [253] Kathaṁ kāyampi cittampi ekavavatthānatā sukhasaññañca
 lahusaññañca adhiṭṭhānavasena ijjhanaṭṭhe paññā iddhividhe ñāṇaṁ.
 Idha bhikkhu chandasamādhipadhānasaṅkhārasamannāgataṁ iddhipādaṁ bhāveti 1-
 viriyasamādhi .pe. Cittasamādhi .pe. Vīmaṁsāsamādhipadhānasaṅkhārasamannāgataṁ
 iddhipādaṁ bhāveti so imesu catūsu iddhipādesu
 cittaṁ paribhāveti paridameti muduṁ karoti kammaniyaṁ so imesu
 catūsu iddhipādesu cittaṁ paribhāvetvā 2- paridametvā muduṁ karitvā
 kammaniyaṁ kāyampi citte samodahati cittampi kāye samodahati 3-
 kāyavasena cittaṁ pariṇāmeti cittavasena kāyaṁ pariṇāmeti
 kāyavasena cittaṁ adhiṭṭhāti cittavasena kāyaṁ adhiṭṭhāti kāyavasena
 cittaṁ pariṇāmetvā cittavasena kāyaṁ pariṇāmetvā kāyavasena
 cittaṁ adhiṭṭhahitvā cittavasena kāyaṁ adhiṭṭhahitvā sukhasaññañca
 lahusaññañca kāye okkamitvā viharati so tathā bhāvitena
 cittena parisuddhena pariyodātena iddhividhañāṇāya cittaṁ abhinīharati
 abhininnāmeti so anekavihitaṁ iddhividhaṁ paccanubhoti ekopi
 hutvā bahudhā hoti bahudhāpi hutvā eko hoti āvibhāvaṁ
 tirobhāvaṁ tirokuḍḍaṁ 4- tiropākāraṁ tiropabbataṁ asajjamāno
 gacchati seyyathāpi ākāse paṭhaviyāpi ummujjanimmujjaṁ karoti
 seyyathāpi udake udakepi abhijjamāne gacchati seyyathāpi

  *  *  *  *  *  *
  Footnote:1 katthaci paribhāveti. 2 bhāvetvā. 3 samādahatītipi pāṭho. 4 Ma. tirokuṭṭaṁ.
-------------------------------------------------
[page 164]
 Paṭhaviyaṁ ākāsepi pallaṅkena caṅkamati 1- seyyathāpi pakkhī sakuṇo
 imepi candimasuriye evaṁmahiddhike evaṁmahānubhāve pāṇinā
 parimasati 2- parimajjati yāva brahmalokāpi kāyena vasaṁ vatteti taṁ
 ñātaṭṭhena ñāṇaṁ pajānanaṭṭhena paññā tena vuccati
 kāyampi cittampi ekavavatthānatā sukhasaññañca lahusaññañca
 adhiṭṭhānavasena ijjhanaṭṭhe paññā iddhividhe ñāṇaṁ.
                        --------
      [254] < PTS. Ps I , 112 >Kathaṁ vitakkavipphāravasena nānattekattasaddanimittānaṁ
 pariyogāhane paññā sotadhātuvisuddhiñāṇaṁ. Idha bhikkhu chandasamādhi
 viriyasamādhi cittasamādhi vīmaṁsāsamādhipadhānasaṅkhārasamannāgataṁ
 iddhipādaṁ bhāveti so imesu catūsu iddhipādesu cittaṁ
 paribhāveti paridameti muduṁ karoti kammaniyaṁ so imesu catūsu
 iddhipādesu cittaṁ paribhāvetvā paridametvā muduṁ karitvā
 kammaniyaṁ dūrepi saddānaṁ 3- saddanimittaṁ manasi karoti santikepi
 saddānaṁ saddanimittaṁ manasi karoti oḷārikānaṁpi saddānaṁ
 saddanimittaṁ manasi karoti sukhumakānaṁpi 4- saddānaṁ saddanimittaṁ manasi
 karoti saṇhasaṇhānaṁpi saddānaṁ saddanimittaṁ manasi karoti
 puratthimāya disāya saddānaṁ saddanimittaṁ manasi karoti pacchimāya
 disāya saddānaṁ saddanimittaṁ manasi karoti uttarāya disāya

  *  *  *  *  *  *
  Footnote:1 Ma. Yu. kamati. 2 Ma. parāmasati. 3 Sī. sabbattha sattānanti pāṭho.
 4 Ma. Yu. sukhumānampi.
-------------------------------------------------
[page 165]
 Saddānaṁ saddanimittaṁ manasi karoti dakkhiṇāya disāya saddānaṁ
 saddanimittaṁ manasi karoti puratthimāyapi anudisāya saddānaṁ saddanimittaṁ
 manasi karoti pacchimāyapi anudisāya saddānaṁ saddanimittaṁ manasi
 karoti uttarāyapi anudisāya saddānaṁ saddanimittaṁ manasi karoti
 dakkhiṇāyapi anudisāya saddānaṁ saddanimittaṁ manasi karoti
 heṭṭhimāyapi disāya saddānaṁ saddanimittaṁ manasi karoti uparimāyapi
 disāya saddānaṁ saddanimittaṁ manasi karoti so tathā bhāvitena
 cittena parisuddhena pariyodātena sotadhātuyā visuddhiñāṇāya cittaṁ
 abhinīharati abhininnāmeti so dibbāya sotadhātuyā visuddhāya
 atikkantamānusikāya ubho sadde suṇāti dibbe ca mānuse ca
 ye dūre [1]- santike ca taṁ ñātaṭṭhena ñāṇaṁ pajānanaṭṭhena
 paññā tena vuccati vitakkavipphāravasena nānattekattasaddanimittānaṁ
 pariyogāhane paññā sotadhātuvisuddhiñāṇaṁ.
                        ---------
      [255] < PTS. Ps I , 113 >Kathaṁ tiṇṇaṁ cittānaṁ vipphārattā indriyānaṁ pasādavasena
 nānattekattaviññāṇacariyāpariyogāhane paññā cetopariyañāṇaṁ.
 Idha bhikkhu chandasamādhipadhānasaṅkhārasamannāgataṁ iddhipādaṁ
 bhāveti viriyasamādhi .pe. Cittasamādhi .pe. Vīmaṁsāsamādhi-
 padhānasaṅkhārasamannāgataṁ iddhipādaṁ bhāveti so imesu catūsu
 iddhipādesu cittaṁ paribhāveti paridameti muduṁ karoti kammaniyaṁ

  *  *  *  *  *  *
  Footnote:1 Ma. Yu. ca.
-------------------------------------------------
[page 166]
 So imesu catūsu iddhipādesu cittaṁ paribhāvetvā paridametvā muduṁ
 karitvā kammaniyaṁ evaṁ jānāti 1- idaṁ rūpaṁ somanassindriyasamuṭṭhitaṁ
 idaṁ rūpaṁ domanassindriyasamuṭṭhitaṁ idaṁ rūpaṁ upekkhindriyasamuṭṭhitanti
 so tathā bhāvitena cittena parisuddhena pariyodātena
 cetopariyañāṇāya cittaṁ abhinīharati abhininnāmeti so parasattānaṁ
 parapuggalānaṁ cetasā ceto paricca pajānāti sarāgaṁ vā
 cittaṁ sarāgaṁ cittanti pajānāti vītarāgaṁ vā cittaṁ vītarāgaṁ
 cittanti pajānāti sadosaṁ vā cittaṁ sadosaṁ cittanti pajānāti
 vītadosaṁ vā cittaṁ samohaṁ vā cittaṁ vītamohaṁ vā cittaṁ
 saṅkhittaṁ vā cittaṁ vikkhittaṁ vā cittaṁ mahaggataṁ vā cittaṁ
 amahaggataṁ vā cittaṁ sauttaraṁ vā cittaṁ anuttaraṁ vā cittaṁ
 samāhitaṁ vā cittaṁ asamāhitaṁ vā cittaṁ vimuttaṁ vā cittaṁ
 avimuttaṁ vā cittaṁ adhimuttaṁ 2- vā cittaṁ anadhimuttaṁ vā
 cittaṁ anadhimuttaṁ cittanti 3- pajānāti taṁ ñātaṭṭhena ñāṇaṁ
 pajānanaṭṭhena paññā tena vuccati tiṇṇaṁ cittānaṁ vipphārattā
 indriyānaṁ pasādavasena nānattekattaviññāṇacariyāpariyogāhane
 paññā cetopariyañāṇaṁ.
                       ----------
      [256] Kathaṁ paccayapavattānaṁ dhammānaṁ nānattekattakammavipphāravasena
 pariyogāhane paññā pubbenivāsānussatiñāṇaṁ. Idha

  *  *  *  *  *  *
  Footnote:1 Ma. Yu. pajānāti. 2-3 Po. Ma. Yu. ime pāṭhā na dissanti.
-------------------------------------------------
[page 167]
 Bhikkhu chandasamādhi .pe. Muduṁ karitvā kammaniyaṁ evaṁ pajānāti
 imasmiṁ sati idaṁ hoti imassuppādā idaṁ uppajjati yadidaṁ
 avijjāpaccayā saṅkhārā saṅkhārapaccayā viññāṇaṁ viññāṇapaccayā
 nāmarūpaṁ nāmarūpapaccayā saḷāyatanaṁ saḷāyatanapaccayā
 phasso phassapaccayā vedanā vedanāpaccayā taṇhā taṇhāpaccayā
 upādānaṁ upādānapaccayā bhavo bhavapaccayā jāti
 jātipaccayā jarāmaraṇaṁ sokaparidevadukkhadomanassupāyāsā sambhavanti
 evametassa kevalassa dukkhakkhandhassa samudayo hoti so tathā
 bhāvitena cittena parisuddhena pariyodātena pubbenivāsānussatiñāṇāya
 cittaṁ abhinīharati abhininnāmeti so anekavihitaṁ pubbenivāsaṁ
 anussarati seyyathīdaṁ ekaṁpi jātiṁ dvepi jātiyo tissopi
 jātiyo catassopi jātiyo pañcapi jātiyo dasapi jātiyo
 vīsampi jātiyo tiṁsampi jātiyo cattārīsampi jātiyo
 paññāsampi jātiyo jātisatampi jātisahassampi jātisatasahassampi
 anekepi saṁvaṭṭakappe anekepi vivaṭṭakappe anekepi saṁvaṭṭavivaṭṭakappe
 amutrāsiṁ evaṁnāmo evaṁgotto evaṁvaṇṇo
 evamāhāro evaṁsukhadukkhapaṭisaṁvedī evamāyupariyanto so tato cuto
 amutra udapādiṁ tatrāpāsiṁ evaṁnāmo evaṁgotto evaṁvaṇṇo
 evamāhāro evaṁsukhadukkhapaṭisaṁvedī evamāyupariyanto so tato
 cuto idhūpapannoti iti sākāraṁ sauddesaṁ anekavihitaṁ pubbenivāsaṁ
-------------------------------------------------
[page 168]
 Anussarati taṁ ñātaṭṭhena ñāṇaṁ pajānanaṭṭhena paññā
 tena vuccati paccayapavattānaṁ dhammānaṁ nānattekattakammavipphāravasena
 pariyogāhane paññā pubbenivāsānussatiñāṇaṁ.
                        --------
      [257] Kathaṁ obhāsavasena nānattekattarūpanimittānaṁ dassanaṭṭhe
 paññā dibbacakkhuñāṇaṁ. Idha bhikkhu chandasamādhipadhānasaṅkhārasamannāgataṁ
 iddhipādaṁ bhāveti viriyasamādhi .pe. Cittasamādhi
 .pe. Vīmaṁsāsamādhipadhānasaṅkhārasamannāgataṁ iddhipādaṁ bhāveti so
 imesu catūsu iddhipādesu cittaṁ paribhāveti paridameti muduṁ karoti
 kammaniyaṁ so imesu catūsu iddhipādesu cittaṁ paribhāvetvā
 paridametvā muduṁ < PTS. Ps I , 115 >karitvā kammaniyaṁ ālokasaññaṁ manasi karoti
 divāsaññaṁ adhiṭṭhāti yathā divā tathā ratti yathā ratti tathā
 divā iti vivaṭena cetasā apariyonaddhena sappabhāsaṁ 1- cittaṁ
 bhāveti so tathā bhāvitena cittena parisuddhena pariyodātena
 sattānaṁ cutūpapātañāṇāya cittaṁ abhinīharati abhininnāmeti so
 dibbena cakkhunā visuddhena atikkantamānusakena satte passati
 cavamāne upapajjamāne hīne paṇīte suvaṇṇe dubbaṇṇe sugate
 duggate yathākammūpage satte pajānāti ime vata bhonto sattā
 kāyaduccaritena samannāgatā vacīduccaritena samannāgatā manoduccaritena

  *  *  *  *  *  *
  Footnote:1 Sī. sammābhāvaṁ.
-------------------------------------------------
[page 169]
 Samannāgatā ariyānaṁ upavādakā micchādiṭṭhikā micchādiṭṭhikammasamādānā
 te kāyassa bhedā parammaraṇā apāyaṁ duggatiṁ
 vinipātaṁ nirayaṁ upapannā ime vā pana bhonto sattā
 kāyasucaritena samannāgatā vacīsucaritena samannāgatā manosucaritena
 samannāgatā ariyānaṁ anupavādakā sammādiṭṭhikā sammādiṭṭhikammasamādānā
 te kāyassa bhedā parammaraṇā sugatiṁ saggaṁ lokaṁ
 upapannāti iti dibbena cakkhunā visuddhena atikkantamānusakena
 satte passati cavamāne upapajjamāne hīne paṇīte suvaṇṇe
 dubbaṇṇe sugate duggate yathākammūpage satte pajānāti taṁ
 ñātaṭṭhena ñāṇaṁ pajānanaṭṭhena paññā tena vuccati obhāsavasena
 nānattekattarūpanimittānaṁ dassanaṭṭhe paññā dibbacakkhuñāṇaṁ.
                        --------
      [258] Kathaṁ catusaṭṭhiyā ākārehi tiṇṇannaṁ indriyānaṁ
 vasībhāvatāpaññā āsavānaṁ khaye ñāṇaṁ.
      Katamesaṁ tiṇṇannaṁ indriyānaṁ anaññātaññassāmītindriyassa
 aññindriyassa aññātāvindriyassa.
      Anaññātaññassāmītindriyaṁ katiṭṭhānāni gacchati aññindriyaṁ
 katiṭṭhānāni gacchati aññātāvindriyaṁ katiṭṭhānāni
 gacchati. Anaññātaññassāmītindriyaṁ ekaṁ ṭhānaṁ gacchati sotāpattimaggaṁ
 aññindriyaṁ cha ṭhānāni gacchati < PTS. Ps I , 116 >sotāpattiphalaṁ
-------------------------------------------------
[page 170]
 Sakadāgāmimaggaṁ sakadāgāmiphalaṁ anāgāmimaggaṁ anāgāmiphalaṁ arahattamaggaṁ
 aññātāvindriyaṁ ekaṁ ṭhānaṁ gacchati arahattaphalaṁ.
      [259] Sotāpattimaggakkhaṇe anaññātaññassāmītindriyassa
 saddhindriyaṁ adhimokkhaparivāraṁ hoti viriyindriyaṁ paggahaparivāraṁ
 hoti satindriyaṁ upaṭṭhānaparivāraṁ hoti samādhindriyaṁ avikkhepaparivāraṁ
 hoti paññindriyaṁ dassanaparivāraṁ hoti manindriyaṁ
 vijānanaparivāraṁ hoti somanassindriyaṁ abhinandanaparivāraṁ 1- hoti
 jīvitindriyaṁ pavattasantatādhipateyyaparivāraṁ hoti sotāpattimaggakkhaṇe
 jātā dhammā ṭhapetvā cittasamuṭṭhānaṁ rūpaṁ sabbeva
 kusalā honti sabbeva anāsavā honti sabbeva niyyānikā
 honti sabbeva apacayagāmino honti sabbeva lokuttarā
 honti sabbeva nibbānārammaṇā honti sotāpattimaggakkhaṇe
 anaññātaññassāmītindriyassa imāni aṭṭhindriyāni
 sahajātaparivārā honti aññamaññaparivārā honti nissayaparivārā
 honti sampayuttaparivārā honti sahagatā honti sahajātā
 honti saṁsaṭṭhā honti sampayuttā honti teva
 tassa ākārā ceva honti parivārā ca.
      [260] Sotāpattiphalakkhaṇe aññindriyassa saddhindriyaṁ
 adhimokkhaparivāraṁ hoti viriyindriyaṁ paggahaparivāraṁ hoti satindriyaṁ
 upaṭṭhānaparivāraṁ hoti samādhindriyaṁ avikkhepaparivāraṁ hoti

  *  *  *  *  *  *
  Footnote:1 Ma. abhisandanaparivāraṁ. evamuparipi.
-------------------------------------------------
[page 171]
 Paññindriyaṁ dassanaparivāraṁ hoti manindriyaṁ vijānanaparivāraṁ hoti
 somanassindriyaṁ abhinandanaparivāraṁ hoti jīvitindriyaṁ pavattasantatādhipateyyaparivāraṁ
 hoti sotāpattiphalakkhaṇe jātā dhammā
 sabbeva abyākatā honti ṭhapetvā cittasamuṭṭhānaṁ rūpaṁ sabbeva
 anāsavā honti sabbeva lokuttarā honti sabbeva nibbānārammaṇā
 honti sotāpattiphalakkhaṇe aññindriyassa imāni
 aṭṭhindriyāni sahajātaparivārā honti aññamaññaparivārā
 honti nissayaparivārā honti sampayuttaparivārā honti sahagatā
 honti sahajātā honti saṁsaṭṭhā honti sampayuttā honti
 teva tassa ākārā ceva honti parivārā ca.
      [261] < PTS. Ps I , 117 >Sakadāgāmimaggakkhaṇe .pe. Sakadāgāmiphalakkhaṇe
 .pe. Anāgāmimaggakkhaṇe .pe. Anāgāmiphalakkhaṇe .pe.
      Arahattamaggakkhaṇe aññindriyassa saddhindriyaṁ adhimokkhaparivāraṁ
 hoti .pe. Jīvitindriyaṁ pavattasantatādhipateyyaparivāraṁ hoti
 arahattamaggakkhaṇe jātā dhammā ṭhapetvā cittasamuṭṭhānaṁ rūpaṁ
 sabbeva kusalā honti sabbeva anāsavā honti sabbeva
 niyyānikā honti sabbeva apacayagāmino honti sabbeva
 lokuttarā honti sabbeva nibbānārammaṇā honti arahattamaggakkhaṇe
 aññindriyassa imāni aṭṭhindriyāni sahajātaparivārā
 honti aññamaññaparivārā honti nissayaparivārā honti
-------------------------------------------------
[page 172]
 Sampayuttaparivārā honti sahagatā honti sahajātā honti
 saṁsaṭṭhā honti sampayuttā honti teva tassa ākārā ceva
 honti parivārā ca.
      [262] Arahattaphalakkhaṇe aññātāvindriyassa saddhindriyaṁ
 adhimokkhaparivāraṁ hoti viriyindriyaṁ paggahaparivāraṁ hoti satindriyaṁ
 upaṭṭhānaparivāraṁ hoti samādhindriyaṁ avikkhepaparivāraṁ hoti
 paññindriyaṁ dassanaparivāraṁ hoti manindriyaṁ vijānanaparivāraṁ hoti
 somanassindriyaṁ abhinandanaparivāraṁ hoti jīvitindriyaṁ
 pavattasantatādhipateyyaparivāraṁ hoti arahattaphalakkhaṇe jātā dhammā
 sabbeva abyākatā honti ṭhapetvā cittasamuṭṭhānaṁ rūpaṁ sabbeva
 anāsavā honti sabbeva lokuttarā honti sabbeva nibbānārammaṇā
 honti arahattaphalakkhaṇe aññātāvindriyassa imāni
 aṭṭhindriyāni sahajātaparivārā honti aññamaññaparivārā
 honti nissayaparivārā honti sampayuttaparivārā honti sahagatā
 honti sahajātā honti saṁsaṭṭhā honti sampayuttā honti
 teva tassa ākārā ceva honti parivārā ca iti imāni
 aṭṭhaṭṭhakāni catusaṭṭhī honti.
      [263] Āsavāti katame te āsavā kāmāsavo
 bhavāsavo diṭṭhāsavo avijjāsavo. Katthete āsavā khīyanti.
 Sotāpattimaggena anavaseso diṭṭhāsavo khīyati apāyagamanīyo
-------------------------------------------------
[page 173]
 Kāmāsavo khīyati apāyagamanīyo bhavāsavo khīyati apāyagamanīyo
 avijjāsavo khīyati etthete āsavā khīyanti sakadāgāmimaggena
 oḷāriko kāmāsavo khīyati tadekaṭṭho bhavāsavo khīyati
 tadekaṭṭho avijjāsavo khīyati etthete āsavā khīyanti anāgāmimaggena
 anavaseso kāmāsavo khīyati tadekaṭṭho bhavāsavo khīyati
 tadekaṭṭho avijjāsavo khīyati etthete āsavā khīyanti
 arahattamaggena anavaseso bhavāsavo khīyati [1]- avijjāsavo khīyati
 etthete āsavā khīyanti taṁ ñātaṭṭhena ñāṇaṁ pajānanaṭṭhena
 paññā tena vuccati catusaṭṭhiyā ākārehi tiṇṇannaṁ
 indriyānaṁ vasībhāvatāpaññā āsavānaṁ khaye ñāṇaṁ.
                        --------
      [264] Kathaṁ pariññaṭṭhe paññā dukkhe ñāṇaṁ pahānaṭṭhe
 paññā samudaye ñāṇaṁ sacchikiriyaṭṭhe paññā nirodhe ñāṇaṁ
 bhāvanaṭṭhe paññā magge ñāṇaṁ. Dukkhassa pīḷanaṭṭho
 santāpaṭṭho saṅkhataṭṭho vipariṇāmaṭṭho pariññaṭṭho samudayassa
 āyuhanaṭṭho nidānaṭṭho saññogaṭṭho palibodhaṭṭho pahānaṭṭho
 nirodhassa nissaraṇaṭṭho vivekaṭṭho asaṅkhataṭṭho amataṭṭho sacchikiriyaṭṭho
 maggassa niyyānaṭṭho hetaṭṭho dassanaṭṭho ādhipateyyaṭṭho
 bhāvanaṭṭho taṁ ñātaṭṭhena ñāṇaṁ pajānanaṭṭhena
 paññā tena vuccati pariññaṭṭhe paññā dukkhe ñāṇaṁ

  *  *  *  *  *  *
  Footnote:1 Ma. Yu. anavaseso.
-------------------------------------------------
[page 174]
 Pahānaṭṭhe paññā samudaye ñāṇaṁ sacchikiriyaṭṭhe paññā nirodhe
 ñāṇaṁ bhāvanaṭṭhe paññā magge ñāṇaṁ.
      [265] Kathaṁ dukkhe ñāṇaṁ dukkhasamudaye ñāṇaṁ dukkhanirodhe
 ñāṇaṁ dukkhanirodhagāminiyā paṭipadāya ñāṇaṁ. < PTS. Ps I , 119 >Maggasamaṅgissa
 ñāṇaṁ dukkhepetaṁ ñāṇaṁ dukkhasamudayepetaṁ ñāṇaṁ
 dukkhanirodhepetaṁ ñāṇaṁ dukkhanirodhagāminiyā paṭipadāyapetaṁ ñāṇaṁ.
      [266] Tattha katamaṁ dukkhe ñāṇaṁ. Dukkhaṁ ārabbha yā
 uppajjati paññā pajānanā vicayo pavicayo dhammavicayo sallakkhaṇā
 upalakkhaṇā paccupalakkhaṇā paṇḍiccaṁ kosallaṁ
 nepuññaṁ vebhabyā 1- cintā upaparikkhā bhūri medhā pariṇāyikā
 vipassanā sampajaññaṁ patodo paññā paññindriyaṁ paññābalaṁ
 paññāsatthaṁ paññāpāsādo paññāāloko paññāobhāso
 paññāpajjoto paññāratanaṁ amoho dhammavicayo sammādiṭṭhi
 idaṁ vuccati dukkhe ñāṇaṁ.
      [267] Dukkhasamudayaṁ ārabbha .pe. Dukkhanirodhaṁ ārabbha .pe.
 Dukkhanirodhagāminiṁ paṭipadaṁ ārabbha yā uppajjati paññā pajānanā
 .pe. Amoho dhammavicayo sammādiṭṭhi idaṁ vuccati dukkhanirodhagāminiyā
 paṭipadāya ñāṇaṁ taṁ ñātaṭṭhena ñāṇaṁ pajānanaṭṭhena
 paññā tena vuccati dukkhe ñāṇaṁ dukkhasamudaye

  *  *  *  *  *  *
  Footnote:1 Sī. vebhabbā.
-------------------------------------------------
[page 175]
 Ñāṇaṁ dukkhanirodhe ñāṇaṁ dukkhanirodhagāminiyā paṭipadāya
 ñāṇaṁ.
                        --------
      [268] Kathaṁ atthapaṭisambhide ñāṇaṁ dhammapaṭisambhide ñāṇaṁ
 niruttipaṭisambhide ñāṇaṁ paṭibhāṇapaṭisambhide ñāṇaṁ. Atthesu
 ñāṇaṁ atthapaṭisambhidā dhammesu ñāṇaṁ dhammapaṭisambhidā niruttīsu
 ñāṇaṁ niruttipaṭisambhidā paṭibhāṇesu ñāṇaṁ paṭibhāṇapaṭisambhidā
 atthanānatte paññā atthapaṭisambhide ñāṇaṁ dhammanānatte
 paññā dhammapaṭisambhide ñāṇaṁ niruttinānatte paññā
 niruttipaṭisambhide ñāṇaṁ paṭibhāṇanānatte paññā paṭibhāṇapaṭisambhide
 ñāṇaṁ atthavavatthāne paññā atthapaṭisambhide ñāṇaṁ
 dhammavavatthāne paññā dhammapaṭisambhide ñāṇaṁ niruttivavatthāne
 paññā niruttipaṭisambhide ñāṇaṁ paṭibhāṇavavatthāne paññā
 paṭibhāṇapaṭisambhide ñāṇaṁ atthasallakkhaṇe paññā atthapaṭisambhide
 ñāṇaṁ dhammasallakkhaṇe paññā dhammapaṭisambhide ñāṇaṁ
 niruttisallakkhaṇe paññā niruttipaṭisambhide ñāṇaṁ paṭibhāṇasallakkhaṇe
 paññā paṭibhāṇapaṭisambhide ñāṇaṁ atthaupalakkhaṇe
 paññā atthapaṭisambhide ñāṇaṁ dhammaupalakkhaṇe paññā dhammapaṭisambhide
 ñāṇaṁ niruttiupalakkhaṇe paññā niruttipaṭisambhide
 ñāṇaṁ paṭibhāṇaupalakkhaṇe paññā paṭibhāṇapaṭisambhide ñāṇaṁ
-------------------------------------------------
[page 176]
 Atthappabhede paññā atthapaṭisambhide ñāṇaṁ dhammappabhede
 paññā dhammapaṭisambhide ñāṇaṁ niruttippabhede paññā niruttipaṭisambhide
 ñāṇaṁ paṭibhāṇappabhede paññā paṭibhāṇapaṭisambhide
 ñāṇaṁ atthappabhāvane paññā atthapaṭisambhide ñāṇaṁ dhammappabhāvane
 paññā dhammapaṭisambhide ñāṇaṁ niruttippabhāvane
 paññā niruttipaṭisambhide ñāṇaṁ paṭibhāṇappabhāvane paññā
 paṭibhāṇapaṭisambhide ñāṇaṁ atthajotane 1- paññā atthapaṭisambhide
 ñāṇaṁ dhammajotane paññā dhammapaṭisambhide ñāṇaṁ niruttijotane
 paññā niruttipaṭisambhide ñāṇaṁ paṭibhāṇajotane paññā
 paṭibhāṇapaṭisambhide ñāṇaṁ atthavirocane paññā atthapaṭisambhide
 ñāṇaṁ dhammavirocane paññā dhammapaṭisambhide ñāṇaṁ niruttivirocane
 paññā niruttipaṭisambhide ñāṇaṁ paṭibhāṇavirocane
 paññā paṭibhāṇapaṭisambhide ñāṇaṁ atthappakāsane paññā
 atthapaṭisambhide ñāṇaṁ dhammappakāsane paññā dhammapaṭisambhide
 ñāṇaṁ niruttippakāsane paññā niruttipaṭisambhide ñāṇaṁ
 paṭibhāṇappakāsane paññā paṭibhāṇapaṭisambhide ñāṇaṁ taṁ
 ñātaṭṭhena ñāṇaṁ pajānanaṭṭhena paññā tena vuccati atthapaṭisambhide
 ñāṇaṁ dhammapaṭisambhide ñāṇaṁ niruttipaṭisambhide
 ñāṇaṁ paṭibhāṇapaṭisambhide ñāṇaṁ.

  *  *  *  *  *  *
  Footnote:1 Sī. atthajānane.
-------------------------------------------------
[page 177]
      [269] < PTS. Ps I , 121 >Katamaṁ tathāgatassa indriyānaṁ paropariyatte ñāṇaṁ.
 Idha tathāgato satte passati apparajakkhe mahārajakkhe tikkhindriye
 mudindriye svākāre dvākāre suviññāpaye duviññāpaye
 appekacce paralokavajjabhayadassāvino appekacce
 naparalokavajjabhayadassāvino.
      [270] Apparajakkhe mahārajakkheti saddho puggalo apparajakkho
 assaddho puggalo mahārajakkho āraddhaviriyo puggalo apparajakkho
 kusīto puggalo mahārajakkho upaṭṭhitassati puggalo apparajakkho
 muṭṭhassati puggalo mahārajakkho samāhito puggalo apparajakkho
 asamāhito puggalo mahārajakkho paññavā puggalo apparajakkho
 duppañño puggalo mahārajakkho.
      [271] Tikkhindriye mudindriyeti saddho puggalo tikkhindriyo
 assaddho puggalo mudindriyo āraddhaviriyo puggalo
 tikkhindriyo kusīto puggalo mudindriyo upaṭṭhitassati puggalo
 tikkhindriyo muṭṭhassati puggalo mudindriyo samāhito puggalo
 tikkhindriyo asamāhito puggalo mudindriyo paññavā puggalo
 tikkhindriyo duppañño puggalo mudindriyo.
      [272] Svākāre dvākāreti saddho puggalo svākāro
 assaddho puggalo dvākāro āraddhaviriyo puggalo svākāro
 kusīto puggalo dvākāro upaṭṭhitassati puggalo svākāro
-------------------------------------------------
[page 178]
 Muṭṭhassati puggalo dvākāro samāhito puggalo svākāro
 asamāhito puggalo dvākāro paññavā puggalo svākāro
 duppañño puggalo dvākāro.
      [273] Suviññāpaye duviññāpayeti saddho puggalo
 suviññāpayo assaddho puggalo duviññāpayo āraddhaviriyo
 puggalo suviññāpayo kusīto puggalo duviññāpayo upaṭṭhitassati
 puggalo suviññāpayo muṭṭhassati puggalo duviññāpayo
 samāhito puggalo < PTS. Ps I , 122 >suviññāpayo asamāhito puggalo duviññāpayo
 paññavā puggalo suviññāpayo duppañño puggalo
 duviññāpayo.
      [274] Appekacce paralokavajjabhayadassāvino appekacce
 naparalokavajjabhayadassāvinoti saddho puggalo paralokavajjabhayadassāvī
 assaddho puggalo naparalokavajjabhayadassāvī āraddhaviriyo puggalo
 paralokavajjabhayadassāvī kusīto puggalo naparalokavajjabhayadassāvī
 upaṭṭhitassati puggalo paralokavajjabhayadassāvī muṭṭhassati puggalo
 naparalokavajjabhayadassāvī samāhito puggalo paralokavajjabhayadassāvī
 asamāhito puggalo naparalokavajjabhayadassāvī paññavā puggalo
 paralokavajjabhayadassāvī duppañño puggalo naparalokavajjabhayadassāvī.
      [275] Lokoti khandhaloko dhātuloko āyatanaloko vipattibhavaloko
-------------------------------------------------
[page 179]
 Vipattisambhavaloko sampattibhavaloko sampattisambhavaloko
 eko loko sabbe sattā āhāraṭṭhitikā dve lokā
 nāmañca rūpañca tayo lokā tisso vedanā cattāro lokā
 cattāro āhārā pañca lokā pañcupādānakkhandhā cha lokā
 cha ajjhattikāni āyatanāni satta lokā satta viññāṇaṭṭhitiyo
 aṭṭha lokā aṭṭha lokadhammā nava lokā nava sattāvāsā
 dasa lokā dasāyatanāni dvādasa lokā dvādasāyatanāni aṭṭhārasa
 lokā aṭṭhārasa dhātuyo.
      [276] Vajjanti sabbe kilesā vajjā sabbe duccaritā
 vajjā sabbe abhisaṅkhārā vajjā sabbe bhavagāmikammā vajjā
 iti imasmiṁ ca loke imasmiṁ ca vajje tibbā bhayasaññā
 paccupaṭṭhitā hoti seyyathāpi ukkhittāsike 1- vadhake imehi
 paññāsāya ākārehi imāni pañcindriyāni jānāti passati aññāti
 paṭivijjhati idaṁ tathāgatassa indriyānaṁ paropariyatte ñāṇaṁ.
                        --------
      [277] < PTS. Ps I , 123 >Katamaṁ tathāgatassa sattānaṁ āsayānusaye ñāṇaṁ.
 Idha tathāgato sattānaṁ āsayaṁ jānāti anusayaṁ jānāti caritaṁ
 jānāti adhimuttiṁ jānāti bhabbābhabbe satte pajānāti.
      [278] Katamo ca 2- sattānaṁ āsayo. Sassato lokoti vā

  *  *  *  *  *  *
  Footnote:1 Sī. ukkhittāvake. 2 Po. Ma. casaddo natthi.
-------------------------------------------------
[page 180]
 Asassato lokoti vā antavā lokoti vā anantavā lokoti
 vā taṁ jīvaṁ taṁ sarīranti vā aññaṁ jīvaṁ aññaṁ sarīranti vā
 hoti tathāgato parammaraṇāti vā na hoti tathāgato parammaraṇāti
 vā hoti ca na ca hoti tathāgato parammaraṇāti vā neva
 hoti [1]- na na hoti [2]- tathāgato parammaraṇāti vā iti
 bhavadiṭṭhisannissitā vā sattā honti vibhavadiṭṭhisannissitā vā
 ete vā pana ubho ante anupagamma idappaccayatāpaṭiccasamuppannesu
 dhammesu anulomikā khanti paṭiladdhā hoti yathābhūtaṁ
 vā ñāṇaṁ bhāmaṁ sevantaññeva jānāti ayaṁ puggalo kāmagaruko
 kāmāsayo kāmādhimuttoti kāmaṁ sevantaññeva jānāti ayaṁ
 puggalo nekkhammagaruko nekkhammāsayo nekkhammādhimuttoti
 nekkhammaṁ sevantaññeva jānāti ayaṁ puggalo byāpādagaruko
 byāpādāsayo byāpādādhimuttoti byāpādaṁ sevantaññeva jānāti
 ayaṁ puggalo abyāpādagaruko abyāpādāsayo abyāpādādhimuttoti
 abyāpādaṁ sevantaññeva jānāti ayaṁ puggalo thīnamiddhagaruko
 thīnamiddhāsayo thīnamiddhādhimuttoti thīnamiddhaṁ sevantaññeva jānāti
 ayaṁ puggalo ālokasaññāgaruko ālokasaññāsayo ālokasaññādhimuttoti
 ālokasaññaṁ sevantaññeva jānāti. Ayaṁ sattānaṁ āsayo.
      [279] Katamo ca sattānaṁ anusayo. Sattānusayā
 kāmarāgānusayo paṭighānusayo mānānusayo diṭṭhānusayo vicikicchānusayo

  *  *  *  *  *  *
  Footnote:1-2 Po. ca.
-------------------------------------------------
[page 181]
 Bhavarāgānusayo avijjānusayo yaṁ loke piyarūpaṁ sātarūpaṁ ettha
 sattānaṁ kāmarāgānusayo anuseti yaṁ loke appiyarūpaṁ asātarūpaṁ
 ettha sattānaṁ paṭighānusayo anuseti iti imesu dvīsu dhammesu
 avijjā anupatitā tadekaṭṭho māno ca diṭṭhi ca vicikicchā
 ca daṭṭhabbā ayaṁ sattānaṁ anusayo.
      [280] Katamañca sattānaṁ caritaṁ. Puññābhisaṅkhāro
 apuññābhisaṅkhāro aneñjābhisaṅkhāro parittabhūmako vā mahābhūmako
 vā idaṁ sattānaṁ caritaṁ.
      [281] Katamā ca sattānaṁ adhimutti. Santi sattā hīnādhimuttikā
 santi sattā paṇītādhimuttikā hīnādhimuttikā sattā
 hīnādhimuttike satte sevanti bhajanti payirupāsanti paṇītādhimuttikā
 sattā paṇītādhimuttike satte sevanti bhajanti payirupāsanti
 atītampi addhānaṁ hīnādhimuttikā sattā hīnādhimuttike satte seviṁsu
 bhajiṁsu payirupāsiṁsu paṇītādhimuttikā sattā paṇītādhimuttike
 satte seviṁsu bhajiṁsu payirupāsiṁsu anāgatampi addhānaṁ hīnādhimuttikā
 sattā hīnādhimuttike satte sevissanti bhajissanti payirupāsissanti
 paṇītādhimuttikā sattā paṇītādhimuttike satte sevissanti
 bhajissanti payirupāsissanti ayaṁ sattānaṁ adhimutti.
      [282] Katame sattā abhabbā. Ye te sattā kammāvaraṇena
 samannāgatā kilesāvaraṇena samannāgatā vipākāvaraṇena
-------------------------------------------------
[page 182]
 Samannāgatā assaddhā acchandikā duppaññā abhabbā niyāmaṁ
 okkamituṁ kusalesu dhammesu sammattaṁ ime te sattā abhabbā.
      [283] Katame sattā bhabbā. Ye te sattā na
 kammāvaraṇena samannāgatā na kilesāvaraṇena samannāgatā na
 vipākāvaraṇena samannāgatā saddhā chandikā paññavanto bhabbā
 niyāmaṁ okkamituṁ kusalesu dhammesu sammattaṁ ime te sattā bhabbā
 idaṁ tathāgatassa sattānaṁ āsayānusaye ñāṇaṁ.
                        --------
      [284] < PTS. Ps I , 125 >Katamaṁ tathāgatassa yamakapāṭihire ñāṇaṁ. Idha
 tathāgato yamakapāṭihiraṁ karoti asādhāraṇaṁ sāvakehi uparimakāyato
 aggikkhandho pavattati heṭṭhimakāyato udakadhārā pavattati
 heṭṭhimakāyato aggikkhandho pavattati uparimakāyato udakadhārā
 pavattati puratthimakāyato aggikkhandho pavattati pacchimakāyato
 udakadhārā pavattati pacchimakāyato aggikkhandho pavattati
 puratthimakāyato udakadhārā pavattati dakkhiṇākkhito aggikkhandho
 pavattati vāmākkhito udakadhārā pavattati vāmākkhito
 aggikkhandho pavattati dakkhiṇākkhito udakadhārā pavattati
 dakkhiṇakaṇṇasotato aggikkhandho pavattati vāmakaṇṇasotato
 udakadhārā pavattati vāmakaṇṇasotato aggikkhandho pavattati
 dakkhiṇakaṇṇasotato udakadhārā pavattati dakkhiṇanāsikāsotato
-------------------------------------------------
[page 183]
 Aggikkhandho pavattati vāmanāsikāsotato udakadhārā pavattati
 vāmanāsikāsotato aggikkhandho pavattati dakkhiṇanāsikāsotato
 udakadhārā pavattati dakkhiṇāṁsakūṭato aggikkhandho pavattati
 vāmāṁsakūṭato udakadhārā pavattati vāmāṁsakūṭato aggikkhandho
 pavattati dakkhiṇāṁsakūṭato udakadhārā pavattati dakkhiṇahatthato
 aggikkhandho pavattati vāmahatthato udakadhārā pavattati vāmahatthato
 aggikkhandho pavattati dakkhiṇahatthato udakadhārā pavattati
 dakkhiṇapassato aggikkhandho pavattati vāmapassato udakadhārā
 pavattati vāmapassato aggikkhandho pavattati dakkhiṇapassato
 udakadhārā pavattati dakkhiṇapādato aggikkhandho pavattati
 vāmapādato udakadhārā pavattati vāmapādato aggikkhandho pavattati
 dakkhiṇapādato udakadhārā pavattati aṅgulaṅgulehi aggikkhandho
 pavattati aṅgulantarikāhi udakadhārā pavattati aṅgulantarikāhi
 aggikkhandho pavattati aṅgulaṅgulehi udakadhārā pavattati ekekalomato
 aggikkhandho pavattati ekekalomato udakadhārā pavattati
 lomakūpato lomakūpato < PTS. Ps I , 126 >aggikkhandho pavattati lomakūpato
 lomakūpato udakadhārā pavattati channaṁ vaṇṇānaṁ nīlānaṁ pītakānaṁ
 lohitakānaṁ odātānaṁ mañjeṭṭhānaṁ 1- pabhassarānaṁ bhagavā caṅkamati
 nimmito tiṭṭhati vā nisīdati vā seyyaṁ vā kappeti bhagavā
 tiṭṭhati nimmito caṅkamati vā nisīdati vā seyyaṁ vā kappeti

  *  *  *  *  *  *
  Footnote:1 Ma. mañjiṭṭhānaṁ.
-------------------------------------------------
[page 184]
 Bhagavā nisīdati nimmito caṅkamati vā tiṭṭhati vā seyyaṁ vā
 kappeti bhagavā seyyaṁ kappeti nimmito caṅkamati vā tiṭṭhati
 vā nisīdati vā 1- bhagavā caṅkamati vā nisīdati vā seyyaṁ vā
 kappeti nimmito tiṭṭhati bhagavā caṅkamati vā tiṭṭhati vā
 seyyaṁ vā kappeti nimmito nisīdati bhagavā tiṭṭhati vā nisīdati
 vā caṅkamati vā nimmito seyyaṁ kappeti 1- idaṁ tathāgatassa
 yamakapāṭihire ñāṇaṁ.
                        --------
      [285] Katamaṁ tathāgatassa mahākaruṇāsamāpattiyā ñāṇaṁ.
 Bahukehi ākārehi passantānaṁ buddhānaṁ bhagavantānaṁ sattesu
 mahākaruṇā okkamati āditto lokasannivāsoti passantānaṁ
 buddhānaṁ bhagavantānaṁ sattesu mahākaruṇā okkamati uyyutto
 lokasannivāsoti .pe. Okkamati payāto lokasannivāsoti .pe.
 Okkamati kummaggaṁ paṭipanno lokasannivāsoti passantānaṁ

  *  *  *  *  *  *
  Footnote:1 Sī. Yu. nimmito caṅkamati bhagavā tiṭṭhati vā nisīdati vā seyyaṁ vā kappeti
 nimmito tiṭṭhati bhagavā caṅkamati vā nisīdati vā seyyaṁ vā kappeti nimmito
 nisīdati bhagavā caṅkamati vā tiṭṭhati vā seyyaṁ vā kappeti nimmito seyyaṁ kappeti
 bhagavā caṅkamati vā tiṭṭhati vā nisīdati vāti.
-------------------------------------------------
[page 185]
 Buddhānaṁ bhagavantānaṁ sattesu mahākaruṇā okkamati upanīyati loko
 addhuvoti passantānaṁ buddhānaṁ bhagavantānaṁ sattesu mahākaruṇā
 okkamati attāṇo 1- loko anabhissaroti passantānaṁ buddhānaṁ
 bhagavantānaṁ sattesu mahākaruṇā okkamati assako < PTS. Ps I , 127 >loko sabbaṁ
 pahāya gamanīyanti passantānaṁ buddhānaṁ bhagavantānaṁ sattesu mahākaruṇā
 okkamati ūno loko atitto taṇhādāsoti passantānaṁ
 buddhānaṁ bhagavantānaṁ sattesu mahākaruṇā okkamati attāṇo 2-
 lokasannivāsoti passantānaṁ buddhānaṁ .pe. Aleṇo lokasannivāsoti
 passantānaṁ .pe. Asaraṇo lokasannivāsoti passantānaṁ .pe.
 Asaraṇībhūto lokasannivāsoti passantānaṁ .pe. Uddhato
 loko avūpasantoti passantānaṁ .pe. Sasallo lokasannivāso
 viddho puthusallehi tassa natthañño koci sallānaṁ uddhato
 aññatra mayāti passantānaṁ avijjandhakārāvaraṇo lokasannivāso [3]-
 kilesapañjaraṁ pakkhitto 4- tassa natthañño koci ālokaṁ
 dassetā aññatra mayāti passantānaṁ avijjāgato lokasannivāso
 andhabhūto pariyonaddho 5- tantākulajāto 6- guḷāguṇṭhikajāto 7-
 muñjapabbajabhūto apāyaduggativinipātaṁ saṁsāraṁ nātivattatīti
 passantānaṁ avijjāvisadosasallito lokasannivāso kilesakalibhūtoti
 passantānaṁ rāgadosamohajaṭito lokasannivāso tassa natthañño
 koci jaṭaṁ vijaṭitā aññatra mayāti passantānaṁ

  *  *  *  *  *  *
  Footnote:1 Ma. Yu. atāṇo. 2 Ma. atāyano. Yu. atāṇo. 3 Ma. andhabhūto.
 4 Ma. Yu. kilesapañjarapakkhittaṁ. 5 Yu. pariyonandho. 6 Ma. tantākulakajāto.
 7 Ma. guḷāguṇḍikajāto.
-------------------------------------------------
[page 186]
 Taṇhāsaṅghāṭapaṭimukko lokasannivāsoti passantānaṁ taṇhājālena
 otthato 1- lokasannivāsoti passantānaṁ taṇhāsotena vuyhati
 lokasannivāsoti passantānaṁ taṇhāsaññojanena saññutto
 lokasannivāsoti passantānaṁ taṇhānusayena anusaṭo 2- lokasannivāsoti
 passantānaṁ taṇhāsantāpena santappati lokasannivāsoti
 passantānaṁ taṇhāpariḷāhena < PTS. Ps I , 128 >pariḍayhati lokasannivāsoti passantānaṁ
 diṭṭhisaṅghāṭapaṭimukko lokasannivāsoti passantānaṁ diṭṭhijālena
 otthato lokasannivāsoti pasasantānaṁ diṭṭhisotena vuyhati
 lokasannivāsoti passantānaṁ diṭṭhisaññojanena saññutto
 lokasannivāsoti passantānaṁ diṭṭhānusayena anusaṭo lokasannivāsoti
 passantānaṁ diṭṭhisantāpena santappati lokasannivāsoti
 passantānaṁ diṭṭhipariḷāhena pariḍayhati lokasannivāsoti passantānaṁ
 jātiyā anugato lokasannivāsoti passantānaṁ .pe. Jarāya
 anusaṭo 3- lokasannivāsoti passantānaṁ .pe. Byādhīhi abhibhūto
 lokasannivāsoti passantānaṁ .pe. Maraṇena abhihato lokasannivāsoti
 passantānaṁ .pe. Dukkhapatito lokasannivāsoti passantānaṁ
 taṇhāya uḍḍito lokasannivāsoti passantānaṁ jarāpākāraparikkhitto
 lokasannivāsoti passantānaṁ maccupāsena parikkhitto lokasannivāsoti
 passantānaṁ mahābandhanabandho lokasannivāso rāgabandhanena

  *  *  *  *  *  *
  Footnote:1 Sī. ottato. 2-3 anusahagato.
-------------------------------------------------
[page 187]
 Dosabandhanena mohabandhanena mānabandhanena diṭṭhibandhanena kilesabandhanena
 duccaritabandhanena tassa natthañño koci bandhaṁ 1- mocetā
 aññatra mayāti passantānaṁ mahāsambādhapaṭipanno lokasannivāso
 tassa natthañño koci obhāsa 2- dassetā aññatra mayāti
 passantānaṁ mahāpalibodhena palibuddho lokasannivāso tassa
 natthañño koci palibodhaṁ chedetā 3- aññatra mayāti passantānaṁ
 .pe. Mahāpapāteva patito lokasannivāso tassa natthañño
 koci papātā uddhattā aññatra mayāti passantānaṁ mahākantāraṁ
 paṭipanno lokasannivāso tassa natthañño koci kantāraṁ tāretā
 aññatra mayāti passantānaṁ mahāsaṁsāre paṭipanno lokasannivāso
 tassa natthañño koci saṁsārā mocetā aññatra mayāti passantānaṁ
 mahāvidugge samparivattati lokasannivāso tassa natthañño koci
 viduggā uddhattā aññatra mayāti passantānaṁ mahāpallepe 4-
 palipanno < PTS. Ps I , 129 >lokasannivāso [5]- rāgagginā dosagginā mohagginā
 jātiyā jarāmaraṇena sokehi paridevehi dukkhehi domanassehi
 upāyāsehi abbhāhato tassa natthañño koci nibbāpetā
 aññatra mayāti passantānaṁ unnitako lokasannivāso
 haññati niccamattāṇo pattadaṇḍo takkāroti passantānaṁ
 vaṭṭabandhanabandho lokasannivāso āghātanapaccupaṭṭhito tassa
 natthañño koci mocetā aññatra mayāti passantānaṁ

  *  *  *  *  *  *
  Footnote:1-6 Po. bandhanā. Ma. bandhanaṁ. 2 Ma. Yu. okāsaṁ. 3 Po. chedo.
 Ma. chetā. 4 Po. mahāpalāpe. Ma. Yu. mahāpalipe. 5 Po. Ma. Yu. tassa natthañño
 koci palipā uddhatā aññatara mayāti passantānaṁ .pe. abbhāhato lokasannivāsoti
 passantānaṁ .pe. āditto lokasannivāso ....
-------------------------------------------------
[page 188]
 Anātho lokasannivāso paramakāruññappatto tassa natthañño
 koci tāyetā aññatra mayāti passantānaṁ .pe. Dukkhābhitunno
 lokasannivāso cirarattapīḷitoti passantānaṁ niccagadhito 1- lokasannivāso
 niccapipāsitoti passantānaṁ .pe. Andho lokasannivāso
 acakkhukoti passantānaṁ hatanetto lokasannivāso apariṇāyakoti
 passantānaṁ vipathaṁ pakkhanto 2- lokasannivāso añjasāparaddho
 tassa natthañño koci ariyapathaṁ ānetā aññatra mayāti passantānaṁ
 mahoghapakkhanno lokasannivāso tassa natthañño koci oghā
 uddhattā aññatra mayāti passantānaṁ dvīhi diṭṭhigatehi
 pariyuṭṭhito lokasannivāsoti passantānaṁ tīhi duccaritehi
 vippaṭipanno lokasannivāsoti passantānaṁ [3]- yogehi pūrito 4-
 lokasannivāso catuyogayojitoti passantānaṁ catūhi gaṇṭhehi
 gaṇṭhito lokasannivāsoti passantānaṁ catūhi upādānehi
 upādiyati lokasannivāsoti passantānaṁ pañcagatisamāruḷho
 lokasannivāsoti passantānaṁ pañcahi kāmaguṇehi rajjati
 lokasannivāsoti passantānaṁ pañcahi nīvaraṇehi otthato
 lokasannivāsoti passantānaṁ chahi vivādamūlehi vivadati lokasannivāsoti
 passantānaṁ chahi taṇhākāyehi rajjati lokasannivāsoti
 passantānaṁ chahi diṭṭhigatehi pariyuṭṭhito lokasannivāsoti

  *  *  *  *  *  *
  Footnote:1 Ma. gadhito. 2 Po. pakkhanno. Ma. pakkhando. 3 Ma. Yu. catūhi.
 4 Sī. Po. Ma. Yu. yutto.
-------------------------------------------------
[page 189]
 Passantānaṁ sattahi anusayehi anusaṭo lokasannivāsoti
 passantānaṁ sattahi saññojanehi saññutto lokasannivāsoti
 passantānaṁ sattahi mānehi uṇṇato lokasannivāsoti passantānaṁ
 aṭṭhahi lokadhammehi samparivattati lokasannivāsoti passantānaṁ aṭṭhahi
 micchattehi niyato lokasannivāsoti passantānaṁ aṭṭhahi purisadosehi
 dussati lokasannivāsoti passantānaṁ navahi āghātavatthūhi āghāto 1-
 lokasannivāsoti passantānaṁ navavidhamānehi uṇṇato lokasannivāsoti
 passantānaṁ navahi taṇhāmūlakehi dhammehi rajjati lokasannivāsoti
 passantānaṁ dasahi kilesavatthūhi kilissati lokasannivāsoti passantānaṁ
 dasahi āghātavatthūhi āghāto lokasannivāsoti passantānaṁ dasahi
 akusalehi kammapathehi samannāgato lokasannivāsoti passantānaṁ
 dasahi saññojanehi saññutto lokasannivāsoti passantānaṁ
 dasahi micchattehi niyato 2- lokasannivāsoti passantānaṁ dasavatthukāya
 micchādiṭṭhiyā 3- samannāgato lokasannivāsoti passantānaṁ dasavatthukāya
 sakkāyadiṭṭhiyā samannāgato lokasannivāsoti passantānaṁ
 aṭṭhasatataṇhāpapañcehi 4- papañcito lokasannivāsoti passantānaṁ
 buddhānaṁ bhagavantānaṁ sattesu mahākaruṇā okkamati dvāsaṭṭhiyā
 diṭṭhigatehi pariyuṭṭhito lokasannivāsoti passantānaṁ buddhānaṁ

  *  *  *  *  *  *
  Footnote:1 Po. Sī. Ma. Yu. āghātito. evamuparipi. 2 Ma. niyyāto.
 3 Ma. Yu. antaggāhikāya. 4 Po. Ma. Yu. aṭṭhasatataṇhāpapañcasatehi.
-------------------------------------------------
[page 190]
 Bhagavantānaṁ sattesu mahākaruṇā okkamati ahañcamhi tiṇṇo
 loko ca atiṇṇo ahañcamhi mutto loko ca amutto
 ahañcamhi danto loko ca adanto ahañcamhi santo loko
 ca asanto ahañcamhi assattho loko ca anassattho ahañcamhi
 parinibbuto loko ca aparinibbuto ahañcamhi 1- tiṇṇo tāretuṁ
 mutto mocetuṁ danto dametuṁ santo sametuṁ assattho assāsetuṁ
 parinibbuto [2]- parinibbāpetunti passantānaṁ buddhānaṁ bhagavantānaṁ
 sattesu mahākaruṇā okkamati idaṁ tathāgatassa mahākaruṇāsamāpattiyā ñāṇaṁ.
                        ---------
      [286] Katamaṁ tathāgatassa sabbaññutañāṇaṁ. Sabbasaṅkhatamasaṅkhataṁ
 anavasesaṁ jānātīti sabbaññutañāṇaṁ tattha āvaraṇaṁ
 natthīti anāvaraṇaṁ ñāṇaṁ anāgataṁ sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ atītaṁ sabbaṁ
 jānātīti sabbaññutañāṇaṁ tattha āvaraṇaṁ natthīti anāvaraṇaṁ
 ñāṇaṁ paccuppannaṁ sabbaṁ jānātīti sabbaññutañāṇaṁ tattha
 āvaraṇaṁ natthīti anāvaraṇaṁ ñāṇaṁ cakkhuñceva rūpā ca evaṁ
 taṁ sabbaṁ jānātīti sabbaññutañāṇaṁ tattha āvaraṇaṁ natthīti
 anāvaraṇaṁ ñāṇaṁ sotañceva saddā ca .pe. Ghānañceva
 gandhā ca jivhā ceva rasā ca kāyo ceva phoṭṭhabbā ca mano

  *  *  *  *  *  *
  Footnote:1 Ma. Yu. pahomi khvāhaṁ .... 2 Po. pare. Ma. pare ca.
-------------------------------------------------
[page 191]
 Ceva dhammā ca evaṁ taṁ sabbaṁ jānātīti sabbaññutañāṇaṁ tattha
 āvaraṇaṁ natthīti anāvaraṇaṁ ñāṇaṁ.
      [287] Yāvatā aniccaṭṭhaṁ dukkhaṭṭhaṁ anattaṭṭhaṁ [1]- sabbaṁ
 jānātīti sabbaññutañāṇaṁ tattha āvaraṇaṁ natthīti anāvaraṇaṁ
 ñāṇaṁ yāvatā rūpassa aniccaṭṭhaṁ < PTS. Ps I , 132 >dukkhaṭṭhaṁ anattaṭṭhaṁ sabbaṁ
 jānātīti sabbaññutañāṇaṁ tattha āvaraṇaṁ natthīti anāvaraṇaṁ
 ñāṇaṁ yāvatā vedanāya yāvatā saññāya yāvatā saṅkhārānaṁ
 yāvatā viññāṇassa yāvatā cakkhussa .pe. Jarāmaraṇassa
 aniccaṭṭhaṁ dukkhaṭṭhaṁ anattaṭṭhaṁ sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ.
      [288] Yāvatā abhiññāya abhiññaṭṭhaṁ sabbaṁ jānātīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ
 yāvatā pariññāya pariññaṭṭhaṁ yāvatā pahānāya 2- pahānaṭṭhaṁ
 yāvatā bhāvanāya bhāvanaṭṭhaṁ yāvatā sacchikiriyāya sacchikiriyaṭṭhaṁ
 sabbaṁ jānātīti sabbaññutañāṇaṁ tattha āvaraṇaṁ natthīti
 anāvaraṇaṁ ñāṇaṁ yāvatā khandhānaṁ khandhaṭṭhaṁ sabbaṁ jānātīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ
 yāvatā dhātūnaṁ dhātaṭṭhaṁ yāvatā āyatanānaṁ āyatanaṭṭhaṁ yāvatā
 saṅkhatānaṁ saṅkhataṭṭhaṁ yāvatā asaṅkhatassa asaṅkhataṭṭhaṁ sabbaṁ jānātīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ.

  *  *  *  *  *  *
  Footnote:1 Ma. Yu. taṁ. evamuparipi. 2 Ma. Yu. pahānassa.
-------------------------------------------------
[page 192]
      [289] Yāvatā kusale dhamme sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ yāvatā akusale
 dhamme yāvatā abyākate dhamme yāvatā kāmāvacare dhamme
 yāvatā rūpāvacare dhamme yāvatā arūpāvacare dhamme yāvatā
 apariyāpanne dhamme sabbaṁ jānātīti sabbaññutañāṇaṁ tattha
 āvaraṇaṁ natthīti anāvaraṇaṁ ñāṇaṁ yāvatā dukkhassa dukkhaṭṭhaṁ
 sabbaṁ jānātīti sabbaññutañāṇaṁ tattha āvaraṇaṁ natthīti anāvaraṇaṁ
 ñāṇaṁ yāvatā samudayassa samudayaṭṭhaṁ yāvatā nirodhassa nirodhaṭṭhaṁ
 yāvatā maggassa maggaṭṭhaṁ sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ.
      [290] Yāvatā atthapaṭisambhidāya atthapaṭisambhidaṭṭhaṁ sabbaṁ
 jānātīti sabbaññutañāṇaṁ tattha .pe. Yāvatā dhammapaṭisambhidāya
 dhammapaṭisambhidaṭṭhaṁ yāvatā niruttipaṭisambhidāya niruttipaṭisambhidaṭṭhaṁ
 yāvatā < PTS. Ps I , 133 >paṭibhāṇapaṭisambhidāya paṭibhāṇapaṭisambhidaṭṭhaṁ sabbaṁ jānātīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ
 yāvatā indriyaparopariyatte ñāṇaṁ sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ yāvatā sattānaṁ
 āsayānusaye ñāṇaṁ yāvatā yamakapāṭihire ñāṇaṁ yāvatā
 mahākaruṇāsamāpattiyā ñāṇaṁ sabbaṁ jānātīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ.
-------------------------------------------------
[page 193]
      [291] Yāvatā sadevakassa lokassa samārakassa sabrahmakassa
 sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ
 viññātaṁ pattaṁ pariyesitaṁ anuvicaritaṁ manasā sabbaṁ jānātīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ.
      Na tassa adiṭṭhamidhatthi kiñci atho aviññātamajānitabbaṁ
      sabbaṁ abhiññāsi yadatthi neyyaṁ 1- tathāgato tena ( samayena 2- )
      samantacakkhūti.
      [292] Samantacakkhūti kenatthena samantacakkhu. Cuddasa
 buddhañāṇāni dukkhe ñāṇaṁ buddhañāṇaṁ dukkhasamudaye ñāṇaṁ
 buddhañāṇaṁ dukkhanirodhe ñāṇaṁ buddhañāṇaṁ dukkhanirodhagāminiyā
 paṭipadāya ñāṇaṁ buddhañāṇaṁ atthapaṭisambhide ñāṇaṁ buddhañāṇaṁ
 dhammapaṭisambhide ñāṇaṁ buddhañāṇaṁ niruttipaṭisambhide ñāṇaṁ
 buddhañāṇaṁ paṭibhāṇapaṭisambhide ñāṇaṁ buddhañāṇaṁ indriyaparopariyatte
 ñāṇaṁ buddhañāṇaṁ sattānaṁ āsayānusaye ñāṇaṁ
 buddhañāṇaṁ yamakapāṭihire ñāṇaṁ buddhañāṇaṁ mahākaruṇāsamāpattiyā
 ñāṇaṁ buddhañāṇaṁ sabbaññutañāṇaṁ buddhañāṇaṁ anāvaraṇañāṇaṁ
 buddhañāṇaṁ imāni cuddasa buddhañāṇāni imesaṁ
 cuddasannaṁ buddhañāṇānaṁ ādito aṭṭha ñāṇāni sāvakasādhāraṇāni
 cha ñāṇāni asādhāraṇāni sāvakehi.

  *  *  *  *  *  *
  Footnote:1 ñeyyantipi pāṭho. 2 Sī. ayaṁ na disasati.
-------------------------------------------------
[page 194]
      [293] < PTS. Ps I , 134 >Yāvatā dukkhassa dukkhaṭṭho sabbo ñāto
 aññāto dukkhaṭṭho natthīti sabbaññutañāṇaṁ tattha āvaraṇaṁ
 natthīti anāvaraṇaṁ ñāṇaṁ yāvatā dukkhassa dukkhaṭṭho [1]- sabbo
 diṭṭho sabbo vidito sabbo sacchikato sabbo phassito 2- paññāya
 aphassito paññāya dukkhaṭṭho natthīti sabbaññutañāṇaṁ tattha
 āvaraṇaṁ natthīti anāvaraṇaṁ ñāṇaṁ yāvatā samudayassa samudayaṭṭho
 yāvatā nirodhassa nirodhaṭṭho yāvatā maggassa maggaṭṭho
 yāvatā atthapaṭisambhidāya atthapaṭisambhidaṭṭho yāvatā dhammapaṭisambhidāya
 dhammapaṭisambhidaṭṭho yāvatā niruttipaṭisambhidāya
 niruttipaṭisambhidaṭṭho yāvatā paṭibhāṇapaṭisambhidāya paṭibhāṇapaṭisambhidaṭṭho
 sabbo ñāto sabbo diṭṭho sabbo vidito sabbo
 sacchikato sabbo phassito paññāya aphassito paññāya paṭibhāṇapaṭisambhidaṭṭho
 natthīti sabbaññutañāṇaṁ tattha āvaraṇaṁ natthīti
 anāvaraṇaṁ ñāṇaṁ yāvatā indriyaparopariyatte ñāṇaṁ yāvatā
 sattānaṁ āsayānusaye ñāṇaṁ yāvatā yamakapāṭihire ñāṇaṁ
 yāvatā mahākaruṇāsamāpattiyā ñāṇaṁ sabbaṁ ñātaṁ sabbaṁ diṭṭhaṁ
 sabbaṁ viditaṁ sabbaṁ sacchikataṁ sabbaṁ phassitaṁ 2- paññāya aphassitaṁ
 paññāya mahākaruṇāsamāpattiyā ñāṇaṁ natthīti sabbaññutañāṇaṁ
 tattha āvaraṇaṁ natthīti anāvaraṇaṁ ñāṇaṁ yāvatā sadevakassa
 lokassa samārakassa sabrahmakassa sassamaṇabrāhmaṇiyā pajāya

  *  *  *  *  *  *
  Footnote:1 Ma. Yu. sabbo ñāto. 2 Po. sabbattha phussito phussitaṁ.
-------------------------------------------------
[page 195]
 Sadevamanussāya diṭṭhaṁ sutaṁ mutaṁ viññātaṁ pattaṁ pariyesitaṁ
 anuvicaritaṁ manasā sabbaṁ ñātaṁ sabbaṁ diṭṭhaṁ sabbaṁ viditaṁ sabbaṁ
 sacchikataṁ sabbaṁ phassitaṁ paññāya aphassitaṁ paññāya natthīti
 sabbaññutañāṇaṁ tattha āvaraṇaṁ natthīti anāvaraṇaṁ ñāṇaṁ.
      Na tassa adiṭṭhamidhatthi kiñci atho aviññātamajānitabbaṁ
      sabbaṁ abhiññāsi yadatthi neyyaṁ 1- tathāgato tena ( samayena 2- )
      samantacakkhūti.
                     Ñāṇakathā niṭṭhitā.
                        --------
                     Mahāvagge diṭṭhikathā
                        --------
      [294] < PTS. Ps I , 135 >Kati diṭṭhiṭṭhānāni kati diṭṭhipariyuṭṭhānāni kati
 diṭṭhiyo kati diṭṭhābhinivesā katamo diṭṭhiṭṭhānasamugghāto 3- kati
 abhinivesaparāmāso diṭṭhi.
      Kati diṭṭhiṭṭhānānīti aṭṭha diṭṭhiṭṭhānāni. Kati diṭṭhipariyuṭṭhānānīti
 aṭṭhārasa diṭṭhipariyuṭṭhānāni. Kati diṭṭhiyoti soḷasa
 diṭṭhiyo. Kati diṭṭhābhinivesāti tiṁsasataṁ diṭṭhābhinivesā.
 Katamo diṭṭhiṭṭhānasamugghātoti sotāpattimaggo diṭṭhiṭṭhānasamugghāto.

  *  *  *  *  *  *
  Footnote:1-2 heṭṭhāvuttena veditabbaṁ. 3 Ma. Yu. ... samugghātoti kā diṭṭhīti
 abhinivesa ....
-------------------------------------------------
[page 196]
      [295] Kati 1- abhinivesaparāmāso diṭṭhīti 2- rūpaṁ etaṁ mama
 esohamasmi eso me attāti abhinivesaparāmāso diṭṭhi vedanaṁ
 etaṁ mama .pe. Saññaṁ etaṁ mama saṅkhāre etaṁ mama
 viññāṇaṁ etaṁ mama esohamasmi eso me attāti abhinivesaparāmāso
 diṭṭhi. Cakkhuṁ etaṁ mama sotaṁ etaṁ mama ghānaṁ
 etaṁ mama jivhaṁ etaṁ mama kāyaṁ etaṁ mama manaṁ etaṁ mama
 esohamasmi eso me attāti abhinivesaparāmāso diṭṭhi. Rūpaṁ 3-
 etaṁ mama saddaṁ etaṁ mama gandhaṁ etaṁ mama rasaṁ etaṁ mama
 phoṭṭhabbaṁ etaṁ mama dhammaṁ etaṁ mama esohamasmi eso me
 attāti abhinivesaparāmāso diṭṭhi.
      [296] < PTS. Ps I , 136 >Cakkhuviññāṇaṁ etaṁ mama sotaviññāṇaṁ etaṁ mama
 ghānaviññāṇaṁ etaṁ mama jivhāviññāṇaṁ etaṁ mama kāyaviññāṇaṁ
 etaṁ mama manoviññāṇaṁ etaṁ mama esohamasmi eso me
 attāti abhinivesaparāmāso diṭṭhi. Cakkhusamphassaṁ etaṁ mama
 sotasamphassaṁ etaṁ mama ghānasamphassaṁ etaṁ mama jivhāsamphassaṁ
 etaṁ mama kāyasamphassaṁ etaṁ mama manosamphassaṁ etaṁ
 mama esohamasmi eso me attāti abhinivesaparāmāso
 diṭṭhi. Cakkhusamphassajaṁ vedanaṁ sotasamphassajaṁ vedanaṁ ghānasamphassajaṁ
 vedanaṁ jivhāsamphassajaṁ vedanaṁ kāyasamphassajaṁ vedanaṁ manosamphassajaṁ

  *  *  *  *  *  *
  Footnote:1 Ma. Yu. kathaṁ. 2 Ma. Yu. itisaddo natthi. 3 Ma. rūpe.
-------------------------------------------------
[page 197]
 Vedanaṁ etaṁ mama esohamasmi eso me attāti
 abhinivesaparāmāso diṭṭhi.
      [297] Rūpasaññaṁ etaṁ mama saddasaññaṁ gandhasaññaṁ rasasaññaṁ
 phoṭṭhabbasaññaṁ etaṁ mama esohamasmi eso me attāti
 abhinivesaparāmāso diṭṭhi. Rūpasañcetanaṁ etaṁ mama saddasañcetanaṁ
 gandhasañcetanaṁ rasasañcetanaṁ phoṭṭhabbasañcetanaṁ dhammasañcetanaṁ
 etaṁ mama esohamasmi eso me attāti abhinivesaparāmāso
 diṭṭhi. Rūpataṇhaṁ etaṁ mama saddataṇhaṁ etaṁ mama
 gandhataṇhaṁ rasataṇhaṁ phoṭṭhabbataṇhaṁ etaṁ mama esohamasmi eso
 me attāti abhinivesaparāmāso diṭṭhi. Rūpavitakkaṁ etaṁ mama
 saddavitakkaṁ gandhavitakkaṁ rasavitakkaṁ phoṭṭhabbavitakkaṁ dhammavitakkaṁ
 etaṁ mama esohamasmi eso me attāti abhinivesaparāmāso
 diṭṭhi. Rūpavicāraṁ etaṁ mama saddavicāraṁ etaṁ mama gandhavicāraṁ
 etaṁ mama rasavicāraṁ etaṁ mama phoṭṭhabbavicāraṁ etaṁ mama dhammavicāraṁ
 etaṁ mama esohamasmi eso me attāti abhinivesaparāmāso diṭṭhi.
      [298] Paṭhavīdhātuṁ etaṁ mama āpodhātuṁ etaṁ mama tejodhātuṁ
 etaṁ mama vāyodhātuṁ etaṁ mama ākāsadhātuṁ etaṁ mama
 viññāṇadhātuṁ etaṁ mama esohamasmi eso me attāti
 abhinivesaparāmāso diṭṭhi. Paṭhavīkasiṇaṁ āpokasiṇaṁ tejokasiṇaṁ
-------------------------------------------------
[page 198]
 Vāyokasiṇaṁ nīlakasiṇaṁ pītakasiṇaṁ lohitakasiṇaṁ odātakasiṇaṁ ākāsakasiṇaṁ
 viññāṇakasiṇaṁ etaṁ mama esohamasmi eso me attāti
 abhinivesaparāmāso diṭṭhi.
      [299] Kesaṁ etaṁ mama lomaṁ etaṁ mama nakhaṁ etaṁ mama
 dantaṁ etaṁ mama tacaṁ etaṁ mama maṁsaṁ etaṁ mama nahāruṁ etaṁ
 mama aṭṭhiṁ etaṁ mama aṭṭhimiñjaṁ etaṁ mama vakkaṁ etaṁ mama
 hadayaṁ etaṁ mama yakanaṁ etaṁ mama kilomakaṁ etaṁ mama pihakaṁ
 etaṁ .pe. Kheḷaṁ etaṁ mama siṁghāṇikaṁ etaṁ mama lasikaṁ
 etaṁ mama muttaṁ etaṁ mama matthaluṅgaṁ etaṁ mama esohamasmi
 eso me attāti abhinivesaparāmāso diṭṭhi.
      [300] Cakkhāyatanaṁ etaṁ mama rūpāyatanaṁ etaṁ mama sotāyatanaṁ
 etaṁ mama saddāyatanaṁ etaṁ mama ghānāyatanaṁ etaṁ mama
 gandhāyatanaṁ etaṁ mama jivhāyatanaṁ rasāyatanaṁ kāyāyatanaṁ
 phoṭṭhabbāyatanaṁ manāyatanaṁ dhammāyatanaṁ etaṁ mama cakkhudhātuṁ etaṁ
 mama rūpadhātuṁ etaṁ mama cakkhuviññāṇadhātuṁ etaṁ mama
 sotadhātuṁ etaṁ mama saddadhātuṁ etaṁ mama sotaviññāṇadhātuṁ
 etaṁ mama ghānadhātuṁ gandhadhātuṁ ghānaviññāṇadhātuṁ jivhādhātuṁ
 rasadhātuṁ jivhāviññāṇadhātuṁ kāyadhātuṁ phoṭṭhabbadhātuṁ kāyaviññāṇadhātuṁ
 manodhātuṁ etaṁ mama dhammadhātuṁ etaṁ mama
 manoviññāṇadhātuṁ etaṁ mama esohamasmi eso me attāti
-------------------------------------------------
[page 199]
 Abhinivesaparāmāso diṭṭhi.
      [301] Cakkhundriyaṁ etaṁ mama sotindriyaṁ etaṁ mama ghānindriyaṁ
 etaṁ mama jivhindriyaṁ kāyindriyaṁ jīvitindriyaṁ somanassindriyaṁ
 domanassindriyaṁ upekkhindriyaṁ saddhindriyaṁ viriyindriyaṁ satindriyaṁ
 samādhindriyaṁ paññindriyaṁ etaṁ mama esohamasmi eso me
 attāti abhinivesaparāmāso diṭṭhi.
      [302] Kāmadhātuṁ etaṁ mama rūpadhātuṁ etaṁ mama arūpadhātuṁ
 etaṁ mama kāmabhavaṁ etaṁ mama rūpabhavaṁ etaṁ mama saññābhavaṁ
 etaṁ mama < PTS. Ps I , 138 >asaññābhavaṁ etaṁ mama nevasaññānāsaññābhavaṁ
 etaṁ mama ekavokārabhavaṁ etaṁ mama catuvokārabhavaṁ etaṁ
 mama pañcavokārabhavaṁ etaṁ mama paṭhamajjhānaṁ etaṁ mama dutiyajjhānaṁ
 etaṁ mama tatiyajjhānaṁ etaṁ mama catutthajjhānaṁ etaṁ
 mama mettācetovimuttiṁ etaṁ mama karuṇācetovimuttiṁ etaṁ mama
 muditācetovimuttiṁ etaṁ mama upekkhācetovimuttiṁ etaṁ mama
 ākāsānañcāyatanasamāpattiṁ viññāṇañcāyatanasamāpattiṁ ākiñcaññāyatanasamāpattiṁ
 nevasaññānāsaññāyatanasamāpattiṁ etaṁ mama
 esohamasmi eso me attāti abhinivesaparāmāso diṭṭhi.
      [303] Avijjaṁ etaṁ mama saṅkhāre etaṁ mama viññāṇaṁ
 etaṁ mama nāmarūpaṁ etaṁ mama saḷāyatanaṁ etaṁ mama phassaṁ etaṁ mama
 vedanaṁ etaṁ mama taṇhaṁ etaṁ mama upādānaṁ etaṁ mama bhavaṁ etaṁ
-------------------------------------------------
[page 200]
 Mama jātiṁ etaṁ mama jarāmaraṇaṁ etaṁ mama esohamasmi
 eso me attāti abhinivesaparāmāso diṭṭhi evaṁ abhinivesaparāmāso
 diṭṭhi.
      [304] Katamāni aṭṭha diṭṭhiṭṭhānāni. Khandhāpi diṭṭhiṭṭhānaṁ
 avijjāpi diṭṭhiṭṭhānaṁ phassopi diṭṭhiṭṭhānaṁ saññāpi diṭṭhiṭṭhānaṁ
 vitakkāpi 1- diṭṭhiṭṭhānaṁ ayonisomanasikāropi diṭṭhiṭṭhānaṁ
 pāpamittopi diṭṭhiṭṭhānaṁ paratoghosopi diṭṭhiṭṭhānaṁ.
      Khandhā hetu khandhā paccayo diṭṭhiṭṭhānaṁ upādāya samuṭṭhānaṭṭhena
 evaṁ khandhāpi diṭṭhiṭṭhānaṁ avijjā hetu avijjā
 paccayo diṭṭhiṭṭhānaṁ upādāya samuṭṭhānaṭṭhena evaṁ avijjāpi
 diṭṭhiṭṭhānaṁ phasso hetu phasso paccayo diṭṭhiṭṭhānaṁ upādāya
 samuṭṭhānaṭṭhena evaṁ phassopi diṭṭhiṭṭhānaṁ saññā hetu
 saññā paccayo diṭṭhiṭṭhānaṁ upādāya samuṭṭhānaṭṭhena evaṁ
 saññāpi diṭṭhiṭṭhānaṁ vitakkā 2- hetu vitakkā paccayo diṭṭhiṭṭhānaṁ
 upādāya samuṭṭhānaṭṭhena evaṁ vitakkāpi diṭṭhiṭṭhānaṁ ayonisomanasikāro
 hetu ayonisomanasikāro paccayo diṭṭhiṭṭhānaṁ
 upādāya samuṭṭhānaṭṭhena evaṁ ayonisomanasikāropi diṭṭhiṭṭhānaṁ
 pāpamitto hetu pāpamitto paccayo diṭṭhiṭṭhānaṁ upādāya
 samuṭṭhānaṭṭhena evaṁ pāpamittopi diṭṭhiṭṭhānaṁ paratoghoso hetu
 paratoghoso paccayo diṭṭhiṭṭhānaṁ upādāya samuṭṭhānaṭṭhena evaṁ

  *  *  *  *  *  *
  Footnote:1 Ma. Yu. vitakkopi. 2 Ma. Yu. vitakko. evamuparipi.
-------------------------------------------------
[page 201]
 Paratoghosopi diṭṭhiṭṭhānaṁ imāni aṭṭha diṭṭhiṭṭhānāni.
      [305] Katamāni aṭṭhārasa diṭṭhipariyuṭṭhānāni. Yā diṭṭhi
 diṭṭhigataṁ diṭṭhigahanaṁ diṭṭhikantāraṁ diṭṭhivisūkaṁ diṭṭhivipannataṁ 1-
 diṭṭhisaññojanaṁ diṭṭhisallaṁ diṭṭhisambhavo 2- diṭṭhipalibodho diṭṭhibandhanaṁ
 diṭṭhipapāto diṭṭhānusayo diṭṭhisantāpo diṭṭhipariḷāho diṭṭhigaṇṭho
 diṭṭhupādānaṁ diṭṭhābhiniveso diṭṭhiparāmāso imāni
 aṭṭhārasa diṭṭhipariyuṭṭhānāni.
      [306] < PTS. Ps I , 139 >Katamā soḷasa diṭṭhiyo. Assādadiṭṭhi attānudiṭṭhi
 micchādiṭṭhi sakkāyadiṭṭhi sakkāyavatthukā sassatadiṭṭhi sakkāyavatthukā
 ucchedadiṭṭhi antaggāhikā diṭṭhi pubbantānudiṭṭhi
 aparantānudiṭṭhi saññojanikā diṭṭhi ahanti mānavinibandhā diṭṭhi
 mamanti mānavinibandhā diṭṭhi attavādapaṭisaṁyuttā diṭṭhi lokavādapaṭisaṁyuttā
 diṭṭhi bhavadiṭṭhi vibhavadiṭṭhi imā soḷasa diṭṭhiyo. [3]-
      [307] Assādadiṭṭhiyā katihākārehi abhiniveso hoti
 attānudiṭṭhiyā katihākārehi abhiniveso hoti micchādiṭṭhiyā
 katihākārehi abhiniveso hoti sakkāyadiṭṭhiyā katihākārehi
 abhiniveso hoti sakkāyavatthukāya sassatadiṭṭhiyā katihākārehi
 abhiniveso hoti sakkāyavatthukāya ucchedadiṭṭhiyā katihākārehi
 abhiniveso hoti antaggāhikāya diṭṭhiyā katihākārehi
 abhiniveso hoti pubbantānudiṭṭhiyā katihākārehi abhiniveso hoti

  *  *  *  *  *  *
  Footnote:1 Ma. Yu. diṭṭhivipphanditaṁ. 2 Ma. Yu. diṭṭhisambādho. 3 Ma. katame tīṇi sataṁ
 diṭṭhābhinivesā ....
-------------------------------------------------
[page 202]
 Aparantānudiṭṭhiyā katihākārehi abhiniveso hoti saññojanikāya
 diṭṭhiyā katihākārehi abhiniveso hoti ahanti mānavinibandhāya
 diṭṭhiyā katihākārehi abhiniveso hoti mamanti mānavinibandhāya
 diṭṭhiyā katihākārehi abhiniveso hoti attavādapaṭisaṁyuttāya
 diṭṭhiyā katihākārehi abhiniveso hoti lokavādapaṭisaṁyuttāya
 diṭṭhiyā katihākārehi abhiniveso hoti bhavadiṭṭhiyā
 katihākārehi abhiniveso hoti vibhavadiṭṭhiyā katihākārehi
 abhiniveso hoti.
      [308] Assādadiṭṭhiyā pañcattiṁsāya ākārehi abhiniveso hoti
 attānudiṭṭhiyā vīsatiyā ākārehi abhiniveso hoti micchādiṭṭhiyā
 dasahākārehi abhiniveso hoti sakkāyadiṭṭhiyā vīsatiyā
 ākārehi abhiniveso hoti sakkāyavatthukāya sassatadiṭṭhiyā
 paṇṇarasahi ākārehi abhiniveso hoti sakkāyavatthukāya
 ucchedadiṭṭhiyā pañcahākārehi abhiniveso hoti antaggāhikāya
 diṭṭhiyā paññāsāya ākārehi abhiniveso hoti pubbantānudiṭṭhiyā
 aṭṭhārasahi ākārehi abhiniveso hoti aparantānudiṭṭhiyā
 catucattāḷīsāya ākārehi abhiniveso hoti saññojanikāya diṭṭhiyā
 aṭṭhārasahi ākārehi abhiniveso hoti ahanti mānavinibandhāya
 diṭṭhiyā aṭṭhārasahi ākārehi abhiniveso hoti mamanti
 mānavinibandhāya diṭṭhiyā aṭṭhārasahi ākārehi abhiniveso hoti
-------------------------------------------------
[page 203]
 Attavādapaṭisaṁyuttāya diṭṭhiyā vīsatiyā ākārehi abhiniveso hoti
 lokavādapaṭisaṁyuttāya diṭṭhiyā aṭṭhahi ākārehi abhiniveso hoti
 bhavadiṭṭhiyā ekūnavīsatiyā ākārehi 1- abhiniveso hoti vibhavadiṭṭhiyā
 ekūnavīsatiyā ākārehi 2- abhiniveso hoti.
      [309] Assādadiṭṭhiyā katamehi pañcattiṁsāya ākārehi
 abhiniveso hoti. Yaṁ rūpaṁ paṭicca uppajjati sukhaṁ somanassaṁ ayaṁ
 rūpassa assādoti abhinivesaparāmāso diṭṭhi diṭṭhi na assādo
 assādo na diṭṭhi aññā diṭṭhi añño assādo yā ca
 diṭṭhi yo ca assādo ayaṁ vuccati assādadiṭṭhi assādadiṭṭhi
 micchādiṭṭhi diṭṭhivipatti tāya diṭṭhivipattiyā samannāgato puggalo
 diṭṭhivipanno diṭṭhivipanno puggalo na sevitabbo na bhajitabbo
 na payirupāsitabbo taṁ kissahetu diṭṭhi hissa pāpikā yā
 diṭṭhi yo rāgo 3- so na diṭṭhi diṭṭhi na rāgo aññā diṭṭhi
 añño rāgo yā ca diṭṭhi yo ca rāgo ayaṁ vuccati diṭṭhirāgo
 tāya ca diṭṭhiyā tena ca rāgena samannāgato puggalo
 diṭṭhirāgarato 4- diṭṭhirāgarate puggale dinnadānaṁ namahapphalaṁ hoti
 namahānisaṁsaṁ taṁ kissahetu diṭṭhi hissa pāpikā assādadiṭṭhi
 micchādiṭṭhi micchādiṭṭhikassa purisapuggalassa dve ca gatiyo
 nirayo vā tiracchānayoni vā micchādiṭṭhikassa purisapuggalassa

  *  *  *  *  *  *
  Footnote:1-2 Sī. Ma. Yu. ekena ākārena. 3 Ma. yo diṭṭhiyā rāgo. evamuparipi.
 4 Ma. Yu. ... rāgaratto ... rāgaratte.
-------------------------------------------------
[page 204]
 Yañceva kāyakammaṁ yathādiṭṭhisamattaṁ 1- samādinnaṁ yañca vacīkammaṁ
 yañca manokammaṁ yathādiṭṭhisamattaṁ samādinnaṁ yā ca cetanā yā
 ca patthanā yo ca paṇidhi ye ca saṅkhārā sabbe te dhammā
 aniṭṭhāya akantāya amanāpāya ahitāya dukkhāya saṁvattanti taṁ
 kissahetu diṭṭhi hissa pāpikā seyyathāpi nimbabījaṁ vā
 kosātakībījaṁ vā tittakalābubījaṁ vā allāya paṭhaviyā nikkhittaṁ
 yañceva paṭhavīrasaṁ upādiyati yañca < PTS. Ps I , 141 >āporasaṁ upādiyati sabbantaṁ
 tittakatāya kaṭukatāya asāratāya 2- saṁvattati taṁ kissahetu bījaṁ
 hissa pāpikaṁ evameva micchādiṭṭhikassa purisapuggalassa yañceva
 kāyakammaṁ yathādiṭṭhisamattaṁ samādinnaṁ yañca vacīkammaṁ yañca
 manokammaṁ yathādiṭṭhisamattaṁ samādinnaṁ yā ca cetanā yā ca
 patthanā yo ca paṇidhi ye ca saṅkhārā sabbe te dhammā
 aniṭṭhāya akantāya amanāpāya ahitāya dukkhāya saṁvattanti taṁ
 kissahetu diṭṭhi hissa pāpikā assādadiṭṭhi micchādiṭṭhi yā
 diṭṭhi 3- diṭṭhigataṁ diṭṭhigahanaṁ .pe. Diṭṭhābhinivesaparāmāso hoti.
      [310] Yaṁ vedanaṁ paṭicca yaṁ saññaṁ paṭicca yaṁ saṅkhāre
 paṭicca yaṁ viññāṇaṁ paṭicca yaṁ cakkhuṁ paṭicca yaṁ sotaṁ
 paṭicca yaṁ ghānaṁ paṭicca yaṁ jivhaṁ paṭicca yaṁ kāyaṁ paṭicca
 yaṁ manaṁ paṭicca yaṁ rūpe paṭicca yaṁ sadde paṭicca yaṁ gandhe

  *  *  *  *  *  *
  Footnote:1 Sī. yathādiṭṭhisampattaṁ. 2 Ma. asātattāya. evamuparipi. 3 Ma. Yu.
 micchādiṭṭhi. 4 Ma. atthi saññojanāni ceva diṭṭhiyo ca atthi saññojanāni
 na ca diṭṭhiyo katamāni .pe. imāni saññojanāni na ca diṭṭhiyo.
-------------------------------------------------
[page 205]
 Paṭicca yaṁ rase paṭicca yaṁ phoṭṭhabbe paṭicca yaṁ dhamme
 paṭicca yaṁ cakkhuviññāṇaṁ paṭicca yaṁ sotaviññāṇaṁ paṭicca
 yaṁ ghānaviññāṇaṁ paṭicca yaṁ jivhāviññāṇaṁ paṭicca yaṁ
 kāyaviññāṇaṁ paṭicca yaṁ manoviññāṇaṁ paṭicca yaṁ cakkhusamphassaṁ
 paṭicca yaṁ sotasamphassaṁ paṭicca yaṁ ghānasamphassaṁ paṭicca yaṁ
 jivhāsamphassaṁ paṭicca yaṁ kāyasamphassaṁ paṭicca yaṁ manosamphassaṁ
 paṭicca yaṁ cakkhusamphassajaṁ vedanaṁ paṭicca yaṁ sotasamphassajaṁ
 vedanaṁ paṭicca yaṁ ghānasamphassajaṁ vedanaṁ paṭicca yaṁ jivhāsamphassajaṁ
 vedanaṁ paṭicca yaṁ kāyasamphassajaṁ vedanaṁ paṭicca yaṁ
 manosamphassajaṁ vedanaṁ paṭicca uppajjati sukhaṁ somanassaṁ manosamphassajāya
 vedanāya assādoti abhinivesaparāmāso diṭṭhi diṭṭhi
 na assādo assādo na diṭṭhi aññā diṭṭhi añño assādo
 yā ca diṭṭhi yo ca assādo < PTS. Ps I , 142 >ayaṁ vuccati assādadiṭṭhi
 assādadiṭṭhi micchādiṭṭhi diṭṭhivipatti tāya diṭṭhivipattiyā
 samannāgato puggalo diṭṭhivipanno diṭṭhivipanno puggalo
 na sevitabbo na bhajitabbo na payirupāsitabbo taṁ kissahetu
 diṭṭhi hissa pāpikā yā diṭṭhi yo rāgo so na diṭṭhi
 diṭṭhi na rāgo aññā diṭṭhi añño rāgo yā ca diṭṭhi
 yo ca rāgo ayaṁ vuccati diṭṭhirāgo tāya ca diṭṭhiyā tena
 ca rāgena samannāgato puggalo diṭṭhirāgarato diṭṭhirāgarate
-------------------------------------------------
[page 206]
 Puggale dinnadānaṁ namahapphalaṁ hoti namahānisaṁsaṁ taṁ kissahetu
 diṭṭhi hissa pāpikā assādadiṭṭhi micchādiṭṭhi micchādiṭṭhikassa
 purisapuggalassa dve ca gatiyo nirayo vā tiracchānayoni
 vā micchādiṭṭhikassa purisapuggalassa yañceva kāyakammaṁ
 yathādiṭṭhisamattaṁ samādinnaṁ yañca vacīkammaṁ yañca manokammaṁ
 yathādiṭṭhisamattaṁ samādinnaṁ yā ca cetanā yā ca patthanā yo
 ca paṇidhi ye ca saṅkhārā sabbe te dhammā aniṭṭhāya akantāya
 amanāpāya ahitāya dukkhāya saṁvattanti taṁ kissahetu diṭṭhi
 hissa pāpikā seyyathāpi nimbabījaṁ vā kosātakībījaṁ vā
 tittakalābubījaṁ vā allāya paṭhaviyā nikkhittaṁ yañceva paṭhavīrasaṁ
 upādiyati yañca āporasaṁ upādiyati sabbantaṁ tittakatāya
 kaṭukatāya asāratāya saṁvattati taṁ kissahetu bījaṁ hissa pāpikaṁ
 evameva micchādiṭṭhikassa purisapuggalassa yañceva kāyakammaṁ
 yathādiṭṭhisamattaṁ samādinnaṁ yañca vacīkammaṁ yañca manokammaṁ
 yathādiṭṭhisamattaṁ samādinnaṁ yā ca cetanā yā ca patthanā yo
 ca paṇidhi ye ca saṅkhārā sabbe te dhammā aniṭṭhāya
 akantāya amanāpāya ahitāya dukkhāya saṁvattanti taṁ kissahetu
 diṭṭhi hissa pāpikā assādadiṭṭhi micchādiṭṭhi yā diṭṭhi 1-
 diṭṭhigataṁ diṭṭhigahanaṁ .pe. Diṭṭhābhinivesaparāmāso 2- hoti 3- < PTS. Ps I , 143 >imehi
 aṭṭhārasahi ākārehi pariyuṭṭhitacittassa saṁyogo assādadiṭṭhibhūtā 4-

  *  *  *  *  *  *
  Footnote:1 Ma. micchādiṭṭhi. 2 Ma. diṭṭhābhiniveso diṭṭhiparāmāso. 3 Ma. Yu. ayaṁ pāṭho
 natthi. 4 Ma. Yu. assādadiṭṭhibhūtā micchādiṭṭhīti ime dve pāṭhā natthi.
-------------------------------------------------
[page 207]
 Micchādiṭṭhi.
      [311] Atthi saññojanāni ceva diṭṭhiyo ca atthi
 saññojanāni na ca diṭṭhiyo. Katamāni saññojanāni ceva
 diṭṭhiyo ca. Sakkāyadiṭṭhiparāmāso ceva 1- sakkāyadiṭṭhi sīlabbataparāmāso
 ca imāni saññojanāni ceva diṭṭhiyo ca. Katamāni
 saññojanāni na ca diṭṭhiyo. Kāmarāgasaññojanaṁ paṭighasaññojanaṁ
 mānasaññojanaṁ vicikicchāsaññojanaṁ bhavarāgasaññojanaṁ
 issāsaññojanaṁ macchariyasaññojanaṁ anusayasaññojanaṁ avijjāsaññojanaṁ
 imāni saññojanāni na ca diṭṭhiyo. Assādadiṭṭhiyā 2-
 imehi pañcattiṁsāya ākārehi abhiniveso hoti 2-.
      [312] Attānudiṭṭhiyā katamehi vīsatiyā ākārehi abhiniveso
 hoti. Idha assutavā puthujjano ariyānaṁ adassāvī ariyadhammassa
 akovido ariyadhamme avinīto sappurisānaṁ adassāvī sappurisadhammassa
 akovido sappurisadhamme avinīto rūpaṁ attato samanupassati rūpavantaṁ
 vā attānaṁ attani vā rūpaṁ rūpasmiṁ vā attānaṁ vedanaṁ saññaṁ
 saṅkhāre viññāṇaṁ attato samanupassati viññāṇavantaṁ vā
 attānaṁ attani vā viññāṇaṁ viññāṇasmiṁ vā attānaṁ.
      [313] Kathaṁ rūpaṁ attato samanupassati. Idhekacco paṭhavīkasiṇaṁ
 attato samanupassati yaṁ paṭhavīkasiṇaṁ so ahaṁ yo ahaṁ
 taṁ paṭhavīkasiṇanti paṭhavīkasiṇañca attañca advayaṁ samanupassati

  *  *  *  *  *  *
  Footnote:1 Ma. Yu. ime dve pāṭhā natthi. 2 Ma. Yu. ime cha pāṭhā natthi.
-------------------------------------------------
[page 208]
 Seyyathāpi telappadīpassa jhāyato yā acchi 1- < PTS. Ps I , 144 >so vaṇṇo yo
 vaṇṇo sā acchīti acchiñca vaṇṇañca advayaṁ samanupassati
 evameva idhekacco paṭhavīkasiṇaṁ attato samanupassati yaṁ
 paṭhavīkasiṇaṁ so ahaṁ yo ahaṁ taṁ paṭhavīkasiṇanti paṭhavīkasiṇañca
 attañca advayaṁ samanupassati abhinivesaparāmāso diṭṭhi diṭṭhi na
 vatthu vatthu na diṭṭhi aññā diṭṭhi aññaṁ vatthu yā ca
 diṭṭhi yañca vatthu ayaṁ paṭhamā rūpavatthukā attānudiṭṭhi attānudiṭṭhi
 micchādiṭṭhi diṭṭhivipatti attānudiṭṭhikassa 2- purisapuggalassa
 dve ca gatiyo .pe. Imāni saññojanāni na ca diṭṭhiyo
 idhekacco āpokasiṇaṁ tejokasiṇaṁ vāyokasiṇaṁ nīlakasiṇaṁ pītakasiṇaṁ
 lohitakasiṇaṁ odātakasiṇaṁ attato samanupassati yaṁ odātakasiṇaṁ
 so ahaṁ yo ahaṁ taṁ odātakasiṇanti odātakasiṇañca attañca
 advayaṁ samanupassati seyyathāpi telappadīpassa jhāyato yā acchi
 so vaṇṇo yo vaṇṇo sā acchīti acchiñca vaṇṇañca
 advayaṁ samanupassati evameva idhekacco .pe. Odātakasiṇañca
 attañca advayaṁ samanupassati abhinivesaparāmāso diṭṭhi diṭṭhi
 na vatthu vatthu na diṭṭhi aññā diṭṭhi aññaṁ vatthu yā ca diṭṭhi
 yañca vatthu ayaṁ paṭhamā rūpavatthukā attānudiṭṭhi attānudiṭṭhi
 micchādiṭṭhi diṭṭhivipatti .pe. Imāni saññojanāni na ca
 diṭṭhiyo evaṁ rūpaṁ attato samanupassati.

  *  *  *  *  *  *
  Footnote:1 Ma. Yu. acci. evamuparipi. 2 Ma. Yu. micchādiṭṭhikassa.
-------------------------------------------------
[page 209]
      [314] Kathaṁ rūpavantaṁ attānaṁ samanupassati. Idhekacco
 vedanaṁ saññaṁ saṅkhāre viññāṇaṁ attato samanupassati tassa evaṁ
 hoti ayaṁ kho me attā so kho pana me ayaṁ attā iminā
 rūpena rūpavāti rūpavantaṁ attānaṁ samanupassati seyyathāpi rukkho
 chāyāsampanno assa tamenaṁ puriso evaṁ vadeyya ayaṁ rukkho
 ayaṁ chāyā añño rukkho aññā chāyā so kho panāyaṁ rukkho
 imāya chāyāya chāyāvāti chāyāvantaṁ rukkhaṁ samanupassati evameva
 idhekacco vedanaṁ saññaṁ saṅkhāre viññāṇaṁ attato samanupassati
 tassa evaṁ hoti ayaṁ kho me attā so kho pana me ayaṁ attā
 iminā rūpena rūpavāti rūpavantaṁ attānaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi aññā diṭṭhi
 aññaṁ vatthu yā ca diṭṭhi yañca vatthu ayaṁ dutiyā rūpavatthukā
 attānudiṭṭhi attānudiṭṭhi micchādiṭṭhi .pe. Imāni
 saññojanāni na ca diṭṭhiyo evaṁ rūpavantaṁ attānaṁ samanupassati.
      [315] < PTS. Ps I , 145 >Kathaṁ attani rūpaṁ samanupassati. Idhekacco vedanaṁ
 saññaṁ saṅkhāre viññāṇaṁ attato samanupassati tassa evaṁ hoti
 ayaṁ kho me attā imasmiñca pana attani idaṁ rūpanti attani
 rūpaṁ samanupassati seyyathāpi pupphaṁ gandhasampannaṁ assa tamenaṁ
 puriso evaṁ vadeyya idaṁ pupphaṁ ayaṁ gandho aññaṁ pupphaṁ añño
 gandho so kho panāyaṁ gandho imasmiṁ puppheti pupphasmiṁ gandhaṁ
-------------------------------------------------
[page 210]
 Samanupassati evameva idhekacco vedanaṁ saññaṁ saṅkhāre viññāṇaṁ
 attato samanupassati tassa evaṁ hoti ayaṁ kho me attā
 imasmiñca pana attani idaṁ rūpanti attani rūpaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi .pe.
 Ayaṁ tatiyā rūpavatthukā attānudiṭṭhi attānudiṭṭhi micchādiṭṭhi
 diṭṭhivipatti .pe. Imāni saññojanāni na ca diṭṭhiyo evaṁ
 attani rūpaṁ samanupassati.
      [316] Kathaṁ rūpasmiṁ attānaṁ samanupassati. Idhekacco vedanaṁ
 saññaṁ saṅkhāre viññāṇaṁ attato samanupassati tassa evaṁ hoti
 ayaṁ kho me attā so kho pana me ayaṁ attā imasmiṁ rūpeti
 rūpasmiṁ attānaṁ samanupassati seyyathāpi maṇi karaṇḍake pakkhitto
 assa tamenaṁ puriso evaṁ vadeyya ayaṁ maṇi ayaṁ karaṇḍako
 añño maṇi añño karaṇḍako so kho panāyaṁ maṇi imasmiṁ
 karaṇḍaketi karaṇḍakasmiṁ maṇiṁ samanupassati evameva idhekacco
 vedanaṁ saññaṁ saṅkhāre viññāṇaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imasmiṁ
 rūpeti rūpasmiṁ attānaṁ samanupassati abhinivesaparāmāso diṭṭhi
 diṭṭhi na vatthu vatthu na diṭṭhi aññā diṭṭhi aññaṁ vatthu
 yā ca diṭṭhi yañca vatthu ayaṁ catutthā rūpavatthukā attānudiṭṭhi
 attānudiṭṭhi micchādiṭṭhi diṭṭhivipatti .pe. Imāni saññojanāni
-------------------------------------------------
[page 211]
 Na ca diṭṭhiyo evaṁ rūpasmiṁ attānaṁ samanupassati.
      [317] Kathaṁ vedanaṁ attato samanupassati. Idhekacco
 cakkhusamphassajaṁ vedanaṁ sotasamphassajaṁ vedanaṁ ghānasamphassajaṁ vedanaṁ
 jivhāsamphassajaṁ vedanaṁ kāyasamphassajaṁ vedanaṁ manosamphassajaṁ vedanaṁ
 attato samanupassati yā < PTS. Ps I , 146 >manosamphassajā vedanā so ahaṁ yo
 ahaṁ sā manosamphassajā vedanāti manosamphassajaṁ vedanañca
 attañca advayaṁ samanupassati seyyathāpi telappadīpassa jhāyato
 yā acchi so vaṇṇo yo vaṇṇo sā acchīti acchiñca
 vaṇṇañca advayaṁ samanupassati evameva idhekacco manosamphassajaṁ
 vedanaṁ attato samanupassati yā manosamphassajā vedanā so ahaṁ
 yo ahaṁ sā manosamphassajā vedanāti manosamphassajaṁ vedanañca
 attañca advayaṁ samanupassati abhinivesaparāmāso diṭṭhi diṭṭhi
 na vatthu vatthu na diṭṭhi aññā diṭṭhi aññaṁ vatthu yā ca
 diṭṭhi yañca vatthu ayaṁ paṭhamā vedanāvatthukā attānudiṭṭhi
 attānudiṭṭhi micchādiṭṭhi diṭṭhivipatti .pe. Imāni saññojanāni
 na ca diṭṭhiyo evaṁ vedanaṁ attato samanupassati.
      [318] Kathaṁ vedanāvantaṁ attānaṁ samanupassati. Idhekacco
 saññaṁ saṅkhāre viññāṇaṁ rūpaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imāya
 vedanāya vedanāvāti vedanāvantaṁ attānaṁ samanupassati seyyathāpi
-------------------------------------------------
[page 212]
 Rukkho chāyāsampanno assa tamenaṁ puriso evaṁ vadeyya ayaṁ
 rukkho ayaṁ chāyā añño rukkho aññā chāyā so kho panāyaṁ
 rukkho imāya chāyāya chāyāvāti chāyāvantaṁ rukkhaṁ samanupassati evameva
 idhekacco saññaṁ saṅkhāre viññāṇaṁ rūpaṁ attato samanupassati
 tassa evaṁ hoti ayaṁ kho me attā so kho pana me ayaṁ attā
 imāya vedanāya vedanāvāti vedanāvantaṁ attānaṁ samanupassati
 abhinivesaparāmāso diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ dutiyā vedanāvatthukā
 attānudiṭṭhi attānudiṭṭhi micchādiṭṭhi diṭṭhivipatti .pe.
 Imāni saññojanāni na ca diṭṭhiyo evaṁ vedanāvantaṁ attānaṁ
 samanupassati.
      [319] Kathaṁ attani vedanaṁ samanupassati. Idhekacco saññaṁ
 saṅkhāre viññāṇaṁ rūpaṁ attato samanupassati tassa evaṁ hoti ayaṁ
 kho me attā imasmiñca pana attani ayaṁ vedanāti attani
 vedanaṁ samanupassati seyyathāpi pupphaṁ gandhasampannaṁ assa tamenaṁ
 puriso evaṁ vadeyya idaṁ pupphaṁ ayaṁ gandho aññaṁ pupphaṁ añño
 gandho so kho panāyaṁ gandho imasmiṁ puppheti pupphasmiṁ gandhaṁ
 samanupassati evameva idhekacco saññaṁ saṅkhāre viññāṇaṁ rūpaṁ
 attato samanupassati tassa evaṁ hoti ayaṁ kho me attā
 imasmiñca pana attani ayaṁ vedanāti attani vedanaṁ samanupassati
-------------------------------------------------
[page 213]
 Abhinivesaparāmāso diṭṭhi diṭṭhi na vatthu vatthu na diṭṭhi .pe.
 Ayaṁ tatiyā vedanāvatthukā attānudiṭṭhi attānudiṭṭhi micchādiṭṭhi
 diṭṭhivipatti .pe. Imāni saññojanāni na ca diṭṭhiyo evaṁ
 attani vedanaṁ samanupassati.
      [320] Kathaṁ vedanāya attānaṁ samanupassati. Idhekacco
 saññaṁ saṅkhāre viññāṇaṁ rūpaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imāya
 vedanāyāti vedanāya attānaṁ samanupassati seyyathāpi .pe.
 Karaṇḍakasmiṁ maṇiṁ samanupassati evameva idhekacco saññaṁ saṅkhāre
 viññāṇaṁ rūpaṁ attato samanupassati tassa evaṁ hoti ayaṁ kho
 me attā so kho pana me ayaṁ attā imāya vedanāyāti
 vedanāya attānaṁ samanupassati abhinivesaparāmāso diṭṭhi diṭṭhi
 na vatthu vatthu na diṭṭhi aññā diṭṭhi aññaṁ vatthu yā ca diṭṭhi
 yañca vatthu ayaṁ catutthā vedanāvatthukā attānudiṭṭhi attānudiṭṭhi
 micchādiṭṭhi diṭṭhivipatti .pe. Imāni < PTS. Ps I , 147 >saññojanāni
 na ca diṭṭhiyo evaṁ vedanāya attānaṁ samanupassati.
      [321] Kathaṁ saññaṁ attato samanupassati. Idhekacco
 cakkhusamphassajaṁ saññaṁ sotasamphassajaṁ saññaṁ ghānasamphassajaṁ saññaṁ
 jivhāsamphassajaṁ saññaṁ kāyasamphassajaṁ saññaṁ manosamphassajaṁ saññaṁ
 attato samanupassati yā manosamphassajā saññā so ahaṁ yo
-------------------------------------------------
[page 214]
 Ahaṁ sā manosamphassajā saññāti manosamphassajaṁ saññañca
 attañca advayaṁ samanupassati seyyathāpi telappadīpassa jhāyato yā
 acchi so vaṇṇo yo vaṇṇo sā acchīti acchiñca vaṇṇañca
 advayaṁ samanupassati evameva idhekacco manosamphassajaṁ saññaṁ
 attato samanupassati yā manosamphassajā saññā so ahaṁ yo
 ahaṁ sā manosamphassajā saññāti manosamphassajaṁ saññañca
 attañca advayaṁ samanupassati abhinivesaparāmāso diṭṭhi diṭṭhi na
 vatthu vatthu na diṭṭhi aññā diṭṭhi aññaṁ vatthu yā ca diṭṭhi
 yañca vatthu ayaṁ paṭhamā saññāvatthukā attānudiṭṭhi attānudiṭṭhi
 micchādiṭṭhi .pe. Imāni saññojanāni na ca diṭṭhiyo
 evaṁ saññaṁ attato samanupassati.
      [322] Kathaṁ saññāvantaṁ attānaṁ samanupassati. Idhekacco
 saṅkhāre viññāṇaṁ rūpaṁ vedanaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imāya
 saññāya saññāvāti saññāvantaṁ attānaṁ samanupassati seyyathāpi
 rukkho chāyāsampanno assa tamenaṁ puriso evaṁ vadeyya
 ayaṁ rukkho ayaṁ chāyā añño rukkho aññā chāyā so kho
 panāyaṁ rukkho imāya chāyāya chāyāvāti chāyāvantaṁ rukkhaṁ samanupassati
 evameva idhekacco saṅkhāre viññāṇaṁ rūpaṁ vedanaṁ attato
 samanupassati tassa evaṁ hoti ayaṁ kho me attā so kho pana
-------------------------------------------------
[page 215]
 Me ayaṁ attā imāya saññāya saññāvāti saññāvantaṁ attānaṁ
 samanupassati abhinivesaparāmāso diṭṭhi diṭṭhi na vatthu vatthu na
 diṭṭhi aññā diṭṭhi aññaṁ vatthu yā ca diṭṭhi yañca vatthu
 ayaṁ dutiyā saññāvatthukā attānudiṭṭhi attānudiṭṭhi micchādiṭṭhi
 .pe. Imāni saññojanāni na ca diṭṭhiyo evaṁ
 saññāvantaṁ attānaṁ samanupassati.
      [323] Kathaṁ attani saññaṁ samanupassati. Idhekacco saṅkhāre
 viññāṇaṁ rūpaṁ vedanaṁ attato samanupassati tassa evaṁ hoti ayaṁ
 kho me attā imasmiñca pana attani ayaṁ saññāti attani
 saññaṁ samanupassati seyyathāpi pupphaṁ gandhasampannaṁ assa tamenaṁ
 puriso evaṁ vadeyya idaṁ pupphaṁ ayaṁ gandho aññaṁ pupphaṁ
 añño gandho so kho panāyaṁ gandho imasmiṁ puppheti pupphasmiṁ
 gandhaṁ samanupassati evameva idhekacco saṅkhāre viññāṇaṁ rūpaṁ
 vedanaṁ attato samanupassati tassa evaṁ hoti ayaṁ kho me attā
 imasmiñca pana attani ayaṁ saññāti attani saññaṁ samanupassati
 abhinivesaparāmāso diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ tatiyā
 saññāvatthukā attānudiṭṭhi attānudiṭṭhi micchādiṭṭhi .pe. Imāni
 saññojanāni na ca diṭṭhiyo evaṁ attani saññaṁ samanupassati.
      [324] Kathaṁ saññāya attānaṁ samanupassati. Idhekacco
-------------------------------------------------
[page 216]
 Saṅkhāre viññāṇaṁ rūpaṁ vedanaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imāya
 saññāyāti saññāya attānaṁ samanupassati seyyathāpi maṇi
 karaṇḍake pakkhitto assa tamenaṁ puriso evaṁ vadeyya ayaṁ
 maṇi ayaṁ karaṇḍako añño maṇi añño karaṇḍako so
 kho panāyaṁ maṇi imasmiṁ karaṇḍaketi karaṇḍakasmiṁ maṇiṁ samanupassati
 evameva idhekacco saṅkhāre viññāṇaṁ rūpaṁ vedanaṁ attato samanupassati
 tassa evaṁ hoti ayaṁ kho me attā so kho pana me ayaṁ
 attā imāya saññāyāti saññāya attānaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ catutthā
 saññāvatthukā attānudiṭṭhi attānudiṭṭhi micchādiṭṭhi .pe.
 Imāni saññojanāni na ca diṭṭhiyo evaṁ saññāya attānaṁ
 samanupassati.
      [325] Kathaṁ saṅkhāre attato samanupassati. Idhekacco cakkhusamphassajaṁ
 cetanaṁ sotasamphassajaṁ cetanaṁ ghānasamphassajaṁ cetanaṁ
 jivhāsamphassajaṁ cetanaṁ kāyasamphassajaṁ cetanaṁ manosamphassajaṁ cetanaṁ
 attato samanupassati yā manosamphassajā cetanā so ahaṁ yo ahaṁ
 sā manosamphassajā cetanāti manosamphassajaṁ cetanañca attañca
 advayaṁ samanupassati seyyathāpi telappadīpassa jhāyato yā acchi
-------------------------------------------------
[page 217]
 So vaṇṇo yo vaṇṇo sā acchīti acchiñca vaṇṇañca
 advayaṁ samanupassati evameva idhekacco manosamphassajaṁ cetanaṁ
 attato samanupassati yā manosamphassajā cetanā so ahaṁ yo ahaṁ
 sā manosamphassajā cetanāti manosamphassajaṁ cetanañca attañca
 advayaṁ samanupassati abhinivesaparāmāso diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ paṭhamā saṅkhāravatthukā attānudiṭṭhi attānudiṭṭhi
 micchādiṭṭhi .pe. Imāni saññojanāni na ca diṭṭhiyo evaṁ
 saṅkhāre attato samanupassati.
      [326] < PTS. Ps I , 148 >Kathaṁ saṅkhāravantaṁ attānaṁ samanupassati. Idhekacco
 viññāṇaṁ rūpaṁ vedanaṁ saññaṁ attato samanupassati tassa evaṁ
 hoti ayaṁ kho me attā so kho pana me ayaṁ attā imehi
 saṅkhārehi saṅkhāravāti saṅkhāravantaṁ attānaṁ samanupassati seyyathāpi
 rukkho chāyāsampanno assa tamenaṁ puriso evaṁ vadeyya ayaṁ
 rukkho ayaṁ chāyā añño rukkho aññā chāyā so kho panāyaṁ
 rukkho imāya chāyāya chāyāvāti chāyāvantaṁ rukkhaṁ samanupassati
 evameva idhekacco viññāṇaṁ rūpaṁ vedanaṁ saññaṁ attato samanupassati
 tassa evaṁ hoti ayaṁ kho me attā so kho pana
 me ayaṁ attā imehi saṅkhārehi saṅkhāravāti saṅkhāravantaṁ attānaṁ
 samanupassati abhinivesaparāmāso diṭṭhi diṭṭhi na vatthu vatthu
-------------------------------------------------
[page 218]
 Na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ dutiyā saṅkhāravatthukā attānudiṭṭhi attānudiṭṭhi
 micchādiṭṭhi .pe. Imāni saññojanāni na ca diṭṭhiyo evaṁ
 saṅkhāravantaṁ attānaṁ samanupassati.
      [327] Kathaṁ attani saṅkhāre samanupassati. Idhekacco
 viññāṇaṁ rūpaṁ vedanaṁ saññaṁ attato samanupassati tassa evaṁ hoti
 ayaṁ kho me attā imasmiñca pana attani ime saṅkhārāti
 attani saṅkhāre samanupassati seyyathāpi pupphaṁ gandhasampannaṁ assa
 tamenaṁ puriso evaṁ vadeyya idaṁ pupphaṁ ayaṁ gandho aññaṁ pupphaṁ
 añño gandho so kho panāyaṁ gandho imasmiṁ puppheti
 pupphasmiṁ gandhaṁ samanupassati evameva idhekacco viññāṇaṁ rūpaṁ
 vedanaṁ saññaṁ attato samanupassati tassa evaṁ hoti ayaṁ kho
 me attā imasmiñca pana attani ime saṅkhārāti attani saṅkhāre
 samanupassati abhinivesaparāmāso diṭṭhi diṭṭhi na vatthu vatthu
 na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ tatiyā saṅkhāravatthukā attānudiṭṭhi attānudiṭṭhi
 micchādiṭṭhi .pe. Imāni saññojanāni na ca diṭṭhiyo evaṁ
 attani saṅkhāre samanupassati.
      [328] Kathaṁ saṅkhāresu attānaṁ samanupassati. Idhekacco
 viññāṇaṁ rūpaṁ vedanaṁ saññaṁ attato samanupassati tassa evaṁ
-------------------------------------------------
[page 219]
 Hoti ayaṁ kho me attā so kho pana me ayaṁ attā imesu
 saṅkhāresūti saṅkhāresu attānaṁ samanupassati seyyathāpi maṇi
 karaṇḍake pakkhitto assa tamenaṁ puriso evaṁ vadeyya ayaṁ maṇi ayaṁ
 karaṇḍako añño maṇi añño karaṇḍako so kho panāyaṁ
 maṇi imasmiṁ karaṇḍaketi karaṇḍakasmiṁ maṇiṁ samanupassati evameva
 idhekacco viññāṇaṁ rūpaṁ vedanaṁ saññaṁ attato samanupassati
 tassa evaṁ hoti ayaṁ kho me attā so kho pana me ayaṁ
 attā imesu saṅkhāresūti saṅkhāresu attānaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ catutthā
 saṅkhāravatthukā attānudiṭṭhi attānudiṭṭhi micchādiṭṭhi .pe.
 Imāni saññojanāni na ca diṭṭhiyo evaṁ saṅkhāresu attānaṁ
 samanupassati.
      [329] Kathaṁ viññāṇaṁ attato samanupassati. Idhekacco
 cakkhuviññāṇaṁ sotaviññāṇaṁ ghānaviññāṇaṁ jivhāviññāṇaṁ kāyaviññāṇaṁ
 manoviññāṇaṁ attato samanupassati yaṁ manoviññāṇaṁ
 so ahaṁ yo ahaṁ taṁ manoviññāṇanti manoviññāṇañca attañca
 advayaṁ samanupassati seyyathāpi telappadīpassa jhāyato yā acchi
 so vaṇṇo yo vaṇṇo sā acchīti acchiñca vaṇṇañca
 advayaṁ samanupassati evameva idhekacco manoviññāṇaṁ attato
-------------------------------------------------
[page 220]
 Samanupassati yaṁ manoviññāṇaṁ so ahaṁ yo ahaṁ taṁ manoviññāṇanti
 manoviññāṇañca attañca advayaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ paṭhamā
 viññāṇavatthukā attānudiṭṭhi attānudiṭṭhi micchādiṭṭhi .pe.
 Imāni saññojanāni na ca diṭṭhiyo evaṁ viññāṇaṁ attato
 samanupassati.
      [330] Kathaṁ viññāṇavantaṁ attānaṁ samanupassati. Idhekacco
 rūpaṁ vedanaṁ saññaṁ saṅkhāre attato samanupassati tassa evaṁ hoti
 ayaṁ kho me attā so kho pana me ayaṁ attā iminā
 viññāṇena viññāṇavāti viññāṇavantaṁ attānaṁ samanupassati
 seyyathāpi rukkho chāyāsampanno assa tamenaṁ puriso evaṁ vadeyya
 ayaṁ rukkho ayaṁ chāyā añño rukkho aññā chāyā so kho
 panāyaṁ rukkho imāya chāyāya chāyāvāti chāyāvantaṁ rukkhaṁ samanupassati
 evameva idhekacco rūpaṁ vedanaṁ saññaṁ saṅkhāre attato
 samanupassati tassa evaṁ hoti ayaṁ kho me attā so kho
 pana me ayaṁ attā iminā viññāṇena viññāṇavāti
 viññāṇavantaṁ attānaṁ samanupassati abhinivesaparāmāso diṭṭhi
 diṭṭhi na vatthu vatthu na diṭṭhi aññā diṭṭhi aññaṁ vatthu yā
 ca diṭṭhi yañca vatthu ayaṁ dutiyā viññāṇavatthukā attānudiṭṭhi
-------------------------------------------------
[page 221]
 Attānudiṭṭhi micchādiṭṭhi .pe. Imāni saññojanāni na ca
 diṭṭhiyo evaṁ viññāṇavantaṁ attānaṁ samanupassati.
      [331] Kathaṁ attani viññāṇaṁ samanupassati. Idhekacco
 rūpaṁ vedanaṁ saññaṁ saṅkhāre attato samanupassati tassa evaṁ hoti
 ayaṁ kho me attā imasmiñca pana attani idaṁ viññāṇanti
 attani viññāṇaṁ samanupassati seyyathāpi pupphaṁ gandhasampannaṁ
 assa tamenaṁ puriso evaṁ vadeyya idaṁ pupphaṁ ayaṁ gandho aññaṁ
 pupphaṁ añño gandho so kho panāyaṁ gandho imasmiṁ puppheti
 pupphasmiṁ gandhaṁ samanupassati evameva idhekacco rūpaṁ vedanaṁ saññaṁ
 saṅkhāre attato samanupassati tassa evaṁ hoti ayaṁ kho me
 attā imasmiñca pana attani idaṁ viññāṇanti attani
 viññāṇaṁ samanupassati abhinivesaparāmāso diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi
 yañca vatthu ayaṁ tatiyā viññāṇavatthukā attānudiṭṭhi
 attānudiṭṭhi micchādiṭṭhi .pe. Imāni saññojanāni na ca
 diṭṭhiyo evaṁ attani viññāṇaṁ samanupassati.
      [332] Kathaṁ viññāṇasmiṁ attānaṁ samanupassati. Idhekacco
 rūpaṁ vedanaṁ saññaṁ saṅkhāre attato samanupassati tassa evaṁ hoti
 ayaṁ kho me attā so kho pana me ayaṁ attā imasmiṁ
 viññāṇeti viññāṇasmiṁ < PTS. Ps I , 149 >attānaṁ samanupassati seyyathāpi maṇi
-------------------------------------------------
[page 222]
 Karaṇḍake pakkhitto assa tamenaṁ puriso evaṁ vadeyya ayaṁ maṇi
 ayaṁ karaṇḍako añño maṇi añño karaṇḍako so kho
 panāyaṁ maṇi imasmiṁ karaṇḍaketi karaṇḍakasmiṁ maṇiṁ samanupassati
 evameva idhekacco rūpaṁ vedanaṁ saññaṁ saṅkhāre attato samanupassati
 tassa evaṁ hoti ayaṁ kho me attā so kho pana me ayaṁ attā
 imasmiṁ viññāṇeti viññāṇasmiṁ attānaṁ samanupassati abhinivesaparāmāso
 diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ catutthā
 viññāṇavatthukā attānudiṭṭhi attānudiṭṭhi micchādiṭṭhi .pe.
 Imāni saññojanāni na ca diṭṭhiyo evaṁ viññāṇasmiṁ attānaṁ
 samanupassati attānudiṭṭhiyā imehi vīsatiyā ākārehi abhiniveso
 hoti.
      [333] Micchādiṭṭhiyā katamehi dasahākārehi abhiniveso hoti.
 Natthi dinnanti vatthuṁ 1- evaṁvādo micchādiṭṭhābhinivesaparāmāso 2- diṭṭhi
 diṭṭhi na vatthu 3- vatthu na diṭṭhi aññā diṭṭhi aññaṁ vatthu
 yā ca diṭṭhi yañca vatthu ayaṁ paṭhamā micchāvatthukā micchādiṭṭhi
 micchādiṭṭhi diṭṭhivipatti .pe. Imāni saññojanāni na ca
 diṭṭhiyo natthi yiṭṭhanti vatthuṁ .pe. Natthi hutanti vatthuṁ natthi
 sukatadukkatānaṁ kammānaṁ phalaṁ vipākoti vatthuṁ natthi ayaṁ lokoti
 vatthuṁ natthi paralokoti vatthuṁ natthi mātāti vatthuṁ natthi

  *  *  *  *  *  *
  Footnote:1 Ma. vatthu. 2 Ma. micchābhinivesaparāmāso. evamuparipi.
 3 Yu. vatthuṁ. evamuparipi.
-------------------------------------------------
[page 223]
 Pitāti vatthuṁ natthi sattā opapātikāti vatthuṁ natthi loke
 samaṇabrāhmaṇā sammaggatā sammāpaṭipannā ye imaṁpi 1- lokaṁ
 paraṁpi 2- lokaṁ sayaṁ abhiññā sacchikatvā pavedentīti vatthuṁ evaṁvādo
 micchādiṭṭhābhinivesaparāmāso diṭṭhi diṭṭhi na vatthu vatthu
 na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ dasavatthukā micchādiṭṭhi micchādiṭṭhi diṭṭhivipatti .pe.
 Micchādiṭṭhikassa purisapuggalassa dve gatiyo .pe. Imāni
 saññojanāni na ca diṭṭhiyo micchādiṭṭhiyā imehi dasahākārehi
 abhiniveso hoti.
      [334] Sakkāyadiṭṭhiyā katamehi vīsatiyā ākārehi abhiniveso
 hoti. Idha assutavā puthujjano ariyānaṁ adassāvī ariyadhammassa
 akovido ariyadhamme avinīto sappurisānaṁ adassāvī sappurisadhammassa
 akovido sappurisadhamme avinīto rūpaṁ attato samanupassati
 rūpavantaṁ vā attānaṁ attani vā rūpaṁ rūpasmiṁ vā attānaṁ
 vedanaṁ saññaṁ saṅkhāre viññāṇaṁ attato samanupassati
 viññāṇavantaṁ vā attānaṁ attani vā viññāṇaṁ viññāṇasmiṁ
 vā attānaṁ.
      Kathaṁ rūpaṁ attato samanupassati. Idhekacco paṭhavīkasiṇaṁ .pe.
 Odātakasiṇaṁ < PTS. Ps I , 150 >attato samanupassati yaṁ odātakasiṇaṁ so ahaṁ
 yo ahaṁ taṁ odātakasiṇanti odātakasiṇañca attañca advayaṁ

  *  *  *  *  *  *
  Footnote:1-2 Ma. Yu. imañca .. parañca.
-------------------------------------------------
[page 224]
 Samanupassati seyyathāpi telappadīpassa jhāyato .pe. Evameva
 idhekacco odātakasiṇaṁ attato samanupassati abhinivesaparāmāso
 diṭṭhi .pe. Ayaṁ paṭhamā rūpavatthukā sakkāyadiṭṭhi sakkāyadiṭṭhi
 micchādiṭṭhi .pe. Imāni saññojanāni na ca diṭṭhiyo evaṁ
 rūpaṁ attato samanupassati .pe. Sakkāyadiṭṭhiyā imehi vīsatiyā
 ākārehi abhiniveso hoti.
      [335] Sakkāyavatthukāya sassatadiṭṭhiyā katamehi paṇṇarasahi
 ākārehi abhiniveso hoti. Idha assutavā puthujjano ariyānaṁ
 adassāvī ariyadhammassa akovido ariyadhamme avinīto sappurisānaṁ
 adassāvī sappurisadhammassa akovido sappurisadhamme avinīto
 rūpavantaṁ vā attānaṁ attani vā rūpaṁ rūpasmiṁ vā attānaṁ
 vedanāvantaṁ vā attānaṁ saññāvantaṁ vā attānaṁ saṅkhāravantaṁ
 vā attānaṁ viññāṇavantaṁ vā attānaṁ attani vā
 viññāṇaṁ viññāṇasmiṁ vā attānaṁ.
      Kathaṁ rūpavantaṁ attānaṁ samanupassati. Idhekacco vedanaṁ saññaṁ
 saṅkhāre viññāṇaṁ attato samanupassati tassa evaṁ hoti ayaṁ
 kho me attā so kho pana me ayaṁ attā iminā rūpena
 rūpavāti rūpavantaṁ attānaṁ samanupassati seyyathāpi rukkho
 chāyāsampanno assa tamenaṁ puriso evaṁ vadeyya ayaṁ rukkho ayaṁ
 chāyā añño rukkho aññā chāyā so kho panāyaṁ rukkho
-------------------------------------------------
[page 225]
 Imāya chāyāya chāyāvāti chāyāvantaṁ rukkhaṁ samanupassati evameva
 idhekacco vedanaṁ .pe. Ayaṁ paṭhamā sakkāyavatthukā sassatadiṭṭhi
 sassatadiṭṭhi micchādiṭṭhi .pe. Imāni saññojanāni na ca
 diṭṭhiyo evaṁ rūpavantaṁ attānaṁ samanupassati .pe. Sakkāyavatthukāya
 sassatadiṭṭhiyā imehi paṇṇarasahi ākārehi abhiniveso hoti.
      [336] Sakkāyavatthukāya ucchedadiṭṭhiyā katamehi paṇṇarasahi
 ākārehi abhiniveso hoti. Idha assutavā puthujjano ariyānaṁ
 adassāvī ariyadhammassa akovido ariyadhamme avinīto sappurisānaṁ
 adassāvī sappurisadhammassa akovido sappurisadhamme avinīto rūpaṁ
 attato samanupassati vedanaṁ attato samanupassati saññaṁ
 attato samanupassati saṅkhāre attato samanupassati viññāṇaṁ
 attato samanupassati.
      Kathaṁ rūpaṁ attato samanupassati. < PTS. Ps I , 151 >Idhekacco paṭhavīkasiṇaṁ .pe.
 Odātakasiṇaṁ attato samanupassati yaṁ odātakasiṇaṁ so ahaṁ yo
 ahaṁ taṁ odātakasiṇanti odātakasiṇañca attañca advayaṁ
 samanupassati seyyathāpi telappadīpassa jhāyato .pe. Ayaṁ paṭhamā
 sakkāyavatthukā ucchedadiṭṭhi ucchedadiṭṭhi micchādiṭṭhi .pe.
 Imāni saññojanāni na ca diṭṭhiyo evaṁ rūpaṁ attato samanupassati
 .pe. Sakkāyavatthukāya ucchedadiṭṭhiyā imehi pañcahi
 ākārehi abhiniveso hoti.
-------------------------------------------------
[page 226]
      [337] Antaggāhikāya diṭṭhiyā katamehi paññāsāya
 ākārehi abhiniveso hoti sassato lokoti antaggāhikāya
 diṭṭhiyā katihākārehi abhiniveso hoti asassato lokoti antaggāhikāya
 diṭṭhiyā katihākārehi abhiniveso hoti antavā lokoti
 antaggāhikāya diṭṭhiyā anantavā lokoti antaggāhikāya
 diṭṭhiyā taṁ jīvantaṁ sarīranti antaggāhikāya diṭṭhiyā aññaṁ jīvaṁ
 aññaṁ sarīranti antaggāhikāya diṭṭhiyā hoti tathāgato
 parammaraṇāti .pe. Na hoti tathāgato parammaraṇāti hoti ca
 na ca hoti tathāgato parammaraṇāti neva hoti na na hoti
 tathāgato parammaraṇāti antaggāhikāya diṭṭhiyā katihākārehi
 abhiniveso hoti. Sassato lokoti antaggāhikāya diṭṭhiyā
 pañcahākārehi abhiniveso hoti .pe. Neva hoti na na hoti
 tathāgato parammaraṇāti antaggāhikāya diṭṭhiyā pañcahākārehi
 abhiniveso hoti.
      [338] Sassato lokoti antaggāhikāya diṭṭhiyā katamehi
 pañcahākārehi abhiniveso hoti. Rūpaṁ loko ceva sassatañcāti
 abhinivesaparāmāso diṭṭhi tāya diṭṭhiyā so anto gahitoti
 antaggāhikā diṭṭhi diṭṭhi na vatthu vatthu na diṭṭhi aññā
 diṭṭhi aññaṁ vatthu yā ca diṭṭhi yañca vatthu ayaṁ paṭhamā
 sassato lokoti antaggāhikā diṭṭhi antaggāhikā diṭṭhi
-------------------------------------------------
[page 227]
 Micchādiṭṭhi .pe. Imāni saññojanāni na ca diṭṭhiyo vedanā
 loko ceva sassatā cāti .pe. Saññā loko ceva sassatā
 cāti .pe. Saṅkhārā loko ceva sassatā cāti .pe. Viññāṇaṁ
 loko ceva sassatañcāti abhinivesaparāmāso diṭṭhi tāya
 diṭṭhiyā so anto gahitoti antaggāhikā diṭṭhi diṭṭhi na
 vatthu vatthu na diṭṭhi aññā diṭṭhi aññaṁ vatthu yā ca
 diṭṭhi yañca vatthu ayaṁ < PTS. Ps I , 152 >pañcamī sassato lokoti antaggāhikā
 diṭṭhi antaggāhikā diṭṭhi micchādiṭṭhi .pe. Imāni
 saññojanāni na ca diṭṭhiyo sassato lokoti antaggāhikāya
 diṭṭhiyā imehi pañcahākārehi abhiniveso hoti.
      [339] Asassato lokoti antaggāhikāya diṭṭhiyā katamehi
 pañcahākārehi abhiniveso hoti. Rūpaṁ loko ceva asassatañcāti
 abhinivesaparāmāso diṭṭhi tāya diṭṭhiyā so anto gahitoti
 antaggāhikā diṭṭhi .pe. Ayaṁ paṭhamā asassato lokoti
 antaggāhikā diṭṭhi antaggāhikā diṭṭhi micchādiṭṭhi diṭṭhivipatti
 .pe. Imāni saññojanāni na ca diṭṭhiyo .pe. Vedanā loko
 ceva asassatā cāti .pe. Saññā loko ceva asassatā cāti
 .pe. Saṅkhārā loko ceva asassatā cāti .pe. Viññāṇaṁ
 loko ceva asassatañcāti abhinivesaparāmāso diṭṭhi tāya
 diṭṭhiyā so anto gahitoti antaggāhikā diṭṭhi antaggāhikā
-------------------------------------------------
[page 228]
 Diṭṭhi micchādiṭṭhi .pe. Imāni saññojanāni na ca diṭṭhiyo
 asassato lokoti antaggāhikāya diṭṭhiyā imehi pañcahākārehi
 abhiniveso hoti.
      [340] Antavā lokoti antaggāhikāya diṭṭhiyā katamehi
 pañcahākārehi abhiniveso hoti. Idhekacco parittaṁ okāsaṁ nīlakato
 pharati tassa evaṁ hoti antavā ayaṁ loko parivaṭṭumoti
 antasaññī hoti yaṁ pharati taṁ vatthuñceva loko ca yena pharati
 so attā ceva loko cāti abhinivesaparāmāso diṭṭhi tāya
 diṭṭhiyā so anto gahitoti antaggāhikā diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ paṭhamā antavā lokoti antaggāhikā diṭṭhi antaggāhikā
 diṭṭhi micchādiṭṭhi .pe. Imāni saññojanāni na ca
 diṭṭhiyo idhekacco parittaṁ okāsaṁ pītakato pharati lohitakato pharati
 odātakato pharati obhāsakato pharati tassa evaṁ hoti antavā
 ayaṁ loko parivaṭṭumoti antasaññī hoti yaṁ pharati taṁ vatthuñceva
 loko ca yena pharati so attā ceva loko cāti abhinivesaparāmāso
 diṭṭhi tāya diṭṭhiyā so anto gahitoti antaggāhikā
 diṭṭhi .pe. < PTS. Ps I , 153 >Antavā lokoti antaggāhikāya diṭṭhiyā imehi
 pañcahākārehi abhiniveso hoti.
      [341] Anantavā lokoti antaggāhikāya diṭṭhiyā katamehi
-------------------------------------------------
[page 229]
 Pañcahākārehi abhiniveso hoti. Idhekacco vipulaṁ okāsaṁ
 nīlakato pharati tassa evaṁ hoti anantavā ayaṁ loko apariyantoti
 anantasaññī hoti yaṁ pharati taṁ vatthuñceva loko ca yena
 pharati so attā ceva loko cāti abhinivesaparāmāso diṭṭhi tāya
 diṭṭhiyā so anto gahitoti antaggāhikā diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ paṭhamā anantavā lokoti antaggāhikā diṭṭhi
 antaggāhikā diṭṭhi micchādiṭṭhi .pe. Imāni saññojanāni na
 ca diṭṭhiyo idhekacco vipulaṁ okāsaṁ pītakato pharati lohitakato
 pharati odātakato pharati obhāsakato pharati tassa evaṁ hoti
 anantavā ayaṁ loko apariyantoti anantasaññī hoti yaṁ pharati
 taṁ vatthuñceva loko ca yena pharati so attā ceva loko cāti
 abhinivesaparāmāso diṭṭhi tāya diṭṭhiyā so anto gahitoti
 antaggāhikā diṭṭhi .pe. Anantavā lokoti antaggāhikāya
 diṭṭhiyā imehi pañcahākārehi abhiniveso hoti.
      [342] Taṁ jīvaṁ taṁ sarīranti antaggāhikāya diṭṭhiyā katamehi
 pañcahākārehi abhiniveso hoti. Rūpaṁ jīvañceva sarīrañca yaṁ
 jīvaṁ taṁ sarīranti abhinivesaparāmāso diṭṭhi tāya diṭṭhiyā so anto
 gahitoti antaggāhikā diṭṭhi diṭṭhi na vatthu vatthu na diṭṭhi
 aññā diṭṭhi aññaṁ vatthu yā ca diṭṭhi yañca vatthu ayaṁ
-------------------------------------------------
[page 230]
 Paṭhamā taṁ jīvaṁ taṁ sarīranti antaggāhikā diṭṭhi antaggāhikā
 diṭṭhi micchādiṭṭhi .pe. Imāni saññojanāni na ca diṭṭhiyo
 vedanā jīvā ceva sarīrañca saññā jīvā ceva sarīrañca saṅkhārā
 jīvā ceva sarīrañca viññāṇaṁ jīvañceva sarīrañca yaṁ
 jīvaṁ taṁ sarīranti abhinivesaparāmāso diṭṭhi tāya diṭṭhiyā so
 anto gahitoti antaggāhikā diṭṭhi .pe. Taṁ jīvaṁ taṁ sarīranti
 antaggāhikāya diṭṭhiyā imehi pañcahākārehi abhiniveso hoti.
      [343] Aññaṁ jīvaṁ aññaṁ sarīranti antaggāhikāya diṭṭhiyā
 katamehi pañcahākārehi abhiniveso hoti. Rūpaṁ sarīraṁ na jīvaṁ taṁ
 sarīraṁ aññaṁ jīvaṁ aññaṁ sarīranti abhinivesaparāmāso diṭṭhi tāya
 diṭṭhiyā so anto gahitoti antaggāhikā diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ paṭhamā aññaṁ jīvaṁ aññaṁ sarīranti antaggāhikā
 diṭṭhi antaggāhikā diṭṭhi micchādiṭṭhi .pe. Imāni saññojanāni
 na ca diṭṭhiyo vedanā sarīraṁ na jīvaṁ saññā sarīraṁ na jīvaṁ
 saṅkhārā sarīraṁ na jīvaṁ viññāṇaṁ sarīraṁ na jīvaṁ taṁ sarīraṁ aññaṁ
 jīvaṁ aññaṁ sarīranti abhinivesaparāmāso diṭṭhi tāya diṭṭhiyā
 so anto gahitoti antaggāhikā diṭṭhi .pe. < PTS. Ps I , 154 >Aññaṁ jīvaṁ aññaṁ
 sarīranti antaggāhikāya diṭṭhiyā imehi pañcahākārehi abhiniveso
 hoti.
-------------------------------------------------
[page 231]
      [344] Hoti tathāgato parammaraṇāti antaggāhikāya diṭṭhiyā
 katamehi pañcahākārehi abhiniveso hoti. Rūpaṁ idheva maraṇadhammaṁ
 tathāgato kāyassa bhedā hotipi tiṭṭhatipi uppajjatipi
 nibbattatipīti abhinivesaparāmāso diṭṭhi tāya diṭṭhiyā so anto
 gahitoti antaggāhikā diṭṭhi diṭṭhi na vatthu vatthu na diṭṭhi
 aññā diṭṭhi aññaṁ vatthu yā ca diṭṭhi yañca vatthu ayaṁ paṭhamā
 hoti tathāgato parammaraṇāti antaggāhikā diṭṭhi antaggāhikā
 diṭṭhi micchādiṭṭhi .pe. Imāni saññojanāni na ca diṭṭhiyo
 vedanā idheva maraṇadhammā saññā idheva maraṇadhammā saṅkhārā
 idheva maraṇadhammā viññāṇaṁ idheva maraṇadhammaṁ tathāgato
 kāyassa bhedā hotipi tiṭṭhatipi uppajjatipi nibbattatipīti abhinivesaparāmāso
 diṭṭhi tāya diṭṭhiyā so anto gahitoti
 antaggāhikā diṭṭhi .pe. Hoti tathāgato parammaraṇāti antaggāhikāya
 diṭṭhiyā imehi pañcahākārehi abhiniveso hoti.
      [345] Na hoti tathāgato parammaraṇāti antaggāhikāya
 diṭṭhiyā katamehi pañcahākārehi abhiniveso hoti. Rūpaṁ idheva
 maraṇadhammaṁ tathāgato kāyassa bhedā ucchijjati vinassati na hoti
 tathāgato parammaraṇāti abhinivesaparāmāso diṭṭhi tāya diṭṭhiyā
 so anto gahitoti antaggāhikā diṭṭhi diṭṭhi na vatthu vatthu
 na diṭṭhi aññā diṭṭhi aññaṁ vatthu yā ca diṭṭhi yañca vatthu
-------------------------------------------------
[page 232]
 Ayaṁ paṭhamā na hoti tathāgato parammaraṇāti antaggāhikā diṭṭhi
 antaggāhikā diṭṭhi micchādiṭṭhi .pe. Imāni saññojanāni na
 ca diṭṭhiyo vedanā idheva maraṇadhammā saññā idheva maraṇadhammā
 saṅkhārā idheva maraṇadhammā viññāṇaṁ idheva maraṇadhammaṁ
 tathāgato kāyassa bhedā ucchijjati vinassati na hoti tathāgato
 parammaraṇāti abhinivesaparāmāso diṭṭhi tāya diṭṭhiyā so anto
 gahitoti antaggāhikā diṭṭhi .pe. Na hoti tathāgato parammaraṇāti
 antaggāhikāya diṭṭhiyā imehi pañcahākārehi
 abhiniveso hoti.
      [346] Hoti ca na ca hoti tathāgato parammaraṇāti antaggāhikāya
 diṭṭhiyā katamehi pañcahākārehi abhiniveso hoti. Rūpaṁ
 idheva maraṇadhammaṁ tathāgato kāyassa bhedā hoti ca na ca hotīti
 abhinivesaparāmāso diṭṭhi tāya diṭṭhiyā so anto gahitoti
 antaggāhikā diṭṭhi diṭṭhi na vatthu vatthu na diṭṭhi aññā diṭṭhi
 aññaṁ vatthu yā ca diṭṭhi yañca vatthu ayaṁ paṭhamā hoti ca na
 ca hoti tathāgato parammaraṇāti antaggāhikā diṭṭhi antaggāhikā
 diṭṭhi micchādiṭṭhi .pe. Imāni saññojanāni na ca
 diṭṭhiyo vedanā idheva maraṇadhammā saññā idheva maraṇadhammā
 saṅkhārā idheva maraṇadhammā viññāṇaṁ idheva maraṇadhammaṁ tathāgato
 kāyassa bhedā hoti ca na ca hotīti abhinivesaparāmāso diṭṭhi
-------------------------------------------------
[page 233]
 Tāya diṭṭhiyā so anto gahitoti antaggāhikā diṭṭhi .pe.
 Hoti ca na ca hoti tathāgato parammaraṇāti antaggāhikāya
 diṭṭhiyā imehi pañcahākārehi abhiniveso hoti.
      [347] Neva hoti na na hoti tathāgato parammaraṇāti
 antaggāhikāya diṭṭhiyā katamehi pañcahākārehi abhiniveso hoti.
 Rūpaṁ idheva maraṇadhammaṁ tathāgato kāyassa bhedā [1]- neva hoti na
 na hotīti abhinivesaparāmāso diṭṭhi tāya diṭṭhiyā so anto
 gahitoti antaggāhikā diṭṭhi diṭṭhi na vatthu vatthu na diṭṭhi
 aññā diṭṭhi aññaṁ vatthu yā ca diṭṭhi yañca vatthu ayaṁ
 paṭhamā neva hoti na na hoti tathāgato parammaraṇāti antaggāhikā
 diṭṭhi antaggāhikā diṭṭhi micchādiṭṭhi .pe. Imāni
 saññojanāni na ca diṭṭhiyo vedanā idheva maraṇadhammā saññā
 idheva maraṇadhammā saṅkhārā idheva maraṇadhammā viññāṇaṁ
 idheva maraṇadhammaṁ tathāgato kāyassa bhedā [2]- neva hoti na na
 hotīti abhinivesaparāmāso diṭṭhi tāya diṭṭhiyā so anto
 gahitoti antaggāhikā diṭṭhi diṭṭhi na vatthu vatthu na diṭṭhi
 aññā diṭṭhi aññaṁ vatthu yā ca diṭṭhi yañca vatthu ayaṁ
 pañcamī neva hoti na na hoti tathāgato parammaraṇāti antaggāhikā
 diṭṭhi antaggāhikā diṭṭhi micchādiṭṭhi .pe. Imāni
 saññojanāni na ca diṭṭhiyo neva hoti na na hoti tathāgato

  *  *  *  *  *  *
  Footnote:1-2 Ma. paraṁ maraṇā ....
-------------------------------------------------
[page 234]
 Parammaraṇāti antaggāhikāya diṭṭhiyā imehi pañcahākārehi
 abhiniveso hoti antaggāhikāya diṭṭhiyā imehi paññāsāya
 ākārehi abhiniveso hoti.
      [348] Pubbantānudiṭṭhiyā katamehi aṭṭhārasahi ākārehi
 abhiniveso hoti. Cattāro sassatavādā cattāro ekaccasassatikā
 cattāro antānantikā cattāro amarāvikkhepikā
 dve adhiccasamuppannikā pubbantānudiṭṭhiyā imehi aṭṭhārasahi
 ākārehi abhiniveso hoti.
      [349] Aparantānudiṭṭhiyā katamehi catucattāḷīsāya ākārehi
 abhiniveso hoti. Soḷasa saññivādā 1- aṭṭha asaññivādā 2-
 aṭṭha nevasaññināsaññivādā satta ucchedavādā pañca
 diṭṭhadhammanibbānavādā aparantānudiṭṭhiyā imehi catucattāḷīsāya
 ākārehi abhiniveso hoti.
      [350] Saññojanikāya diṭṭhiyā katamehi aṭṭhārasahi
 ākārehi abhiniveso hoti. Yā diṭṭhi diṭṭhigataṁ diṭṭhigahaṇaṁ .pe.
 Diṭṭhābhiniveso diṭṭhiparāmāso saññojanikāya diṭṭhiyā imehi
 aṭṭhārasahi ākārehi abhiniveso hoti.
      [351] Ahanti mānavinibandhāya diṭṭhiyā katamehi aṭṭhārasahi
 ākārehi abhiniveso hoti. Cakkhuṁ ahanti mānavinibandhā diṭṭhi
 diṭṭhi na vatthu vatthu na diṭṭhi aññā diṭṭhi aññaṁ vatthu

  *  *  *  *  *  *
  Footnote:1-2 Ma. Yu. saññīvādā asaññīvādā. evamuparipi.
-------------------------------------------------
[page 235]
 Yā ca diṭṭhi yañca vatthu < PTS. Ps I , 156 >ayaṁ paṭhamā ahanti mānavinibandhā
 diṭṭhi mānavinibandhā diṭṭhi micchādiṭṭhi .pe. Imāni
 saññojanāni na ca diṭṭhiyo sotaṁ ahanti .pe. Ghānaṁ ahanti
 jivhā ahanti kāyo ahanti mano ahanti .pe. Dhammā ahanti
 cakkhuviññāṇaṁ ahanti .pe. Manoviññāṇaṁ ahanti abhinivesaparāmāso
 ahanti mānavinibandhā diṭṭhi diṭṭhi na vatthu vatthu
 na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ aṭṭhamī ahanti mānavinibandhā diṭṭhi mānavinibandhā
 diṭṭhi micchādiṭṭhi .pe. Imāni saññojanāni na ca diṭṭhiyo
 ahanti mānavinibandhāya diṭṭhiyā imehi aṭṭhārasahi ākārehi
 abhiniveso hoti.
      [352] Mamanti mānavinibandhāya diṭṭhiyā katamehi aṭṭhārasahi
 ākārehi abhiniveso hoti. Cakkhuṁ mamanti mānavinibandhā diṭṭhi
 diṭṭhi na vatthu vatthu na diṭṭhi aññā diṭṭhi aññaṁ vatthu
 yā ca diṭṭhi yañca vatthu ayaṁ paṭhamā mamanti mānavinibandhā
 diṭṭhi mānavinibandhā diṭṭhi micchādiṭṭhi .pe. Imāni
 saññojanāni na ca diṭṭhiyo sotaṁ mamanti .pe. Ghānaṁ
 mamanti jivhā mamanti .pe. Mano mamanti .pe. Dhammā mamanti
 cakkhuviññāṇaṁ mamanti .pe. Manoviññāṇaṁ mamanti abhinivesaparāmāso
 mamanti mānavinibandhā diṭṭhi diṭṭhi na vatthu vatthu
-------------------------------------------------
[page 236]
 Na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ aṭṭhamī mamanti mānavinibandhā diṭṭhi mānavinibandhā
 diṭṭhi micchādiṭṭhi .pe. Imāni saññojanāni na ca diṭṭhiyo
 mamanti mānavinibandhāya diṭṭhiyā imehi aṭṭhārasahi ākārehi
 abhiniveso hoti.
      [353] Attavādapaṭisaṁyuttāya diṭṭhiyā katamehi vīsatiyā
 ākārehi abhiniveso hoti. Idha assutavā puthujjano ariyānaṁ
 adassāvī ariyadhammassa akovido ariyadhamme avinīto sappurisānaṁ
 adassāvī sappurisadhammassa akovido sappurisadhamme avinīto rūpaṁ
 attato samanupassati rūpavantaṁ vā attānaṁ attani vā rūpaṁ
 rūpasmiṁ vā attānaṁ .pe. Vedanaṁ saññaṁ saṅkhāre viññāṇaṁ
 attato samanupassati viññāṇavantaṁ vā attānaṁ attani vā
 viññāṇaṁ viññāṇasmiṁ vā attānaṁ .pe..
      Kathaṁ rūpaṁ attato samanupassati. Idhekacco paṭhavīkasiṇaṁ .pe.
 Odātakasiṇaṁ attato samanupassati yaṁ odātakasiṇaṁ so ahaṁ
 yo ahaṁ taṁ odātakasiṇanti odātakasiṇañca attañca advayaṁ
 samanupassati seyyathāpi telappadīpassa jhāyato yā acchi so
 vaṇṇo yo vaṇṇo sā acchīti acchiñca vaṇṇañca advayaṁ
 samanupassati evameva idhekacco odātakasiṇaṁ attato samanupassati
 .pe. Ayaṁ paṭhamā rūpavatthukā attavādapaṭisaṁyuttā diṭṭhi
-------------------------------------------------
[page 237]
 Attavādapaṭisaṁyuttā diṭṭhi micchādiṭṭhi .pe. Imāni saññojanāni
 na ca diṭṭhiyo attavādapaṭisaṁyuttāya diṭṭhiyā imehi vīsatiyā
 ākārehi abhiniveso hoti.
      [354] Lokavādapaṭisaṁyuttāya diṭṭhiyā katamehi aṭṭhahi
 ākārehi abhiniveso hoti. Sassato attā ca loko cāti
 abhinivesaparāmāso lokavādapaṭisaṁyuttā diṭṭhi diṭṭhi na vatthu vatthu
 na diṭṭhi aññā diṭṭhi aññaṁ vatthu yā ca diṭṭhi yañca
 vatthu ayaṁ paṭhamā lokavādapaṭisaṁyuttā diṭṭhi lokavādapaṭisaṁyuttā
 diṭṭhi micchādiṭṭhi .pe. Imāni saññojanāni na ca
 diṭṭhiyo asassato attā ca loko cāti sassato ca
 asassato ca attā ca loko cāti .pe. Nevasassatonāsassato
 attā ca loko cāti antavā attā ca loko cāti anantavā
 attā ca loko cāti antavā ca anantavā ca attā
 ca loko cāti nevantavānānantavā attā ca loko cāti
 abhinivesaparāmāso lokavādapaṭisaṁyuttā diṭṭhi diṭṭhi na vatthu
 vatthu na diṭṭhi aññā diṭṭhi aññaṁ vatthu yā ca diṭṭhi
 yañca vatthu ayaṁ aṭṭhamī lokavādapaṭisaṁyuttā diṭṭhi lokavādapaṭisaṁyuttā
 diṭṭhi micchādiṭṭhi .pe. Imāni saññojanāni na
 ca diṭṭhiyo lokavādapaṭisaṁyuttāya diṭṭhiyā imehi aṭṭhahi
 ākārehi abhiniveso hoti.
-------------------------------------------------
[page 238]
      [355] Oliyanābhiniveso bhavadiṭṭhi atidhāvanābhiniveso 1-
 vibhavadiṭṭhi assādadiṭṭhiyā pañcattiṁsāya ākārehi abhiniveso kati
 bhavadiṭṭhiyo kati vibhavadiṭṭhiyo attānudiṭṭhiyā vīsatiyā ākārehi
 abhiniveso kati bhavadiṭṭhiyo kati vibhavadiṭṭhiyo .pe. Lokavādapaṭisaṁyuttāya
 diṭṭhiyā aṭṭhahi ākārehi abhiniveso kati bhavadiṭṭhiyo
 kati vibhavadiṭṭhiyo. Assādadiṭṭhiyā pañcattiṁsāya
 ākārehi abhiniveso siyā bhavadiṭṭhiyo siyā vibhavadiṭṭhiyo attānudiṭṭhiyā
 vīsatiyā ākārehi abhiniveso paṇṇarasa 2- bhavadiṭṭhiyo
 pañca vibhavadiṭṭhiyo micchādiṭṭhiyā dasahi ākārehi abhiniveso
 sabbāvatā vibhavadiṭṭhiyo sakkāyadiṭṭhiyā vīsatiyā ākārehi
 abhiniveso paṇṇarasa bhavadiṭṭhiyo pañca vibhavadiṭṭhiyo sakkāyavatthukāya
 sassatadiṭṭhiyā paṇṇarasahi < PTS. Ps I , 158 >ākārehi abhiniveso
 sabbāvatā bhavadiṭṭhiyo sakkāyavatthukāya ucchedadiṭṭhiyā pañcahākārehi
 abhiniveso sabbāvatā vibhavadiṭṭhiyo sassato lokoti
 antaggāhikāya diṭṭhiyā pañcahākārehi abhiniveso sabbāvatā
 bhavadiṭṭhiyo asassato lokoti antaggāhikāya diṭṭhiyā pañcahākārehi
 abhiniveso sabbāvatā vibhavadiṭṭhiyo antavā lokoti
 antaggāhikāya diṭṭhiyā pañcahākārehi abhiniveso siyā bhavadiṭṭhiyo
 siyā vibhavadiṭṭhiyo anantavā lokoti antaggāhikāya
 diṭṭhiyā pañcahākārehi abhiniveso siyā bhavadiṭṭhiyo siyā vibhavadiṭṭhiyo
 taṁ jīvaṁ taṁ sarīranti antaggāhikāya diṭṭhiyā pañcahākārehi

  *  *  *  *  *  *
  Footnote:1 Sī. abhibhāvanābhiniveso. 2 pannarasāti vā pāṭho.
-------------------------------------------------
[page 239]
 Abhiniveso sabbāvatā vibhavadiṭṭhiyo aññaṁ jīvaṁ aññaṁ sarīranti
 antaggāhikāya diṭṭhiyā pañcahākārehi abhiniveso sabbāvatā
 bhavadiṭṭhiyo hoti tathāgato parammaraṇāti antaggāhikāya diṭṭhiyā
 pañcahākārehi abhiniveso sabbāvatā bhavadiṭṭhiyo na hoti
 tathāgato parammaraṇāti antaggāhikāya diṭṭhiyā pañcahākārehi
 abhiniveso sabbāvatā vibhavadiṭṭhiyo hoti ca na ca hoti tathāgato
 parammaraṇāti antaggāhikāya diṭṭhiyā pañcahākārehi abhiniveso
 siyā bhavadiṭṭhiyo siyā vibhavadiṭṭhiyo [1]- aparantānudiṭṭhiyā
 catucattāḷīsāya ākārehi abhiniveso siyā bhavadiṭṭhiyo siyā vibhavadiṭṭhiyo
 saññojanikāya diṭṭhiyā aṭṭhārasahi ākārehi abhiniveso
 siyā bhavadiṭṭhiyo siyā vibhavadiṭṭhiyo ahanti mānavinibandhāya
 diṭṭhiyā aṭṭhārasahi ākārehi abhiniveso sabbāvatā
 vibhavadiṭṭhiyo mamanti mānavinibandhāya diṭṭhiyā aṭṭhārasahi ākārehi
 abhiniveso sabbāvatā bhavadiṭṭhiyo attavādapaṭisaṁyuttāya diṭṭhiyā
 vīsatiyā ākārehi abhiniveso paṇṇarasa bhavadiṭṭhiyo pañca
 vibhavadiṭṭhiyo lokavādapaṭisaṁyuttāya diṭṭhiyā aṭṭhahi ākārehi abhiniveso
 siyā bhavadiṭṭhiyo siyā vibhavadiṭṭhiyo sabbāvatā
 diṭṭhiyo [2]- attānudiṭṭhiyo sabbāvatā diṭṭhiyo micchādiṭṭhiyo

  *  *  *  *  *  *
  Footnote:1 Ma. neva hoti na na hoti tathāgato paraṁ maraṇāti antaggāhikāya diṭṭhiyā
 pañcahākārehi abhiniveso siyā bhavadiṭṭhiyo siyā vibhavadiṭṭhiyo. pubbantānudiṭṭhiyā
 aṭṭhārasahi ākārehi abhiniveso siyā bhavadiṭṭhiyo siyā vibhavadiṭṭhiyo.
 2 Ma. Yu. assādadiṭ ṭhiyo sabbāvatā diṭṭhiyo.
-------------------------------------------------
[page 240]
 Sabbāvatā diṭṭhiyo sakkāyadiṭṭhiyo sabbāvatā diṭṭhiyo antaggāhikā
 diṭṭhiyo sabbāvatā < PTS. Ps I , 159 >diṭṭhiyo saññojanikā diṭṭhiyo
 attavādapaṭisaṁyuttā diṭṭhiyo bhavadiṭṭhiyo 1- vibhavadiṭṭhiyo etaṁ
 dvayaṁ takkitā nissitā ye tesaṁ nirodhamhi natthi ñāṇaṁ yatthāyaṁ
 loko vīparitasaññīti.
      [356] Dvīhi bhikkhave diṭṭhigatehi pariyuṭṭhitā devamanussā
 oliyanti 2- eke atidhāvanti eke cakkhumanto ca passanti.
      Kathañca bhikkhave oliyanti eke bhavārāmā bhikkhave
 devamanussā bhavaratā bhavasammuditā tesaṁ bhavanirodhāya dhamme
 desiyamāne cittaṁ na pakkhandati na sampasīdati na santiṭṭhati
 nādhimuccati evaṁ kho bhikkhave oliyanti eke.
      Kathañca bhikkhave atidhāvanti eke bhavena kho paneke
 aṭṭiyamānā 3- harāyamānā jigucchamānā vibhavaṁ abhinandanti yato kira
 bho attā kāyassa bhedā ucchijjati vinassati na hoti parammaraṇāti
 etaṁ santaṁ etaṁ paṇītaṁ yathābhavanti 4- evaṁ kho
 bhikkhave atidhāvanti eke.
      Kathañca bhikkhave cakkhumanto ca passanti idha bhikkhave bhikkhu
 bhūtaṁ bhūtato passati bhūtaṁ bhūtato disvā bhūtassa nibbidāya
 virāgāya nirodhāya paṭipanno hoti evaṁ kho bhikkhave cakkhumanto

  *  *  *  *  *  *
  Footnote: 1 Ma. bhavañca diṭṭhiṁ vibhavañca diṭṭhiṁ,
  etaṁ dvayaṁ takkikā nissitā se,
  tesaṁ na nirodhamhi na hatthi ñāṇaṁ,
  yatthāyaṁ loko vīparītasaññīti.
 2 Ma. olīyanti. evamupari. 3 Ma. aṭṭīyamānā.
-------------------------------------------------
[page 241]
 Ca passanti.
            Yo bhūtaṁ bhūtato disvā bhūtassa ca atikkamaṁ
            yathābhūtedhimuccati bhavataṇhāparikkhayā
            sace 1- bhūtassa pariññāto so vītataṇho bhavābhave
            bhūtassa vibhavā bhikkhu nāgacchati punabbhavanti.
      [357] < PTS. Ps I , 160 >Tayo puggalā vipannadiṭṭhī tayo puggalā
 sampannadiṭṭhiṁ.
      Katame tayo puggalā vipannadiṭṭhī titthiyo ca titthiyasāvako
 ca yo ca micchādiṭṭhiko ime tayo puggalā vipannadiṭṭhī.
      Katame tayo puggalā sampannadiṭṭhī tathāgato ca tathāgatassa
 sāvako ca yo ca sammādiṭṭhiko ime tayo puggalā
 sampannadiṭṭhī.
            Kodhano upanāhī ca pāpamakkhī ca yo naro
            vipannadiṭṭhi māyāvī taṁ jaññā vasalo iti.
            Akkodhano anupanāhī amakkhī 2- suddhataṁ gato
            sampannadiṭṭhi medhāvī taṁ jaññā ariyo itīti.
      [358] Tisso vipannadiṭṭhiyo tisso sampannadiṭṭhiyo.
      Katamā tisso vipannadiṭṭhiyo. Etaṁ mamanti vipannadiṭṭhi
 esohamasmīti vipannadiṭṭhi eso me attāti vipannadiṭṭhi imā

  *  *  *  *  *  *
  Footnote:1 Ma. save bhūtassa pariññāto. Yu. save bhūtassa pariññā. 2 Ma. visuddho.
-------------------------------------------------
[page 242]
 Tisso vipannadiṭṭhiyo.
      Katamā tisso sampannadiṭṭhiyo. Netaṁ mamanti sampannadiṭṭhi
 nesohamasmīti sampannadiṭṭhi na meso attāti sampannadiṭṭhi
 imā tisso sampannadiṭṭhiyo.
      [359] Etaṁ mamanti kā diṭṭhi kati diṭṭhiyo katamantānuggahitā
 tā diṭṭhiyo esohamasmīti kā diṭṭhi kati diṭṭhiyo
 katamantānuggahitā tā diṭṭhiyo eso me attāti kā diṭṭhi
 kati diṭṭhiyo katamantānuggahitā tā diṭṭhiyo. Etaṁ mamanti
 pubbantānudiṭṭhi aṭṭhārasa diṭṭhiyo pubbantānuggahitā tā
 diṭṭhiyo esohamasmīti aparantānudiṭṭhi catucattāḷasaṁ diṭṭhiyo
 aparantānuggahitā tā diṭṭhiyo < PTS. Ps I , 161 >eso me attāti vīsativatthukā
 attānudiṭṭhi vīsativatthukā sakkāyadiṭṭhi sakkāyadiṭṭhippamukhāni
 dvāsaṭṭhī diṭṭhigatāni pubbantāparantānuggahitā tā diṭṭhiyo.
      [360] Ye keci bhikkhave mayi niṭṭhaṅgatā sabbe te
 diṭṭhisampannā [1]- pañcannaṁ idha niṭṭhā pañcannaṁ idha vihāya
 niṭṭhā.
      Katamesaṁ pañcannaṁ idha niṭṭhā. Sattakkhattuparamassa
 kolaṅkolassa ekabījissa sakadāgāmissa yo ca diṭṭheva dhamme
 arahā imesaṁ pañcannaṁ idha niṭṭhā.

  *  *  *  *  *  *
  Footnote:1 Ma. Yu. tesaṁ diṭṭhisampannānaṁ.
-------------------------------------------------
[page 243]
      Katamesaṁ pañcannaṁ idha vihāya niṭṭhā. Antarāparinibbāyissa
 upahaccaparinibbāyissa asaṅkhāraparinibbāyissa sasaṅkhāraparinibbāyissa
 uddhaṁsotassa akaniṭṭhagāmino imesaṁ pañcannaṁ idha vihāya niṭṭhā.
      Ye keci bhikkhave mayi niṭṭhaṅgatā sabbe te diṭṭhisampannā 1-
 imesaṁ pañcannaṁ idha niṭṭhā imesaṁ pañcannaṁ idha
 vihāya niṭṭhā.
      [361] Ye keci bhikkhave mayi aveccappasannā sabbe te
 sotāpannā tesaṁ sotāpannānaṁ imesaṁ pañcannaṁ idha niṭṭhā
 pañcannaṁ idha vihāya niṭṭhā.
      Katamesaṁ pañcannaṁ idha niṭṭhā. Sattakkhattuparamassa
 kolaṅkolassa ekabījissa sakadāgāmissa yo ca diṭṭheva dhamme
 arahā imesaṁ pañcannaṁ idha niṭṭhā.
      Katamesaṁ pañcannaṁ idha vihāya niṭṭhā. Antarāparinibbāyissa
 upahaccaparinibbāyissa asaṅkhāraparinibbāyissa sasaṅkhāraparinibbāyissa
 uddhaṁsotassa akaniṭṭhagāmino imesaṁ pañcannaṁ idha vihāya niṭṭhā.
      Ye keci bhikkhave mayi aveccappasannā sabbe te sotāpannā
 tesaṁ sotāpannānaṁ imesaṁ pañcannaṁ idha niṭṭhā imesaṁ
 pañcannaṁ idha vihāya niṭṭhāti.
                      Diṭṭhikathā samattā.
                         ------

  *  *  *  *  *  *
  Footnote:1 Ma. Yu. tesaṁ diṭṭhisampannānaṁ.
-------------------------------------------------
[page 244]
                    Mahāvagge ānāpānakathā
                        --------
      [362] < PTS. Ps I , 162 >Soḷasavatthukaṁ ānāpānassatisamādhiṁ bhāvayato samādhikāni
 dve ñāṇasatāni uppajjanti aṭṭha paripanthe ñāṇāni aṭṭha
 ca upakāre ñāṇāni aṭṭhārasa upakkilese ñāṇāni terasa
 vodāne ñāṇāni battiṁsaṁ satokārīsu 1- ñāṇāni catuvīsati
 samādhivasena ñāṇāni dvesattati vipassanāvasena ñāṇāni aṭṭha
 nibbidāñāṇāni aṭṭha nibbidānulome ñāṇāni aṭṭha
 nibbidāpaṭippassaddhiñāṇāni ekavīsati vimuttisukhe ñāṇāni.
      [363] Katamāni aṭṭha paripanthe ñāṇāni aṭṭha ca upakāre
 ñāṇāni. Kāmacchando samādhissa paripantho nekkhammaṁ
 samādhissa upakāraṁ byāpādo samādhissa paripantho abyāpādo
 samādhissa upakāraṁ thīnamiddhaṁ samādhissa paripantho ālokasaññā
 samādhissa upakāraṁ uddhaccaṁ samādhissa paripantho avikkhepo
 samādhissa upakāraṁ vicikicchā samādhissa paripantho dhammavavatthānaṁ
 samādhissa upakāraṁ avijjā samādhissa paripantho ñāṇaṁ
 samādhissa upakāraṁ arati samādhissa paripantho pāmujjaṁ
 samādhissa upakāraṁ sabbepi akusalā dhammā samādhissa paripantho
 sabbepi kusalā dhammā samādhissa upakāraṁ imāni aṭṭha

  *  *  *  *  *  *
  Footnote:1 Ma. satokārisusa.
-------------------------------------------------
[page 245]
 Panthe ñāṇāni aṭṭha ca upakāre ñāṇāni imehi soḷasahi
 ākārehi udupitacittaṁ samudupitacittaṁ 1- ekatte santiṭṭhati
 nīvaraṇehi visujjhati.
      [364] < PTS. Ps I , 163 >Katame te ekattā. Nekkhammaṁ ekattaṁ abyāpādo
 ekattaṁ ālokasaññā ekattaṁ avikkhepo ekattaṁ dhammavavatthānaṁ
 ekattaṁ ñāṇaṁ ekattaṁ pāmujjaṁ ekattaṁ sabbe kusalā
 dhammā ekattā. Katame te nīvaraṇā. Kāmacchando nīvaraṇaṁ
 byāpādo nīvaraṇaṁ thīnamiddhaṁ nīvaraṇaṁ uddhaccakukkuccaṁ nīvaraṇaṁ
 vicikicchā nīvaraṇaṁ avijjā nīvaraṇaṁ arati nīvaraṇaṁ sabbe
 akusalā dhammā nīvaraṇā.
      [365] Nīvaraṇāti kenatthena nīvaraṇā. Niyyānāvaraṇaṭṭhena
 nīvaraṇā. Katame te niyyānā. Nekkhammaṁ ariyānaṁ niyyānaṁ
 tena ca nekkhammena ariyā nīyanti kāmacchando niyyānāvaraṇaṁ
 tena ca kāmacchandena nivutattā nekkhammaṁ ariyānaṁ niyyānaṁ
 nappajānātīti kāmacchando niyyānāvaraṇaṁ abyāpādo ariyānaṁ
 niyyānaṁ tena ca abyāpādena ariyā nīyanti byāpādo
 niyyānāvaraṇaṁ tena ca byāpādena nivutattā abyāpādaṁ
 ariyānaṁ niyyānaṁ nappajānātīti byāpādo niyyānāvaraṇaṁ
 ālokasaññā ariyānaṁ niyyānaṁ tāya ca ālokasaññāya ariyā

  *  *  *  *  *  *
  Footnote:1 Sī. uddhataṁ cittaṁ pamuducittaṁ cittaṁ. Ma. uducitaṁ cittaṁ samuducitaṁ
 cittaṁ. Yu. uddhataṁ cittaṁ samuducittaṁ cittaṁ.
-------------------------------------------------
[page 246]
 Nīyanti thīnamiddhaṁ niyyānāvaraṇaṁ tena ca thīnamiddhena nivutattā
 ālokasaññaṁ ariyānaṁ niyyānaṁ nappajānātīti thīnamiddhaṁ niyyānāvaraṇaṁ
 avikkhepo ariyānaṁ niyyānaṁ tena ca avikkhepena ariyā nīyanti
 uddhaccaṁ niyyānāvaraṇaṁ tena ca uddhaccena nivutattā
 avikkhepaṁ ariyānaṁ niyyānaṁ nappajānātīti uddhaccaṁ niyyānāvaraṇaṁ
 dhammavavatthānaṁ ariyānaṁ niyyānaṁ tena ca dhammavavatthānena ariyā
 nīyanti vicikicchā niyyānāvaraṇaṁ tāya ca vicikicchāya
 nivutattā dhammavavatthānaṁ ariyānaṁ niyyānaṁ nappajānātīti vicikicchā
 niyyānāvaraṇaṁ ñāṇaṁ ariyānaṁ niyyānaṁ tena ca ñāṇena ariyā
 nīyanti avijjā niyyānāvaraṇaṁ tāya ca avijjāya nivutattā
 ñāṇaṁ ariyānaṁ niyyānaṁ nappajānātīti avijjā niyyānāvaraṇaṁ
 pāmujjaṁ ariyānaṁ niyyānaṁ tena pāmujjena ariyā nīyanti arati
 niyyānāvaraṇaṁ tāya ca aratiyā nivutattā pāmujjaṁ ariyānaṁ
 niyyānaṁ nappajānātīti arati niyyānāvaraṇaṁ sabbepi kusalā
 dhammā ariyānaṁ niyyānaṁ tehi [1]- dhammehi ariyā nīyanti sabbepi
 akusalā dhammā niyyānāvaraṇā tehi ca akusalehi dhammehi
 nivutattā kusale dhamme ariyānaṁ niyyānaṁ nappajānātīti sabbepi
 akusalā dhammā niyyānāvaraṇā imehi ca pana nīvaraṇehi
 visuddhacittassa < PTS. Ps I , 164 >soḷasavatthukaṁ ānāpānassatisamādhiṁ bhāvayato
 khaṇikasamodhānā.

  *  *  *  *  *  *
  Footnote:1 Ma. ca.
-------------------------------------------------
[page 247]
      [366] Katame aṭṭhārasa upakkilesā uppajjanti.
 Assāsādimajjhapariyosānaṁ satiyā anugacchato ajjhattavikkhepagataṁ cittaṁ
 samādhissa paripantho passāsādimajjhapariyosānaṁ satiyā anugacchato
 bahiddhāvikkhepagataṁ cittaṁ samādhissa paripantho assāsapaṭikaṅkhaṇā
 nikanti taṇhācariyā samādhissa paripantho passāsapaṭikaṅkhaṇā
 nikanti taṇhācariyā samādhissa paripantho assāsenābhitunnassa
 passāsapaṭilābhe mucchanā 1- samādhissa paripantho passāsenābhitunnassa
 assāsapaṭilābhe mucchanā 2- samādhissa paripantho.
            Anugacchanā ca assāsaṁ passāsaṁ anugacchanā
            sati ajjhattavikkhepā kaṅkhaṇā bahiddhāvikkhepapanthanā 3-
            cha [4]- ete upakkilesā ānāpānassatisamādhissa
            yehi vikampamānassa 5- no ce 6- cittaṁ vimuccati
            vimokkhaṁ appajānantā te honti parapattiyāti.
      [367] Nimittaṁ āvajjato assāse cittaṁ vikampati samādhissa
 paripantho assāsaṁ āvajjato nimitte cittaṁ vikampati samādhissa
 paripantho nimittaṁ āvajjato passāse cittaṁ vikampati
 samādhissa paripantho passāsaṁ āvajjato nimitte cittaṁ
 vikampati samādhissa paripantho assāsaṁ āvajjato passāse cittaṁ
 vikampati samādhissa paripantho passāsaṁ āvajjato assāse

  *  *  *  *  *  *
  Footnote:1-2 Sī. samucchinnā. 3 Ma. Yu. ... patthanā. 4 Ma. Yu. assāse nābhitunnassa,
 passāsapaṭilābhe mucchanā passāse nābhitunnassa assāsapaṭilābhe mucchanā.
 5 Ma. vikkhippamānassa. Yu. vikkhepamānassa. evamuparipi.
 6 Ma. Yu. ca. evamuparipi.
-------------------------------------------------
[page 248]
 Cittaṁ vikampati samādhissa paripantho.
            Nimittaṁ āvajjamānassa assāse vikkhippate 1- mano
            assāsaṁ āvajjamānassa nimitte cittaṁ vikampati
            nimittaṁ āvajjamānassa passāse vikkhippate mano
            passāsaṁ āvajjamānassa nimitte cittaṁ vikampati
            assāsaṁ āvajjamānassa passāse vikkhippate mano
            passāsaṁ āvajjamānassa assāse cittaṁ vikampati
            cha ete upakkilesā ānāpānassatisamādhissa
            yehi vikampamānassa no ce cittaṁ vimuccati
            vimokkhaṁ appajānantā te honti parapattiyāti.
      Atītānudhāvanaṁ cittaṁ vikkhepānupatitaṁ samādhissa paripantho
 anāgatapaṭikaṅkhaṇaṁ cittaṁ vikampitaṁ samādhissa paripantho līnaṁ
 cittaṁ kosajjānupatitaṁ samādhissa paripantho atipaggahitaṁ cittaṁ
 uddhaccānupatitaṁ samādhissa paripantho abhiññātaṁ 2- cittaṁ
 rāgānupatitaṁ samādhissa paripantho apaññātaṁ 3- cittaṁ byāpādānupatitaṁ
 samādhissa paripantho.
      [368] Atītānudhāvanaṁ cittaṁ anāgatapāṭikaṅkhaṇaṁ
            līnaṁ atipaggahitaṁ abhiññātaṁ apaññātaṁ cittaṁ na samādhiyati
            cha ete upakkilesā ānāpānassatisamādhissa

  *  *  *  *  *  *
  Footnote:1 Ma. vikkhipate. evamuparipi. 2 Sī. Ma. Yu. abhiṇataṁ.
 3 Sī. Ma. Yu. apaṇataṁ. evamuparipi.
-------------------------------------------------
[page 249]
            Yehi upakkiliṭṭhasaṅkappo adhicittaṁ nappajānātīti.
      [369] Assāsādimajjhapariyosānaṁ satiyā anugacchato ajjhattaṁ
 vikkhepagatena cittena kāyopi cittampi sāraddhā ca honti
 iñjitā ca phanditā ca passāsādimajjhapariyosānaṁ satiyā
 anugacchato bahiddhā vikkhepagatena cittena kāyopi cittampi
 sāraddhā ca honti iñjitā ca phanditā ca assāsapaṭikaṅkhaṇāya
 nikantiyā taṇhācariyāya kāyopi cittampi sāraddhā ca honti iñjitā
 ca phanditā ca passāsapaṭikaṅkhaṇāya nikantiyā taṇhācariyāya
 kāyopi cittampi sāraddhā ca honti iñjitā ca < PTS. Ps I , 166 >phanditā ca
 assāsenābhitunnassa passāsapaṭilābhe mucchitattā 1- kāyopi cittampi
 sāraddhā ca honti iñjitā ca phanditā ca passāsenābhitunnassa
 assāsapaṭilābhe mucchitattā kāyopi cittampi sāraddhā ca
 honti iñjitā ca phanditā ca nimittaṁ āvajjato assāse
 cittaṁ vikampitattā kāyopi cittampi sāraddhā ca honti iñjitā
 ca phanditā ca assāsaṁ āvajjato nimitte cittaṁ vikampitattā
 kāyopi cittampi sāraddhā ca honti iñjitā ca phanditā ca
 nimittaṁ āvajjato passāse cittaṁ vikampitattā 2- kāyopi cittampi
 sāraddhā ca honti iñjitā ca phanditā ca passāsaṁ āvajjato
 nimitte cittaṁ vikampitattā kāyopi cittampi sāraddhā ca honti

  *  *  *  *  *  *
  Footnote:1 Sī. mucchanattā. 2 Sī. vikkhambhitattā.
-------------------------------------------------
[page 250]
 Iñjitā ca phanditā ca assāsaṁ āvajjato passāse cittaṁ
 vikampitattā kāyopi cittampi sāraddhā ca honti iñjitā ca
 phanditā ca passāsaṁ āvajjato assāse cittaṁ vikampitattā
 kāyopi cittampi sāraddhā ca honti iñjitā ca phanditā ca
 atītānudhāvanena cittena vikkhepānupatitena kāyopi cittampi
 sāraddhā ca honti iñjitā ca phanditā ca anāgatapāṭikaṅkhena
 cittena vikampitena 1- kāyopi cittampi sāraddhā ca honti
 iñjitā ca phanditā ca līnena cittena kosajjānupatitena kāyopi
 cittampi sāraddhā ca honti iñjitā ca phanditā ca atipaggahitena
 cittena uddhaccānupatitena kāyopi cittampi sāraddhā ca honti
 iñjitā ca phanditā ca abhiññātena 2- cittena rāgānupatitena
 kāyopi cittampi sāraddhā ca honti iñjitā ca phanditā ca
 apaññātena 3- cittena byāpādānupatitena kāyopi cittampi
 sāraddhā ca honti iñjitā ca phanditā ca.
            Ānāpānassati yassa aparipuṇṇā abhāvitā
            kāyopi iñjito hoti cittampi hoti iñjitaṁ
            kāyopi phandito hoti cittampi hoti phanditaṁ
            ānāpānassati yassa paripuṇṇā subhāvitā
            kāyopi aniñjito hoti cittampi hoti aniñjitaṁ

  *  *  *  *  *  *
  Footnote:1 Sī. Yu. vikkhambhitena. 2 Sī. abhiṇatena. 3 Sī. Ma. apaṇatena.
-------------------------------------------------
[page 251]
            Kāyopi aphandito hoti cittampi hoti aphanditanti.
      Tehi ca pana nīvaraṇehi visuddhacittassa soḷasavatthukaṁ
 ānāpānassatisamādhiṁ bhāvayato khaṇikasamodhānā ime aṭṭhārasa
 upakkilesā uppajjanti.
      [370] Katamāni terasa vodāne ñāṇāni. Atītānudhāvanaṁ
 cittaṁ vikkhepānupatitaṁ taṁ vivajjayitvā ekaṭṭhāne samādahati
 evaṁpi cittaṁ na vikkhepaṁ gacchati anāgatapaṭikaṅkhaṇaṁ cittaṁ vikampitaṁ 1-
 taṁ vivajjayitvā tattheva adhimokkheti evaṁpi cittaṁ na vikkhepaṁ
 gacchati līnaṁ cittaṁ kosajjānupatitaṁ taṁ paggaṇhitvā kosajjaṁ
 pajahati evaṁpi cittaṁ na vikkhepaṁ gacchati atipaggahitaṁ cittaṁ
 uddhaccānupatitaṁ taṁ niggaṇhitvā uddhaccaṁ pajahati evaṁpi cittaṁ
 na vikkhepaṁ gacchati abhiññātaṁ cittaṁ rāgānupatitaṁ taṁ sampajāno
 hutvā rāgaṁ pajahati evaṁpi cittaṁ na vikkhepaṁ gacchati apaññātaṁ
 cittaṁ byāpādānupatitaṁ taṁ sampajāno hutvā byāpādaṁ pajahati
 evaṁpi cittaṁ na vikkhepaṁ gacchati imehi chahi ṭhānehi parisuddhaṁ
 cittaṁ pariyodātaṁ ekattagataṁ hoti.
      [371] Katame te ekattā. Dānavossaggupaṭṭhānekattaṁ
 samathanimittupaṭṭhānekattaṁ vayalakkhaṇupaṭṭhānekattaṁ nirodhupaṭṭhānekattaṁ
 dānavossaggupaṭṭhānekattaṁ cāgādhimuttānaṁ samathanimittupaṭṭhānekattañca

  *  *  *  *  *  *
  Footnote:1 Sī. Yu. vikkhambhitaṁ. evamuparipi.
-------------------------------------------------
[page 252]
 Adhicittamanuyuttānaṁ vayalakkhaṇupaṭṭhānekattañca
 vipassakānaṁ nirodhupaṭṭhānekattañca ariyapuggalānaṁ imehi catūhi
 ṭhānehi ekattagataṁ cittaṁ paṭipadāvisuddhipasannañceva hoti
 upekkhānubrūhitañca ñāṇena ca sampahaṁsitaṁ.
      [372] Paṭhamajjhānassa ko ādi kiṁ majjhe kiṁ pariyosānaṁ.
 Paṭhamajjhānassa paṭipadāvisuddhi ādi upekkhānubrūhanā majjhe
 sampahaṁsanā pariyosānaṁ.
      [373] Paṭhamajjhānassa paṭipadāvisuddhi ādi ādissa kati
 lakkhaṇāni. Ādissa tīṇi lakkhaṇāni yo tassa paripantho
 tato cittaṁ visujjhati visuddhattā cittaṁ majjhimaṁ samathanimittaṁ
 paṭipajjati paṭipannattā tattha cittaṁ pakkhandati yañca
 paripanthato cittaṁ visujjhati yañca visuddhattā cittaṁ majjhimaṁ
 samathanimittaṁ paṭipajjati yañca paṭipannattā tattha cittaṁ pakkhandati
 paṭhamajjhānassa < PTS. Ps I , 168 >paṭipadāvisuddhi ādi ādissa imāni tīṇi
 lakkhaṇāni tena vuccati paṭhamajjhānaṁ ādikalyāṇañceva hoti
 lakkhaṇasampannañca.
      [374] Paṭhamajjhānassa upekkhānubrūhanā majjhe majjhassa
 kati lakkhaṇāni. Majjhassa tīṇi lakkhaṇāni visuddhaṁ cittaṁ
 ajjhupekkhati samathapaṭipannaṁ ajjhupekkhati ekattupaṭṭhānaṁ
 ajjhupekkhati yañca visuddhaṁ cittaṁ ajjhupekkhati yañca
-------------------------------------------------
[page 253]
 Samathapaṭipannaṁ ajjhupekkhati yañca ekattupaṭṭhānaṁ ajjhupekkhati
 paṭhamajjhānassa upekkhānubrūhanā majjhe majjhassa imāni tīṇi
 lakkhaṇāni tena vuccati paṭhamajjhānaṁ majjhe kalyāṇañceva hoti
 lakkhaṇasampannañca.
      [375] Paṭhamajjhānassa sampahaṁsanā pariyosānaṁ pariyosānassa
 kati lakkhaṇāni. Pariyosānassa cattāri lakkhaṇāni tattha
 jātānaṁ dhammānaṁ anativattanaṭṭhena sampahaṁsanā indriyānaṁ
 ekarasaṭṭhena sampahaṁsanā tadupagaviriyavāhanaṭṭhena sampahaṁsanā
 āsevanaṭṭhena sampahaṁsanā paṭhamajjhānassa sampahaṁsanā pariyosānaṁ
 pariyosānassa imāni cattāri lakkhaṇāni tena vuccati paṭhamajjhānaṁ
 pariyosānakalyāṇañceva hoti lakkhaṇasampannañca evaṁ tivattagataṁ
 cittaṁ tividhakalyāṇakaṁ dasalakkhaṇasampannaṁ vitakkasampannañceva
 hoti vicārasampannañca pītisampannañca sukhasampannañca cittassa
 adhiṭṭhānasampannañca saddhāsampannañca viriyasampannañca satisampannañca
 samādhisampannañca paññāsampannañca.
      [376] Dutiyajjhānassa ko ādi kiṁ majjhe kiṁ
 pariyosānaṁ. Dutiyajjhānassa paṭipadāvisuddhi ādi upekkhānubrūhanā
 majjhe sampahaṁsanā pariyosānaṁ .pe. Evaṁ tivattagataṁ
 cittaṁ tividhakalyāṇakaṁ dasalakkhaṇasampannaṁ vicārasampannañca pītisampannañceva
 hoti sukhasampannañca cittassa adhiṭṭhānasampannañca
-------------------------------------------------
[page 254]
 Saddhāsampannañca viriyasampannañca satisampannañca samādhisampannañca
 paññāsampannañca.
      [377] < PTS. Ps I , 169 >Tatiyajjhānassa ko ādi kiṁ majjhe kiṁ
 pariyosānaṁ .pe. Evaṁ tivattagataṁ cittaṁ tividhakalyāṇakaṁ
 dasalakkhaṇasampannaṁ pītisampannañca 1- sukhasampannañceva hoti cittassa
 adhiṭṭhānasampannañca saddhāsampannañca viriyasampannañca satisampannañca
 samādhisampannañca paññāsampannañca.
      [378] Catutthajjhānassa ko ādi kiṁ majjhe kiṁ
 pariyosānaṁ .pe. Evaṁ tivattagataṁ cittaṁ tividhakalyāṇakaṁ
 dasalakkhaṇasampannaṁ upekkhāsampannañceva hoti cittassa adhiṭṭhānasampannañca
 saddhāsampannañca viriyasampannañca satisampannañca
 samādhisampannañca paññāsampannañca.
      [379] Ākāsānañcāyatanasamāpattiyā viññāṇañcāyatanasamāpattiyā
 ākiñcaññāyatanasamāpattiyā nevasaññānāsaññāyatanasamāpattiyā
 ko ādi kiṁ majjhe kiṁ pariyosānaṁ .pe.
 Evaṁ tivattagataṁ cittaṁ tividhakalyāṇakaṁ dasalakkhaṇasampannaṁ
 upekkhāsampannañceva hoti cittassa adhiṭṭhānasampannañca .pe.
 Paññāsampannañca.
      [380] Aniccānupassanāya ko ādi kiṁ majjhe kiṁ
 pariyosānaṁ .pe. Evaṁ tivattagataṁ cittaṁ tividhakalyāṇakaṁ

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 255]
 Dasalakkhaṇasampannañceva hoti vicārasampannañca pītisampannañca
 sukhasampannañca cittassa adhiṭṭhānasampannañca saddhāsampannañca
 viriyasampannañca satisampannañca samādhisampannañca paññāsampannañca.
 Dukkhānupassanāya anattānupassanāya nibbidānupassanāya
 virāgānupassanāya nirodhānupassanāya paṭinissaggānupassanāya khayānupassanāya
 vayānupassanāya vipariṇāmānupassanāya animittānupassanāya
 appaṇihitānupassanāya suññatānupassanāya adhipaññādhammavipassanāya
 yathābhūtañāṇadassanāya ādīnavānupassanāya paṭisaṅkhānupassanāya
 vivaṭṭanānupassanāya sotāpattimaggassa sakadāgāmimaggassa
 anāgāmimaggassa .pe.
      [381] Arahattamaggassa ko ādi kiṁ majjhe kiṁ
 pariyosānaṁ. Arahattamaggassa paṭipadāvisuddhi ādi upekkhānubrūhanā
 majjhe sampahaṁsanā pariyosānaṁ. Arahattamaggassa
 paṭipadāvisuddhi ādi ādissa kati lakkhaṇāni. Ādissa tīṇi
 lakkhaṇāni yo tassa paripantho tato cittaṁ visujjhati yañca
 visuddhattā cittaṁ majjhimaṁ samathanimittaṁ paṭipajjati yañca
 paṭipannattā tattha cittaṁ pakkhandati < PTS. Ps I , 170 >yañca paripanthato cittaṁ
 visujjhati yañca visuddhattā cittaṁ majjhimaṁ samathanimittaṁ
 paṭipajjati yañca paṭipannattā tattha cittaṁ pakkhandati arahattamaggassa
 paṭipadāvisuddhi ādi ādissa imāni tīṇi lakkhaṇāni
-------------------------------------------------
[page 256]
 Tena vuccati arahattamaggo ādikalyāṇo ceva hoti
 lakkhaṇasampanno ca.
      [382] Arahattamaggassa upekkhānubrūhanā majjhe majjhassa
 kati lakkhaṇāni. Majjhassa tīṇi lakkhaṇāni visuddhacittaṁ
 ajjhupekkhati samathapaṭipannaṁ ajjhupekkhati ekattupaṭṭhānaṁ
 ajjhupekkhati yañca visuddhaṁ cittaṁ ajjhupekkhati yañca
 samathapaṭipannaṁ ajjhupekkhati yañca ekattupaṭṭhānaṁ ajjhupekkhati
 tena vuccati arahattamaggo majjhekalyāṇo ceva hoti
 lakkhaṇasampanno ca.
      [383] Arahattamaggassa sampahaṁsanā pariyosānaṁ pariyosānassa
 kati lakkhaṇāni. Pariyosānassa cattāri lakkhaṇāni tattha
 jātānaṁ dhammānaṁ anativattanaṭṭhena sampahaṁsanā indriyānaṁ
 ekarasaṭṭhena sampahaṁsanā tadupagaviriyavāhanaṭṭhena sampahaṁsanā
 āsevanaṭṭhena sampahaṁsanā arahattamaggassa sampahaṁsanā pariyosānaṁ
 pariyosānassa imāni cattāri lakkhaṇāni tena vuccati arahattamaggo
 pariyosānakalyāṇo ceva hoti lakkhaṇasampanno ca evaṁ
 tivattagataṁ cittaṁ tividhakalyāṇakaṁ dasalakkhaṇasampannaṁ vitakkasampannañceva
 hoti vicārasampannañca pītisampannañca sukhasampannañca
 cittassa adhiṭṭhānasampannañca saddhāsampannañca
 viriyasampannañca satisampannañca samādhisampannañca paññāsampannañca .pe.
-------------------------------------------------
[page 257]
      [383] Nimittaṁ assāsapassāsā anārammaṇamekacittassa
            ajānato ca tayo dhamme bhāvanā nupalabbhati
            nimittaṁ assāsapassāsā anārammaṇamekacittassa
            jānato ca tayo dhamme bhāvanā upalabbhatīti.
      [384] Kathaṁ ime ca tayo dhammā ekacittassa ārammaṇā
 na honti na cime tayo dhammā aviditā honti na ca cittaṁ
 vikkhepaṁ gacchati padhānañca paññāyati payogañca sādheti
 visesamadhigacchati. Seyyathāpi rukkho same bhūmibhāge nikkhitto
 tamenaṁ puriso kakacena chindeyya rukkhe phuṭṭhakakacadantānaṁ vasena
 purisassa sati upaṭṭhitā hoti na āgate vā gate vā
 kakacadante manasi karoti na āgatā vā gatā vā kakacadantā
 aviditā honti padhānañca paññāyati payogañca sādheti
 visesamadhigacchati 1- yathā rukkho same bhūmibhāge nikkhitto evaṁ
 upanibandhanānimittaṁ yathā kakacadantā evaṁ assāsapassāsā yathā
 rukkhe phuṭṭhakakacadantānaṁ vasena purisassa sati upaṭṭhitā hoti na
 āgate vā gate vā kakacadante manasi karoti na āgatā vā
 gatā vā kakacadantā aviditā honti padhānañca paññāyati
 payogañca sādheti visesamadhigacchati 1- evameva bhikkhu nāsikagge
 vā mukhanimitte vā satiṁ upaṭṭhapetvā nisinno hoti na āgate

  *  *  *  *  *  *
  Footnote:1 Ma. ime pāṭhā natthi.
-------------------------------------------------
[page 258]
 Vā gate vā assāsapassāse manasi karoti na āgatā vā
 gatā vā assāsapassāsā aviditā honti padhānañca paññāyati
 payogañca sādheti visesamadhigacchati [1]-.
      [385] Katamaṁ padhānaṁ. Āraddhaviriyassa kāyopi cittampi
 kammaniyaṁ hoti idaṁ padhānaṁ. Katamo payogo. Āraddhaviriyassa
 upakkilesā pahīyanti vitakkā vūpasamanti ayaṁ payogo. Katamo
 viseso. Āraddhaviriyassa saññojanāni pahīyanti anusayā
 byāsanti 2- ayaṁ viseso. Evaṁ ime ca tayo dhammā ekacittassa
 ārammaṇā na < PTS. Ps I , 172 >honti na cime tayo dhammā aviditā honti
 na ca cittaṁ vikkhepaṁ gacchati padhānañca paññāyati payogañca
 sādheti visesamadhigacchati.
      [386] Ānāpānassati yassa paripuṇṇā subhāvitā
            anupubbaṁ paricitā yathā buddhena desitā
            so imaṁ lokaṁ 3- pabhāseti abbhā muttova candimāti.
      Ānanti assāso no passāso. Apānanti passāso
 no assāso. Assāsapassāsavasena upaṭṭhānaṁ sati 4- yo assāsati
 tassupaṭṭhāti yo passāsati tassupaṭṭhāti. Paripuṇṇāti
 pariggahaṭṭhena paripuṇṇā parivāraṭṭhena paripuṇṇā paripūraṭṭhena

  *  *  *  *  *  *
  Footnote:1 Ma. padhānañca. 2 Ma. byantī honti. 3 Sī. ime loke.
 4 Sī. assāsavasena upaṭṭhānaṁ sati passāsavasena upaṭṭhānaṁ sati.
-------------------------------------------------
[page 259]
 Paripuṇṇā.
      Subhāvitāti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā tassime
 cattāro bhāvanaṭṭhā yānīkatā honti vatthukatā anuṭṭhitā paricitā
 susamāraddhā.
      Yānīkatāti yattha yattha ākaṅkhati tattha tattha vasippatto
 hoti balappatto vesārajjappatto tassa [1]- te dhammā āvajjanapaṭibaddhā
 honti ākaṅkhaṇapaṭibaddhā 2- manasikārapaṭibaddhā cittuppādapaṭibaddhā
 tena vuccati yānīkatāti.
      Vatthukatāti yasmiṁ yasmiṁ vatthusmiṁ cittaṁ svādhiṭṭhitaṁ hoti
 tasmiṁ tasmiṁ vatthusmiṁ sati supatiṭṭhitā 3- hoti yasmiṁ yasmiṁ vā
 pana vatthusmiṁ sati supatiṭṭhitā hoti tasmiṁ tasmiṁ vatthusmiṁ cittaṁ
 svādhiṭṭhitaṁ hoti tena vuccati vatthukatāti.
      Anuṭṭhitāti yena yena cittaṁ abhinīharati tena tena sati
 anuparivattati yena yena vā pana sati anuparivattati tena tena
 cittaṁ abhinīharati tena vuccati anuṭṭhitāti.
      Paricitāti pariggahaṭṭhena paricitā parivāraṭṭhena paricitā
 paripūraṭṭhena paricitā satiyā pariggaṇhanto < PTS. Ps I , 173 >jināti pāpake
 akusale dhamme tena vuccati paricitāti.

  *  *  *  *  *  *
  Footnote:1 Ma. me. 2 Ma. ākaṅkhapaṭibaddhā. 3 Sī. sūpaṭṭhitā. Ma. supaṭṭhitā. evamuparipi.
-------------------------------------------------
[page 260]
      Susamāraddhāti cattāro susamāraddhā tattha jātānaṁ
 dhammānaṁ anativattanaṭṭhena susamāraddhā indriyānaṁ ekarasaṭṭhena
 susamāraddhā tadupagaviriyavāhanaṭṭhena susamāraddhā tappaccanīkānaṁ
 kilesānaṁ susamugghātattā 1- susamāraddhā.
      Susamanti atthi samaṁ atthi susamaṁ. Katamaṁ samaṁ. Ye tattha
 jātā anavajjā kusalā bodhipakkhiyā idaṁ samaṁ. Katamaṁ susamaṁ.
 Yaṁ tesaṁ 2- dhammānaṁ ārammaṇaṁ nirodho nibbānaṁ idaṁ susamaṁ. Iti
 idañca samaṁ susamaṁ ñātaṁ hoti diṭṭhaṁ viditaṁ sacchikataṁ phassitaṁ
 paññāya āraddhaṁ hoti viriyaṁ asallīnaṁ upaṭṭhitā sati
 apamuṭṭhā 3- passaddho kāyo āraddho samāhitaṁ cittaṁ ekattaṁ
 tena vuccati susamāraddhāti.
      Anupubbaṁ paricitāti dīghaṁ assāsavasena purimā purimā
 paricitā pacchimā pacchimā anuparicitā dīghaṁ passāsavasena purimā
 purimā paricitā pacchimā pacchimā anuparicitā rassaṁ assāsavasena
 purimā purimā paricitā pacchimā pacchimā anuparicitā
 rassaṁ passāsavasena purimā purimā paricitā pacchimā pacchimā
 anuparicitā .pe. Paṭinissaggānupassī assāsavasena purimā purimā
 paricitā pacchimā pacchimā anuparicitā paṭinissaggānupassī
 passāsavasena purimā purimā paricitā pacchimā pacchimā
 anuparicitā sabbāpi soḷasavatthukā ānāpānassatiyo aññamaññaṁ

  *  *  *  *  *  *
  Footnote:1 Ma. susamūhatattā. 2 Ma. āmeṇḍitaṁ. 3 Ma. asammuṭṭhā.
-------------------------------------------------
[page 261]
 Paricitā ceva honti anuparicitā ca tena vuccati anupubbaṁ
 paricitāti.
      Yathāti dasa yathatthā attadamathaṭṭho yathattho attasamathaṭṭho
 yathattho attaparinibbāpanaṭṭho yathattho abhiññaṭṭho
 yathattho pariññaṭṭho yathattho pahānaṭṭho yathattho bhāvanaṭṭho
 yathattho < PTS. Ps I , 174 >sacchikiriyaṭṭho yathattho saccābhisamayaṭṭho yathattho
 nirodhe patiṭṭhāpakaṭṭho yathattho.
      Buddhoti yo so bhagavā sayambhū anācariyako pubbe
 ananussutesu dhammesu sāmaṁ saccāni abhisambujjhi tattha ca
 sabbaññutaṁ patto balesu ca vasībhāvaṁ.
      Buddhoti kenatthena buddho. Bujjhitā saccānīti buddho
 bodhento 1- pajāyāti buddho sabbaññutāya buddho sabbadassāvitāya
 buddho anaññaneyyatāya buddho visatitāya 2- buddho
 khīṇāsavasaṅkhātena buddho nirupakkilesasaṅkhātena 3- buddho ekantavītarāgoti
 buddho ekantavītadosoti buddho ekantavītamohoti
 buddho ekantanikkilesoti buddho ekāyanamaggaṁ gatoti buddho
 eko anuttaraṁ sammāsambodhiṁ abhisambuddhoti buddho abuddhivihatattā
 buddhipaṭilābhā buddho.
      Buddhoti netaṁ nāmaṁ mātarā kataṁ na pitarā kataṁ na
 bhaginiyā kataṁ na mittāmaccehi kataṁ na ñātisālohitehi kataṁ na

  *  *  *  *  *  *
  Footnote:1 Ma. Yu. bodhetā. 2 Ma. Yu. visavitāya. 3 Ma. nirupalepasaṅkhātena.
 Yu. nirupadhisaṅkhātena.
-------------------------------------------------
[page 262]
 Samaṇabrāhmaṇehi kataṁ na devatāhi kataṁ vimokkhantikametaṁ
 buddhānaṁ bhagavantānaṁ bodhiyā mūle saha sabbaññutañāṇassa
 paṭilābhā sacchikā paññatti yadidaṁ buddhoti.
      Desitāti attadamathaṭṭho yathattho yathā buddhena desito
 attasamathaṭṭho yathattho yathā buddhena desito attaparinibbāpanaṭṭho
 yathattho yathā buddhena desito .pe. Nirodhe
 patiṭṭhāpakaṭṭho yathattho yathā buddhena desito hoti
 gahaṭṭho vā hoti pabbajito vā.
      Lokoti khandhaloko dhātuloko āyatanaloko vipattibhavaloko
 vipattisambhavaloko sampattibhavaloko sampattisambhavaloko eko
 loko sabbe sattā āhāraṭṭhitikā .pe. Aṭṭhārasa lokā
 aṭṭhārasa dhātuyo.
      Pabhāsetīti attadamathaṭṭhaṁ yathatthaṁ abhisambuddhattā < PTS. Ps I , 175 >so imaṁ
 lokaṁ obhāseti [1]- pabhāseti attasamathaṭṭhaṁ yathatthaṁ abhisambuddhattā
 so imaṁ lokaṁ obhāseti [1]- pabhāseti attaparinibbāpanaṭṭhaṁ yathatthaṁ
 abhisambuddhattā so imaṁ lokaṁ obhāseti .pe. Nirodhe
 patiṭṭhāpakaṭṭhaṁ yathatthaṁ abhisambuddhattā so imaṁ lokaṁ obhāseti
 pabhāseti.
      Abbhā muttova candimāti yathā abbhā evaṁ kilesā yathā
 cando evaṁ ariyañāṇaṁ yathā candimā devaputto evaṁ bhikkhu

  *  *  *  *  *  *
  Footnote:1 Ma. Yu. bhāseti. evamuparipi.
-------------------------------------------------
[page 263]
 Yathā cando abbhā mutto mahiyā 1- dhūmarajamutto rāhupāṇā 2-
 vippamutto bhāsate ca tapate ca virocati 3- ca evameva bhikkhu
 sabbakilesehi vimutto 4- bhāsate ca tapate ca virocati ca tena vuccati
 abbhā muttova candimāti imāni terasa vodāne ñāṇāni.
                        Bhāṇavāraṁ.
      [387] Katamāni battiṁsaṁ satokārīsu ñāṇāni idha bhikkhu
 araññagato vā rukkhamūlagato vā suññāgāragato vā nisīdati
 pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ upaṭṭhapetvā
 so satova assasati .pe. Sabbakāyapaṭisaṁvedī assasissāmīti
 sikkhati sabbakāyapaṭisaṁvedī passasissāmīti sikkhati passambhayaṁ
 kāyasaṅkhāraṁ assasissāmīti sikkhati passambhayaṁ kāyasaṅkhāraṁ
 passasissāmīti sikkhati pītipaṭisaṁvedī sukhapaṭisaṁvedī < PTS. Ps I , 176 >cittasaṅkhārapaṭisaṁvedī
 passambhayaṁ cittasaṅkhāraṁ cittapaṭisaṁvedī abhippamodayaṁ cittaṁ
 samādahaṁ cittaṁ vimocayaṁ cittaṁ aniccānupassī virāgānupassī
 nirodhānupassī paṭinissaggānupassī assasissāmīti sikkhati
 paṭinissaggānupassī passasissāmīti sikkhati.
      [388] Idhāti imissā diṭṭhiyā imissā khantiyā imissā
 ruciyā imasmiṁ ādāye imasmiṁ dhamme imasmiṁ vinaye imasmiṁ
 dhammavinaye imasmiṁ pāvacane imasmiṁ brahmacariye imasmiṁ satthusāsane
 tena vuccati idhāti.

  *  *  *  *  *  *
  Footnote:1 Ma. mahikā mutto. 2 Ma. Yu. rāhugahaṇā. 3 Ma. virocate. evamuparipi.
 4 Ma. Yu. vippamutto.
-------------------------------------------------
[page 264]
      Bhikkhūti puthujjanakalyāṇako vā hoti bhikkhu sekkho vā
 arahā vā akuppadhammo.
      Araññanti nikkhamitvā bahi indakhīlā sabbametaṁ araññaṁ.
      Rukkhamūlanti tattha bhikkhuno āsanaṁ paññattaṁ hoti mañco
 vā pīṭhaṁ vā bhisi vā taṭṭikā vā cammakhaṇḍo vā tiṇasaṇṭharo
 vā paṇṇasaṇṭharo vā palāsasaṇṭharo vā tattha bhikkhu
 caṅkamati vā tiṭṭhati vā nisīdati vā seyyaṁ vā kappeti.
      Suññanti kenaci anākiṇṇaṁ hoti gahaṭṭhehi vā
 pabbajitehi vā.
      Āgāranti vihāro aḍḍhayogo pāsādo hammiyaṁ guhāti.
      Nisīdati pallaṅkaṁ ābhujitvāti nisinno hoti pallaṅkaṁ
 ābhujitvā ujuṁ kāyaṁ paṇidhāya 1- ujuko hoti kāyo panidhito 2-
 paṇihito.
      Parimukhaṁ satiṁ upaṭṭhapetvāti parīti pariggahaṭṭho mukhanti
 niyyānaṭṭho satīti upaṭṭhānaṭṭho tena vuccati parimukhaṁ satiṁ
 upaṭṭhapetvāti.
      [389] Satova assasatīti [3]- battiṁsāya ākārehi < PTS. Ps I , 177 >satokārī
 dīghaṁ assāsavasena cittassekaggataṁ avikkhepaṁ pajānato satiṁ 4-
 upaṭṭhitā hoti tāya satiyā tena ñāṇena satokārī hoti dīghaṁ
 passāsavasena cittassa ekaggataṁ avikkhepaṁ pajānato satiṁ upaṭṭhitā

  *  *  *  *  *  *
  Footnote:1 Ma. paṇidhāyāti. 2 Ma. Yu. dhito supaṇihito. 3 Ma. Yu. satova assasati
 satova passasatīti. 4 Ma. Yu. sati. evamuparipi.
-------------------------------------------------
[page 265]
 Ṭhitā hoti tāya satiyā tena ñāṇena satokārī hoti rassaṁ
 assāsavasena cittassa ekaggataṁ avikkhepaṁ pajānato satiṁ
 upaṭṭhitā hoti tāya satiyā tena ñāṇena satokārī hoti rassaṁ
 passāsavasena cittassa ekaggataṁ avikkhepaṁ pajānato satiṁ
 upaṭṭhitā hoti tāya satiyā tena ñāṇena satokārī hoti .pe.
 Paṭinissaggānupassī assāsavasena paṭinissaggānupassī passāsavasena
 cittassa ekaggataṁ avikkhepaṁ pajānato satiṁ upaṭṭhitā hoti
 tāya satiyā tena ñāṇena satokārī hoti.
      [390] Kathaṁ dīghaṁ assasanto dīghaṁ assasāmīti pajānāti dīghaṁ
 passasanto dīghaṁ passasāmīti pajānāti. Dīghaṁ assāsaṁ addhānasaṅkhāte
 assasati dīghaṁ passāsaṁ addhānasaṅkhāte passasati dīghaṁ
 assāsapassāsaṁ addhānasaṅkhāte assasatipi passasatipi dīghaṁ
 assāsapassāsaṁ addhānasaṅkhāte assasatopi passasatopi chando
 uppajjati chandavasena tato sukhumataraṁ dīghaṁ assāsaṁ addhānasaṅkhāte
 assasati chandavasena tato sukhumataraṁ dīghaṁ passāsaṁ addhānasaṅkhāte
 passasati chandavasena tato sukhumataraṁ dīghaṁ assāsapassāsaṁ
 addhānasaṅkhāte assasatipi passasatipi chandavasena tato sukhumataraṁ dīghaṁ
 assāsapassāsaṁ addhānasaṅkhāte assasatopi passasatopi pāmujjaṁ
 uppajjati pāmujjavasena tato sukhumataraṁ dīghaṁ assāsaṁ addhānasaṅkhāte
 assasati pāmujjavasena tato sukhumataraṁ dīghaṁ passāsaṁ
-------------------------------------------------
[page 266]
 Addhānasaṅkhāte passasati pāmujjavasena tato sukhumataraṁ dīghaṁ
 assāsapassāsaṁ addhānasaṅkhāte assasatipi passasatipi pāmujjavasena
 tato sukhumataraṁ dīghaṁ assāsapassāsaṁ addhānasaṅkhāte assasatopi
 passasatopi dīghaṁ assāsapassāsā cittaṁ vivaṭṭati upekkhā saṇṭhāti
 imehi navahākārehi dīghaṁ assāsapassāsakāyo upaṭṭhānaṁ sati
 anupassanāñāṇaṁ kāyo upaṭṭhānaṁ no sati sati upaṭṭhānaṁ
 ceva sati ca tāya satiyā tena ñāṇena taṁ kāyaṁ anupassatīti
 tena vuccati kāye kāyānupassanā satipaṭṭhānabhāvanā.
      [391] < PTS. Ps I , 178 >Anupassatīti kathaṁ taṁ kāyaṁ anupassati. Aniccato
 anupassati no niccato dukkhato anupassati no sukhato
 anattato anupassati no attato nibbindati no nandati virajjati
 no rajjati nirodheti no samudeti paṭinissajjati no ādiyati
 aniccato anupassanto niccasaññaṁ pajahati dukkhato anupassanto
 sukhasaññaṁ pajahati anattato anupassanto attasaññaṁ pajahati
 nibbindanto nandiṁ pajahati virajjanto rāgaṁ pajahati nirodhento
 samudayaṁ pajahati paṭinissajjanto ādānaṁ pajahati evantaṁ
 kāyaṁ anupassati.
      [392] Bhāvanāti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā dīghaṁ
-------------------------------------------------
[page 267]
 Assāsapassāsavasena cittassekaggataṁ avikkhepaṁ pajānato viditā
 vedanā uppajjanti viditā upaṭṭhahanti viditā abbhatthaṁ gacchanti
 viditā saññā uppajjanti viditā upaṭṭhahanti viditā
 abbhatthaṁ gacchanti viditā vitakkā uppajjanti viditā
 upaṭṭhahanti viditā abbhatthaṁ gacchanti.
      [393] Kathaṁ viditā vedanā uppajjanti viditā upaṭṭhahanti
 viditā abbhatthaṁ gacchanti.
      Kathaṁ vedanāya uppādo vidito hoti. Avijjāsamudayā
 vedanāsamudayoti paccayasamudayaṭṭhena vedanāya uppādo vidito hoti
 taṇhāsamudayā vedanāsamudayoti kammasamudayā vedanāsamudayoti
 phassasamudayā vedanāsamudayoti paccayasamudayaṭṭhena vedanāya uppādo
 vidito hoti nibbattilakkhaṇaṁ passatopi vedanāya uppādo
 vidito hoti evaṁ vedanāya uppādo vidito hoti.
      Kathaṁ vedanāya upaṭṭhānaṁ viditaṁ hoti. Aniccato manasikaroto
 khayatupaṭṭhānaṁ viditaṁ hoti dukkhato manasikaroto bhayatupaṭṭhānaṁ
 viditaṁ hoti anattato manasikaroto suññatupaṭṭhānaṁ viditaṁ hoti
 evaṁ vedanāya upaṭṭhānaṁ viditaṁ hoti.
      Kathaṁ vedanāya atthaṅgamo vidito hoti. Avijjānirodhā
 vedanānirodhoti paccayanirodhaṭṭhena vedanāya atthaṅgamo vidito
 hoti taṇhānirodhā vedanānirodhoti < PTS. Ps I , 179 >kammanirodhā vedanānirodhoti
-------------------------------------------------
[page 268]
 Phassanirodhā vedanānirodhoti paccayanirodhaṭṭhena vedanāya atthaṅgamo
 vidito hoti vipariṇāmalakkhaṇaṁ passatopi vedanāya atthaṅgamo
 vidito hoti evaṁ vedanāya atthaṅgamo vidito hoti evaṁ
 viditā vedanā uppajjanti viditā upaṭṭhahanti viditā
 abbhatthaṁ gacchanti.
      [394] Kathaṁ viditā saññā uppajjanti viditā upaṭṭhahanti
 viditā abbhatthaṁ gacchanti.
      Kathaṁ saññāya uppādo vidito hoti. Avijjāsamudayā
 saññāsamudayoti paccayasamudayaṭṭhena saññāya uppādo vidito hoti
 taṇhāsamudayā saññāsamudayoti kammasamudayā saññāsamudayoti
 phassasamudayā saññāsamudayoti paccayasamudayaṭṭhena saññāya uppādo
 vidito hoti nibbattilakkhaṇaṁ passatopi saññāya uppādo
 vidito hoti evaṁ saññāya uppādo vidito hoti.
      Kathaṁ saññāya upaṭṭhānaṁ viditaṁ hoti. Aniccato manasikaroto
 khayatupaṭṭhānaṁ viditaṁ hoti dukkhato manasikaroto bhayatupaṭṭhānaṁ
 viditaṁ hoti anattato manasikaroto suññatupaṭṭhānaṁ viditaṁ hoti
 evaṁ saññāya upaṭṭhānaṁ viditaṁ hoti.
      Kathaṁ saññāya atthaṅgamo vidito hoti. Avijjānirodhā
 saññānirodhoti paccayanirodhaṭṭhena saññāya atthaṅgamo vidito hoti
 taṇhānirodhā saññānirodhoti kammanirodhā saññānirodhoti
-------------------------------------------------
[page 269]
 Phassanirodhā saññānirodhoti paccayanirodhaṭṭhena saññāya atthaṅgamo
 vidito hoti vipariṇāmalakkhaṇaṁ passatopi saññāya atthaṅgamo
 vidito hoti evaṁ saññāya atthaṅgamo vidito hoti
 evaṁ viditā saññā uppajjanti viditā upaṭṭhahanti viditā
 abbhatthaṁ gacchanti.
      [395] Kathaṁ viditā vitakkā uppajjanti viditā upaṭṭhahanti
 viditā abbhatthaṁ gacchanti.
      Kathaṁ vitakkānaṁ uppādo vidito hoti. Avijjāsamudayā
 vitakkasamudayoti paccayasamudayaṭṭhena vitakkānaṁ uppādo vidito hoti
 taṇhāsamudayā vitakkasamudayoti kammasamudayā vitakkasamudayoti
 saññāsamudayā vitakkasamudayoti paccayasamudayaṭṭhena vitakkānaṁ
 uppādo vidito hoti nibbattilakkhaṇaṁ passatopi vitakkānaṁ
 uppādo vidito hoti evaṁ vitakkānaṁ uppādo vidito hoti.
      Kathaṁ vitakkānaṁ upaṭṭhānaṁ viditaṁ hoti. Aniccato manasikaroto
 khayatupaṭṭhānaṁ viditaṁ hoti dukkhato manasikaroto bhayatupaṭṭhānaṁ
 viditaṁ hoti anattato manasikaroto suññatupaṭṭhānaṁ viditaṁ hoti
 evaṁ vitakkānaṁ upaṭṭhānaṁ viditaṁ hoti.
      Kathaṁ vitakkānaṁ atthaṅgamo vidito hoti. Avijjānirodhā
 vitakkanirodhoti paccayanirodhaṭṭhena vitakkānaṁ atthaṅgamo vidito hoti
 taṇhānirodhā vitakkanirodhoti kammanirodhā vitakkanirodhoti
-------------------------------------------------
[page 270]
 Saññānirodhā vitakkanirodhoti paccayanirodhaṭṭhena vitakkānaṁ atthaṅgamo
 vidito hoti vipariṇāmalakkhaṇaṁ passatopi vitakkānaṁ atthaṅgamo
 vidito hoti evaṁ vitakkānaṁ atthaṅgamo vidito hoti evaṁ
 viditā vitakkā uppajjanti viditā upaṭṭhahanti viditā
 abbhatthaṁ gacchanti.
      [396] Dīghaṁ assāsapassāsavasena cittassa ekaggataṁ
 avikkhepaṁ pajānanto indriyāni samodhāneti gocarañca pajānāti
 samatthañca paṭivijjhati .pe. Dhamme samodhāneti gocarañca
 pajānāti samatthañca paṭivijjhati.
      Indriyāni samodhānetīti kathaṁ indriyāni samodhāneti.
 Adhimokkhaṭṭhena saddhindriyaṁ samodhāneti paggahaṭṭhena viriyindriyaṁ
 samodhāneti upaṭṭhānaṭṭhena satindriyaṁ samodhāneti avikkhepaṭṭhena
 samādhindriyaṁ samodhāneti dassanaṭṭhena paññindriyaṁ samodhāneti
 ayaṁ puggalo imāni indriyāni imasmiṁ ārammaṇe samodhānetīti
 tena vuccati indriyāni samodhāneti.
      Gocarañca pajānātīti yantassa ārammaṇaṁ taṁ tassa gocaraṁ
 yaṁ tassa gocaraṁ taṁ tassa ārammaṇaṁ pajānātīti puggalo
 pajānanā paññā.
      Samanti ārammaṇassa upaṭṭhānaṁ samaṁ cittassa avikkhepo
 samaṁ cittassa adhiṭṭhānaṁ samaṁ cittassa vodānaṁ samaṁ.
-------------------------------------------------
[page 271]
      Atthoti anavajjaṭṭho nikkilesaṭṭho vodānaṭṭho paramaṭṭho.
      Paṭivijjhatīti ārammaṇassa upaṭṭhānaṭṭhaṁ paṭivijjhati cittassa
 avikkhepaṭṭhaṁ paṭivijjhati cittassa adhiṭṭhānaṭṭhaṁ paṭivijjhati
 cittassa vodānaṭṭhaṁ paṭivijjhati tena vuccati samatthañca
 paṭivijjhati.
      [397] Balāni samodhānetīti kathaṁ balāni samodhāneti.
 Assaddhiye akappiyaṭṭhena saddhābalaṁ samodhāneti kosajje
 akampiyaṭṭhena viriyabalaṁ samodhāneti pamāde akampiyaṭṭhena satibalaṁ
 samodhāneti uddhacce akampiyaṭṭhena samādhibalaṁ samodhāneti
 avijjāya akampiyaṭṭhena paññābalaṁ samodhāneti ayaṁ puggalo
 imāni balāni imasmiṁ ārammaṇe samodhānetīti tena vuccati
 balāni samodhāneti.
      Gocarañca pajānātīti .pe. Tena vuccati samatthañca
 paṭivijjhati.
      [398] < PTS. Ps I , 181 >Bojjhaṅge samodhānetīti kathaṁ bojjhaṅge
 samodhāneti. Upaṭṭhānaṭṭhena satisambojjhaṅgaṁ samodhāneti
 pavicayaṭṭhena dhammavicayasambojjhaṅgaṁ samodhāneti paggahaṭṭhena viriyasambojjhaṅgaṁ
 samodhāneti pharaṇaṭṭhena pītisambojjhaṅgaṁ samodhāneti
 upasamaṭṭhena passaddhisambojjhaṅgaṁ samodhāneti avikkhepaṭṭhena
 samādhisambojjhaṅgaṁ samodhāneti paṭisaṅkhānaṭṭhena upekkhāsambojjhaṅgaṁ
-------------------------------------------------
[page 272]
 Samodhāneti ayaṁ puggalo ime bojjhaṅge imasmiṁ
 ārammaṇe samodhānetīti tena vuccati bojjhaṅge samodhāneti.
      Gocarañca pajānātīti .pe. Tena vuccati samatthañca
 paṭivijjhati.
      [399] Maggaṁ samodhānetīti kathaṁ maggaṁ samodhāneti.
 Dassanaṭṭhena sammādiṭṭhiṁ samodhāneti abhiniropanaṭṭhena sammāsaṅkappaṁ
 samodhāneti pariggahaṭṭhena sammāvācaṁ samodhāneti
 samuṭṭhānaṭṭhena sammākammantaṁ samodhāneti vodānaṭṭhena sammāājīvaṁ
 samodhāneti paggahaṭṭhena sammāvāyāmaṁ samodhāneti
 upaṭṭhānaṭṭhena sammāsatiṁ samodhāneti avikkhepaṭṭhena sammāsamādhiṁ
 samodhāneti ayaṁ puggalo imaṁ maggaṁ imasmiṁ ārammaṇe
 samodhānetīti tena vuccati maggaṁ samodhāneti.
      Gocarañca pajānātīti .pe. Tena vuccati samatthañca
 paṭivijjhati.
      [400] Dhamme samodhānetīti kathaṁ dhamme samodhāneti.
 Ādhipateyyaṭṭhena indriyāni samodhāneti akampiyaṭṭhena balāni
 samodhāneti niyyānaṭṭhena bojjhaṅge samodhāneti hetaṭṭhena maggaṁ
 samodhāneti upaṭṭhānaṭṭhena satipaṭṭhānaṁ samodhāneti padahanaṭṭhena
 sammappadhānaṁ samodhāneti ijjhanaṭṭhena iddhipādaṁ samodhāneti
 tathaṭṭhena saccaṁ samodhāneti avikkhepaṭṭhena samathaṁ samodhāneti
-------------------------------------------------
[page 273]
 Anupassanaṭṭhena vipassanaṁ samodhāneti ekarasaṭṭhena samathavipassanaṁ
 samodhāneti anativattanaṭṭhena yuganaddhaṁ samodhāneti
 saṁvaraṭṭhena sīlavisuddhiṁ samodhāneti avikkhepaṭṭhena cittavisuddhiṁ
 samodhāneti dassanaṭṭhena diṭṭhivisuddhiṁ samodhāneti muttaṭṭhena
 vimokkhaṁ < PTS. Ps I , 182 >samodhāneti paṭivedhaṭṭhena vijjaṁ samodhāneti pariccāgaṭṭhena
 vimuttiṁ samodhāneti samucchedaṭṭhena khaye ñāṇaṁ
 samodhāneti paṭippassaṭṭhena anuppāde ñāṇaṁ samodhāneti chandaṁ
 mūlaṭṭhena samodhāneti manasikāraṁ samuṭṭhānaṭṭhena samodhāneti
 phassaṁ samodhānaṭṭhena samodhāneti vedanaṁ samosaraṇaṭṭhena
 samodhāneti samādhiṁ pamukhaṭṭhena samodhāneti satiṁ ādhipateyyaṭṭhena
 samodhāneti satisampajaññaṁ 1- tatuttaraṭṭhena samodhāneti vimuttiṁ
 sāraṭṭhena samodhāneti amatogadhaṁ nibbānaṁ pariyosānaṭṭhena
 samodhāneti ayaṁ puggalo ime dhamme imasmiṁ ārammaṇe
 samodhānetīti tena vuccati dhamme samodhāneti.
      Gocarañca pajānātīti yantassa ārammaṇaṁ taṁ tassa gocaraṁ
 yantassa gocaraṁ taṁ tassa ārammaṇaṁ pajānātīti puggalo
 pajānanā paññā.
      Samanti ārammaṇassa upaṭṭhānaṁ samaṁ cittassa avikkhepo
 samaṁ cittassa adhiṭṭhānaṁ samaṁ cittassa vodānaṁ samaṁ.
      Atthoti anavajjaṭṭho nikkilesaṭṭho vodānaṭṭho paramaṭṭho.

  *  *  *  *  *  *
  Footnote:1 Ma. Yu. paññaṁ.
-------------------------------------------------
[page 274]
      Paṭivijjhatīti ārammaṇassa upaṭṭhānaṭṭhaṁ paṭivijjhati
 cittassa avikkhepaṭṭhaṁ paṭivijjhati cittassa adhiṭṭhānaṭṭhaṁ paṭivijjhati
 cittassa vodānaṭṭhaṁ paṭivijjhati tena vuccati samatthañca
 paṭivijjhati.
      [401] Kathaṁ rassaṁ assasanto rassaṁ assasāmīti pajānāti
 rassaṁ passasanto rassaṁ passasāmīti pajānāti. Rassaṁ assāsaṁ
 ittarasaṅkhāte assasati rassaṁ passāsaṁ ittarasaṅkhāte passasati
 rassaṁ assāsapassāsaṁ ittarasaṅkhāte assasatipi passasatipi rassaṁ
 assāsapassāsaṁ ittarasaṅkhāte assasatopi passasatopi chando
 uppajjati chandavasena tato sukhumataraṁ rassaṁ assāsaṁ ittarasaṅkhāte
 assasati chandavasena tato sukhumataraṁ rassaṁ passāsaṁ ittarasaṅkhāte
 passasati chandavasena tato sukhumataraṁ rassaṁ assāsapassāsaṁ ittarasaṅkhāte
 assasatipi passasatipi chandavasena tato sukhumataraṁ rassaṁ
 assāsapassāsaṁ ittarasaṅkhāte assasatopi passasatopi pāmujjaṁ
 uppajjati pāmujjavasena tato sukhumataraṁ rassaṁ assāsaṁ ittarasaṅkhāte
 assasati pāmujjavasena tato sukhumataraṁ rassaṁ passāsaṁ ittarasaṅkhāte
 passasati pāmujjavasena tato sukhumataraṁ rassaṁ assāsapassāsaṁ
 ittarasaṅkhāte assasatipi passasatipi pāmujjavasena tato
 sukhumataraṁ rassaṁ assāsapassāsaṁ ittarasaṅkhāte assasatopi
 passasatopi rassaṁ assāsapassāsā cittaṁ vivaṭṭati upekkhā saṇṭhāti
-------------------------------------------------
[page 275]
 Imehi navahākārehi rassaṁ assāsapassāsakāyo upaṭṭhānaṁ sati
 anupassanāñāṇaṁ kāyo upaṭṭhānaṁ < PTS. Ps I , 183 >no sati sati upaṭṭhānaṁ ceva
 sati ca tāya satiyā tena ñāṇena taṁ kāyaṁ anupassatīti tena
 vuccati kāye kāyānupassanā satipaṭṭhānabhāvanā.
      [402] Anupassatīti kathaṁ taṁ kāyaṁ anupassati .pe.
 Evantaṁ kāyaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā
 rassaṁ assāsapassāsavasena cittassa ekaggataṁ avikkhepaṁ pajānato
 viditā vedanā uppajjanti .pe. Rassaṁ assāsapassāsavasena
 cittassa ekaggataṁ avikkhepaṁ pajānanto indriyānaṁ samodhāneti .pe.
 Tena vuccati samatthañca paṭivijjhati.
      [403] Kathaṁ sabbakāyapaṭisaṁvedī assasissāmīti sikkhati
 sabbakāyapaṭisaṁvedī passasissāmīti sikkhati.
      Kāyoti dve kāyā nāmakāyo ca rūpakāyo ca. Katamo
 nāmakāyo. Vedanā saññā cetanā phasso manasikāro nāmañca
 nāmakāyo ca ye ca vuccanti cittasaṅkhārā ayaṁ nāmakāyo.
 Katamo rūpakāyo. Cattāro ca mahābhūtā catunnañca mahābhūtānaṁ
 upādāyarūpaṁ assāso ca passāso ca nimittañca upanibandhanā
 ye ca vuccanti kāyasaṅkhārā ayaṁ rūpakāyo.
      [404] Kathante kāyā paṭividitā honti dīghaṁ assāsavasena
-------------------------------------------------
[page 276]
 Cittassa ekaggataṁ avikkhepaṁ pajānato sati upaṭṭhitā hoti tāya
 satiyā tena ñāṇena te kāyā paṭividitā honti dīghaṁ passāsavasena
 cittassa ekaggataṁ avikkhepaṁ pajānato sati upaṭṭhitā
 hoti tāya satiyā tena ñāṇena te kāyā paṭividitā honti
 rassaṁ assāsavasena cittassa ekaggataṁ avikkhepaṁ pajānato sati
 upaṭṭhitā hoti tāya satiyā tena ñāṇena te kāyā paṭividitā
 honti rassaṁ passāsavasena cittassa ekaggataṁ avikkhepaṁ
 pajānato sati upaṭṭhitā hoti tāya satiyā tena ñāṇena te
 kāyā paṭividitā honti āvajjato te kāyā paṭividitā honti
 jānato te kāyā paṭividitā honti passato te kāyā paṭividitā
 honti paccavekkhato te kāyā paṭividitā honti cittaṁ
 adhiṭṭhahato te kāyā paṭividitā honti saddhāya adhimuccato
 te kāyā paṭividitā honti viriyaṁ paggaṇhato te kāyā paṭividitā
 honti satiṁ upaṭṭhāpayato te kāyā paṭividitā honti
 cittaṁ samādahato te kāyā paṭividitā honti paññāya pajānato
 te kāyā paṭividitā honti abhiññeyyaṁ abhijānato te
 kāyā paṭividitā honti pariññeyyaṁ parijānato te kāyā paṭividitā
 honti pahātabbaṁ pajahato te kāyā paṭividitā honti
 bhāvetabbaṁ bhāvayato te kāyā paṭividitā honti sacchikātabbaṁ
 sacchikaroto te kāyā paṭividitā honti evante kāyā paṭividitā
-------------------------------------------------
[page 277]
 Honti sabbakāyapaṭisaṁvedī assāsapassāsakāyo upaṭṭhānaṁ
 sati anupassanāñāṇaṁ kāyo upaṭṭhānaṁ no sati sati upaṭṭhānaṁ
 ceva sati ca tāya satiyā tena ñāṇena taṁ kāyaṁ anupassatīti
 tena vuccati kāye kāyānupassanā satipaṭṭhānabhāvanā.
      [405] Anupassatīti .pe. Sabbakāyapaṭisaṁvedī assāsapassāsā 1-
 saṁvaraṭṭhena sīlavisuddhi avikkhepaṭṭhena cittavisuddhi
 dassanaṭṭhena diṭṭhivisuddhi yo tattha saṁvaraṭṭho ayaṁ adhisīlasikkhā
 yo tattha avikkhepaṭṭho ayaṁ adhicittasikkhā yo tattha dassanaṭṭho
 ayaṁ adhipaññāsikkhā imā tisso sikkhāyo āvajjanto
 sikkhati jānanto sikkhati passanto sikkhati paccavekkhanto
 sikkhati cittaṁ adhiṭṭhahanto sikkhati saddhāya adhimuccanto
 sikakhati viriyaṁ paggaṇhanto sikkhati satiṁ upaṭṭhāpento
 sikkhati cittaṁ samādahanto sikkhati paññāya pajānanto sikkhati
 abhiññeyyaṁ abhijānanto sikkhati pariññeyyaṁ parijānanto sikkhati
 pahātabbaṁ pajahanto sikkhati bhāvetabbaṁ bhāvento sikkhati sacchikātabbaṁ
 sacchikaronto sikkhati sabbakāyapaṭisaṁvedī assāsapassāsavasena
 cittassa ekaggataṁ avikkhepaṁ pajānato viditā vedanā
 uppajjanti .pe. Sabbakāyapaṭisaṁvedī assāsapassāsavasena cittassa
 ekaggataṁ avikkhepaṁ pajānanto indriyāni samodhāneti .pe.
 Tena vuccati samatthañca paṭivijjhatīti.

  *  *  *  *  *  *
  Footnote:1 Ma. Yu. assāsapassāsānaṁ.
-------------------------------------------------
[page 278]
      [406] Kathaṁ passambhayaṁ kāyasaṅkhāraṁ assasissāmīti sikkhati
 passambhayaṁ kāyasaṅkhāraṁ passasissāmīti sikkhati.
      Katamo kāyasaṅkhāro. Dīghaṁ assāsā kāyikā ete dhammā
 kāyapaṭibaddhā kāyasaṅkhārā te kāyasaṅkhāre passambhento nirodhento
 vūpasamento sikkhati dīghaṁ passāsā kāyikā ete dhammā
 kāyapaṭibaddhā kāyasaṅkhārā te kāyasaṅkhāre passambhento
 nirodhento vūpasamento sikkhati rassaṁ assāsā rassaṁ passāsā
 sabbakāyapaṭisaṁvedī assāsā kāyikā ete dhammā kāyapaṭibaddhā
 kāyasaṅkhārā te kāyasaṅkhāre passambhento nirodhento vūpasamento
 sikkhati yathārūpehi kāyasaṅkhārehi yā kāyassa ānamanā vinamanā
 sannamanā paṇamanā iñjanā phandanā calanā < PTS. Ps I , 185 >kampanā passambhayaṁ
 kāyasaṅkhāraṁ assasissāmīti sikkhati passambhayaṁ kāyasaṅkhāraṁ
 passasissāmīti sikkhati yathārūpehi kāyasaṅkhārehi yā kāyassa
 nāanamanā navinamanā nasannamanā nappaṇamanā aniñjanā naphandanā
 acalanā akampanā santaṁ sukhumaṁ passambhayaṁ kāyasaṅkhāraṁ assasissāmīti
 sikkhati passambhayaṁ kāyasaṅkhāraṁ passasissāmīti sikkhati
 iti kira passambhayaṁ kāyasaṅkhāraṁ assasissāmīti sikkhati passambhayaṁ
 kāyasaṅkhāraṁ passasissāmīti sikkhati evaṁ sante vātūpaladdhiyā
 ca pabhāvanā na hoti assāsapassāsānañca pabhāvanā na hoti
 ānāpānassatiyā ca pabhāvanā na hoti ānāpānassatisamādhissa
-------------------------------------------------
[page 279]
 Ca pabhāvanā na hoti na ca taṁ samāpattiṁ paṇḍitā samāpajjantipi
 vuṭṭhahantipi iti kira passambhayaṁ kāyasaṅkhāraṁ assasissāmīti
 sikkhati passambhayaṁ kāyasaṅkhāraṁ passasissāmīti sikkhati evaṁ
 sante vātūpaladdhiyā ca pabhāvanā hoti assāsapassāsānañca
 pabhāvanā hoti ānāpānassatiyā ca pabhāvanā hoti ānāpānassatisamādhissa
 ca pabhāvanā hoti tañca naṁ samāpattiṁ paṇḍitā
 samāpajjantipi vuṭṭhahantipi yathākathaṁ viya seyyathāpi kaṁse
 ākoṭite paṭhamaṁ oḷārikā saddā pavattanti oḷārikānaṁ saddānaṁ
 nimittaṁ suggahitattā sumanasikatattā sūpadhāritattā niruddhepi
 oḷārike sadde atha pacchā sukhumakā saddā pavattanti sukhumakānaṁ
 saddānaṁ nimittaṁ suggahitattā sumanasikatattā sūpadhāritattā
 niruddhepi sukhumake sadde atha pacchā sukhumanimittārammaṇattāpi
 cittaṁ pavattati evameva paṭhamaṁ oḷārikā assāsapassāsā
 pavattanti oḷārikānaṁ assāsapassāsānaṁ nimittaṁ suggahitattā
 sumanasikatattā sūpadhāritattā niruddhepi oḷārike assāsapassāse
 atha pacchā sukhumakā assāsapassāsā pavattanti sukhumakānaṁ assāsapassāsānaṁ
 nimittaṁ suggahitattā sumanasikatattā < PTS. Ps I , 186 >sūpadhāritattā
 niruddhepi sukhumake assāsapassāse atha pacchā sukhumakānaṁ assāsapassāsānaṁ
 nimittārammaṇattāpi cittaṁ na vikkhepaṁ gacchati evaṁ
 sante vātūpaladdhiyā ca pabhāvanā hoti assāsapassāsānañca
-------------------------------------------------
[page 280]
 Pabhāvanā hoti ānāpānassatiyā ca pabhāvanā hoti ānāpānassatisamādhissa
 ca pabhāvanā hoti tañca naṁ samāpattiṁ
 paṇḍitā samāpajjantipi vuṭṭhahantipi passambhayaṁ kāyasaṅkhāraṁ
 assāsapassāsakāyo upaṭṭhānaṁ sati anupassanāñāṇaṁ kāyo upaṭṭhānaṁ
 no sati sati upaṭṭhānaṁ ceva sati ca tāya satiyā
 tena ñāṇena taṁ kāyaṁ anupassati tena vuccati kāye kāyānupassanā
 satipaṭṭhānabhāvanā.
      [407] Anupassatīti kathaṁ taṁ kāyaṁ anupassati .pe. Evantaṁ
 kāyaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Passambhayaṁ kāyasaṅkhāraṁ assāsapassāsā 1- saṁvaraṭṭhena sīlavisuddhi
 avikkhepaṭṭhena cittavisuddhi dassanaṭṭhena diṭṭhivisuddhi yo tattha
 saṁvaraṭṭho ayaṁ adhisīlasikkhā yo tattha avikkhepaṭṭho ayaṁ
 adhicittasikkhā yo tattha dassanaṭṭho ayaṁ adhipaññāsikkhā
 imā tisso sikkhāyo āvajjanto sikkhati .pe. Sacchikātabbaṁ
 sacchikaronto sikkhati passambhayaṁ kāyasaṅkhāraṁ assāsapassāsavasena
 cittassa ekaggataṁ avikkhepaṁ pajānato viditā vedanā uppajjanti .pe.
 Passambhayaṁ kāyasaṅkhāraṁ assāsapassāsavasena cittassa ekaggataṁ
 avikkhepaṁ pajānato indriyāni samodhāneti .pe. Tena vuccati
 samatthañca paṭivijjhati 2- aṭṭha anupassane ñāṇāni aṭṭha ca

  *  *  *  *  *  *
  Footnote:1 Ma. Yu. assāsapassāsānaṁ. evamuparipi. 2 Ma. Yu. paṭivijjhatīti. evamuparipi.
-------------------------------------------------
[page 281]
 Upaṭṭhānānussatiyo cattāri suttantikavatthūni kāye kāyānupassanāya.
                        Bhāṇavāraṁ.
      [408] Kathaṁ pītipaṭisaṁvedī assasissāmīti sikkhati pītipaṭisaṁvedī
 passasissāmīti sikkhati.
      Katamā pīti. Dīghaṁ assāsavasena cittassa ekaggataṁ avikkhepaṁ
 pajānato uppajjati pītipāmujjaṁ .pe. Dīghaṁ passāsavasena
 cittassa ekaggataṁ avikkhepaṁ pajānato uppajjati pītipāmujjaṁ .pe.
 Rassaṁ assāsavasena rassaṁ passāsavasena sabbakāyapaṭisaṁvedī
 assāsavasena sabbakāyapaṭisaṁvedī < PTS. Ps I , 187 >passāsavasena passambhayaṁ kāyasaṅkhāraṁ
 assāsavasena passambhayaṁ kāyasaṅkhāraṁ passāsavasena cittassa
 ekaggataṁ avikkhepaṁ pajānato uppajjati pītipāmujjaṁ yā pītipāmujjaṁ
 āmodanā pamodanā hāso pahāso cittassa odagyaṁ
 attamanatā cittassa ayaṁ pīti [1]- paṭividitā hoti dīghaṁ assāsavasena
 cittassa ekaggataṁ avikkhepaṁ pajānato sati upaṭṭhitā hoti
 tāya satiyā tena ñāṇena sā pīti paṭividitā hoti dīghaṁ
 passāsavasena cittassa ekaggataṁ avikkhepaṁ pajānato sati upaṭṭhitā
 hoti tāya satiyā tena ñāṇena sā pīti paṭividitā hoti
 rassaṁ assāsavasena rassaṁ passāsavasena sabbakāyapaṭisaṁvedī
 assāsavasena passambhayaṁ kāyasaṅkhāraṁ assāsavasena passambhayaṁ

  *  *  *  *  *  *
  Footnote:1 Ma. Yu. ayaṁ pīti. kathaṁ sā pīti ....
-------------------------------------------------
[page 282]
 Kāyasaṅkhāraṁ passāsavasena cittassa ekaggataṁ avikkhepaṁ pajānato
 sati upaṭṭhitā hoti tāya satiyā tena ñāṇena sā pīti paṭividitā
 hoti āvajjato sā pīti paṭividitā hoti jānato ...
 Passato paccavekkhato cittaṁ adhiṭṭhahato saddhāya adhimuccato
 viriyaṁ paggaṇhato satiṁ upaṭṭhāpayato cittaṁ samādahato paññāya
 pajānato abhiññeyyaṁ abhijānato pariññeyyaṁ parijānato
 pahātabbaṁ pajahato bhāvetabbaṁ bhāvayato sacchikātabbaṁ sacchikaroto
 sā pīti paṭividitā hoti evaṁ sā [1]- pītipaṭisaṁvedī
 assāsapassāsavasena vedanā upaṭṭhānaṁ sati anupassanāñāṇaṁ
 vedanā upaṭṭhānaṁ no sati sati upaṭṭhānaṁ ceva sati ca tāya
 satiyā tena ñāṇena taṁ vedanaṁ anupassatīti tena vuccati
 vedanāsu vedanānupassanā satipaṭṭhānabhāvanā 2-.
      Anupassatīti kathaṁ taṁ vedanaṁ anupassati .pe. Evantaṁ
 vedanaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Pītipaṭisaṁvedī assāsapassāsā saṁvaraṭṭhena sīlavisuddhi .pe. Pītipaṭisaṁvedī
 assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena
 vuccati samatthañca paṭivijjhati.
      [409] Kathaṁ sukhapaṭisaṁvedī passasissāmīti sikkhati.

  *  *  *  *  *  *
  Footnote:1 Ma. Yu. pīti paṭividitā hoti. 2 Ma. Yu. ... bhāvanāti. evamuparipi.
-------------------------------------------------
[page 283]
      Sukhanti dve sukhāni kāyikañca sukhaṁ cetasikañca sukhaṁ.
      Katamaṁ kāyikaṁ sukhaṁ. Yaṁ kāyikaṁ sātaṁ kāyikaṁ sukhaṁ vedayitaṁ 1-
 kāyasamphassajā sātā sukhā vedanā idaṁ kāyikaṁ sukhaṁ. Katamaṁ
 cetasikaṁ sukhaṁ. Yaṁ [2]- cetasikaṁ sukhaṁ cetosamphassajaṁ sātaṁ sukhaṁ vedayitaṁ
 cetosamphassajā sātā sukhā vedanā idaṁ cetasikaṁ sukhaṁ.
      Kathaṁ te sukhā paṭividitā honti. Dīghaṁ assāsavasena cittassa
 ekaggataṁ avikkhepaṁ pajānato sati upaṭṭhitā hoti tāya satiyā
 tena ñāṇena te sukhā paṭividitā honti dīghaṁ passāsavasena
 cittassa ekaggataṁ avikkhepaṁ pajānato sati upaṭṭhitā hoti tāya
 satiyā tena ñāṇena te sukhā paṭividitā honti .pe. Sacchikātabbaṁ
 sacchikaroto te sukhā paṭividitā honti evante
 sukhā paṭividitā honti sukhapaṭisaṁvedī assāsapassāsavasena vedanā
 upaṭṭhānaṁ sati anupassanāñāṇaṁ vedanā upaṭṭhānaṁ no sati
 sati upaṭṭhānaṁ ceva sati ca tāya satiyā tena ñāṇena taṁ
 vedanaṁ anupassatīti tena vuccati vedanāsu vedanānupassanā
 satipaṭṭhānabhāvanā.
      Anupassatīti kathaṁ vedanaṁ anupassati. Aniccato anupassati .pe.
 Evantaṁ vedanaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Sukhapaṭisaṁvedī assāsapassāsā saṁvaraṭṭhena sīlavisuddhi .pe. Sukhapaṭisaṁvedī

  *  *  *  *  *  *
  Footnote:1 Ma. Yu. ayaṁ pāṭho natthi. 2 Ma. Yu. cetasikaṁ sātaṁ ...
-------------------------------------------------
[page 284]
 Assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena vuccati
 samatthañca paṭivijjhati.
      [410] Kathaṁ cittasaṅkhārapaṭisaṁvedī assasissāmīti sikkhati
 cittasaṅkhārapaṭisaṁvedī passasissāmīti sikkhati.
      Katamo cittasaṅkhāro. Dīghaṁ assāsavasena saññā ca vedanā
 ca cetasikā ete dhammā cittapaṭibaddhā cittasaṅkhārā dīghaṁ
 passāsavasena saññā ca vedanā ca cetasikā ete dhammā
 cittapaṭibaddhā cittasaṅkhārā .pe. Sukhapaṭisaṁvedī assāsavasena
 sukhapaṭisaṁvedī passāsavasena saññā ca vedanā ca cetasikā ete
 dhammā cittapaṭibaddhā cittasaṅkhārā ayaṁ cittasaṅkhāro.
      Kathaṁ te cittasaṅkhārā paṭividitā honti. Dīghaṁ assāsavasena
 cittassa ekaggataṁ avikkhepaṁ pajānato sati upaṭṭhitā hoti tāya
 satiyā tena ñāṇena te cittasaṅkhārā paṭividitā honti dīghaṁ
 passāsavasena cittassa ekaggataṁ avikkhepaṁ pajānato sati upaṭṭhitā
 hoti tāya satiyā tena ñāṇena te cittasaṅkhārā paṭividitā
 honti .pe. Sacchikātabbaṁ sacchikaroto te cittasaṅkhārā
 paṭividitā honti evante cittasaṅkhārā < PTS. Ps I , 189 >paṭividitā honti
 cittasaṅkhārapaṭisaṁvedī assāsapassāsavasena vedanā upaṭṭhānaṁ sati
 anupassanāñāṇaṁ vedanā upaṭṭhānaṁ no sati sati upaṭṭhānaṁ ceva
-------------------------------------------------
[page 285]
 Sati ca tāya satiyā tena ñāṇena taṁ vedanaṁ anupassatīti tena
 vuccati vedanāsu vedanānupassanā satipaṭṭhānabhāvanā.
      Anupassatīti kathaṁ taṁ vedanaṁ anupassati. Aniccato anupassati
 .pe. Evantaṁ vedanaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Cittasaṅkhārapaṭisaṁvedī assāsapassāsā saṁvaraṭṭhena sīlavisuddhi .pe.
 Cittasaṅkhārapaṭisaṁvedī assāsapassāsavasena cittassa ekaggataṁ
 avikkhepaṁ pajānato .pe. Pajānanto indriyāni samodhāneti
 tena vuccati samatthañca paṭivijjhati.
      [411] Kathaṁ passambhayaṁ cittasaṅkhāraṁ assasissāmīti sikkhati
 passambhayaṁ cittasaṅkhāraṁ passasissāmīti sikkhati.
      Katamo cittasaṅkhāro. Dīghaṁ assāsavasena saññā ca vedanā
 ca cetasikā ete dhammā cittapaṭibaddhā cittasaṅkhārā te
 cittasaṅkhāre passambhento nirodhento vūpasamento sikkhati dīghaṁ
 passāsavasena saññā ca vedanā ca cetasikā ete dhammā
 cittapaṭibaddhā cittasaṅkhārā te cittasaṅkhāre passambhento
 nirodhento vūpasamento sikkhati cittasaṅkhārapaṭisaṁvedī assāsavasena
 cittasaṅkhārapaṭisaṁvedī passāsavasena saññā ca vedanā ca cetasikā
 ete dhammā cittapaṭibaddhā cittasaṅkhārā te cittasaṅkhāre
 passambhento nirodhento vūpasamento sikkhati passambhayaṁ cittasaṅkhāraṁ
-------------------------------------------------
[page 286]
 Assāsapassāsavasena vedanā upaṭṭhānaṁ sati anupassanāñāṇaṁ
 vedanā upaṭṭhānaṁ no sati sati upaṭṭhānaṁ ceva sati
 ca tāya satiyā tena ñāṇena taṁ vedanaṁ anupassatīti tena
 vuccati vedanāsu vedanānupassanā satipaṭṭhānabhāvanā.
      Anupassatīti kathaṁ taṁ vedanaṁ anupassati .pe. Evantaṁ vedanaṁ
 anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Passambhayaṁ cittasaṅkhāraṁ assāsapassāsā saṁvaraṭṭhena sīlavisuddhi .pe.
 Passambhayaṁ cittasaṅkhāraṁ assāsapassāsavasena cittassa ekaggataṁ
 avikkhepaṁ pajānato .pe. Pajānanto indriyāni samodhāneti
 tena vuccati samatthañca paṭivijjhati aṭṭha anupassane ñāṇāni
 aṭṭha ca upaṭṭhānānussatiyo cattāri suttantikavatthūni vedanāsu
 vedanānupassanāya.
                        Bhāṇavāraṁ.
      [412] Kathaṁ cittapaṭisaṁvedī assasissāmīti sikkhati cittapaṭisaṁvedī
 passasissāmīti sikkhati.
      Katamaṁ taṁ cittaṁ. Dīghaṁ assāsavasena viññāṇacittaṁ yaṁ cittaṁ
 mano mānasaṁ hadayaṁ paṇḍaraṁ [1]- < PTS. Ps I , 190 >manāyatanaṁ manindriyaṁ viññāṇaṁ
 viññāṇakkhandho tajjā manoviññāṇadhātu dīghaṁ passāsavasena

  *  *  *  *  *  *
  Footnote:1 Ma. Yu. mano. evamuparipi. 2 Sī. Yu. tajjamāno. evamuparipi.
-------------------------------------------------
[page 287]
 .pe. Passambhayaṁ cittasaṅkhāraṁ assāsavasena viññāṇacittaṁ yaṁ
 cittaṁ mano mānasaṁ hadayaṁ paṇḍaraṁ manāyatanaṁ manindriyaṁ viññāṇaṁ
 viññāṇakkhandho tajjā manoviññāṇadhātu idaṁ cittaṁ.
      Kathaṁ cittaṁ paṭividitaṁ hoti. Dīghaṁ assāsavasena cittassa
 ekaggataṁ avikkhepaṁ pajānato sati upaṭṭhitā hoti tāya satiyā
 tena ñāṇena taṁ cittaṁ paṭividitaṁ hoti dīghaṁ passāsavasena
 cittassa ekaggataṁ avikkhepaṁ pajānato sati upaṭṭhitā hoti tāya
 satiyā tena ñāṇena cittaṁ paṭividitaṁ hoti .pe. Sacchikātabbaṁ
 sacchikaroto taṁ cittaṁ paṭividitaṁ hoti evantaṁ cittaṁ paṭividitaṁ
 hoti cittapaṭisaṁvedī assāsavasena viññāṇacittaṁ upaṭṭhānaṁ
 sati anupassanāñāṇaṁ cittaṁ upaṭṭhānaṁ no sati sati upaṭṭhānaṁ
 ceva sati ca tāya satiyā tena ñāṇena taṁ cittaṁ anupassatīti
 tena vuccati citte cittānupassanā satipaṭṭhānabhāvanā.
      Anupassatīti kathaṁ taṁ cittaṁ anupassati .pe. Evantaṁ
 cittaṁ anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Cittapaṭisaṁvedī assāsapassāsā saṁvaraṭṭhena sīlavisuddhi .pe.
 Cittapaṭisaṁvedī assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena
 vuccati samatthañca paṭivijjhati.
-------------------------------------------------
[page 288]
      [413] Kathaṁ abhippamodayaṁ cittaṁ assasissāmīti sikkhati abhippamodayaṁ
 cittaṁ passasissāmīti sikkhati.
      Katamo ca 1- cittassa abhippamodo. Dīghaṁ assāsavasena cittassa
 ekaggataṁ avikkhepaṁ pajānato uppajjati cittassa abhippamodo
 yā cittassa āmodanā pamodanā hāso pahāso cittassa
 odagyaṁ attamanatā cittassa dīghaṁ passāsavasena cittassa ekaggataṁ
 avikkhepaṁ pajānato uppajjati cittassa abhippamodo yā
 cittassa āmodanā pamodanā hāso pahāso cittassa 2- odagyaṁ
 attamanatā cittassa .pe. Cittapaṭisaṁvedī assāsavasena cittapaṭisaṁvedī
 passāsavasena cittassa ekaggataṁ avikkhepaṁ pajānato
 uppajjati cittassa abhippamodo yā cittassa āmodanā
 pamodanā hāso pahāso cittassa odagyaṁ attamanatā cittassa
 ayaṁ cittassa abhippamodo. Abhippamodayaṁ cittaṁ assāsapassāsavasena
 viññāṇacittaṁ upaṭṭhānaṁ sati anupassanāñāṇaṁ cittaṁ
 upaṭṭhānaṁ no sati sati upaṭṭhānaṁ ceva sati ca tāya satiyā
 tena ñāṇena taṁ cittaṁ anupassatīti tena vuccati citte cittānupassanā
 satipaṭṭhānabhāvanā.
      Anupassatīti kathaṁ taṁ cittaṁ anupassati .pe. Evantaṁ cittaṁ
 anupassati.
      Bhāvanāti catasso bhāvanā .pe. Āsevanaṭṭhena bhāvanā.

  *  *  *  *  *  *
  Footnote:1 Ma. Yu. casaddo natthi. 2 Ma. Yu. vitti. evamuparipi.
-------------------------------------------------
[page 289]
 Abhippamodayaṁ cittaṁ assāsapassāsā saṁvaraṭṭhena sīlavisuddhi .pe.
 Abhippamodayaṁ cittaṁ assāsapassāsavasena cittassa ekaggataṁ
 avikkhepaṁ pajānato .pe. Pajānanto indriyāni samodhāneti tena
 vuccati samatthañca paṭivijjhati.
      [414] Kathaṁ samādahaṁ cittaṁ assasissāmīti sikkhati samādahaṁ
 cittaṁ passasissāmīti sikkhati.
      Katamañca samādhindriyaṁ 1-. < PTS. Ps I , 191 >Dīghaṁ assāsavasena cittassa
 ekaggatā avikkhepo samādhi [2]- dīghaṁ passāsavasena cittassa
 ekaggatā avikkhepo samādhi [2]- samādahaṁ cittaṁ assāsavasena [3]-
 cittassa ekaggatā avikkhepo samādhi yā cittassa ṭhiti saṇṭhiti
 adhiṭṭhiti 4- avisāhāro avikkhepo ca 5- avisāhatamānasatā samatho
 samādhindriyaṁ samādhibalaṁ sammāsamādhi ayaṁ [6]- samādahaṁ cittaṁ
 assāsavasena 7- viññāṇacittaṁ upaṭṭhānaṁ sati anupassanāñāṇaṁ cittaṁ
 upaṭṭhānaṁ no sati sati upaṭṭhānaṁ ceva sati ca tāya satiyā
 tena ñāṇena taṁ cittaṁ anupassatīti tena vuccati citte
 cittānupassanā satipaṭṭhānabhāvanā.
      Anupassatīti kathaṁ taṁ cittaṁ anupassati .pe. Evantaṁ cittaṁ
 anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Samādahaṁ cittaṁ assāsapassāsā saṁvaraṭṭhena sīlavisuddhi .pe.

  *  *  *  *  *  *
  Footnote:1 Ma. Yu. katamo samādhi. 2 Ma. yā cittassa ṭhiti .pe. samādhibalaṁ sammāsamādhi.
 3 Ma. samādahaṁ cittaṁ passāsavasena .... 4 Ma. Yu. avaṭṭhiti. 5 Ma. Yu. casaddo
 natthi. 6 Ma. samādhi. 7 Ma. assāsapassāsavasena.
-------------------------------------------------
[page 290]
 Samādahaṁ cittaṁ assāsavasena 1- cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena vuccati
 samatthañca paṭivijjhati.
      [415] Kathaṁ vimocayaṁ cittaṁ assasissāmīti sikkhati vimocayaṁ
 cittaṁ passasissāmīti sikkhati. Rāgato vimocayaṁ cittaṁ assasissāmīti
 sikkhati rāgato vimocayaṁ cittaṁ passasissāmīti sikkhati
 dosato vimocayaṁ cittaṁ assasissāmīti sikkhati dosato vimocayaṁ
 cittaṁ passasissāmīti sikkhati mohato vimocayaṁ cittaṁ
 assasissāmīti sikkhati mohato vimocayaṁ cittaṁ passasissāmīti
 sikkhati .pe. Mānato vimocayaṁ cittaṁ diṭṭhiyā vimocayaṁ cittaṁ
 vicikicchāya vimocayaṁ cittaṁ thīnamiddhato vimocayaṁ cittaṁ uddhaccato
 vimocayaṁ cittaṁ ahirikato vimocayaṁ cittaṁ anottappato
 vimocayaṁ cittaṁ assasissāmīti sikkhati anottappato vimocayaṁ
 cittaṁ passasissāmīti sikkhati vimocayaṁ cittaṁ assāsapassāsavasena
 viññāṇacittaṁ upaṭṭhānaṁ sati .pe..
      Anupassatīti kathaṁ taṁ cittaṁ anupassati .pe. Evantaṁ cittaṁ
 anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Vimocayaṁ cittaṁ assāsapassāsā saṁvaraṭṭhena sīlavisuddhi .pe.
 Vimocayaṁ cittaṁ assāsapassāsavasena cittassa ekaggataṁ avikkhepaṁ

  *  *  *  *  *  *
  Footnote:1 Ma. assāsapassāsavasena.
-------------------------------------------------
[page 291]
 Pajānato .pe. Pajānanto indriyāni samodhāneti tena vuccati
 samatthañca paṭivijjhati. Aṭṭha anupassane ñāṇāni aṭṭha ca
 upaṭṭhānānussatiyo cattāri sutantikavatthūni citte cittānupassanāya.
      [416] Kathaṁ aniccānupassī assasissāmīti sikkhati aniccānupassī
 passasissāmīti sikkhati.
      Aniccanti kiṁ aniccaṁ. Pañcakkhandhā aniccā. Kenatthena
 aniccā. Uppādavayaṭṭhena aniccā. Pañcannaṁ khandhānaṁ udayaṁ
 passanto kati lakkhaṇāni passati vayaṁ passanto kati lakkhaṇāni
 passati udayabbayaṁ passanto kati lakkhaṇāni passati. Pañcannaṁ
 khandhānaṁ udayaṁ passanto pañcavīsati lakkhaṇāni passati .pe.
 Pañcannaṁ khandhānaṁ udayabbayaṁ passanto imāni paññāsaṁ
 lakkhaṇāni passati rūpe aniccānupassī assasissāmīti sikkhati rūpe
 aniccānupassī passasissāmīti sikkhati vedanāya saññāya
 saṅkhāresu viññāṇe cakkhusmiṁ .pe. Jarāmaraṇe aniccānupassī
 assasissāmīti sikkhati jarāmaraṇe aniccānupassī passasissāmīti
 sikkhati aniccānupassī assāsapassāsavasena dhammā upaṭṭhānaṁ
 sati anupassanāñāṇaṁ dhammā upaṭṭhānaṁ no sati sati upaṭṭhānaṁ
 ceva sati ca tāya satiyā tena ñāṇena te dhamme anupassatīti
 tena vuccati dhammesu dhammānupassanā satipaṭṭhānabhāvanā.
-------------------------------------------------
[page 292]
      Anupassatīti kathaṁ te dhamme anupassati .pe. Evante
 dhamme anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Aniccānupassī assāsapassāsā saṁvaraṭṭhena sīlavisuddhi .pe.
 Aniccānupassī assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena vuccati
 samatthañca paṭivijjhati.
      [417] Kathaṁ virāgānupassī assasissāmīti sikkhati virāgānupassī
 passasissāmīti sikkhati. Rūpe ādīnavaṁ disvā rūpavirāge
 chandajāto hoti saddhādhimutto cittaṁ cassa svādhiṭṭhitaṁ rūpe
 virāgānupassī assasissāmīti sikkhati rūpe virāgānupassī
 passasissāmīti sikkhati vedanāya saññāya saṅkhāresu viññāṇe
 cakkhusmiṁ .pe. Jarāmaraṇe ādīnavaṁ disvā jarāmaraṇavirāge
 chandajāto hoti saddhādhimutto cittaṁ cassa svādhiṭṭhitaṁ jarāmaraṇe
 virāgānupassī assasissāmīti sikkhati jarāmaraṇe virāgānupassī
 passasissāmīti sikkhati virāgānupassī assāsapassāsavasena
 dhammā upaṭṭhānaṁ sati anupassanāñāṇaṁ dhammā upaṭṭhānaṁ
 no sati sati upaṭṭhānaṁ ceva sati ca tāya satiyā tena
 ñāṇena te dhamme anupassatīti tena vuccati dhammesu dhammānupassanā
 satipaṭṭhānabhāvanā.
-------------------------------------------------
[page 293]
      Anupassatīti kathaṁ te dhamme anupassati .pe. Evante
 dhamme anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Virāgānupassī assāsapassāsā saṁvaraṭṭhena sīlavisuddhi .pe.
 Virāgānupassī assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena vuccati
 samatthañca paṭivijjhati.
      [418] Kathaṁ nirodhānupassī assasissāmīti sikkhati nirodhānupassī
 passasissāmīti sikkhati. Rūpe ādīnavaṁ disvā rūpanirodhe
 chandajāto hoti saddhādhimutto cittaṁ cassa svādhiṭṭhitaṁ rūpe
 nirodhānupassī assasissāmīti sikkhati rūpe nirodhānupassī
 passasissāmīti sikkhati vedanāya saññāya saṅkhāresu viññāṇe
 cakkhusmiṁ .pe. Jarāmaraṇe ādīnavaṁ disvā jarāmaraṇanirodhe
 chandajāto hoti saddhādhimutto cittaṁ cassa svādhiṭṭhitaṁ
 jarāmaraṇe nirodhānupassī assasissāmīti sikkhati jarāmaraṇe
 nirodhānupassī passasissāmīti sikkhati.
      [419] Katihākārehi avijjāya ādīnavo hoti katihākārehi
 avijjā nirujjhati. Pañcahākārehi avijjāya ādīnavo hoti
 aṭṭhahākārehi avijjā nirujjhati.
      Katamehi pañcahākārehi avijjāya ādīnavo hoti. Aniccaṭṭhena
-------------------------------------------------
[page 294]
 Avijjāya ādīnavo hoti dukkhaṭṭhena avijjāya ādīnavo
 hoti anattaṭṭhena avijjāya ādīnavo hoti santāpaṭṭhena
 avijjāya ādīnavo hoti vipariṇāmaṭṭhena avijjāya ādīnavo
 hoti imehi pañcahākārehi avijjāya ādīnavo hoti.
      Katamehi aṭṭhahākārehi avijjā nirujjhati. Nidānanirodhena
 avijjā nirujjhati samudayanirodhena avijjā nirujjhati jātinirodhena
 avijjā nirujjhati āhāranirodhena 1- avijjā nirujjhati hetunirodhena
 avijjā nirujjhati paccayanirodhena avijjā nirujjhati ñāṇuppādena
 avijjā nirujjhati nirodhupaṭṭhānena avijjā nirujjhati
 imehi aṭṭhahākārehi avijjā nirujjhati imehi pañcahākārehi
 avijjāya ādīnavaṁ disvā imehi aṭṭhahākārehi avijjānirodhena
 chandajāto hoti saddhādhimutto cittaṁ cassa svādhiṭṭhitaṁ
 avijjāya nirodhānupassī assasissāmīti sikkhati avijjāya
 nirodhānupassī passasissāmīti sikkhati.
      [420] Katihākārehi saṅkhāresu ādīnavo hoti katihākārehi
 saṅkhārā nirujjhanti .pe. Katihākārehi viññāṇe ādīnavo hoti
 katihākārehi viññāṇaṁ nirujjhati katihākārehi nāmarūpe ādīnavo
 hoti katihākārehi nāmarūpaṁ nirujjhati katihākārehi saḷāyatane
 ādīnavo hoti katihākārehi saḷāyatanaṁ nirujjhati katihākārehi
 phasse ādīnavo hoti katihākārehi phasso nirujjhati katihākārehi

  *  *  *  *  *  *
  Footnote:1 Ma. Yu. bhavanirodhena.
-------------------------------------------------
[page 295]
 Vedanāya ādīnavo hoti katihākārehi vedanā nirujjhati
 katihākārehi taṇhāya ādīnavo hoti katihākārehi taṇhā
 nirujjhati katihākārehi upādāne ādīnavo hoti katihākārehi
 upādānaṁ nirujjhati katihākārehi bhave ādīnavo hoti katihākārehi
 bhavo nirujjhati katihākārehi jātiyā ādīnavo hoti katihākārehi
 jāti nirujjhati katihākārehi jarāmaraṇe ādīnavo hoti
 katihākārehi jarāmaraṇaṁ nirujjhati. Pañcahākārehi jarāmaraṇe
 ādīnavo hoti aṭṭhahākārehi jarāmaraṇaṁ nirujjhati.
      Katamehi pañcahākārehi jarāmaraṇe ādīnavo hoti. < PTS. Ps I , 194 >Aniccaṭṭhena
 jarāmaraṇe ādīnavo hoti dukkhaṭṭhena anattaṭṭhena santāpaṭṭhena
 vipariṇāmaṭṭhena jarāmaraṇe ādīnavo hoti imehi pañcahākārehi
 jarāmaraṇe ādīnavo hoti.
      Katamehi aṭṭhahākārehi jarāmaraṇaṁ nirujjhati. Nidānanirodhena
 jarāmaraṇaṁ nirujjhati samudayanirodhena jātinirodhena bhavanirodhena 1-
 hetunirodhena paccayanirodhena ñāṇuppādena nirodhupaṭṭhānena
 jarāmaraṇaṁ nirujjhati imehi aṭṭhahākārehi jarāmaraṇaṁ nirujjhati
 imehi pañcahākārehi jarāmaraṇe ādīnavaṁ disvā imehi aṭṭhahākārehi
 jarāmaraṇanirodhe chandajāto hoti saddhādhimutto cittaṁ
 cassa svādhiṭṭhitaṁ jarāmaraṇe nirodhānupassī assasissāmīti sikkhati
 jarāmaraṇe nirodhānupassī passasissāmīti sikkhati nirodhānupassī

  *  *  *  *  *  *
  Footnote:1 Ma. Yu. pabhavanirodhena.
-------------------------------------------------
[page 296]
 Assāsapassāsavasena dhammā upaṭṭhānaṁ sati anupassanāñāṇaṁ
 dhammā upaṭṭhānaṁ no sati sati upaṭṭhānaṁ ceva sati ca tāya
 satiyā tena ñāṇena te dhamme anupassatīti tena vuccati
 dhammesu dhammānupassanā satipaṭṭhānabhāvanā.
      Anupassatīti kathante dhamme anupassati .pe. Evante
 dhamme anupassati.
      Bhāvanāti catasso bhāvanā .pe. Āsevanaṭṭhena bhāvanā.
 Nirodhānupassī assāsapassāsā saṁvaraṭṭhena sīlavisuddhi .pe.
 Nirodhānupassī assāsapassāsavasena cittassa ekaggataṁ avikkhepaṁ
 pajānato .pe. Pajānanto indriyāni samodhāneti tena vuccati
 samatthañca paṭivijjhati.
      [421] Kathaṁ paṭinissaggānupassī assasissāmīti sikkhati
 paṭinissaggānupassī passasissāmīti sikkhati. Dve paṭinissaggā
 pariccāgapaṭinissaggo ca pakkhandanapaṭinissaggo ca. Rūpaṁ pariccajatīti
 paṭiccāgapaṭinissaggo rūpanirodhe nibbāne cittaṁ pakkhandatīti
 pakkhandanapaṭinissaggo. Rūpe paṭinissaggānupassī assasissāmīti
 sikkhati rūpe paṭinissaggānupassī passasissāmīti sikkhati vedanaṁ
 saññaṁ saṅkhāre viññāṇaṁ cakkhuṁ .pe. Jarāmaraṇaṁ pariccajatīti
 pariccāgapaṭinissaggo jarāmaraṇanirodhe nibbāne cittaṁ pakkhandatīti
 pakkhandanapaṭinissaggo. Jarāmaraṇe paṭinissaggānupassī
-------------------------------------------------
[page 297]
 Assasissāmīti sikkhati jarāmaraṇe paṭinissaggānupassī
 passasissāmīti sikkhati paṭinissaggānupassī assāsapassāsavasena
 dhammā upaṭṭhānaṁ sati anupassanāñāṇaṁ dhammā upaṭṭhānaṁ no
 sati sati upaṭṭhānaṁ ceva sati ca tāya satiyā tena ñāṇena
 te dhamme anupassatīti tena vuccati dhammesu dhammānupassanā
 satipaṭṭhānabhāvanā.
      Anupassatīti kathante dhamme anupassati. Aniccato
 anupassati no niccato .pe. Paṭinissajjati no ādiyati aniccato
 anupassanto niccasaññaṁ pajahati .pe. Paṭinissajjanto ādānaṁ
 pajahati evante dhamme anupassati.
      Bhāvanāti catasso bhāvanā tattha jātānaṁ dhammānaṁ
 anativattanaṭṭhena bhāvanā .pe. Āsevanaṭṭhena bhāvanā.
 Paṭinissaggānupassī assāsapassāsā saṁvaraṭṭhena sīlavisuddhi avikkhepaṭṭhena
 cittavisuddhi dassanaṭṭhena diṭṭhivisuddhi yo tattha
 saṁvaraṭṭho ayaṁ adhisīlasikkhā yo tattha avikkhepaṭṭho ayaṁ
 adhicittasikkhā yo tattha dassanaṭṭho ayaṁ adhipaññāsikkhā imā
 tisso sikkhāyo āvajjanto sikkhati jānanto sikkhati .pe.
 Sacchikātabbaṁ sacchikaronto sikkhati paṭinissaggānupassī assāsapassāsavasena
 cittassa ekaggataṁ avikkhepaṁ pajānato viditā
 vedanā uppajjanti viditā upaṭṭhahanti [1]- abbhatthaṁ gacchanti .pe.

  *  *  *  *  *  *
  Footnote:1 Ma. Yu. viditā.
-------------------------------------------------
[page 298]
 Paṭinissaggānupassī assāsapassāsavasena cittassa ekaggataṁ
 avikkhepaṁ pajānato .pe. Pajānanto indriyāni samodhāneti
 gocarañca pajānāti samatthañca paṭivijjhati balāni samodhāneti
 bojjhaṅge samodhāneti maggaṁ samodhāneti dhamme samodhāneti
 gocarañca pajānāti samatthañca paṭivijjhati.
      Indriyāni samodhānetīti kathaṁ indriyāni samodhāneti.
 Adhimokkhaṭṭhena saddhindriyaṁ samodhāneti .pe. Tena vuccati
 samatthañca paṭivijjhati aṭṭha anupassane ñāṇāni aṭṭha ca
 upaṭṭhānānussatiyo cattāri suttantikavatthūni dhammesu dhammānupassanāya
 imāni battiṁsaṁ satokārīsu ñāṇāni.
      [422] Katamāni catuvīsati samādhivasena ñāṇāni. Dīghaṁ
 assāsavasena cittassa ekaggatā avikkhepo samādhi dīghaṁ
 passāsavasena cittassa ekaggatā avikkhepo samādhi .pe.
 Vimocayaṁ cittaṁ assāsavasena cittassa ekaggatā avikkhepo samādhi
 imāni catuvīsati samādhivasena ñāṇāni.
      Katamāni dvesattati vipassanāvasena ñāṇāni. Dīghaṁ < PTS. Ps I , 195 >assāsaṁ
 aniccato anupassanaṭṭhena vipassanā dukkhato anupassanaṭṭhena
 vipassanā anattato anupassanaṭṭhena vipassanā dīghaṁ passāsaṁ
 aniccato anupassanaṭṭhena vipassanā dukkhato anupassanaṭṭhena
 vipassanā anattato anupassanaṭṭhena vipassanā .pe. Vimocayaṁ
-------------------------------------------------
[page 299]
 Cittaṁ assāsaṁ vimocayaṁ cittaṁ passāsaṁ aniccato anupassanaṭṭhena
 vipassanā dukkhato anupassanaṭṭhena vipassanā anattato anupassanaṭṭhena
 vipassanā imāni dvesattati vipassanāvasena ñāṇāni.
      Katamāni aṭṭha nibbidāñāṇāni. Aniccānupassī assāsaṁ
 yathābhūtaṁ jānāti passatīti nibbidāñāṇaṁ aniccānupassī passāsaṁ
 yathābhūtaṁ jānāti passatīti nibbidāñāṇaṁ .pe. Paṭinissaggānupassī
 assāsaṁ yathābhūtaṁ jānāti passatīti nibbidāñāṇaṁ paṭinissaggānupassī
 passāsaṁ yathābhūtaṁ jānāti passatīti nibbidāñāṇaṁ imāni
 aṭṭha nibbidāñāṇāni.
      Katamāni aṭṭha nibbidānulome ñāṇāni. Aniccānupassī
 assāsaṁ bhayatupaṭṭhāne paññā nibbidānulome ñāṇaṁ aniccānupassī
 passāsaṁ bhayatupaṭṭhāne paññā nibbidānulome ñāṇaṁ .pe.
 Paṭinissaggānupassī assāsaṁ bhayatupaṭṭhāne paññā nibbidānulome
 ñāṇaṁ paṭinissaggānupassī passāsaṁ bhayatupaṭṭhāne paññā
 nibbidānulome ñāṇaṁ imāni aṭṭha nibbidānulome ñāṇāni.
      Katamāni aṭṭha nibbidāpaṭippassaddhiñāṇāni. Aniccānupassī
 assāsaṁ paṭisaṅkhā santiṭṭhanā paññā nibbidāpaṭippassaddhiñāṇaṁ
 aniccānupassī passāsaṁ paṭisaṅkhā santiṭṭhanā paññā nibbidāpaṭippassaddhiñāṇaṁ
 .pe. Imāni aṭṭha nibbidāpaṭippassaddhiñāṇāni.
      Katamāni ekavīsati vimuttisukhe ñāṇāni. Sotāpattimaggena
-------------------------------------------------
[page 300]
 Sakkāyadiṭṭhiyā pahīnattā samucchinnattā uppajjati vimuttisukhe
 ñāṇaṁ vicikicchāya pahīnattā samucchinnattā uppajjati vimuttisukhe
 ñāṇaṁ sīlabbataparāmāsassa diṭṭhānusayassa vicikicchānusayassa
 pahīnattā samucchinnattā uppajjati vimuttisukhe ñāṇaṁ sakadāgāmimaggena
 oḷārikassa kāmarāgasaññojanassa paṭighasaññojanassa
 oḷārikassa kāmarāgānusayassa paṭighānusayassa pahīnattā samucchinnattā
 uppajjati vimuttisukhe ñāṇaṁ anāgāmimaggena aṇusahagatassa
 kāmarāgasaññojanassa paṭighasaññojanassa aṇusahagatassa
 kāmarāgānusayassa paṭighānusayassa pahīnattā samucchinnattā uppajjati
 vimuttisukhe ñāṇaṁ arahattamaggena rūparāgassa arūparāgassa
 mānassa uddhaccassa avijjāya mānānusayassa ca bhavarāgānusayassa
 avijjānusayassa pahīnattā samucchinnattā uppajjati vimuttisukhe
 ñāṇaṁ imāni ekavīsati vimuttisukhe ñāṇāni soḷasavatthukaṁ
 ānāpānassatisamādhiṁ bhāvayato samādhikāni imāni dve ñāṇasatāni
 uppajjanti.
                   Ānāpānakathā samattā 1-.
                       ----------
                    Mahāvagge indriyakathā
      [423] < PTS. Ps II , 1 >Evamme sutaṁ ekaṁ samayaṁ bhagavā sāvatthiyaṁ viharati

  *  *  *  *  *  *
  Footnote:1 Ma. ānāpānassatikathā niṭṭhitā.
-------------------------------------------------
[page 301]
 Jetavane anāthapiṇḍikassārāme. Tatra kho bhagavā bhikkhū
 āmantesi bhikkhavoti. Bhadanteti te bhikkhū bhagavato paccassosuṁ.
 Bhagavā etadavoca pañcimāni bhikkhave indriyāni katamāni pañca
 saddhindriyaṁ viriyindriyaṁ satindriyaṁ samādhindriyaṁ paññindriyaṁ
 imāni kho bhikkhave pañcindriyāni.
      [424] Imāni pañcindriyāni katihākārehi visujjhanti.
 Imāni pañcindriyāni paṇṇarasahi 1- ākārehi visujjhanti assaddhe
 puggale parivajjayato saddhe puggale sevato bhajato payirupāsato
 pāsādaniye suttante paccavekkhato imehi tīhākārehi saddhindriyaṁ
 visujjhati kusīte puggale parivajjayato āraddhaviriye puggale
 sevato bhajato payirupāsato sammappadhāne paccavekkhato imehi
 tīhākārehi viriyindriyaṁ visujjhati muṭṭhassatī puggale parivajjayato
 upaṭṭhitassatī puggale sevato bhajato payirupāsato satipaṭṭhāne
 paccavekkhato imehi tīhākārehi satindriyaṁ visujjhati asamāhite
 puggale parivajjayato samāhite puggale sevato bhajato payirupāsato
 jhānavimokkhe paccavekkhato imehi tīhākārehi samādhindriyaṁ
 visujjhati duppaññe puggale parivajjayato paññavante puggale
 sevato bhajato payirupāsato gambhīrañāṇacariyaṁ paccavekkhato imehi
 tīhākārehi paññindriyaṁ visujjhati itime pañca puggale

  *  *  *  *  *  *
  Footnote:1 pannarasahītipi pāṭho.
-------------------------------------------------
[page 302]
 Parivajjayato pañca puggale sevato bhajato payirupāsato pañca
 suttantakkhandhe paccavekkhato imehi paṇṇarasahi ākārehi imāni
 pañcindriyāni visujjhanti.
      [425] Katihākārehi pañcindriyāni bhāviyanti katihākārehi
 pañcannaṁ indriyānaṁ bhāvanā hoti. Dasahākārehi pañcindriyāni
 bhāviyanti dasahākārehi pañcannaṁ indriyānaṁ bhāvanā hoti
 assaddhiyaṁ pajahanto saddhindriyaṁ bhāveti saddhindriyaṁ bhāvento
 assaddhiyaṁ pajahati kosajjaṁ pajahanto viriyindriyaṁ bhāveti viriyindriyaṁ
 bhāvento kosajjaṁ pajahati pamādaṁ pajahanto satindriyaṁ
 bhāveti satindriyaṁ bhāvento pamādaṁ pajahati uddhaccaṁ pajahanto
 samādhindriyaṁ bhāveti samādhindriyaṁ bhāvento uddhaccaṁ pajahati
 avijjaṁ pajahanto paññindriyaṁ bhāveti paññindriyaṁ bhāvento
 avijjaṁ pajahati imehi dasahākārehi pañcindriyāni bhāviyanti
 imehi dasahākārehi pañcannaṁ indriyānaṁ bhāvanā hoti.
      [426] Katihākārehi pañcindriyāni bhāvitāni honti
 subhāvitāni. Dasahākārehi pañcindriyāni bhāvitāni honti subhāvitāni
 assaddhindriyassa pahīnattā suppahīnattā saddhindriyaṁ bhāvitaṁ hoti
 subhāvitaṁ saddhindriyassa bhāvitattā subhāvitattā assaddhiyaṁ pahīnaṁ
 hoti suppahīnaṁ kosajjassa pahīnattā suppahīnattā viriyindriyaṁ
 bhāvitaṁ hoti subhāvitaṁ viriyindriyassa bhāvitattā subhāvitattā
-------------------------------------------------
[page 303]
 Kosajjaṁ pahīnaṁ hoti suppahīnaṁ pamādassa pahīnattā suppahīttā
 satindriyaṁ bhāvitaṁ hoti subhāvitaṁ satindriyassa bhāvitattā
 subhāvitattā pamādo pahīno hoti suppahīno uddhaccassa pahīnattā
 suppahīnattā samādhindriyaṁ bhāvitaṁ hoti subhāvitaṁ samādhindriyassa
 bhāvitattā subhāvitattā uddhaccaṁ pahīnaṁ hoti suppahīnaṁ avijjāya
 pahīnattā suppahīnattā paññindriyaṁ bhāvitaṁ hoti subhāvitaṁ
 paññindriyassa bhāvitattā subhāvitattā avijjā pahīnā hoti
 suppahīnā imehi dasahi ākārehi pañcindriyāni bhāvitāni
 honti subhāvitāni.
      [427] Katihākārehi pañcindriyāni bhāviyanti katihākārehi
 pañcindriyāni bhāvitāni ceva honti subhāvitāni ca paṭippassaddhāni
 ca suppaṭippassaddhāni ca. < PTS. Ps II , 3 >Catūhākārehi pañcindriyāni bhāviyanti
 catūhākārehi pañcindriyāni bhāvitāni ceva honti subhāvitāni ca
 paṭippassaddhāni ca suppaṭippassaddhāni ca sotāpattimaggakkhaṇe
 pañcindriyāni bhāviyanti sotāpattiphalakkhaṇe pañcindriyāni
 bhāvitāni ceva honti subhāvitāni ca paṭippassaddhāni ca suppaṭippassaddhāni
 ca sakadāgāmimaggakkhaṇe pañcindriyāni bhāviyanti
 sakadāgāmiphalakkhaṇe pañcindriyāni bhāvitāni ceva honti
 subhāvitāni ca paṭippassaddhāni ca suppaṭippassaddhāni ca anāgāmimaggakkhaṇe
 pañcindriyāni bhāviyanti anāgāmiphalakkhaṇe pañcindriyāni
-------------------------------------------------
[page 304]
 Bhāvitāni ceva honti subhāvitāni ca paṭippassaddhāni ca
 suppaṭippassaddhāni ca arahattamaggakkhaṇe pañcindriyāni
 bhāviyanti arahattaphalakkhaṇe pañcindriyāni bhāvitāni ceva honti
 subhāvitāni ca paṭippassaddhāni ca suppaṭippassaddhāni ca.
      Iti catasso maggavisuddhiyo catasso phalavisuddhiyo catasso
 samucchedavisuddhiyo catasso paṭippassaddhivisuddhiyo imehi
 catūhākārehi pañcindriyāni bhāviyanti imehi catūhākārehi
 pañcindriyāni bhāvitāni ceva honti subhāvitāni ca paṭippassaddhāni
 ca suppaṭippassaddhāni ca.
      [428] Katinaṁ 1- puggalānaṁ indriyabhāvanā kati puggalā
 bhāvitindriyā. Aṭṭhannaṁ puggalānaṁ indriyabhāvanā tayo
 puggalā bhāvitindriyā 2-.
      Katamesaṁ aṭṭhannaṁ puggalānaṁ indriyabhāvanā. Sattannañca
 sekkhānaṁ puthujjanakalyāṇakassa ca imesaṁ aṭṭhannaṁ puggalānaṁ
 indriyabhāvanā. Katame tayo puggalā. Bhāvitindriyavasena 3-
 buddhoti tathāgatasāvako khīṇāsavo bhāvitindriyo sayambhūtaṭṭhena
 paccekabuddho 4- bhāvitindriyo appameyyaṭṭhena tathāgato arahaṁ
 sammāsambuddho bhāvitindriyo ime tayo puggalā bhāvitindriyā
 iti imesaṁ aṭṭhannaṁ puggalānaṁ indriyabhāvanā ime tayo

  *  *  *  *  *  *
  Footnote:1 Yu. katinnaṁ. 2 Sī. bhāvitindriyāti. 3 Ma. Yu. bhāvitindriyā. savanena
 buddho tathāgata .... 4 Ma. paccekasambuddho.
-------------------------------------------------
[page 305]
 Puggalā bhāvitindriyā.
                        Sāvatthīnidānaṁ
      [429] Pañcimāni bhikkhave indriyāni katamāni pañca
 saddhindriyaṁ viriyindriyaṁ satindriyaṁ samādhindriyaṁ < PTS. Ps II , 4 >paññindriyaṁ ye
 hi keci bhikkhave samaṇā vā brāhmaṇā vā imesaṁ pañcannaṁ
 indriyānaṁ samudayañca atthaṅgamañca assādañca ādīnavañca
 nissaraṇañca yathābhūtaṁ nappajānanti namete bhikkhave samaṇā vā
 brāhmaṇā vā samaṇesu vā samaṇasammatā brāhmaṇesu vā
 brāhmaṇasammatā na ca pana te āyasmantā sāmaññatthaṁ 1- vā
 brāhmaññatthaṁ vā diṭṭheva dhamme sayaṁ abhiññā sacchikatvā
 upasampajja viharanti.
      Ye 2- keci kho bhikkhave samaṇā vā brāhmaṇā vā imesaṁ
 pañcannaṁ indriyānaṁ samudayañca atthaṅgamañca assādañca
 ādīnavañca nissaraṇañca yathābhūtaṁ pajānanti te khome bhikkhave
 samaṇā vā brāhmaṇā vā samaṇesu ca 3- samaṇasammatā brāhmaṇesu
 ca 3- brāhmaṇasammatā te ca panāyasmantā sāmaññatthañca
 brāhmaññatthañca diṭṭheva dhamme sayaṁ abhiññā sacchikatvā
 upasampajja viharantīti.
      [430] Katihākārehi pañcannaṁ indriyānaṁ samudayo hoti
 katihākārehi pañcannaṁ indriyānaṁ samudayaṁ pajānāti katihākārehi

  *  *  *  *  *  *
  Footnote:1 Yu. sāmaññattaṁ vā brāhmaññattaṁ vā. evamuparipi. 2 Ma. ye ca kho
 keci. Yu. ye hi keci. 3 Ma. vā.
-------------------------------------------------
[page 306]
 Pañcannaṁ indriyānaṁ atthaṅgamo hoti katihākārehi
 pañcannaṁ indriyānaṁ atthaṅgamaṁ pajānāti katihākārehi pañcannaṁ
 indriyānaṁ assādo hoti katihākārehi pañcannaṁ indriyānaṁ
 assādaṁ pajānāti katihākārehi pañcannaṁ indriyānaṁ ādīnavo
 hoti katihākārehi pañcannaṁ indriyānaṁ ādīnavaṁ pajānāti
 katihākārehi pañcannaṁ indriyānaṁ nissaraṇaṁ hoti katihākārehi
 pañcannaṁ indriyānaṁ nissaraṇaṁ pajānāti. Cattārīsāya
 ākārehi pañcannaṁ indriyānaṁ samudayo hoti cattārīsāya
 ākārehi pañcannaṁ indriyānaṁ samudayaṁ pajānāti cattārīsāya
 ākārehi pañcannaṁ indriyānaṁ atthaṅgamo hoti cattārīsāya
 ākārehi pañcannaṁ indriyānaṁ atthaṅgamaṁ pajānāti pañcavīsatiyā
 ākārehi pañcannaṁ indriyānaṁ assādo hoti pañcavīsatiyā
 ākārehi pañcannaṁ indriyānaṁ assādaṁ pajānāti
 pañcavīsatiyā ākārehi pañcannaṁ indriyānaṁ ādīnavo hoti
 pañcavīsatiyā ākārehi pañcannaṁ indriyānaṁ ādīnavaṁ pajānāti
 asītisatākārehi 1- pañcannaṁ indriyānaṁ nissaraṇaṁ hoti asītisatākārehi
 pañcannaṁ indriyānaṁ nissaraṇaṁ pajānāti.
      [431] Katamehi cattārīsāya ākārehi pañcannaṁ indriyānaṁ
 samudayo hoti katamehi cattārīsāya ākārehi pañcannaṁ
 indriyānaṁ samudayaṁ pajānāti. Adhimokkhatthāya āvajjanāya samudayo

  *  *  *  *  *  *
  Footnote:1 Ma. asīti sataṁ ākārehi. evamuparipi.
-------------------------------------------------
[page 307]
 Saddhindriyassa samudayo hoti adhimokkhavasena chandassa samudayo
 saddhindriyassa samudayo hoti adhimokkhavasena manasikārassa
 samudayo saddhindriyassa samudayo hoti saddhindriyassa vasena
 ekattupaṭṭhānaṁ saddhindriyassa samudayo hoti paggahatthāya
 āvajjanāya samudayo viriyindriyassa samudayo hoti paggahavasena
 chandassa samudayo viriyindriyassa samudayo hoti paggahavasena
 manasikārassa samudayo viriyindriyassa samudayo hoti viriyindriyassa
 vasena ekattupaṭṭhānaṁ viriyindriyassa samudayo hoti upaṭṭhānatthāya
 āvajjanāya samudayo satindriyassa samudayo hoti
 upaṭṭhānavasena chandassa samudayo satindriyassa samudayo hoti
 upaṭṭhānavasena manasikārassa samudayo satindriyassa samudayo hoti
 satindriyassa vasena ekattupaṭṭhānaṁ satindriyassa samudayo hoti
 avikkhepatthāya āvajjanāya samudayo samādhindriyassa samudayo hoti
 avikkhepavasena chandassa samudayo samādhindriyassa samudayo hoti
 avikkhepavasena manasikārassa samudayo samādhindriyassa samudayo hoti
 samādhindriyassa vasena ekattupaṭṭhānaṁ samādhindriyassa samudayo
 hoti dassanatthāya āvajjanāya samudayo paññindriyassa samudayo
 hoti dassanavasena chandassa samudayo paññindriyassa samudayo
 hoti dassanavasena manasikārassa samudayo paññindriyassa samudayo
 hoti paññindriyassa vasena ekattupaṭṭhānaṁ paññindriyassa
-------------------------------------------------
[page 308]
 Samudayo hoti adhimokkhatthāya āvajjanāya samudayo saddhindriyassa
 samudayo hoti paggahatthāya āvajjanāya samudayo
 viriyindriyassa samudayo hoti upaṭṭhānatthāya āvajjanāya < PTS. Ps II , 6 >samudayo
 satindriyassa samudayo hoti avikkhepatthāya āvajjanāya samudayo
 samādhindriyassa samudayo hoti dassanatthāya āvajjanāya samudayo
 paññindriyassa samudayo hoti adhimokkhavasena chandassa samudayo
 saddhindriyassa samudayo hoti paggahavasena chandassa samudayo
 viriyindriyassa samudayo hoti upaṭṭhānavasena chandassa samudayo
 satindriyassa samudayo hoti avikkhepavasena chandassa samudayo
 samādhindriyassa samudayo hoti dassanavasena chandassa samudayo
 paññindriyassa samudayo hoti adhimokkhavasena manasikārassa
 samudayo saddhindriyassa samudayo hoti paggahavasena manasikārassa
 samudayo viriyindriyassa samudayo hoti upaṭṭhānavasena manasikārassa
 samudayo satindriyassa samudayo hoti avikkhepavasena manasikārassa
 samudayo samādhindriyassa samudayo hoti dassanavasena
 manasikārassa samudayo paññindriyassa samudayo hoti saddhindriyassa
 vasena ekattupaṭṭhānaṁ saddhindriyassa samudayo hoti
 viriyindriyassa vasena ekattupaṭṭhānaṁ viriyindriyassa samudayo hoti
 satindriyassa vasena ekattupaṭṭhānaṁ satindriyassa samudayo hoti
 samādhindriyassa vasena ekattupaṭṭhānaṁ samādhindriyassa samudayo
-------------------------------------------------
[page 309]
 Hoti paññindriyassa vasena ekattupaṭṭhānaṁ paññindriyassa
 samudayo hoti imehi cattārīsāya ākārehi pañcannaṁ
 indriyānaṁ samudayo hoti imehi cattārīsāya ākārehi
 pañcannaṁ indriyānaṁ samudayaṁ pajānāti.
      [432] Katamehi cattārīsāya ākārehi pañcannaṁ indriyānaṁ
 atthaṅgamo hoti katamehi cattārīsāya ākārehi pañcannaṁ
 indriyānaṁ atthaṅgamaṁ pajānāti. Adhimokkhatthāya āvajjanāya
 atthaṅgamo saddhindriyassa atthaṅgamo hoti adhimokkhavasena chandassa
 atthaṅgamo saddhindriyassa atthaṅgamo hoti adhimokkhavasena
 manasikārassa atthaṅgamo saddhindriyassa atthaṅgamo hoti saddhindriyassa
 vasena ekattaṁ anupaṭṭhānaṁ saddhindriyassa atthaṅgamo hoti
 paggahatthāya āvajjanāya atthaṅgamo viriyindriyassa < PTS. Ps II , 7 >atthaṅgamo
 hoti paggahavasena chandassa atthaṅgamo viriyindriyassa atthaṅgamo
 hoti paggahavasena manasikārassa atthaṅgamo viriyindriyassa
 atthaṅgamo hoti viriyindriyassa vasena ekattaṁ anupaṭṭhānaṁ
 viriyindriyassa atthaṅgamo hoti upaṭṭhānatthāya āvajjanāya
 atthaṅgamo satindriyassa atthaṅgamo hoti upaṭṭhānavasena chandassa
 atthaṅgamo satindriyassa atthaṅgamo hoti upaṭṭhānavasena
 manasikārassa atthaṅgamo satindriyassa atthaṅgamo hoti satindriyassa
 vasena ekattaṁ anupaṭṭhānaṁ satindriyassa atthaṅgamo hoti
-------------------------------------------------
[page 310]
 Avikkhepatthāya āvajjanāya atthaṅgamo samādhindriyassa atthaṅgamo
 hoti avikkhepavasena chandassa atthaṅgamo samādhindriyassa atthaṅgamo
 hoti avikkhepavasena manasikārassa atthaṅgamo samādhindriyassa
 atthaṅgamo hoti samādhindriyassa vasena ekattaṁ
 anupaṭṭhānaṁ samādhindriyassa atthaṅgamo hoti dassanatthāya
 āvajjanāya atthaṅgamo paññindriyassa atthaṅgamo hoti dassanavasena
 chandassa atthaṅgamo paññindriyassa atthaṅgamo hoti
 dassanavasena manasikārassa atthaṅgamo paññindriyassa atthaṅgamo hoti
 paññindriyassa vasena ekattaṁ anupaṭṭhānaṁ paññindriyassa
 atthaṅgamo hoti adhimokkhatthāya āvajjanāya atthaṅgamo saddhindriyassa
 atthaṅgamo hoti paggahatthāya āvajjanāya atthaṅgamo
 viriyindriyassa atthaṅgamo hoti upaṭṭhānatthāya āvajjanāya
 atthaṅgamo satindriyassa atthaṅgamo hoti avikkhepatthāya āvajjanāya
 atthaṅgamo samādhindriyassa atthaṅgamo hoti dassanatthāya
 āvajjanāya atthaṅgamo paññindriyassa atthaṅgamo hoti
 adhimokkhavasena chandassa atthaṅgamo saddhindriyassa atthaṅgamo hoti
 paggahavasena chandassa atthaṅgamo viriyindriyassa atthaṅgamo hoti
 upaṭṭhānavasena chandassa atthaṅgamo satindriyassa atthaṅgamo hoti
 avikkhepavasena chandassa atthaṅgamo samādhindriyassa atthaṅgamo
 hoti dassanavasena chandassa atthaṅgamo paññindriyassa
-------------------------------------------------
[page 311]
 Atthaṅgamo hoti adhimokkhavasena manasikārassa atthaṅgamo saddhindriyassa
 atthaṅgamo hoti paggahavasena manasikārassa atthaṅgamo
 viriyindriyassa atthaṅgamo hoti upaṭṭhānavasena manasikārassa
 atthaṅgamo satindriyassa atthaṅgamo hoti avikkhepavasena manasikārassa
 atthaṅgamo samādhindriyassa atthaṅgamo hoti dassanavasena
 manasikārassa atthaṅgamo paññindriyassa atthaṅgamo hoti
 saddhindriyassa vasena ekattaṁ anupaṭṭhānaṁ saddhindriyassa atthaṅgamo
 hoti viriyindriyassa vasena ekattaṁ anupaṭṭhānaṁ viriyindriyassa
 atthaṅgamo hoti satindriyassa vasena ekattaṁ anupaṭṭhānaṁ
 satindriyassa atthaṅgamo hoti samādhindriyassa ekattaṁ anupaṭṭhānaṁ
 samādhindriyassa atthaṅgamo hoti paññindriyassa vasena ekattaṁ
 anupaṭṭhānaṁ paññindriyassa atthaṅgamo hoti imehi cattārīsāya
 ākārehi pañcannaṁ indriyānaṁ atthaṅgamo hoti imehi
 cattārīsāya ākārehi pañcannaṁ indriyānaṁ atthaṅgamaṁ pajānāti.
      [433] Katamehi pañcavīsatiyā ākārehi pañcannaṁ indriyānaṁ
 assādo hoti katamehi pañcavīsatiyā ākārehi pañcannaṁ
 indriyānaṁ assādaṁ pajānāti. Assaddhiyassa anupaṭṭhānaṁ
 saddhindriyassa assādo hoti assaddhiyassa pariḷāhassa anupaṭṭhānaṁ
 saddhindriyassa assādo hoti adhimokkhacariyāya vesārajjaṁ
 saddhindriyassa assādo hoti santo ca vihārādhigamo ca 1- saddhindriyassa

  *  *  *  *  *  *
  Footnote:1 Ma. Yu. casaddo natthi. evamuparipi.
-------------------------------------------------
[page 312]
 Assādo hoti yaṁ saddhindriyaṁ paṭicca uppajjati sukhaṁ
 somanassaṁ ayaṁ saddhindriyassa assādo hoti 1- kosajjassa
 anupaṭṭhānaṁ viriyindriyassa assādo hoti kosajjassa pariḷāhassa
 anupaṭṭhānaṁ viriyindriyassa assādo hoti paggahacariyāya
 vesārajjaṁ viriyindriyassa assādo hoti santo ca vihārādhigamo
 ca viriyindriyassa assādo hoti yaṁ viriyindriyaṁ paṭicca
 uppajjati sukhaṁ somanassaṁ ayaṁ viriyindriyassa assādo hoti 1-
 pamādassa anupaṭṭhānaṁ satindriyassa assādo hoti pamādassa
 pariḷāhassa anupaṭṭhānaṁ satindriyassa assādo hoti upaṭṭhānacariyāya
 vesārajjaṁ satindriyassa assādo hoti santo ca
 vihārādhigamo ca satindriyassa assādo hoti < PTS. Ps II , 9 >yaṁ satindriyaṁ
 paṭicca uppajjati sukhaṁ somanassaṁ ayaṁ satindriyassa assādo
 hoti 1- uddhaccassa anupaṭṭhānaṁ samādhindriyassa assādo hoti
 uddhaccassa pariḷāhassa anupaṭṭhānaṁ samādhindriyassa assādo hoti
 avikkhepacariyāya vesārajjaṁ samādhindriyassa assādo hoti santo
 ca vihārādhigamo ca samādhindriyassa assādo hoti yaṁ samādhindriyaṁ
 paṭicca uppajjati sukhaṁ somanassaṁ ayaṁ samādhindriyassa
 assādo hoti 1- avijjāya anupaṭṭhānaṁ paññindriyassa assādo
 hoti avijjāya pariḷāhassa anupaṭṭhānaṁ paññindriyassa assādo
 hoti dassanacariyāya vesārajjaṁ paññindriyassa assādo

  *  *  *  *  *  *
  Footnote:1 Ma. ayaṁ pāṭho natthi. evamuparipi.
-------------------------------------------------
[page 313]
 Hoti santo ca vihārādhigamo ca paññindriyassa assādo hoti
 yaṁ paññindriyaṁ paṭicca uppajjati sukhaṁ somanassaṁ ayaṁ paññindriyassa
 assādo hoti imehi pañcavīsatiyā ākārehi
 pañcannaṁ indriyānaṁ assādo hoti imehi pañcavīsatiyā
 ākārehi pañcannaṁ indriyānaṁ assādaṁ pajānāti.
      [434] Katamehi pañcavīsatiyā ākārehi pañcannaṁ indriyānaṁ
 ādīnavo hoti katamehi pañcavīsatiyā ākārehi pañcannaṁ
 indriyānaṁ ādīnavaṁ pajānāti. Assaddhindriyassa upaṭṭhānaṁ saddhindriyassa
 ādīnavo hoti assaddhindriyassa pariḷāhassa upaṭṭhānaṁ
 saddhindriyassa ādīnavo hoti aniccaṭṭhena saddhindriyassa
 ādīnavo hoti dukkhaṭṭhena saddhindriyassa ādīnavo hoti
 anattaṭṭhena saddhindriyassa ādīnavo hoti kosajjassa upaṭṭhānaṁ
 viriyindriyassa ādīnavo hoti kosajjassa pariḷāhassa upaṭṭhānaṁ
 viriyindriyassa ādīnavo hoti aniccaṭṭhena viriyindriyassa
 ādīnavo hoti dukkhaṭṭhena anattaṭṭhena viriyindriyassa ādīnavo
 hoti pamādassa upaṭṭhānaṁ satindriyassa ādīnavo hoti
 pamādassa pariḷāhassa upaṭṭhānaṁ satindriyassa ādīnavo hoti
 aniccaṭṭhena satindriyassa ādīnavo hoti dukkhaṭṭhena anattaṭṭhena
 satindriyassa ādīnavo hoti uddhaccassa upaṭṭhānaṁ samādhindriyassa
 ādīnavo hoti uddhaccassa pariḷāhassa upaṭṭhānaṁ
-------------------------------------------------
[page 314]
 Samādhindriyassa ādīnavo hoti aniccaṭṭhena samādhindriyassa
 ādīnavo hoti dukkhaṭṭhena anattaṭṭhena samādhindriyassa ādīnavo
 hoti avijjāya upaṭṭhānaṁ paññindriyassa ādīnavo hoti
 avijjāya pariḷāhassa upaṭṭhānaṁ paññindriyassa ādīnavo hoti
 aniccaṭṭhena paññindriyassa ādīnavo hoti dukkhaṭṭhena paññindriyassa
 ādīnavo hoti anattaṭṭhena paññindriyassa ādīnavo
 hoti imehi pañcavīsatiyā ākārehi pañcannaṁ indriyānaṁ
 ādīnavo hoti imehi pañcavīsatiyā ākārehi pañcannaṁ
 indriyānaṁ ādīnavaṁ pajānāti.
      [435] Katamehi asītisatākārehi pañcannaṁ indriyānaṁ nissaraṇaṁ
 hoti katamehi asītisatākārehi pañcannaṁ indriyānaṁ nissaraṇaṁ
 pajānāti. Adhimokkhaṭṭhena saddhindriyaṁ assaddhiyā nissaṭaṁ hoti
 assaddhiyapariḷāhā nissaṭaṁ hoti tadanuvattakakilesehi ca khandhehi
 ca nissaṭaṁ hoti bahiddhā ca sabbanimittehi nissaṭaṁ hoti tato
 paṇītatarasaddhindriyassa paṭilābhā purimatarasaddhindriyā nissaṭaṁ hoti
 paggahaṭṭhena viriyindriyaṁ kosajjā nissaṭaṁ hoti kosajjapariḷāhā
 nissaṭaṁ hoti tadanuvattakakilesehi ca khandhehi ca nissaṭaṁ hoti
 bahiddhā ca sabbanimittehi nissaṭaṁ hoti tato paṇītataraviriyindriyassa
 paṭilābhā purimataraviriyindriyā nissaṭaṁ hoti upaṭṭhānaṭṭhena
 satindriyaṁ pamādā nissaṭaṁ hoti pamādapariḷāhā nissaṭaṁ
-------------------------------------------------
[page 315]
 Hoti tadanuvattakakilesehi ca khandhehi ca nissaṭaṁ hoti bahiddhā
 ca sabbanimittehi nissaṭaṁ hoti tato paṇītatarasatindriyassa
 paṭilābhā purimatarasatindriyā nissaṭaṁ hoti avikkhepaṭṭhena
 samādhindriyaṁ uddhaccato nissaṭaṁ hoti uddhaccapariḷāhā nissaṭaṁ
 hoti tadanuvattakakilesehi ca khandhehi ca nissaṭaṁ hoti bahiddhā ca
 sabbanimittehi nissaṭaṁ hoti tato paṇītatarasamādhindriyassa paṭilābhā
 purimatarasamādhindriyā nissaṭaṁ hoti dassanaṭṭhena paññindriyaṁ
 avijjāya nissaṭaṁ hoti avijjāpariḷāhā nissaṭaṁ hoti
 tadanuvattakakilesehi ca khandhehi ca nissaṭaṁ hoti bahiddhā ca
 sabbanimittehi nissaṭaṁ hoti tato paṇītatarapaññindriyassa paṭilābhā
 purimatarapaññindriyā nissaṭaṁ hoti pubbabhāge pañcahindriyehi
 paṭhamajjhānavasena pañcindriyāni nissaṭāni honti paṭhamajjhāne
 pañcahindriyehi dutiyajjhānavasena pañcindriyāni nissaṭāni
 honti dutiyajjhāne pañcahindriyehi tatiyajjhānavasena pañcindriyāni
 nissaṭāni honti tatiyajjhāne pañcahindriyehi catutthajjhānavasena
 pañcindriyāni nissaṭāni honti catutthajjhāne
 pañcahindriyehi ākāsānañcāyatanasamāpattivasena pañcindriyāni
 nissaṭāni honti ākāsānañcāyatanasamāpattiyā pañcahindriyehi
 viññāṇañcāyatanasamāpattivasena < PTS. Ps II , 11 >pañcindriyāni nissaṭāni
 honti viññāṇañcāyatanasamāpattiyā pañcahindriyehi
-------------------------------------------------
[page 316]
 Ākiñcaññāyatanasamāpattivasena pañcindriyāni nissaṭāni
 honti ākiñcaññāyatanasamāpattiyā pañcahindriyehi
 nevasaññānāsaññāyatanasamāpattivasena pañcindriyāni nissaṭāni honti
 nevasaññānāsaññāyatanasamāpattiyā pañcahindriyehi aniccānupassanāvasena
 pañcindriyāni nissaṭāni honti aniccānupassanāya pañcahindriyehi
 dukkhānupassanāvasena pañcindriyāni nissaṭāni honti
 dukkhānupassanāya pañcahindriyehi anattānupassanāvasena pañcindriyāni
 nissaṭāni honti anattānupassanāya pañcahindriyehi
 nibbidānupassanāvasena pañcindriyāni nissaṭāni honti nibbidānupassanāya
 pañcahindriyehi virāgānupassanāvasena pañcindriyāni
 nissaṭāni honti virāgānupassanāya pañcahindriyehi
 nirodhānupassanāvasena pañcindriyāni nissaṭāni honti nirodhānupassanāya
 pañcahindriyehi paṭinissaggānupassanāvasena pañcindriyāni
 nissaṭāni honti paṭinissaggānupassanāya pañcahindriyehi khayānupassanāvasena
 pañcindriyāni nissaṭāni honti khayānupassanāya
 pañcahindriyehi vayānupassanāvasena pañcindriyāni nissaṭāni honti
 vayānupassanāya pañcahindriyehi vipariṇāmānupassanāvasena
 pañcindriyāni nissaṭāni honti vipariṇāmānupassanāya pañcahindriyehi
 animittānupassanāvasena pañcindriyāni nissaṭāni honti
 animittānupassanāya pañcahindriyehi appaṇihitānupassanāvasena
-------------------------------------------------
[page 317]
 Pañcindriyāni nissaṭāni honti appaṇihitānupassanāya pañcahindriyehi
 suññatānupassanāvasena pañcindriyāni nissaṭāni honti
 suññatānupassanāya pañcahindriyehi adhipaññādhammavipassanāvasena
 pañcindriyāni nissaṭāni honti adhipaññādhammavipassanāya pañcahindriyehi
 yathābhūtañāṇadassanavasena pañcindriyāni nissaṭāni honti
 yathābhūtañāṇadassane pañcahindriyehi ādīnavānupassanāvasena
 pañcindriyāni nissaṭāni honti ādīnavānupassanāya pañcahindriyehi
 paṭisaṅkhānupassanāvasena pañcindriyāni nissaṭāni honti
 paṭisaṅkhānupassanāya pañcahindriyehi vivaṭṭanānupassanāvasena pañcindriyāni
 nissaṭāni honti vivaṭṭanānupassanāya pañcahindriyehi
 sotāpattimaggavasena pañcindriyāni nissaṭāni honti sotāpattimagge
 pañcahindriyehi sotāpattiphalasamāpattivasena < PTS. Ps II , 12 >pañcindriyāni
 nissaṭāni honti sotāpattiphalasamāpattiyā pañcahindriyehi
 sakadāgāmimaggavasena pañcindriyāni nissaṭāni honti
 sakadāgāmimagge pañcahindriyehi sakadāgāmiphalasamāpattivasena
 pañcindriyāni nissaṭāni honti sakadāgāmiphalasamāpattiyā pañcahindriyehi
 anāgāmimaggavasena pañcindriyāni nissaṭāni honti
 anāgāmimagge pañcahindriyehi anāgāmiphalasamāpattivasena pañcindriyāni
 nissaṭāni honti anāgāmiphalasamāpattiyā pañcahindriyehi
 arahattamaggavasena pañcindriyāni nissaṭāni honti
-------------------------------------------------
[page 318]
 Arahattamagge pañcahindriyehi arahattaphalasamāpattivasena pañcindriyāni
 nissaṭāni honti nikkhamme 1- pañcindriyāni kāmacchandato
 nissaṭāni honti abyāpāde pañcindriyāni byāpādato
 nissaṭāni honti ālokasaññāya pañcindriyāni thīnamiddhato
 nissaṭāni honti avikkhepe pañcindriyāni uddhaccato nissaṭāni
 honti dhammavavatthāne pañcindriyāni vicikicchāya nissaṭāni
 honti ñāṇe pañcindriyāni avijjāya nissaṭāni honti
 pāmujje pañcindriyāni aratiyā nissaṭāni honti paṭhamajjhāne
 pañcindriyāni nīvaraṇehi nissaṭāni honti dutiyajjhāne
 pañcindriyāni vitakkavicārehi nissaṭāni honti tatiyajjhāne
 pañcindriyāni pītiyā nissaṭāni honti catutthajjhāne pañcindriyāni
 sukhadukkhehi nissaṭāni honti ākāsānañcāyatanasamāpattiyā
 pañcindriyāni rūpasaññāya paṭighasaññāya nānattasaññāya
 nissaṭāni honti viññāṇañcāyatanasamāpattiyā pañcindriyāni
 ākāsānañcāyatanasaññāya nissaṭāni honti ākiñcaññāyatanasamāpattiyā
 pañcindriyāni viññāṇañcāyatanasaññāya nissaṭāni
 honti nevasaññānāsaññāyatanasamāpattiyā pañcindriyāni
 ākiñcaññāyatanasaññāya nissaṭāni honti aniccānupassanāya
 pañcindriyāni niccasaññāya nissaṭāni honti dukkhānupassanāya
 pañcindriyāni sukhasaññāya nissaṭāni honti anattānupassanāya

  *  *  *  *  *  *
  Footnote:1 Ma. Yu. nekkhamme.
-------------------------------------------------
[page 319]
 Pañcindriyāni attasaññāya nissaṭāni honti nibbidānupassanāya
 pañcindriyāni nandiyā nissaṭāni honti virāgānupassanāya
 pañcindriyāni rāgato nissaṭāni honti nirodhānupassanāya
 pañcindriyāni samudayato nissaṭāni honti paṭinissaggānupassanāya
 pañcindriyāni ādānato nissaṭāni < PTS. Ps II , 13 >honti khayānupassanāya
 pañcindriyāni ghanasaññāya nissaṭāni honti vayānupassanāya
 pañcindriyāni āyuhanato nissaṭāni honti vipariṇāmānupassanāya
 pañcindriyāni dhuvasaññāya nissaṭāni honti animittānupassanāya
 pañcindriyāni nimittato nissaṭāni honti
 appaṇihitānupassanāya pañcindriyāni paṇidhiyā nissaṭāni honti
 suññatānupassanāya pañcindriyāni abhinivesato nissaṭāni honti
 adhipaññādhammavipassanāya pañcindriyāni sārādānābhinivesato
 nissaṭāni honti yathābhūtañāṇadassane pañcindriyāni sammohābhinivesato
 nissaṭāni honti ādīnavānupassanāya pañcindriyāni
 ālayābhinivesato nissaṭāni honti paṭisaṅkhānupassanāya pañcindriyāni
 appaṭisaṅkhāya nissaṭāni honti vivaṭṭanānupassanāya
 pañcindriyāni saññogābhinivesato nissaṭāni honti sotāpattimagge
 pañcindriyāni diṭṭhekaṭṭhehi kilesehi nissaṭāni honti
 sakadāgāmimagge pañcindriyāni oḷārikehi kilesehi nissaṭāni
 honti anāgāmimagge pañcindriyāni anusahagatehi kilesehi
-------------------------------------------------
[page 320]
 Nissaṭāni honti arahattamagge pañcindriyāni sabbakilesehi
 nissaṭāni honti sabbesaññeva khīṇāsavānaṁ tattha tattha pañcindriyāni
 nissaṭāni ceva honti sunissaṭāni ca paṭippassaddhāni ca
 suppaṭippassaddhāni ca imehi asītisatākārehi pañcannaṁ
 indriyānaṁ nissaraṇaṁ hoti imehi asītisatākārehi pañcannaṁ
 indriyānaṁ nissaraṇaṁ pajānāti.
                        Bhāṇavāraṁ.
                        --------
                        Sāvatthīnidānaṁ
      [436] Pañcimāni bhikkhave indriyāni katamāni pañca
 saddhindriyaṁ viriyindriyaṁ satindriyaṁ samādhindriyaṁ paññindriyaṁ.
      Kattha ca bhikkhave saddhindriyaṁ daṭṭhabbaṁ catūsu sotāpattiyaṅgesu
 ettha saddhindriyaṁ daṭṭhabbaṁ.
      Kattha ca bhikkhave viriyindriyaṁ daṭṭhabbaṁ < PTS. Ps II , 14 >catūsu sammappadhānesu
 ettha viriyindriyaṁ daṭṭhabbaṁ.
      Kattha ca bhikkhave satindriyaṁ daṭṭhabbaṁ catūsu satipaṭṭhānesu
 ettha satindriyaṁ daṭṭhabbaṁ.
      Kattha ca bhikkhave samādhindriyaṁ daṭṭhabbaṁ catūsu jhānesu ettha
 samādhindriyaṁ daṭṭhabbaṁ.
      Kattha ca bhikkhave paññindriyaṁ daṭṭhabbaṁ catūsu ariyasaccesu
-------------------------------------------------
[page 321]
 Ettha paññindriyaṁ daṭṭhabbaṁ.
      [437] Catūsu sotāpattiyaṅgesu saddhindriyassa vasena
 katihākārehi pañcindriyāni daṭṭhabbāni catūsu sammappadhānesu
 viriyindriyassa vasena katihākārehi pañcindriyāni daṭṭhabbāni
 catūsu satipaṭṭhānesu satindriyassa vasena katihākārehi pañcindriyāni
 daṭṭhabbāni catūsu jhānesu samādhindriyassa vasena katihākārehi
 pañcindriyāni daṭṭhabbāni catūsu ariyasaccesu paññindriyassa
 vasena katihākārehi pañcindriyāni daṭṭhabbāni. Catūsu
 sotāpattiyaṅgesu saddhindriyassa vasena vīsatiyā ākārehi pañcindriyāni
 daṭṭhabbāni catūsu sammappadhānesu viriyindriyassa
 vasena vīsatiyā ākārehi pañcindriyāni daṭṭhabbāni catūsu satipaṭṭhānesu
 satindriyassa vasena vīsatiyā ākārehi pañcindriyāni
 daṭṭhabbāni catūsu jhānesu samādhindriyassa vasena vīsatiyā ākārehi
 pañcindriyāni daṭṭhabbāni catūsu ariyasaccesu paññindriyassa
 vasena vīsatiyā ākārehi pañcindriyāni daṭṭhabbāni.
      [438] Catūsu sotāpattiyaṅgesu saddhindriyassa vasena katamehi
 vīsatiyā ākārehi pañcindriyāni daṭṭhabbāni. Sappurisasaṁseve
 sotāpattiyaṅge adhimokkhādhipateyyaṭṭhena saddhindriyaṁ daṭṭhabbaṁ
 saddhindriyassa vasena paggahaṭṭhena viriyindriyaṁ daṭṭhabbaṁ
 upaṭṭhānaṭṭhena satindriyaṁ daṭṭhabbaṁ avikkhepaṭṭhena samādhindriyaṁ
-------------------------------------------------
[page 322]
 Daṭṭhabbaṁ dassanaṭṭhena paññindriyaṁ daṭṭhabbaṁ saddhammassavane
 sotāpattiyaṅge yonisomanasikāre < PTS. Ps II , 15 >sotāpattiyaṅge dhammānudhammapaṭipattiyā
 sotāpattiyaṅge adhimokkhādhipateyyaṭṭhena saddhindriyaṁ
 daṭṭhabbaṁ saddhindriyassa vasena paggahaṭṭhena viriyindriyaṁ daṭṭhabbaṁ
 upaṭṭhānaṭṭhena satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ catūsu sotāpattiyaṅgesu
 saddhindriyassa vasena imehi vīsatiyā ākārehi
 pañcindriyāni daṭṭhabbāni.
      [439] Catūsu sammappadhānesu viriyindriyassa vasena katamehi
 vīsatiyā ākārehi pañcindriyāni daṭṭhabbāni. Anuppannānaṁ
 pāpakānaṁ akusalānaṁ dhammānaṁ anuppādāya sammappadhāne paggahādhipateyyaṭṭhena
 viriyindriyaṁ daṭṭhabbaṁ viriyindriyassa vasena
 upaṭṭhānaṭṭhena satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ uppannānaṁ pāpakānaṁ akusalānaṁ dhammānaṁ
 pahānāya sammappadhāne .pe. Anuppannānaṁ kusalānaṁ dhammānaṁ
 uppādāya sammappadhāne .pe. Uppannānaṁ kusalānaṁ dhammānaṁ ṭhitiyā
 asammosāya bhiyyobhāvāya vepullāya bhāvanāya pāripūriyā
 sammappadhāne paggahādhipateyyaṭṭhena viriyindriyaṁ daṭṭhabbaṁ viriyindriyassa
 vasena upaṭṭhānaṭṭhena satindriyaṁ daṭṭhabbaṁ avikkhepaṭṭhena
-------------------------------------------------
[page 323]
 Samādhindriyaṁ daṭṭhabbaṁ dassanaṭṭhena paññindriyaṁ daṭṭhabbaṁ
 adhimokkhaṭṭhena saddhindriyaṁ daṭṭhabbaṁ catūsu sammappadhānesu
 viriyindriyassa vasena imehi vīsatiyā ākārehi pañcindriyāni
 daṭṭhabbāni.
      [440] Catūsu satipaṭṭhānesu satindriyassa vasena katamehi
 vīsatiyā ākārehi pañcindriyāni daṭṭhabbāni. Kāye
 kāyānupassanāsatipaṭṭhāne upaṭṭhānādhipateyyaṭṭhena satindriyaṁ daṭṭhabbaṁ
 satindriyassa vasena avikkhepaṭṭhena samādhindriyaṁ daṭṭhabbaṁ
 dassanaṭṭhena paññindriyaṁ daṭṭhabbaṁ adhimokkhaṭṭhena saddhindriyaṁ
 daṭṭhabbaṁ paggahaṭṭhena viriyindriyaṁ daṭṭhabbaṁ vedanāsu
 vedanānupassanāsatipaṭṭhāne .pe. Citte cittānupassanāsatipaṭṭhāne
 dhammesu dhammānupassanāsatipaṭṭhāne upaṭṭhānādhipateyyaṭṭhena
 satindriyaṁ daṭṭhabbaṁ satindriyassa < PTS. Ps II , 16 >vasena avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ paggahaṭṭhena viriyindriyaṁ daṭṭhabbaṁ catūsu
 satipaṭṭhānesu satindriyassa vasena imehi vīsatiyā ākārehi
 pañcindriyāni daṭṭhabbāni.
      [441] Catūsu jhānesu samādhindriyassa vasena katamehi
 vīsatiyā ākārehi pañcindriyāni daṭṭhabbāni. Paṭhamajjhāne
 avikkhepādhipateyyaṭṭhena samādhindriyaṁ daṭṭhabbaṁ samādhindriyassa vasena
-------------------------------------------------
[page 324]
 Dassanaṭṭhena paññindriyaṁ daṭṭhabbaṁ adhimokkhaṭṭhena saddhindriyaṁ
 daṭṭhabbaṁ paggahaṭṭhena viriyindriyaṁ daṭṭhabbaṁ upaṭṭhānaṭṭhena
 satindriyaṁ daṭṭhabbaṁ dutiyajjhāne .pe. Tatiyajjhāne catutthajjhāne
 avikkhepādhipateyyaṭṭhena samādhindriyaṁ daṭṭhabbaṁ samādhindriyassa
 vasena dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ paggahaṭṭhena viriyindriyaṁ daṭṭhabbaṁ
 upaṭṭhānaṭṭhena satindriyaṁ daṭṭhabbaṁ catūsu jhānesu samādhindriyassa
 vasena imehi vīsatiyā ākārehi pañcindriyāni daṭṭhabbāni.
      [442] Catūsu ariyasaccesu paññindriyassa vasena katamehi
 vīsatiyā ākārehi pañcindriyāni daṭṭhabbāni. Dukkhe ariyasacce
 dassanādhipateyyaṭṭhena paññindriyaṁ daṭṭhabbaṁ paññindriyassa
 vasena adhimokkhaṭṭhena saddhindriyaṁ daṭṭhabbaṁ paggahaṭṭhena viriyindriyaṁ
 daṭṭhabbaṁ upaṭṭhānaṭṭhena satindriyaṁ daṭṭhabbaṁ avikkhepaṭṭhena
 samādhindriyaṁ daṭṭhabbaṁ dukkhasamudaye ariyasacce .pe.
 Dukkhanirodhagāminiyā paṭipadāya ariyasacce dassanādhipateyyaṭṭhena
 paññindriyaṁ daṭṭhabbaṁ paññindriyassa vasena adhimokkhaṭṭhena
 saddhindriyaṁ daṭṭhabbaṁ paggahaṭṭhena viriyindriyaṁ daṭṭhabbaṁ upaṭṭhānaṭṭhena
 satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ catūsu ariyasaccesu paññindriyassa vasena imehi
 vīsatiyā ākārehi pañcindriyāni daṭṭhabbāni.
-------------------------------------------------
[page 325]
      [443] Catūsu sotāpattiyaṅgesu saddhindriyassa vasena
 katihākārehi pañcannaṁ indriyānaṁ cariyā daṭṭhabbā catūsu sammappadhānesu
 .pe. Catūsu satipaṭṭhānesu .pe. Catūsu jhānesu .pe.
 Catūsu ariyasaccesu paññindriyassa vasena katihākārehi pañcannaṁ
 indriyānaṁ cariyā daṭṭhabbā. Catūsu sotāpattiyaṅgesu saddhindriyassa
 vasena vīsatiyā ākārehi pañcannaṁ indriyānaṁ cariyā
 daṭṭhabbā catūsu sammappadhānesu .pe. Catūsu satipaṭṭhānesu
 catūsu jhānesu catūsu ariyasaccesu paññindriyassa vasena vīsatiyā
 ākārehi pañcannaṁ indriyānaṁ cariyā daṭṭhabbā.
      [444] Catūsu sotāpattiyaṅgesu saddhindriyassa vasena katamehi
 vīsatiyā ākārehi pañcannaṁ indriyānaṁ cariyā daṭṭhabbā.
 Sappurisasaṁseve sotāpattiyaṅge adhimokkhādhipateyyaṭṭhena saddhindriyassa
 cariyā daṭṭhabbā saddhindriyassa vasena paggahaṭṭhena
 viriyindriyassa cariyā daṭṭhabbā upaṭṭhānaṭṭhena satindriyassa cariyā
 daṭṭhabbā avikkhepaṭṭhena samādhindriyassa cariyā daṭṭhabbā
 dassanaṭṭhena paññindriyassa cariyā daṭṭhabbā saddhammassavane
 sotāpattiyaṅge .pe. Yonisomanasikāre sotāpattiyaṅge
 dhammānudhammapaṭipattiyā sotāpattiyaṅge adhimokkhādhipateyyaṭṭhena
 saddhindriyassa cariyā daṭṭhabbā saddhindriyassa vasena paggahaṭṭhena
 viriyindriyassa cariyā daṭṭhabbā upaṭṭhānaṭṭhena satindriyassa
-------------------------------------------------
[page 326]
 Cariyā daṭṭhabbā avikkhepaṭṭhena samādhindriyassa cariyā
 daṭṭhabbā dassanaṭṭhena paññindriyassa cariyā daṭṭhabbā catūsu
 sotāpattiyaṅgesu saddhindriyassa vasena imehi vīsatiyā ākārehi
 pañcannaṁ indriyānaṁ cariyā daṭṭhabbā.
      [445] Catūsu sammappadhānesu viriyindriyassa vasena katamehi
 vīsatiyā ākārehi pañcannaṁ indriyānaṁ cariyā daṭṭhabbā. Anuppannānaṁ
 pāpakānaṁ akusalānaṁ dhammānaṁ anuppādāya sammappadhāne
 paggahādhipateyyaṭṭhena viriyindriyassa cariyā daṭṭhabbā viriyindriyassa
 vasena upaṭṭhānaṭṭhena satindriyassa cariyā daṭṭhabbā .pe.
 Adhimokkhaṭṭhena saddhindriyassa cariyā daṭṭhabbā uppannānaṁ
 pāpakānaṁ akusalānaṁ dhammānaṁ pahānāya sammappadhāne .pe.
 Anuppannānaṁ kusalānaṁ dhammānaṁ uppādāya sammappadhāne .pe.
 Uppannānaṁ kusalānaṁ dhammānaṁ ṭhitiyā asammosāya bhiyyobhāvāya
 vepullāya bhāvanāya pāripūriyā sammappadhāne paggahādhipateyyaṭṭhena
 viriyindriyassa cariyā daṭṭhabbā viriyindriyassa vasena upaṭṭhānaṭṭhena
 satindriyassa .pe. Adhimokkhaṭṭhena saddhindriyassa cariyā
 daṭṭhabbā < PTS. Ps II , 18 >catūsu sammappadhānesu viriyindriyassa vasena imehi
 vīsatiyā ākārehi pañcannaṁ indriyānaṁ cariyā daṭṭhabbā.
      [446] Catūsu satipaṭṭhānesu satindriyassa vasena katamehi
 vīsatiyā ākārehi pañcannaṁ indriyānaṁ cariyā daṭṭhabbā. Kāye
-------------------------------------------------
[page 327]
 Kāyānupassanāsatipaṭṭhāne upaṭṭhānādhipateyyaṭṭhena satindriyassa
 cariyā daṭṭhabbā satindriyassa vasena avikkhepaṭṭhena samādhindriyassa
 cariyā daṭṭhabbā dassanaṭṭhena paññindriyassa cariyā
 daṭṭhabbā adhimokkhaṭṭhena saddhindriyassa cariyā daṭṭhabbā
 paggahaṭṭhena viriyindriyassa cariyā daṭṭhabbā vedanāsu
 vedanānupassanāsatipaṭṭhāne .pe. Citte cittānupassanāsatipaṭṭhāne .pe.
 Dhammesu dhammānupassanāsatipaṭṭhāne upaṭṭhānādhipateyyaṭṭhena satindriyassa
 cariyā daṭṭhabbā satindriyassa vasena .pe.
 Paggahaṭṭhena viriyindriyassa cariyā daṭṭhabbā catūsu satipaṭṭhānesu
 satindriyassa vasena imehi vīsatiyā ākārehi pañcannaṁ indriyānaṁ
 cariyā daṭṭhabbā.
      [447] Catūsu jhānesu samādhindriyassa vasena katamehi vīsatiyā
 ākārehi pañcannaṁ indriyānaṁ cariyā daṭṭhabbā. Paṭhamajjhāne
 avikkhepādhipateyyaṭṭhena samādhindriyassa cariyā daṭṭhabbā
 samādhindriyassa vasena dassanaṭṭhena paññindriyassa cariyā
 daṭṭhabbā adhimokkhaṭṭhena saddhindriyassa cariyā daṭṭhabbā
 paggahaṭṭhena viriyindriyassa cariyā daṭṭhabbā upaṭṭhānaṭṭhena
 satindriyassa cariyā daṭṭhabbā dutiyajjhāne .pe. Tatiyajjhāne
 .pe. Catutthajjhāne avikkhepādhipateyyaṭṭhena samādhindriyassa
 cariyā daṭṭhabbā samādhindriyassa vasena .pe. Upaṭṭhānaṭṭhena
-------------------------------------------------
[page 328]
 Satindriyassa cariyā daṭṭhabbā catūsu jhānesu samādhindriyassa
 vasena imehi vīsatiyā ākārehi pañcannaṁ indriyānaṁ cariyā
 daṭṭhabbā.
      [448] Catūsu ariyasaccesu paññindriyassa vasena katamehi
 vīsatiyā ākārehi pañcannaṁ indriyānaṁ cariyā daṭṭhabbā. Dukkhe
 ariyasacce dassanādhipateyyaṭṭhena paññindriyassa cariyā daṭṭhabbā
 paññindriyassa vasena adhimokkhaṭṭhena saddhindriyassa cariyā
 daṭṭhabbā paggahaṭṭhena viriyindriyassa cariyā daṭṭhabbā
 upaṭṭhānaṭṭhena satindriyassa cariyā daṭṭhabbā avikkhepaṭṭhena
 samādhindriyassa cariyā daṭṭhabbā dukkhasamudaye ariyasacce .pe.
 Dukkhanirodhe ariyasacce dukkhanirodhāgāminiyā paṭipadāya ariyasacce
 dassanādhipateyyaṭṭhena paññindriyassa cariyā daṭṭhabbā paññindriyassa
 vasena adhimokkhaṭṭhena saddhindriyassa cariyā daṭṭhabbā
 paggahaṭṭhena viriyindriyassa cariyā daṭṭhabbā upaṭṭhānaṭṭhena
 satindriyassa cariyā daṭṭhabbā < PTS. Ps II , 19 >avikkhepaṭṭhena samādhindriyassa
 cariyā daṭṭhabbā catūsu ariyasaccesu paññindriyassa vasena
 imehi vīsatiyā ākārehi pañcannaṁ indriyānaṁ cariyā
 daṭṭhabbā.
      [449] Cāro ca vihāro ca anubuddho hoti paṭividdho yathā
 carantaṁ yathā viharantaṁ viññū sabrahmacārī gambhīresu ṭhānesu
-------------------------------------------------
[page 329]
 Okappeyyuṁ addhā ayamāyasmā patto vā pāpuṇissati vā.
      Cariyāti aṭṭha cariyāyo iriyāpathacariyā āyatanacariyā
 saticariyā samādhicariyā ñāṇacariyā maggacariyā patticariyā lokatthacariyā.
      Iriyāpathacariyāti catūsu iriyāpathesu. Āyatanacariyāti chasu
 ajjhattikabāhiresu āyatanesu. Saticariyāti catūsu satipaṭṭhānesu.
 Samādhicariyāti catūsu jhānesu. Ñāṇacariyāti catūsu
 ariyasaccesu. Maggacariyāti catūsu ariyamaggesu. Patticariyāti
 catūsu sāmaññaphalesu. Lokatthacariyāti tathāgatesu arahantesu
 sammāsambuddhesu padeso 1- paccekabuddhesu padeso 1- sāvakesu 2-.
 Iriyāpathacariyā ca paṇidhisampannānaṁ āyatanacariyā ca indriyesu
 guttadvārānaṁ saticariyā ca appamādavihārīnaṁ samādhicariyā ca
 adhicittamanuyuttānaṁ ñāṇacariyā ca buddhisampannānaṁ maggacariyā
 ca sammāpaṭipannānaṁ 3- patticariyā ca adhigataphalānaṁ lokatthacariyā
 ca tathāgatānaṁ arahantānaṁ sammāsambuddhānaṁ padeso 1- paccekabuddhānaṁ
 padeso sāvakānaṁ imā aṭṭha cariyāyo.
      Aparāpi aṭṭha cariyāyo adhimuccanto saddhāya carati
 paggaṇhanto viriyena carati upaṭṭhāpento satiyā carati avikkhepaṁ

  *  *  *  *  *  *
  Footnote:1 Ma. padese. Yu. padesapaccekabuddhesu padesasāvakesu. evamuparipi.
 2 Sī. sabbadeso paccekabuddhesu sappadesu sāvakesu. 3 Sī. samāpattisampannānaṁ.
-------------------------------------------------
[page 330]
 Karonto samādhinā carati pajānanto paññāya carati vijānanto
 viññāṇena 1- carati evaṁ 2- paṭipanno visesamadhigacchatīti visesacariyāya
 carati evaṁ 2- paṭipannassa kusalā dhammā āyāpentīti āyatanacariyāya
 carati imā aṭṭha cariyāyo.
      Aparāpi aṭṭha cariyāyo dassanacariyā ca sammādiṭṭhiyā
 abhiropanacariyā 3- ca sammāsaṅkappassa pariggahacariyā ca sammāvācāya
 samuṭṭhānacariyā ca sammākammantassa vodānacariyā ca sammāājīvassa
 paggahacariyā ca sammāvāyāmassa upaṭṭhānacariyā ca
 sammāsatiyā avikkhepacariyā ca sammāsamādhissa imā aṭṭha
 cariyāyo.
      [450] Vihāroti adhimuccanto saddhāya viharati paggaṇhanto
 viriyena viharati upaṭṭhāpento satiyā viharati avikkhepaṁ
 karonto samādhinā viharati pajānanto paññāya viharati.
      Anubuddhoti saddhindriyassa adhimokkhaṭṭho anubuddho hoti
 viriyindriyassa paggahaṭṭho anubuddho hoti satindriyassa
 upaṭṭhānaṭṭho anubuddho hoti samādhindriyassa avikkhepaṭṭho
 anubuddho hoti paññindriyassa dassanaṭṭho anubuddho hoti.
      Paṭividdhoti saddhindriyassa adhimokkhaṭṭho paṭividdho hoti
 viriyindriyassa paggahaṭṭho paṭividdho hoti satindriyassa upaṭṭhānaṭṭho
 paṭividdho hoti samādhindriyassa avikkhepaṭṭho paṭividdho hoti

  *  *  *  *  *  *
  Footnote:1 Ma. Yu. viññāṇacariyāya. 2 Ma. evaṁ paṭipannassa .pe. āyatanacariyāya carati
 evaṁ paṭipanno .pe. visesacariyāya carati. 3 Ma. abhiniropanacariyā.
-------------------------------------------------
[page 331]
 Paññindriyassa dassanaṭṭho paṭividdho hoti.
      Yathā carantanti evaṁ saddhāya carantaṁ evaṁ viriyena carantaṁ
 evaṁ satiyā carantaṁ evaṁ samādhinā carantaṁ evaṁ paññāya
 carantaṁ.
      Yathā viharantanti evaṁ saddhāya viharantaṁ evaṁ viriyena
 viharantaṁ evaṁ satiyā viharantaṁ evaṁ samādhinā viharantaṁ evaṁ
 paññāya viharantaṁ.
      Viññūti viññū vibhāvī medhāvī paṇḍitā buddhisampannā.
      Sabrahmacārīti ekakammaṁ ekuddeso samasikkhātā 1-.
      Gambhīresu ṭhānesūti gambhīrāni ṭhānāni vuccanti jhānāni ca
 vimokkhā ca samādhi ca samāpattiyo ca maggā ca phalāni ca
 abhiññāyo ca paṭisambhidā ca.
      Okappeyyunti saddaheyyuṁ adhimucceyyuṁ.
      Addhāti ekaṁsavacanametaṁ nissaṁsayavacanametaṁ nikkaṅkhāvacanametaṁ 2-
 advajjhavacanametaṁ 3- adveḷhakavacanametaṁ niyyānikavacanametaṁ 4-
 apaṇṇakavacanametaṁ 5- avatthāpanavacanametaṁ addhāti.
      Āyasmāti piyavacanametaṁ garuvacanametaṁ sagāravasappatissādhivacanametaṁ
 āyasmāti.

  *  *  *  *  *  *
  Footnote:1 Ma. Yu. samasikkhatā. 2 Ma. Yu. nikkaṅkha.... 3 Ma. Yu. advejjha....
 4 ma niyoga .... 5 Sī. āvajjhevacanametaṁ advahakavacanametaṁ niyogavacanametaṁ
 appakavacanametaṁ.
-------------------------------------------------
[page 332]
      Patto vāti adhigato [1]-. Pāpuṇissati vāti adhigamissati [1]-.
                      Paripuṇṇanidānaṁ 2-
      [451] Pañcimāni bhikkhave indriyāni katamāni pañca
 saddhindriyaṁ viriyindriyaṁ satindriyaṁ samādhindriyaṁ paññindriyaṁ
 imāni kho bhikkhave pañcindriyāni.
      Imāni pañcindriyāni katihākārehi daṭṭhabbāni. Imāni
 pañcindriyāni chahākārehi. Kenaṭṭhena daṭṭhabbāni.
 Ādhipateyyaṭṭhena ādivisodhanaṭṭhena adhimattaṭṭhena adhiṭṭhānaṭṭhena
 pariyādānaṭṭhena patiṭṭhāpakaṭṭhena.
      [452] Kathaṁ ādhipateyyaṭṭhena indriyāni daṭṭhabbāni.
 Assaddhiyaṁ pajahato adhimokkhādhipateyyaṭṭhena saddhindriyaṁ daṭṭhabbaṁ
 saddhindriyassa vasena paggahaṭṭhena viriyindriyaṁ daṭṭhabbaṁ upaṭṭhānaṭṭhena
 satindriyaṁ < PTS. Ps II , 22 >daṭṭhabbaṁ avikkhepaṭṭhena samādhindriyaṁ daṭṭhabbaṁ
 dassanaṭṭhena paññindriyaṁ daṭṭhabbaṁ kosajjaṁ pajahato paggahādhipateyyaṭṭhena
 viriyindriyaṁ daṭṭhabbaṁ viriyindriyassa vasena
 upaṭṭhānaṭṭhena satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ pamādaṁ pajahato upaṭṭhānādhipateyyaṭṭhena
 satindriyaṁ daṭṭhabbaṁ satindriyassa vasena avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ adhimokkhaṭṭhena

  *  *  *  *  *  *
  Footnote:1 Ma. vā. 2 Ma. purimanidānaṁ.
-------------------------------------------------
[page 333]
 Saddhindriyaṁ daṭṭhabbaṁ paggahaṭṭhena viriyindriyaṁ daṭṭhabbaṁ
 uddhaccaṁ pajahato avikkhepādhipateyyaṭṭhena samādhindriyaṁ daṭṭhabbaṁ
 samādhindriyassa vasena dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ paggahaṭṭhena viriyindriyaṁ
 daṭṭhabbaṁ upaṭṭhānaṭṭhena satindriyaṁ daṭṭhabbaṁ avijjaṁ pajahato
 dassanādhipateyyaṭṭhena paññindriyaṁ daṭṭhabbaṁ paññindriyassa vasena
 adhimokkhaṭṭhena saddhindriyaṁ daṭṭhabbaṁ paggahaṭṭhena viriyindriyaṁ
 daṭṭhabbaṁ upaṭṭhānaṭṭhena satindriyaṁ daṭṭhabbaṁ avikkhepaṭṭhena
 samādhindriyaṁ daṭṭhabbaṁ [1]- kāmacchandaṁ pajahato nekkhammavasena
 adhimokkhādhipateyyaṭṭhena saddhindriyaṁ daṭṭhabbaṁ saddhindriyassa vasena
 paggahaṭṭhena viriyindriyaṁ daṭṭhabbaṁ upaṭṭhānaṭṭhena satindriyaṁ
 daṭṭhabbaṁ avikkhepaṭṭhena samādhindriyaṁ daṭṭhabbaṁ dassanaṭṭhena
 paññindriyaṁ daṭṭhabbaṁ kāmacchandaṁ pajahato nekkhammavasena paggahādhipateyyaṭṭhena
 viriyindriyaṁ daṭṭhabbaṁ viriyindriyassa vasena upaṭṭhānaṭṭhena
 satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ adhimokkhaṭṭhena
 saddhindriyaṁ daṭṭhabbaṁ kāmacchandaṁ pajahato nekkhammavasena
 upaṭṭhānādhipateyyaṭṭhena satindriyaṁ daṭṭhabbaṁ satindriyassa vasena
 avikkhepaṭṭhena samādhindriyaṁ daṭṭhabbaṁ dassanaṭṭhena paññindriyaṁ
 daṭṭhabbaṁ adhimokkhaṭṭhena saddhindriyaṁ daṭṭhabbaṁ paggahaṭṭhena

  *  *  *  *  *  *
  Footnote:1 Ma. dassanaṭṭhena paññindriyaṁ daṭṭhabbaṁ.
-------------------------------------------------
[page 334]
 Viriyindriyaṁ daṭṭhabbaṁ kāmacchandaṁ pajahato nekkhammavasena
 avikkhepādhipateyyaṭṭhena samādhindriyaṁ daṭṭhabbaṁ samādhindriyassa vasena
 dassanaṭṭhena paññindriyaṁ daṭṭhabbaṁ adhimokkhaṭṭhena saddhindriyaṁ
 daṭṭhabbaṁ paggahaṭṭhena viriyindriyaṁ daṭṭhabbaṁ upaṭṭhānaṭṭhena
 satindriyaṁ daṭṭhabbaṁ kāmacchandaṁ pajahato nekkhammavasena
 dassanādhipateyyaṭṭhena paññindriyaṁ daṭṭhabbaṁ paññindriyassa vasena
 adhimokkhaṭṭhena saddhindriyaṁ daṭṭhabbaṁ paggahaṭṭhena viriyindriyaṁ
 daṭṭhabbaṁ upaṭṭhānaṭṭhena satindriyaṁ daṭṭhabbaṁ avikkhepaṭṭhena
 samādhindriyaṁ daṭṭhabbaṁ byāpādaṁ pajahato abyāpādavasena .pe.
 Thīnamiddhaṁ pajahato ālokasaññāvasena .pe. Sabbakilese pajahato
 arahattamaggavasena adhimokkhādhipateyyaṭṭhena saddhindriyaṁ daṭṭhabbaṁ
 saddhindriyassa vasena paggahaṭṭhena viriyindriyaṁ daṭṭhabbaṁ upaṭṭhānaṭṭhena
 satindriyaṁ daṭṭhabbaṁ avikkhepaṭṭhena samādhindriyaṁ
 daṭṭhabbaṁ dassanaṭṭhena paññindriyaṁ daṭṭhabbaṁ .pe. Sabbakilese
 pajahato arahattamaggavasena dassanādhipateyyaṭṭhena paññindriyaṁ
 daṭṭhabbaṁ paññindriyassa vasena adhimokkhaṭṭhena saddhindriyaṁ
 daṭṭhabbaṁ paggahaṭṭhena viriyindriyaṁ daṭṭhabbaṁ upaṭṭhānaṭṭhena satindriyaṁ
 daṭṭhabbaṁ avikkhepaṭṭhena samādhindriyaṁ daṭṭhabbaṁ evaṁ
 ādhipateyyaṭṭhena indriyāni daṭṭhabbāni.
      [453] Kathaṁ ādivisodhanaṭṭhena indriyāni daṭṭhabbāni.
-------------------------------------------------
[page 335]
 Adhimokkhaṭṭhena saddhindriyaṁ assaddhiyaṁ saṁvaraṭṭhena sīlavisuddhi saddhindriyassa
 ādivisodhanā paggahaṭṭhena viriyindriyaṁ kosajjaṁ saṁvaraṭṭhena
 sīlavisuddhi viriyindriyassa ādivisodhanā upaṭṭhānaṭṭhena
 satindriyaṁ pamādaṁ saṁvaraṭṭhena sīlavisuddhi satindriyassa ādivisodhanā
 avikkhepaṭṭhena samādhindriyaṁ uddhaccaṁ saṁvaraṭṭhena sīlavisuddhi
 samādhindriyassa ādivisodhanā dassanaṭṭhena paññindriyaṁ avijjaṁ 1-
 saṁvaraṭṭhena sīlavisuddhi paññindriyassa ādivisodhanā nekkhamme
 pañcindriyāni kāmacchandaṁ saṁvaraṭṭhena sīlavisuddhi pañcannaṁ indriyānaṁ
 ādivisodhanā abyāpāde pañcindriyāni byāpādaṁ saṁvaraṭṭhena
 sīlavisuddhi pañcannaṁ indriyānaṁ ādivisodhanā .pe. Arahattamagge
 pañcindriyāni sabbakilese saṁvaraṭṭhena sīlavisuddhi pañcannaṁ
 indriyānaṁ ādivisodhanā evaṁ ādivisodhanaṭṭhena indriyāni
 daṭṭhabbāni.
      [454] Kathaṁ adhimattaṭṭhena indriyāni daṭṭhabbāni.
 Saddhindriyassa bhāvanāya chando uppajjati assaddhiyassa pahānāya
 chando uppajjati assaddhiyapariḷāhassa pahānāya chando uppajjati
 diṭṭhekaṭṭhānaṁ kilesānaṁ pahānāya chando uppajjati
 oḷārikānaṁ kilesānaṁ pahānāya chando uppajjati aṇusahagatānaṁ
 kilesānaṁ pahānāya chando uppajjati sabbakilesānaṁ pahānāya
 chando uppajjati chandavasena saddhāvasena saddhindriyaṁ adhimattaṁ

  *  *  *  *  *  *
  Footnote:1 Ma. avijjāsaṁvaraṭṭhena.
-------------------------------------------------
[page 336]
 Hoti chandavasena pāmujjaṁ uppajjati pāmujjavasena < PTS. Ps II , 24 >saddhāvasena
 saddhindriyaṁ adhimattaṁ hoti pāmujjavasena pīti uppajjati pītivasena
 saddhāvasena saddhindriyaṁ adhimattaṁ hoti pītivasena passaddhi
 uppajjati passaddhivasena saddhāvasena saddhindriyaṁ adhimattaṁ hoti
 passaddhivasena sukhaṁ uppajjati sukhavasena saddhāvasena saddhindriyaṁ
 adhimattaṁ hoti sukhavasena obhāso uppajjati obhāsavasena
 saddhāvasena saddhindriyaṁ adhimattaṁ hoti obhāsavasena saṁvego
 uppajjati saṁvegavasena saddhāvasena saddhindriyaṁ adhimattaṁ hoti
 saṁvejetvā 1- cittaṁ samādahati samādhivasena saddhāvasena saddhindriyaṁ
 adhimattaṁ hoti tathā samāhitaṁ cittaṁ sādhukaṁ paggaṇhāti paggahavasena
 saddhāvasena saddhindriyaṁ adhimattaṁ hoti tathā paggahitaṁ
 cittaṁ sādhukaṁ ajjhupekkhati upekkhāvasena saddhāvasena saddhindriyaṁ
 adhimattaṁ hoti upekkhāvasena nānattakilesehi cittaṁ vimuccati
 vimokkhavasena saddhāvasena saddhindriyaṁ adhimattaṁ hoti vimuttattā 2-
 te dhammā ekarasā honti ekarasaṭṭhena bhāvanāvasena saddhāvasena
 saddhindriyaṁ adhimattaṁ hoti bhāvitattā tato paṇītatare vivaṭṭanti
 vivaṭṭanāvasena saddhāvasena saddhindriyaṁ adhimattaṁ hoti vivaṭṭitattā
 tato vossajjati 3- vossaggavasena saddhāvasena saddhindriyaṁ
 adhimattaṁ hoti vossajjitattā tato nirujjhanti nirodhavasena

  *  *  *  *  *  *
  Footnote:1 Yu. saṁvejitvā. evamuparipi. 2 Sī. vimuttatthā. 3 Yu. vossajjanti.
-------------------------------------------------
[page 337]
 Saddhāvasena saddhindriyaṁ adhimattaṁ hoti. Nirodhavasena dve
 vossaggā pariccāgavossaggo ca pakkhandanavossaggo ca.
 Kilese ca khandhe ca pariccajatīti pariccāgavossaggo nirodhanibbānadhātuyā
 cittaṁ pakkhandatīti pakkhandanavossaggo nirodhavasena
 ime dve vossaggā.
      [455] Viriyindriyassa bhāvanāya chando uppajjati kosajjassa
 pahānāya chando uppajjati kosajjapariḷāhassa pahānāya
 chando uppajjati diṭṭhekaṭṭhānaṁ kilesānaṁ pahānāya chando
 uppajjati .pe. Sabbakilesānaṁ pahānāya chando uppajjati .pe.
 Satindriyassa < PTS. Ps II , 25 >bhāvanāya chando uppajjati pamādassa pahānāya
 chando uppajjati pamādapariḷāhassa pahānāya chando uppajjati
 .pe. Sabbakilesānaṁ pahānāya chando uppajjati .pe. Samādhindriyassa
 bhāvanāya chando uppajjati uddhaccassa pahānāya
 chando uppajjati uddhaccapariḷāhassa pahānāya chando uppajjati
 .pe. Sabbakilesānaṁ pahānāya chando uppajjati .pe.
 Paññindriyañca bhāvanāya chando uppajjati avijjāya pahānāya
 chando uppajjati avijjāpariḷāhassa pahānāya chando uppajjati
 diṭṭhekaṭṭhānaṁ kilesānaṁ pahānāya chando uppajjati oḷārikānaṁ
 kilesānaṁ pahānāya chando uppajjati aṇusahagatānaṁ kilesānaṁ
 pahānāya chando uppajjati sabbakilesānaṁ pahānāya chando
-------------------------------------------------
[page 338]
 Uppajjati chandavasena paññāvasena paññindriyaṁ adhimattaṁ hoti
 chandavasena pāmujjaṁ uppajjati pāmujjavasena paññāvasena
 paññindriyaṁ adhimattaṁ hoti pāmujjavasena pīti uppajjati pītivasena
 paññāvasena paññindriyaṁ adhimattaṁ hoti pītivasena passaddhi
 uppajjati passaddhivasena paññāvasena paññindriyaṁ adhimattaṁ
 hoti passaddhivasena sukhaṁ uppajjati sukhavasena paññāvasena
 paññindriyaṁ adhimattaṁ hoti sukhavasena obhāso uppajjati obhāsavasena
 paññāvasena paññindriyaṁ adhimattaṁ hoti obhāsavasena
 saṁvego uppajjati saṁvegavasena paññāvasena paññindriyaṁ adhimattaṁ
 hoti saṁvejetvā cittaṁ samādahati samādhivasena paññāvasena
 paññindriyaṁ adhimattaṁ hoti tathā samāhitaṁ cittaṁ sādhukaṁ
 paggaṇhāti paggahavasena paññāvasena paññindriyaṁ adhimattaṁ
 hoti tathā paggahitaṁ cittaṁ sādhukaṁ ajjhupekkhati upekkhāvasena
 paññāvasena paññindriyaṁ adhimattaṁ hoti upekkhāvasena nānattakilesehi
 cittaṁ vimuccati vimokkhavasena paññāvasena paññindriyaṁ
 adhimattaṁ hoti vimuttattā te dhammā ekarasā honti ekarasaṭṭhena 1-
 bhāvanāvasena paññāvasena paññindriyaṁ adhimattaṁ hoti
 bhāvitattā tato paṇītatare vivaṭṭanti vivaṭṭanāvasena paññāvasena
 paññindriyaṁ adhimattaṁ hoti vivaṭṭitattā tato vossajjanti
 vossaggavasena paññāvasena paññindriyaṁ adhimattaṁ hoti

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 339]
 Vossajjitattā tato nirujjhanti nirodhavasena paññāvasena
 paññindriyaṁ adhimattaṁ hoti. Nirodhavasena dve vossaggā pariccāgavossaggo
 ca pakkhandanavossaggo ca. Kilese ca khandhe ca
 pariccajatīti < PTS. Ps II , 26 >pariccāgavossaggo nirodhanibbānadhātuyā cittaṁ
 pakkhandatīti pakkhandanavossaggo nirodhavasena ime dve vossaggā
 evaṁ adhimattaṭṭhena indriyāni daṭṭhabbāni.
                      Bhāṇavāraṁ niṭṭhitaṁ.
      [456] Kathaṁ adhiṭṭhānaṭṭhena indriyāni daṭṭhabbāni.
 Saddhindriyassa bhāvanāya chando uppajjati chandavasena saddhāvasena
 saddhindriyaṁ adhiṭṭhāti chandavasena pāmujjaṁ uppajjati pāmujjavasena
 saddhāvasena saddhindriyaṁ adhiṭṭhāti .pe. Evaṁ adhiṭṭhānaṭṭhena
 indriyāni daṭṭhabbāni.
      [457] Kathaṁ pariyādānaṭṭhena indriyāni daṭṭhabbāni. Adhimokkhaṭṭhena
 saddhindriyaṁ assaddhiyaṁ pariyādiyati assaddhiyapariḷāhaṁ
 pariyādiyati paggahaṭṭhena viriyindriyaṁ kosajjaṁ pariyādiyati kosajjapariḷāhaṁ
 pariyādiyati upaṭṭhānaṭṭhena satindriyaṁ pamādaṁ pariyādiyati
 pamādapariḷāhaṁ pariyādiyati avikkhepaṭṭhena samādhindriyaṁ
 uddhaccaṁ pariyādiyati uddhaccapariḷāhaṁ pariyādiyati dassanaṭṭhena
 paññindriyaṁ avijjaṁ pariyādiyati avijjāpariḷāhaṁ pariyādiyati
 nekkhamme pañcindriyāni kāmacchandaṁ pariyādiyanti abyāpāde
-------------------------------------------------
[page 340]
 Pañcindriyāni byāpādaṁ pariyādiyanti ālokasaññāya pañcindriyāni
 thīnamiddhaṁ pariyādiyanti avikkhepe pañcindriyāni uddhaccaṁ
 pariyādiyanti .pe. Arahattamagge pañcindriyāni sabbakilese
 pariyādiyanti evaṁ pariyādānaṭṭhena indriyāni daṭṭhabbāni.
      [458] Kathaṁ patiṭṭhāpakaṭṭhena indriyāni daṭṭhabbāni.
 Saddho saddhindriyaṁ adhimokkhe patiṭṭhāpeti saddhassa saddhindriyaṁ
 adhimokkhe patiṭṭhāpeti viriyavā viriyindriyaṁ paggahe patiṭṭhāpeti
 viriyavato viriyindriyaṁ paggahe patiṭṭhāpeti satimā satindriyaṁ
 upaṭṭhāne patiṭṭhāpeti satimato satindriyaṁ upaṭṭhāne patiṭṭhāpeti
 samāhito samādhindriyaṁ avikkhepe patiṭṭhāpeti samāhitassa
 samādhindriyaṁ avikkhepe patiṭṭhāpeti paññavā paññindriyaṁ
 dassane patiṭṭhāpeti paññavato paññindriyaṁ dassane
 patiṭṭhāpeti yogāvacaro pañcindriyāni nekkhamme patiṭṭhāpeti
 yogāvacarassa pañcindriyāni nekkhamme patiṭṭhāpenti yogāvacaro
 pañcindriyāni abyāpāde patiṭṭhāpeti yogāvacarassa
 pañcindriyāni abyāpāde patiṭṭhāpenti yogāvacaro pañcindriyāni
 ālokasaññāya patiṭṭhāpeti yogāvacarassa pañcindriyāni
 ālokasaññā patiṭṭhāpenti yogāvacaro pañcindriyāni
 avikkhepe patiṭṭhāpeti yogāvacarassa pañcindriyāni avikkhepe
 patiṭṭhāpenti .pe. Yogāvacaro pañcindriyāni arahattamagge
-------------------------------------------------
[page 341]
 Patiṭṭhāpeti yogāvacarassa pañcindriyāni arahattamagge patiṭṭhāpenti
 evaṁ patiṭṭhāpakaṭṭhena indriyāni daṭṭhabbāni.
      [459] Puthujjano samādhiṁ bhāvento katihākārehi upaṭṭhānakusalo
 hoti sekkho samādhiṁ bhāvento katihākārehi upaṭṭhānakusalo
 hoti vītarāgo samādhiṁ bhāvento katihākārehi upaṭṭhānakusalo
 hoti. Puthujjano samādhiṁ bhāvento sattahi ākārehi
 upaṭṭhānakusalo hoti sekkho samādhiṁ bhāvento aṭṭhahi
 ākārehi upaṭṭhānakusalo hoti vītarāgo samādhiṁ bhāvento
 dasahi ākārehi upaṭṭhānakusalo hoti.
      [460] Puthujjano samādhiṁ bhāvento 1- katamehi sattahākārehi
 upaṭṭhānakusalo hoti. Āvajjitattā ārammaṇupaṭṭhānakusalo
 hoti samathanimittupaṭṭhānakusalo hoti paggahanimittupaṭṭhānakusalo
 hoti avikkhepupaṭṭhānakusalo hoti obhāsupaṭṭhānakusalo hoti
 sampahaṁsanupaṭṭhānakusalo hoti upekkhupaṭṭhānakusalo hoti puthujjano
 samādhiṁ bhāvento imehi sattahākārehi upaṭṭhānakusalo hoti.
      Sekkho samādhiṁ bhāvento katamehi aṭṭhahākārehi upaṭṭhānakusalo
 hoti. Āvajjitattā ārammaṇupaṭṭhānakusalo hoti samathanimittupaṭṭhānakusalo
 hoti paggahanimittupaṭṭhānakusalo hoti
 avikkhepupaṭṭhānakusalo hoti obhāsupaṭṭhānakusalo hoti

  *  *  *  *  *  *
  Footnote:1 Yu. bhāvayanto. evamuparipi.
-------------------------------------------------
[page 342]
 Sampahaṁsanupaṭṭhānakusalo hoti upekkhupaṭṭhānakusalo hoti
 ekattupaṭṭhānakusalo hoti sekkho samādhiṁ bhāvento imehi
 aṭṭhahākārehi upaṭṭhānakusalo hoti.
      Vītarāgo samādhiṁ bhāvento katamehi dasahākārahi upaṭṭhānakusalo
 hoti. < PTS. Ps II , 28 >Āvajjitattā ārammaṇupaṭṭhānakusalo hoti .pe.
 Ekattupaṭṭhānakusalo hoti ñāṇupaṭṭhānakusalo hoti cittupaṭṭhānakusalo 1-
 hoti vītarāgo samādhiṁ bhāvento imehi dasahākārehi
 upaṭṭhānakusalo hoti.
      [461] Puthujjano vipassanaṁ bhāvento katihākārehi upaṭṭhānakusalo
 hoti katihākārehi anupaṭṭhānakusalo hoti sekkho
 vipassanaṁ bhāvento katihākārehi upaṭṭhānakusalo hoti katihākārehi
 anupaṭṭhānakusalo hoti vītarāgo vipassanaṁ bhāvento
 katihākārehi upaṭṭhānakusalo hoti katihākārehi anupaṭṭhānakusalo
 hoti. Puthujjano vipassanaṁ bhāvento navahākārehi upaṭṭhānakusalo
 hoti navahākārehi anupaṭṭhānakusalo hoti sekkho
 vipassanaṁ bhāvento dasahākārehi upaṭṭhānakusalo hoti
 dasahākārehi anupaṭṭhānakusalo hoti vītarāgo vipassanaṁ bhāvento
 dvādasahākārehi upaṭṭhānakusalo hoti dvādasahākārehi
 anupaṭṭhānakusalo hoti.
      [462] Puthujjano vipassanaṁ bhāvento katamehi navahākārehi

  *  *  *  *  *  *
  Footnote:1 Ma. Yu. vimuttūpaṭṭhānakusalo. evamīdisesu padesu.
-------------------------------------------------
[page 343]
 Upaṭṭhānakusalo hoti katamehi navahākārehi anupaṭṭhānakusalo
 hoti. Aniccato upaṭṭhānakusalo hoti niccato anupaṭṭhānakusalo
 hoti dukkhato upaṭṭhānakusalo hoti sukhato anupaṭṭhānakusalo
 hoti anattato upaṭṭhānakusalo hoti attato
 anupaṭṭhānakusalo hoti khayato upaṭṭhānakusalo hoti ghanato
 anupaṭṭhānakusalo hoti vayato upaṭṭhānakusalo hoti āyuhanānupaṭṭhānakusalo 1-
 hoti vipariṇāmupaṭṭhānakusalo hoti dhuvato
 anupaṭṭhānakusalo hoti animittupaṭṭhānakusalo hoti nimittānupaṭṭhānakusalo
 hoti appaṇihitupaṭṭhānakusalo hoti paṇidhānupaṭṭhānakusalo 2-
 hoti suññatupaṭṭhānakusalo hoti abhinivesānupaṭṭhānakusalo
 hoti puthujjano vipassanaṁ bhāvento imehi
 navahākārehi upaṭṭhānakusalo hoti imehi navahākārehi anupaṭṭhānakusalo
 hoti.
      Sekkho vipassanaṁ bhāvento katamehi dasahākārehi < PTS. Ps II , 29 >upaṭṭhānakusalo
 hoti katamehi dasahākārehi anupaṭṭhānakusalo hoti.
 Sekkho vipassanaṁ bhāvento 3- aniccato upaṭṭhānakusalo hoti
 niccato anupaṭṭhānakusalo hoti .pe. Suññatupaṭṭhānakusalo hoti
 abhinivesānupaṭṭhānakusalo hoti ñāṇupaṭṭhānakusalo hoti
 aññāṇānupaṭṭhānakusalo hoti sekkho vipassanaṁ bhāvento imehi
 dasahākārehi upaṭṭhānakusalo hoti imehi dasahākārehi anupaṭṭhānakusalo

  *  *  *  *  *  *
  Footnote:1 Ma. Yu. āyūha .... 2 Ma. paṇidhianupaṭṭhānakusalo. 3 Ma. Yu. sekkho vipassanaṁ
 bhāventoti ime tayo pāṭhā natthi.
-------------------------------------------------
[page 344]
 Hoti.
      Vītarāgo vipassanaṁ bhāvento katamehi dvādasahākārehi upaṭṭhānakusalo
 hoti katamehi dvādasahākārehi anupaṭṭhānakusalo
 hoti. Aniccato upaṭṭhānakusalo hoti niccato anupaṭṭhānakusalo
 hoti .pe. Ñāṇupaṭṭhānakusalo hoti aññāṇānupaṭṭhānakusalo
 hoti visaññogupaṭṭhānakusalo hoti saññogānupaṭṭhānakusalo
 hoti nirodhupaṭṭhānakusalo hoti saṅkhārānupaṭṭhānakusalo
 hoti vītarāgo vipassanaṁ bhāvento imehi dvādasahākārehi
 upaṭṭhānakusalo hoti imehi dvādasahākārehi anupaṭṭhānakusalo
 hoti āvajjitattā ārammaṇupaṭṭhānakusalavasena
 indriyāni samodhāneti gocarañca pajānāti samatthañca
 paṭivijjhati .pe. Dhamme samodhāneti gocarañca pajānāti
 samatthañca paṭivijjhati.
      [463] Indriyāni samodhānetīti kathaṁ indriyāni samodhāneti.
 Adhimokkhaṭṭhena saddhindriyaṁ samodhāneti .pe. Samathanimittupaṭṭhānakusalavasena
 paggahanimittupaṭṭhānakusalavasena avikkhepupaṭṭhānakusalavasena [1]-
 sampahaṁsanupaṭṭhānakusalavasena upekkhupaṭṭhānakusalavasena
 ekattupaṭṭhānakusalavasena ñāṇupaṭṭhānakusalavasena cittupaṭṭhānakusalavasena 2-
 aniccato upaṭṭhānakusalavasena niccato anupaṭṭhānakusalavasena
 dukkhato upaṭṭhānakusalavasena sukhato anupaṭṭhānakusalavasena

  *  *  *  *  *  *
  Footnote:1 Ma. Yu. obhāsūpaṭṭhānakusalavasena. 2 Ma. Yu. vimuttū ....
-------------------------------------------------
[page 345]
 Anattato upaṭṭhānakusalavanena attato anupaṭṭhānakusalavasena khayato
 upaṭṭhānakusalavasena ghanato anupaṭṭhānakusalavasena vayato upaṭṭhānakusalavasena
 āyuhanānupaṭṭhānakusalavasena vipariṇāmupaṭṭhānakusalavasena
 dhuvato anupaṭṭhānakusalavasena animittupaṭṭhānakusalavasena
 nimittānupaṭṭhānakusalavasena appaṇihitupaṭṭhānakusalavasena paṇidhānupaṭṭhānakusalavasena
 suññatupaṭṭhānakusalavasena abhinivesānupaṭṭhānakusalavasena
 ñāṇupaṭṭhānakusalavasena aññāṇānupaṭṭhānakusalavasena
 visaññogupaṭṭhānakusalavasena saññogānupaṭṭhānakusalavasena
 nirodhupaṭṭhānakusalavasena [1]- indriyāni samodhāneti gocarañca pajānāti
 samatthañca paṭivijjhati.
      [464] < PTS. Ps II , 30 >Catusaṭṭhiyā ākārehi tiṇṇannaṁ indriyānaṁ vasībhāvatāpaññā
 āsavānaṁ khaye ñāṇaṁ katamesaṁ tiṇṇannaṁ
 indriyānaṁ anaññātaññassāmītindriyassa aññindriyassa
 aññātāvindriyassa.
      Anaññātaññassāmītindriyaṁ katiṭṭhānāni gacchati aññindriyaṁ
 katiṭṭhānāni gacchati aññātāvindriyaṁ katiṭṭhānāni
 gacchati. Anaññātaññassāmītindriyaṁ ekaṁ ṭhānaṁ gacchati sotāpattimaggaṁ
 aññindriyaṁ cha ṭhānāni gacchati sotāpattiphalaṁ sakadāgāmimaggaṁ
 sakadāgāmiphalaṁ anāgāmimaggaṁ anāgāmiphalaṁ arahattamaggaṁ
 aññātāvindriyaṁ ekaṁ ṭhānaṁ gacchati arahattaphalaṁ.

  *  *  *  *  *  *
  Footnote:1 Ma. Yu. saṅakhārānupaṭṭhānakusalavasena.
-------------------------------------------------
[page 346]
      [465] Sotāpattimaggakkhaṇe anaññātaññassāmītindriyassa
 saddhindriyaṁ adhimokkhaparivāraṁ hoti viriyindriyaṁ paggahaparivāraṁ
 hoti satindriyaṁ upaṭṭhānaparivāraṁ hoti samādhindriyaṁ avikkhepaparivāraṁ
 hoti paññindriyaṁ dassanaparivāraṁ hoti manindriyaṁ
 vijānanaparivāraṁ hoti somanassindriyaṁ abhinandanaparivāraṁ 1- hoti
 jīvitindriyaṁ pavattasantatādhipateyyaparivāraṁ hoti sotāpattimaggakkhaṇe
 jātā dhammā ṭhapetvā cittasamuṭṭhānaṁ rūpaṁ sabbeva kusalā
 honti sabbeva anāsavā honti sabbeva niyyānikā honti
 sabbeva apacayagāmino honti sabbeva lokuttarā honti sabbeva
 nibbānārammaṇā honti sotāpattimaggakkhaṇe anaññātaññassāmītindriyassa
 imāni aṭṭhindriyāni sahajātaparivārā
 honti aññamaññaparivārā honti nissayaparivārā honti
 sampayuttaparivārā honti sahagatā honti sahajātā honti
 saṁsaṭṭhā honti sampayuttā honti teva tassa ākārā ceva
 honti parivārā ca sotāpattiphalakkhaṇe .pe..
      Arahattaphalakkhaṇe aññātāvindriyassa saddhindriyaṁ adhimokkhaparivāraṁ
 hoti .pe. Jīvitindriyaṁ pavattasantatādhipateyyaparivāraṁ
 hoti. Arahattaphalakkhaṇe jātā dhammā sabbeva abyākatā honti
 ṭhapetvā cittasamuṭṭhānaṁ rūpaṁ sabbeva anāsavā honti sabbeva
 lokuttarā honti sabbeva nibbānārammaṇā honti. Arahattaphalakkhaṇe

  *  *  *  *  *  *
  Footnote:1 Ma. abhisandanaparivāraṁ.
-------------------------------------------------
[page 347]
 Aññātāvindriyassa < PTS. Ps II , 31 >imāni aṭṭhindriyāni sahajātaparivārā
 honti .pe. Teva tassa ākārā ceva honti parivārā
 ca iti imāni aṭṭhaṭṭhakāni catusaṭṭhī honti.
      [466] Āsavāti katame te āsavā kāmāsavo bhavāsavo
 diṭṭhāsavo avijjāsavo.
      Katthete āsavā khīyanti. Sotāpattimaggena anavaseso
 diṭṭhāsavo khīyati apāyagamanīyo kāmāsavo khīyati apāyagamanīyo
 bhavāsavo khīyati apāyagamanīyo avijjāsavo khīyati etthete
 āsavā khīyanti. Sakadāgāmimaggena oḷāriko kāmāsavo khīyati
 tadekaṭṭho bhavāsavo khīyati tadekaṭṭho avijjāsavo khīyati
 etthete āsavā khīyanti. Anāgāmimaggena anavaseso kāmāsavo
 khīyati tadekaṭṭho bhavāsavo khīyati tadekaṭṭho avijjāsavo khīyati
 etthete āsavā khīyanti. Arahattamaggena anavaseso bhavāsavo
 khīyati anavaseso avijjāsavo khīyati etthete āsavā khīyanti.
      Na tassa adiṭṭhamidhatthi kiñci atho aviññātamajānitabbaṁ
 sabbaṁ abhiññāsi yadatthi neyyaṁ 1- tathāgato tena samantacakkhūti.
 Samantacakkhūti kenatthena samantacakkhu. Cuddasa buddhañāṇāni
 dukkhe ñāṇaṁ buddhañāṇaṁ dukkhasamudaye ñāṇaṁ buddhañāṇaṁ .pe.
 Sabbaññutañāṇaṁ buddhañāṇaṁ anāvaraṇaṁ 2- buddhañāṇaṁ imāni

  *  *  *  *  *  *
  Footnote:1 ñeyyanti vā pāṭho. 2 Ma. Yu. anāvaraṇañāṇaṁ.
-------------------------------------------------
[page 348]
 Cuddasa buddhañāṇāni imesaṁ cuddasannaṁ buddhañāṇānaṁ aṭṭha
 ñāṇāni sāvakasādhāraṇāni cha ñāṇāni asādhāraṇāni
 sāvakehi.
      [467] Yāvatā dukkhassa dukkhaṭṭho ñāto aññāto
 dukkhaṭṭho natthīti samantacakkhu yaṁ samantacakkhuṁ taṁ paññindriyaṁ
 paññindriyassa vasena adhimokkhaṭṭhena saddhindriyaṁ paggahaṭṭhena
 viriyindriyaṁ upaṭṭhānaṭṭhena satindriyaṁ avikkhepaṭṭhena samādhindriyaṁ
 yāvatā dukkhassa dukkhaṭṭho diṭṭho vidito sacchikato
 phassito paññāya aphassito paññāya dukkhaṭṭho natthīti samantacakkhu
 yaṁ samantacakkhuṁ taṁ paññindriyaṁ paññindriyassa vasena
 adhimokkhaṭṭhena saddhindriyaṁ paggahaṭṭhena viriyindriyaṁ upaṭṭhānaṭṭhena
 satindriyaṁ avikkhepaṭṭhena samādhindriyaṁ yāvatā samudayassa
 samudayaṭṭho .pe. Yāvatā nirodhassa nirodhaṭṭho yāvatā
 maggassa maggaṭṭho yāvatā atthapaṭisambhidāya atthapaṭisambhidaṭṭho
 .pe. Yāvatā dhammapaṭisambhidāya dhammapaṭisambhidaṭṭho yāvatā
 niruttipaṭisambhidāya niruttipaṭisambhidaṭṭho yāvatā paṭibhāṇapaṭisambhidāya
 paṭibhāṇapaṭisambhidaṭṭho yāvatā indriyānaṁ paropariyatte
 ñāṇaṁ yāvatā sattānaṁ āsayānusaye ñāṇaṁ yāvatā
 yamakapāṭihire ñāṇaṁ yāvatā mahākaruṇāsamāpattiyā ñāṇaṁ
 .pe. Yāvatā sadevakassa lokassa samārakassa sabrahmakassa
-------------------------------------------------
[page 349]
 Sassamaṇabrāhmaṇiyā pajāya sadevamanussāya diṭṭhaṁ sutaṁ mutaṁ
 viññātaṁ pattaṁ pariyesitaṁ anuvicaritaṁ manasā ñātaṁ diṭṭhaṁ viditaṁ
 sacchikataṁ phassitaṁ paññāya aphassitaṁ paññāya natthīti samantacakkhu
 yaṁ samantacakkhuṁ 1- taṁ paññindriyaṁ paññindriyassa vasena
 adhimokkhaṭṭhena saddhindriyaṁ paggahaṭṭhena viriyindriyaṁ upaṭṭhānaṭṭhena
 satindriyaṁ avikkhepaṭṭhena samādhindriyaṁ saddahanto
 paggaṇhāti paggaṇhanto saddahati saddahanto upaṭṭhāpeti
 upaṭṭhāpento saddahati saddahanto samādahati samādahanto
 saddahati saddahanto pajānāti pajānanto saddahati paggaṇhanto
 upaṭṭhāpeti upaṭṭhāpento paggaṇhāti paggaṇhanto
 samādahati samādahanto paggaṇhāti paggaṇhanto pajānāti
 pajānanto paggaṇhāti paggaṇhanto saddahati saddahanto
 paggaṇhāti upaṭṭhāpento samādahati samādahanto upaṭṭhāpeti
 upaṭṭhāpento pajānāti pajānanto upaṭṭhāpeti upaṭṭhāpento
 saddahati saddahanto upaṭṭhāpeti upaṭṭhāpento paggaṇhāti
 paggaṇhanto upaṭṭhāpeti samādahanto pajānāti
 pajānanto samādahati samādahanto saddahati saddahanto
 samādahati samādahanto paggaṇhāti paggaṇhanto samādahati
 samādahanto upaṭṭhāpeti upaṭṭhāpento samādahati pajānanto
 saddahati saddahanto pajānāti pajānanto paggaṇhāti

  *  *  *  *  *  *
  Footnote:1 Ma. Yu. samantacakkhu.
-------------------------------------------------
[page 350]
 Paggaṇhanto pajānāti pajānanto upaṭṭhāpeti upaṭṭhāpento
 pajānāti pajānanto samādahati samādahanto pajānāti
 saddahitattā paggahitaṁ paggahitattā saddahitaṁ saddahitattā
 upaṭṭhāpitaṁ upaṭṭhāpitattā saddahitaṁ saddahitattā samādapitaṁ 1-
 samādapitattā 2- saddahitaṁ saddahitattā pajānitaṁ pajānitattā
 saddahitaṁ paggahitattā upaṭṭhāpitaṁ upaṭṭhāpitattā paggahitaṁ
 paggahitattā samādapitaṁ samādapitattā paggahitaṁ paggahitattā
 pajānitaṁ pajānitattā paggahitaṁ paggahitattā saddahitaṁ
 saddahitattā paggahitaṁ upaṭṭhāpitattā samādapitaṁ samādapitattā
 upaṭṭhāpitaṁ upaṭṭhāpitattā pajānitaṁ pajānitattā upaṭṭhāpitaṁ
 upaṭṭhāpitattā saddahitaṁ saddahitattā upaṭṭhāpitaṁ upaṭṭhāpitattā
 paggahitaṁ paggahitattā upaṭṭhāpitaṁ samādapitattā
 pajānitaṁ pajānitattā samādapitaṁ samādapitattā saddahitaṁ
 saddahitattā samādahitaṁ samādahitattā paggahitaṁ paggahitattā
 samādapitaṁ samādapitattā upaṭṭhāpitaṁ upaṭṭhāpitattā
 samādahitaṁ pajānitattā saddahitaṁ saddahitattā pajānitaṁ
 pajānitattā paggahitaṁ paggahitattā pajānitaṁ pajānitattā
 upaṭṭhāpitaṁ upaṭṭhāpitattā pajānitaṁ pajānitattā samādapitaṁ
 samādapitattā pajānitaṁ yaṁ buddhacakkhuṁ 3- taṁ buddhañāṇaṁ yaṁ buddhañāṇaṁ
 taṁ buddhacakkhuṁ yena cakkhunā tathāgato satte passati

  *  *  *  *  *  *
  Footnote:1-2 Ma. Yu. samādahitaṁ samādahitattā. evamīdisesu padesu. 3 Ma. Yu. buddhacakkhu.
-------------------------------------------------
[page 351]
 Apparajakkhe mahārajakkhe tikkhindriye mudindriye svākāre
 dvākāre suviññāpaye duviññāpaye appekacce paralokavajjabhayadassāvino
 appekacce naparalokavajjabhayadassāvino.
     [468] Apparajakkhe mahārajakkheti saddho puggalo
 apparajakkho assaddho puggalo mahārajakkho āraddhaviriyo puggalo
 apparajakkho kusīto puggalo mahārajakkho upaṭṭhitassati
 puggalo apparajakkho muṭṭhassati puggalo mahārajakkho samāhito
 puggalo apparajakkho asamāhito puggalo mahārajakkho paññavā
 puggalo apparajakkho duppañño puggalo mahārajakkho.
     Tikkhindriye mudindriyeti saddho puggalo tikkhindriyo
 assaddho puggalo mudindriyo .pe. Paññavā puggalo tikkhindriyo
 duppañño puggalo mudindriyo.
     Svākāre dvākāreti saddho puggalo svākāro .pe.
 Paññavā puggalo svākāro duppañño puggalo dvākāro.
     Suviññāpaye duviññāpayeti saddho puggalo suviññāpayo
 assaddho puggalo duviññāpayo .pe. Paññavā puggalo
 suviññāpayo duppañño puggalo duviññāpayo.
     Appekacce paralokavajjabhayadassāvino appekacce
 naparalokavajjabhayadassāvinoti saddho puggalo paralokavajjabhayadassāvī
 assaddho puggalo naparalokavajjabhayadassāvī āraddhaviriyo puggalo
-------------------------------------------------
[page 352]
 Paralokavajjabhayadassāvī kusīto puggalo naparalokavajjabhayadassāvī
 .pe. Paññavā puggalo paralokavajjabhayadassāvī duppañño
 puggalo naparalokavajjabhayadassāvī.
     Lokoti khandhaloko dhātuloko āyatanaloko vipattibhavaloko
 vipattisambhavaloko sampattibhavaloko sampattisambhavaloko. Eko
 loko sabbe sattā āhāraṭṭhitikā. Dve lokā nāmañca
 rūpañca. Tayo lokā tisso vedanā. Cattāro lokā
 cattāro āhārā. Pañca lokā pañcupādānakkhandhā. Cha
 lokā cha ajjhattikāni āyatanāni. Satta lokā satta
 viññāṇaṭṭhitiyo. Aṭṭha lokā aṭṭha lokadhammā. Nava
 lokā nava sattāvāsā. Dasa lokā dasāyatanāni. Dvādasa
 lokā dvādasāyatanāni. Aṭṭhārasa lokā aṭṭhārasa
 dhātuyo.
     Vajjanti sabbe kilesā vajjā sabbe duccaritā vajjā sabbe
 abhisaṅkhārā vajjā sabbe bhavagāmikammā vajjā iti imasmiñca
 loke imasmiñca vajje tibbā bhayasaññā paccupaṭṭhitā hoti
 seyyathāpi ukkhittāsike vadhake imehi paññāsāya ākārehi
 imāni pañcindriyāni jānāti passati aññāti paṭivijjhati.
                    Tatiyabhāṇavāraṁ niṭṭhitaṁ.
                    Indriyakathā niṭṭhitā.
-------------------------------------------------
[page 353]
                    Mahāvagge vimokkhakathā
                      paripuṇṇanidānā 1-
     [469] < PTS. Ps II , 35 >Tayome bhikkhave vimokkhā katame tayo suññato
 vimokkho animitto vimokkho appaṇihito vimokkho ime
 bhikkhave tayo vimokkhā.
     Api ca aṭṭhasaṭṭhī vimokkhā suññato vimokkho animitto
 vimokkho appaṇihito vimokkho ajjhattavuṭṭhāno vimokkho
 bahiddhāvuṭṭhāno vimokkho dubhatovuṭṭhāno vimokkho ajjhattavuṭṭhānā
 cattāro vimokkhā bahiddhāvuṭṭhānā cattāro vimokkhā
 dubhatovuṭṭhānā cattāro vimokkhā ajjhattavuṭṭhānānaṁ anulomā
 cattāro vimokkhā bahiddhāvuṭṭhānānaṁ anulomā cattāro vimokkhā
 dubhatovuṭṭhānānaṁ anulomā cattāro vimokkhā ajjhattavuṭṭhānā 2-
 paṭippassaddhī cattāro vimokkhā bahiddhāvuṭṭhānā paṭippassaddhī
 cattāro vimokkhā dubhatovuṭṭhānā paṭippassaddhī cattāro
 vimokkhā rūpī rūpāni passatīti vimokkho ajjhattaṁ arūpasaññī
 bahiddhā rūpāni passatīti vimokkho subhanteva adhimutto hotīti
 vimokkho ākāsānañcāyatanasamāpattivimokkho
 viññāṇañcāyatanasamāpattivimokkho ākiñcaññāyatanasamāpattivimokkho
 nevasaññānāsaññāyatanasamāpattivimokkho saññāvedayitanirodhasamāpattivimokkho

  *  *  *  *  *  *
  Footnote:1 Ma. ..ṇidānaṁ. 2 Ma. ajjhattavuṭṭhānapaṭippassaddhi. evamuparipi.
-------------------------------------------------
[page 354]
 Samayavimokkho asamayavimokkho sāmayiko
 vimokkho asāmayiko vimokkho kuppo vimokkho akuppo
 vimokkho lokiyo vimokkho lokuttaro vimokkho sāsavo
 vimokkho anāsavo vimokkho sāmiso vimokkho nirāmiso
 vimokkho nirāmisataro vimokkho paṇihito vimokkho appaṇihito
 vimokkho paṇihitappaṭippassaddhivimokkho saññutto vimokkho
 visaññutto vimokkho ekattavimokkho nānattavimokkho
 saññāvimokkho ñāṇavimokkho sītisiyāvimokkho jhānavimokkho
 anupādācittassa vimokkho.
      [470] Katamo suññato vimokkho. Idha bhikkhu araññagato
 vā rukkhamūlagato vā suññāgāragato vā iti paṭisañcikkhati
 suññamidaṁ attena vā attaniyena vāti so tattha abhinivesaṁ na
 karotīti suññato vimokkho ayaṁ suññato vimokkho.
      Katamo animitto vimokkho. Idha bhikkhu araññagato vā
 rukkhamūlagato vā suññāgāragato vā iti paṭisañcikkhati suññamidaṁ
 attena vā attaniyena vāti so tattha nimittaṁ na karotīti
 animitto vimokkho ayaṁ animitto vimokkho.
      Katamo appaṇihito vimokkho. Idha bhikkhu araññagato vā
 rukkhamūlagato vā suññāgāragato vā iti paṭisañcikkhati suññamidaṁ
 attena vā attaniyena vāti so tattha paṇidhiṁ na karotīti
-------------------------------------------------
[page 355]
 Appaṇihito vimokkho ayaṁ appaṇihito vimokkho.
      Katamo ajjhattavuṭṭhāno vimokkho. Cattāri jhānāni ayaṁ
 ajjhattavuṭṭhāno vimokkho.
      Katamo bahiddhāvuṭṭhāno vimokkho. Catasso arūpasamāpattiyo
 ayaṁ bahiddhāvuṭṭhāno vimokkho.
      Katamo dubhatovuṭṭhāno vimokkho. Cattāro ariyamaggā ayaṁ
 dubhatovuṭṭhāno vimokkho.
      [471] Katame ajjhattavuṭṭhānā cattāro vimokkhā
 paṭhamajjhānaṁ nīvaraṇehi vuṭṭhāti dutiyajjhānaṁ vitakkavicārehi vuṭṭhāti
 tatiyajjhānaṁ pītiyā vuṭṭhāti catutthajjhānaṁ sukhadukkhehi vuṭṭhāti
 ime ajjhattavuṭṭhānā cattāro vimokkhā.
      Katame bahiddhāvuṭṭhānā cattāro vimokkhā.
 Ākāsānañcāyatanasamāpatti rūpasaññāya paṭighasaññāya nānattasaññāya
 vuṭṭhāti viññāṇañcāyatanasamāpatti ākāsānañcāyatanasaññāya
 vuṭṭhāti ākiñcaññāyatanasamāpatti viññāṇañcāyatanasaññāya
 vuṭṭhāti nevasaññānāsaññāyatanasamāpatti ākiñcaññāyatanasaññāya
 vuṭṭhāti ime bahiddhāvuṭṭhānā cattāro vimokkhā.
      Katame dubhatovuṭṭhānā cattāro vimokkhā. Sotāpattimaggo
 sakkāyadiṭṭhivicikicchāsīlabbataparāmāsā diṭṭhānusayā vicikicchānusayā
 vuṭṭhāti tadanuvattakakilesehi ca khandhehi ca vuṭṭhāti
-------------------------------------------------
[page 356]
 Bahiddhā ca sabbanimittehi < PTS. Ps II , 37 >vuṭṭhāti sakadāgāmimaggo oḷārikā
 kāmarāgasaññojanā paṭighasaññojanā oḷārikā kāmarāgānusayā
 paṭighānusayā vuṭṭhāti tadanuvattakakilesehi ca khandhehi ca vuṭṭhāti
 bahiddhā ca sabbanimittehi vuṭṭhāti anāgāmimaggo aṇusahagatā
 kāmarāgasaññojanā paṭighasaññojanā aṇusahagatā kāmarāgānusayā
 paṭighānusayā vuṭṭhāti tadanuvattakakilesehi ca khandhehi ca vuṭṭhāti
 bahiddhā ca sabbanimittehi vuṭṭhāti arahattamaggo rūparāgā
 arūparāgā mānā uddhaccā avijjāya mānānusayā bhavarāgānusayā
 avijjānusayā vuṭṭhāti tadanuvattakakilesehi ca khandhehi ca vuṭṭhāti
 bahiddhā ca sabbanimittehi vuṭṭhāti ime dubhatovuṭṭhānā cattāro
 vimokkhā.
      [472] Katame ajjhattavuṭṭhānānaṁ anulomā cattāro
 vimokkhā. Paṭhamajjhānaṁ paṭilābhatthāya vitakko ca vicāro ca
 pīti ca sukhañca cittekaggatā ca dutiyajjhānaṁ paṭilābhatthāya
 tatiyajjhānaṁ paṭilābhatthāya catutthajjhānaṁ paṭilābhatthāya vitakko ca
 vicāro ca pīti ca sukhañca cittekaggatā ca ime ajjhattavuṭṭhānānaṁ
 anulomā cattāro vimokkhā.
      Katame bahiddhāvuṭṭhānānaṁ anulomā cattāro vimokkhā.
 Ākāsānañcāyatanasamāpattiṁ paṭilābhatthāya vitakko ca vicāro ca
 pīti ca sukhañca cittekaggatā ca viññāṇañcāyatanasamāpattiṁ
-------------------------------------------------
[page 357]
 Ākiñcaññāyatanasamāpattiṁ nevasaññānāsaññāyatanasamāpattiṁ
 paṭilābhatthāya vitakko ca vicāro ca pīti ca sukhañca cittekaggatā
 ca ime bahiddhāvuṭṭhānānaṁ anulomā cattāro vimokkhā.
      Katame dubhatovuṭṭhānānaṁ anulomā cattāro vimokkhā.
 Sotāpattimaggaṁ paṭilābhatthāya aniccānupassanā dukkhānupassanā
 anattānupassanā sakadāgāmimaggaṁ paṭilābhatthāya anāgāmimaggaṁ
 paṭilābhatthāya arahattamaggaṁ paṭilābhatthāya aniccānupassanā dukkhānupassanā
 anattānupassanā ime dubhatovuṭṭhānānaṁ anulomā
 cattāro vimokkhā.
      [473] Katame ajjhattavuṭṭhānā paṭippassaddhī cattāro
 vimokkhā. Paṭhamajjhānassa paṭilābho vā vipāko vā dutiyajjhānassa
 tatiyajjhānassa < PTS. Ps II , 38 >catutthajjhānassa paṭilābho vā vipāko
 vā ime ajjhattavuṭṭhānā paṭippassaddhī cattāro vimokkhā.
      Katame bahiddhāvuṭṭhānā paṭippassaddhī cattāro vimokkhā.
 Ākāsānañcāyatanasamāpattiyā paṭilābho vā vipāko vā
 viññāṇañcāyatanasamāpattiyā ākiñcaññāyatanasamāpattiyā neva
 saññānāsaññāyatanasamāpattiyā paṭilābho vā vipāko vā
 ime bahiddhāvuṭṭhānā paṭippassaddhī cattāro vimokkhā.
      Katame dubhatovuṭṭhānā paṭippassaddhī cattāro vimokkhā.
 Sotāpattimaggassa sotāpattiphalaṁ sakadāgāmimaggassa sakadāgāmiphalaṁ
-------------------------------------------------
[page 358]
 Anāgāmimaggassa anāgāmiphalaṁ arahattamaggassa arahattaphalaṁ
 ime dubhatovuṭṭhānā paṭippassaddhī cattāro vimokkhā.
      [474] Kathaṁ rūpī rūpāni passatīti vimokkho. Idhekacco
 ajjhattaṁ paccattaṁ nīlanimittaṁ manasi karoti nīlasaññaṁ paṭilabhati
 so taṁ nimittaṁ suggahitaṁ karoti sūpadhāritaṁ upadhāreti svāvatthitaṁ
 avatthāpeti so taṁ nimittaṁ suggahitaṁ katvā sūpadhāritaṁ upadhāretvā
 svāvatthitaṁ avatthāpetvā bahiddhā nīlanimitte cittaṁ
 upasaṁharati nīlasaññaṁ paṭilabhati so taṁ nimittaṁ suggahitaṁ karoti
 sūpadhāritaṁ upadhāreti svāvatthitaṁ avatthāpeti so taṁ nimittaṁ
 suggahitaṁ katvā sūpadhāritaṁ upadhāretvā svāvatthitaṁ avatthāpetvā
 āsevati bhāveti bahulīkaroti tassa evaṁ hoti ajjhattañca
 bahiddhā ca ubhayamidaṁ rūpanti rūpasaññī hoti idhekacco ajjhattaṁ
 paccattaṁ pītanimittaṁ lohitanimittaṁ odātanimittaṁ manasi karoti
 odātasaññaṁ paṭilabhati so taṁ nimittaṁ suggahitaṁ karoti sūpadhāritaṁ
 upadhāreti svāvatthitaṁ avatthāpeti so taṁ nimittaṁ suggahitaṁ
 katvā sūpadhāritaṁ upadhāretvā svāvatthitaṁ avatthāpetvā bahiddhā
 odātanimitte cittaṁ upasaṁharati odātasaññaṁ paṭilabhati so
 taṁ nimittaṁ suggahitaṁ karoti sūpadhāritaṁ upadhāreti svāvatthitaṁ
 avatthāpeti so taṁ nimittaṁ suggahitaṁ katvā sūpadhāritaṁ upadhāretvā
 svāvatthitaṁ avatthāpetvā āsevati bhāveti bahulīkaroti tassa
-------------------------------------------------
[page 359]
 Evaṁ hoti ajjhattañca bahiddhā ca ubhayamidaṁ rūpanti rūpasaññī
 hoti evaṁ rūpī rūpāni passatīti vimokkho.
      [475] Kathaṁ ajjhattaṁ arūpasaññī bahiddhā rūpāni passatīti
 vimokkho. Idhekacco ajjhattaṁ paccattaṁ < PTS. Ps II , 39 >nīlanimittaṁ na manasi
 karoti nīlasaññaṁ na paṭilabhati bahiddhā nīlanimitte cittaṁ
 upasaṁharati nīlasaññaṁ paṭilabhati so taṁ nimittaṁ suggahitaṁ karoti
 sūpadhāritaṁ upadhāreti svāvatthitaṁ avatthāpeti so taṁ nimittaṁ
 suggahitaṁ katvā sūpadhāritaṁ upadhāretvā svāvatthitaṁ avatthāpetvā
 āsevati bhāveti bahulīkaroti tassa evaṁ hoti ajjhattaṁ arūpasaññī 1-
 bahiddhā rūpamidanti rūpasaññī hoti idhekacco ajjhattaṁ
 paccattaṁ pītanimittaṁ lohitanimittaṁ odātanimittaṁ na manasi karoti
 odātasaññaṁ na paṭilabhati bahiddhā odātanimitte cittaṁ
 upasaṁharati odātasaññaṁ paṭilabhati so taṁ nimittaṁ suggahitaṁ
 karoti sūpadhāritaṁ upadhāreti svāvatthitaṁ avatthāpeti so taṁ
 nimittaṁ suggahitaṁ katvā sūpadhāritaṁ upadhāretvā svāvatthitaṁ
 avatthāpetvā āsevati bhāveti bahulīkaroti tassa evaṁ hoti
 ajjhattaṁ arūpaṁ bahiddhā rūpamidanti rūpasaññī hoti evaṁ ajjhattaṁ
 arūpasaññī bahiddhā rūpāni passatīti vimokkho.
      [476] Kathaṁ subhanteva adhimutto hotīti vimokkho. Idha bhikkhu
 mettāsahagatena cetasā ekaṁ disaṁ pharitvā viharati tathā dutiyaṁ

  *  *  *  *  *  *
  Footnote:1 Ma. Yu. arūpaṁ ....
-------------------------------------------------
[page 360]
 Tathā tatiyaṁ tathā catutthaṁ iti uddhamadho tiriyaṁ sabbadhi sabbattāya
 sabbāvantaṁ lokaṁ mettāsahagatena cetasā vipulena mahaggatena
 appamāṇena avarena abyāpajjhena 1- pharitvā viharati mettāya
 bhāvitattā sattā appaṭikūlā honti karuṇāsahagatena cetasā ekaṁ
 disaṁ .pe. Karuṇāya bhāvitattā sattā appaṭikūlā honti muditāsahagatena
 cetasā .pe. Muditāya bhāvitattā sattā appaṭikūlā
 honti upekkhāsahagatena cetasā ekaṁ disaṁ pharitvā viharati .pe.
 Upekkhāya bhāvitattā sattā appaṭikūlā honti evaṁ subhanteva
 adhimutto hotīti vimokkho.
      [477] Katamo ākāsānañcāyatanasamāpattivimokkho. Idha
 bhikkhu sabbaso rūpasaññānaṁ samatikkamā paṭighasaññānaṁ atthaṅgamā
 nānattasaññānaṁ amanasikārā ananto ākāsoti ākāsānañcāyatanaṁ
 upasampajja viharati ayaṁ ākāsānañcāyatanasamāpattivimokkho.
      Katamo viññāṇañcāyatanasamāpattivimokkho. Idha bhikkhu
 sabbaso ākāsānañcāyatanaṁ samatikkamma < PTS. Ps II , 40 >anantaṁ viññāṇanti
 viññāṇañcāyatanaṁ upasampajja viharati ayaṁ viññāṇañcāyatanasamāpattivimokkho.
      Katamo ākiñcaññāyatanasamāpattivimokkho. Idha bhikkhu
 sabbaso viññāṇañcāyatanaṁ samatikkamma natthi kiñcīti ākiñcaññāyatanaṁ
 upasampajja viharati ayaṁ ākiñcaññāyatanasamāpattivimokkho.

  *  *  *  *  *  *
  Footnote:1 Ma. abyāpajjena. evamuparipi.
-------------------------------------------------
[page 361]
      Katamo nevasaññānāsaññāyatanasamāpattivimokkho. Idha
 bhikkhu sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati ayaṁ nevasaññānāsaññāyatanasamāpattivimokkho.
      Katamo saññāvedayitanirodhasamāpattivimokkho. Idha bhikkhu
 sabbaso nevasaññānāsaññāyatanaṁ samatikkamma saññāvedayitanirodhaṁ
 upasampajja viharati ayaṁ saññāvedayitanirodhasamāpattivimokkho.
      [478] Katamo samayavimokkho. Cattāri jhānāni catasso
 ca arūpasamāpattiyo ayaṁ samayavimokkho.
      Katamo asamayavimokkho. Cattāro ca ariyamaggā cattāri ca
 sāmaññaphalāni nibbānañca ayaṁ asamayavimokkho.
      Katamo sāmayiko vimokkho. Cattāri jhānāni catasso ca
 arūpasamāpattiyo ayaṁ sāmayiko vimokkho.
      Katamo asāmayiko vimokkho. Cattāro ca ariyamaggā cattāri
 ca sāmaññaphalāni nibbānañca ayaṁ asāmayiko vimokkho.
      Katamo kuppo vimokkho. Cattāri jhānāni catasso ca
 arūpasamāpattiyo ayaṁ kuppo vimokkho.
      Katamo akuppo vimokkho. Cattāro ca ariyamaggā cattāri
 ca sāmaññaphalāni nibbānañca ayaṁ akuppo vimokkho.
-------------------------------------------------
[page 362]
      Katamo lokiyo vimokkho. Cattāri jhānāni catasso ca
 arūpasamāpattiyo ayaṁ lokiyo vimokkho.
      Katamo lokuttaro vimokkho. Cattāro ca ariyamaggā cattāri
 ca sāmaññaphalāni nibbānañca ayaṁ lokuttaro vimokkho.
      Katamo sāsavo vimokkho. Cattāri jhānāni catasso ca
 arūpasamāpattiyo ayaṁ sāsavo vimokkho.
      Katamo anāsavo vimokkho. Cattāro ca ariyamaggā cattāri
 ca sāmaññaphalāni nibbānañca ayaṁ anāsavo vimokkho.
      [479] Katamo sāmiso vimokkho. Rūpapaṭisaññutto
 vimokkho ayaṁ sāmiso vimokkho.
      Katamo nirāmiso vimokkho. Arūpapaṭisaññutto vimokkho
 ayaṁ nirāmiso vimokkho.
      Katamo nirāmisataro 1- vimokkho. Cattāro ca ariyamaggā
 cattāri ca sāmaññaphalāni nibbānañca ayaṁ nirāmisataro 1- vimokkho.
      Katamo paṇihito vimokkho. Cattāri jhānāni catasso ca
 arūpasamāpattiyo ayaṁ paṇihito vimokkho.
      Katamo appaṇihito vimokkho. Cattāro ca ariyamaggā
 cattāri ca sāmaññaphalāni nibbānañca ayaṁ appaṇihito vimokkho.
      Katamo paṇihitappaṭippassaddhivimokkho. Paṭhamajjhānassa
 paṭilābho vā vipāko vā .pe. Nevasaññānāsaññāyatanasamāpattiyā

  *  *  *  *  *  *
  Footnote:1 Ma. Yu. nirāmisānirāmisataro vimokkho.
-------------------------------------------------
[page 363]
 Paṭilābho vā vipāko vā ayaṁ paṇihitappaṭippassaddhivimokkho.
      Katamo saññutto vimokkho. Cattāri jhānāni catasso ca
 arūpasamāpattiyo ayaṁ saññutto vimokkho.
      Katamo visaññutto vimokkho. Cattāro ca ariyamaggā
 cattāri ca sāmaññaphalāni nibbānañca ayaṁ visaññutto vimokkho.
      Katamo ekattavimokkho. Cattāro ca ariyamaggā cattāri ca
 sāmaññaphalāni nibbānañca ayaṁ ekattavimokkho.
      Katamo nānattavimokkho. Cattāri jhānāni catasso ca
 arūpasamāpattiyo ayaṁ nānattavimokkho.
      [480] Katamo saññāvimokkho. Siyā eko saññāvimokkho
 dasa saññāvimokkhā honti dasa saññāvimokkhā eko saññāvimokkho
 hoti vatthuvasena pariyāyena [1]-.
      Siyāti 2- kathañca siyā. Aniccānupassanāñāṇaṁ niccato
 saññāya muccatīti < PTS. Ps II , 42 >saññāvimokkho dukkhānupassanāñāṇaṁ sukhato
 saññāya muccatīti saññāvimokkho anattānupassanāñāṇaṁ
 attato saññāya muccatīti saññāvimokkho nibbidānupassanāñāṇaṁ
 nandiyā saññāya muccatīti saññāvimokkho virāgānupassanāñāṇaṁ
 rāgato saññāya muccatīti saññāvimokkho nirodhānupassanāñāṇaṁ
 samudayato saññāya muccatīti saññāvimokkho paṭinissaggānupassanāñāṇaṁ
 ādānato saññāya muccatīti saññāvimokkho

  *  *  *  *  *  *
  Footnote:1 Ma. siyāti. 2 Ma. ayaṁ pāṭho natthi. evamīdisesu ṭhānesu.
-------------------------------------------------
[page 364]
 Animittānupassanāñāṇaṁ nimittato saññāya muccatīti saññāvimokkho
 appaṇihitānupassanāñāṇaṁ paṇidhiyā saññāya muccatīti
 saññāvimokkho suññatānupassanāñāṇaṁ abhinivesato saññāya
 muccatīti saññāvimokkho evaṁ siyā eko saññāvimokkho dasa
 saññāvimokkhā honti dasa saññāvimokkhā eko saññāvimokkho
 hoti vatthuvasena pariyāyena. Rūpe aniccānupassanāñāṇaṁ
 niccato saññāya muccatīti saññāvimokkho .pe. Rūpe suññatānupassanāñāṇaṁ
 abhinivesato saññāya muccatīti saññāvimokkho
 evaṁ siyā eko saññāvimokkho dasa saññāvimokkhā honti
 dasa saññāvimokkhā eko saññāvimokkho hoti vatthuvasena
 pariyāyena. Vedanāya .pe. Saññāya saṅkhāresu viññāṇe
 cakkhusmiṁ .pe. Jarāmaraṇe aniccānupassanāñāṇaṁ niccato
 saññāya muccatīti saññāvimokkho .pe. Jarāmaraṇe suññatānupassanāñāṇaṁ
 abhinivesato saññāya muccatīti saññāvimokkho evaṁ
 siyā eko saññāvimokkho dasa saññāvimokkhā honti dasa
 saññāvimokkhā eko saññāvimokkho hoti vatthuvasena pariyāyena
 ayaṁ saññāvimokkho.
     [481] Katamo ñāṇavimokkho. Siyā eko ñāṇavimokkho
 dasa ñāṇavimokkhā honti dasa ñāṇavimokkhā eko ñāṇavimokkho
 hoti vatthuvasena pariyāyena.
-------------------------------------------------
[page 365]
     Siyāti kathañca siyā. Aniccānupassanā yathābhūtaṁ ñāṇaṁ
 niccato sammohā aññāṇā muccatīti ñāṇavimokkho dukkhānupassanā
 yathābhūtaṁ ñāṇaṁ sukhato sammohā aññāṇā muccatīti
 ñāṇavimokkho anattānupassanā yathābhūtaṁ ñāṇaṁ attato
 sammohā aññāṇā muccatīti ñāṇavimokkho nibbidānupassanā
 yathābhūtaṁ ñāṇaṁ nandiyā sammohā aññāṇā muccatīti ñāṇavimokkho
 virāgānupassanā yathābhūtaṁ < PTS. Ps II , 43 >ñāṇaṁ rāgato sammohā
 aññāṇā muccatīti ñāṇavimokkho nirodhānupassanā yathābhūtaṁ ñāṇaṁ
 samudayato sammohā aññāṇā muccatīti ñāṇavimokkho
 paṭinissaggānupassanā yathābhūtaṁ ñāṇaṁ ādānato sammohā aññāṇā
 muccatīti ñāṇavimokkho animittānupassanā yathābhūtaṁ ñāṇaṁ
 nimittato sammohā aññāṇā muccatīti ñāṇavimokkho appaṇihitānupassanā
 yathābhūtaṁ ñāṇaṁ paṇidhiyā sammohā aññāṇā
 muccatīti ñāṇavimokkho suññatānupassanā yathābhūtaṁ ñāṇaṁ
 abhinivesato sammohā aññāṇā muccatīti ñāṇavimokkho evaṁ
 siyā eko ñāṇavimokkho dasa ñāṇavimokkhā honti dasa
 ñāṇavimokkhā eko ñāṇavimokkho hoti vatthuvasena pariyāyena.
 Rūpe aniccānupassanā yathābhūtaṁ ñāṇaṁ niccato sammohā aññāṇā
 muccatīti ñāṇavimokkho .pe. Rūpe suññatānupassanā yathābhūtaṁ
 ñāṇaṁ abhinivesato sammohā aññāṇā muccatīti ñāṇavimokkho
-------------------------------------------------
[page 366]
 Evaṁ siyā eko ñāṇavimokkho dasa ñāṇavimokkhā honti dasa
 ñāṇavimokkhā eko ñāṇavimokkho hoti vatthuvasena pariyāyena.
 Vedanāya .pe. Saññāya saṅkhāresu viññāṇe cakkhusmiṁ .pe.
 Jarāmaraṇe aniccānupassanā yathābhūtaṁ ñāṇaṁ niccato sammohā
 aññāṇā muccatīti ñāṇavimokkho .pe. Jarāmaraṇe suññatānupassanā
 yathābhūtaṁ ñāṇaṁ abhinivesato abhinivesato sammohā aññāṇā
 muccatīti ñāṇavimokkho evaṁ siyā eko ñāṇavimokkho
 dasa ñāṇavimokkhā honti dasa ñāṇavimokkhā eko ñāṇavimokkho
 hoti vatthuvasena pariyāyena ayaṁ ñāṇavimokkho.
      [482] Katamo sītisiyāvimokkho. Siyā eko sītisiyāvimokkho
 dasa sītisiyāvimokkhā honti dasa sītisiyāvimokkhā eko
 sītisiyāvimokkho hoti vatthuvasena pariyāyena.
      Siyāti kathañca siyā. Aniccānupassanā anuttaraṁ sītibhāvaṁ
 ñāṇaṁ niccato santāpapariḷāhadarathā muccatīti sītisiyāvimokkho
 dukkhānupassanā anuttaraṁ sītibhāvaṁ ñāṇaṁ sukhato santāpapariḷāhadarathā
 muccatīti sītisiyāvimokkho anattānupassanā anuttaraṁ
 sītibhāvaṁ ñāṇaṁ attato santāpapariḷāhadarathā muccatīti sītisiyāvimokkho
 nibbidānupassanā < PTS. Ps II , 44 >anuttaraṁ sītibhāvaṁ ñāṇaṁ nandiyā
 santāpapariḷāhadarathā muccatīti sītisiyāvimokkho virāgānupassanā
 anuttaraṁ sītibhāvaṁ ñāṇaṁ rāgato santāpapariḷāhadarathā muccatīti
-------------------------------------------------
[page 367]
 Sītisiyāmokkho nirodhānupassanā anuttaraṁ sītibhāvaṁ ñāṇaṁ samudayato
 santāpapariḷāhadarathā muccati sītisiyāvimokkho paṭinissaggānupassanā
 anuttaraṁ sītibhāvaṁ ñāṇaṁ ādānato santāpapariḷāhadarathā
 muccatīti sītisiyāvimokkho animittānupassanā anuttaraṁ sītibhāvaṁ
 ñāṇaṁ nimittato santāpapariḷāhadarathā muccatīti sītisiyāvimokkho
 appaṇihitānupassanā anuttaraṁ sītibhāvaṁ ñāṇaṁ paṇidhiyā santāpapariḷāhadarathā
 muccatīti sītisiyāvimokkho suññatānupassanā anuttaraṁ
 sītibhāvaṁ ñāṇaṁ abhinivesato santāpapariḷāhadarathā muccatīti
 sītisiyāvimokkho evaṁ siyā eko sītisiyāvimokkho dasa sītisiyāvimokkhā
 honti dasa sītisiyāvimokkhā eko sītisiyāvimokkho
 hoti vatthuvasena pariyāyena. Rūpe aniccānupassanā anuttaraṁ
 sītibhāvaṁ ñāṇaṁ niccato santāpapariḷāhadarathā muccatīti sītisiyāvimokkho
 .pe. Vatthuvasena pariyāyena. Vedanāya .pe. Saññāya
 saṅkhāresu viññāṇe cakkhusmiṁ .pe. Jarāmaraṇe aniccānupassanā
 anuttaraṁ sītibhāvaṁ ñāṇaṁ niccato santāpapariḷāhadarathā
 muccatīti sītisiyāvimokkho .pe. Evaṁ siyā eko sītisiyāvimokkho
 dasa sītisiyāvimokkhā honti dasa sītisiyāvimokkhā eko sītisiyāvimokkho
 hoti vatthuvasena pariyāyena ayaṁ sītisiyāvimokkho.
      [483] Katamo jhānavimokkho. Nekkhammaṁ jāyatīti 1- jhānaṁ

  *  *  *  *  *  *
  Footnote:1 Sī. Ma. Yu. jhāyatīti. evamuparipi.
-------------------------------------------------
[page 368]
 Kāmacchandaṁ jhāpetīti jhānaṁ jāyanto 1- muccatīti jhānavimokkho
 jhāpento muccatīti jhānavimokkho jāyantīti 2- dhammā jhāpetīti
 kilese jāte ca jhāpe ca jānātīti jhānavimokkho < PTS. Ps II , 45 >abyāpādo
 jāyatīti jhānaṁ byāpādaṁ jhāpetīti jhānaṁ jāyanto muccatīti
 jhānavimokkho jhāpento muccatīti jhānavimokkho jāyantīti
 dhammā jhāpetīti kilese jāte ca jhāpe ca jānātīti jhānavimokkho
 ālokasaññā jāyatīti jhānaṁ thīnamiddhaṁ jhāpetīti
 jhānaṁ avikkhepo jāyatīti jhānaṁ uddhaccaṁ jhāpetīti jhānaṁ
 dhammavavatthānaṁ jāyatīti jhānaṁ vicikicchaṁ jhāpetīti jhānaṁ ñāṇaṁ
 jāyatīti jhānaṁ avijjaṁ jhāpetīti jhānaṁ pāmujjaṁ jāyatīti jhānaṁ
 aratiṁ jhāpetīti jhānaṁ paṭhamajjhānaṁ jāyatīti jhānaṁ nīvaraṇaṁ
 jhāpetīti jhānaṁ .pe. Arahattamaggo jāyatīti jhānaṁ sabbakilese
 jhāpetīti jhānaṁ jāyanto muccatīti jhānavimokkho jhāpento
 muccatīti jhānavimokkho jāyantīti dhammā jhāpetīti kilese jāte
 ca jhāpe ca jānātīti jhānavimokkho ayaṁ jhānavimokkho.
      [484] Katamo anupādācittassa vimokkho. Siyā eko
 anupādācittassa vimokkho dasa anupādācittassa vimokkhā honti
 dasa anupādācittassa vimokkhā eko anupādācittassa vimokkho
 hoti vatthuvasena pariyāyena.

  *  *  *  *  *  *
  Footnote:1 Sī. Ma. Yu. jhāyanto. 2 Sī. Ma. Yu. jhāyantīti. evamuparipi.
 3 Ma. Yu. nīvaraṇe.
-------------------------------------------------
[page 369]
      Siyāti kathañca siyā aniccānupassanāñāṇaṁ niccato upādānā
 muccatīti anupādācittassa vimokkho dukkhānupassanāñāṇaṁ
 sukhato upādānā muccatīti anupādācittassa vimokkho anattānupassanāñāṇaṁ
 attato upādānā muccatīti anupādācittassa
 vimokkho nibbidānupassanāñāṇaṁ nandiyā upādānā muccatīti
 anupādācittassa vimokkho virāgānupassanāñāṇaṁ rāgato upādānā
 muccatīti anupādācittassa vimokkho nirodhānupassanāñāṇaṁ
 samudayato upādānā muccatīti anupādācittassa vimokkho
 paṭinissaggānupassanāñāṇaṁ ādānato upādānā muccatīti
 anupādācittassa vimokkho animittānupassanāñāṇaṁ nimittato upādānā
 muccatīti anupādācittassa vimokkho appaṇihitānupassanāñāṇaṁ
 paṇidhiyā upādānā muccatīti anupādācittassa vimokkho
 suññatānupassanāñāṇaṁ abhinivesato upādānā muccatīti anupādācittassa
 vimokkho evaṁ siyā eko anupādācittassa vimokkho
 dasa anupādācittassa vimokkhā honti dasa anupādācittassa
 vimokkhā eko anupādācittassa vimokkho hoti vatthuvasena
 pariyāyena. Rūpe aniccānupassanāñāṇaṁ niccato upādānā
 muccatīti anupādācittassa vimokkho .pe. Rūpe suññatānupassanāñāṇaṁ
 abhinivesato upādānā muccatīti anupādācittassa vimokkho
 evaṁ siyā eko anupādācittassa vimokkho dasa anupādācittassa
-------------------------------------------------
[page 370]
 Vimokkhā honti dasa anupādācittassa vimokkhā eko
 anupādācittassa vimokkho hoti vatthuvasena pariyāyena. Vedanāya
 .pe. Saññāya saṅkhāresu viññāṇe cakkhusmiṁ .pe. Jarāmaraṇe
 aniccānupassanāñāṇaṁ niccato upādānā muccatīti
 anupādācittassa vimokkho .pe. Jarāmaraṇe suññatānupassanāñāṇaṁ
 abhinivesato upādānā muccatīti anupādācittassa vimokkho
 evaṁ siyā eko anupādācittassa vimokkho hoti dasa anupādācittassa
 vimokkhā honti dasa anupādācittassa vimokkhā eko
 anupādācittassa vimokkho hoti vatthuvasena pariyāyena.
      [485] Aniccānupassanāñāṇaṁ katihupādānehi muccati dukkhānupassanāñāṇaṁ
 katihupādānehi muccati anattānupassanāñāṇaṁ
 katihupādānehi muccati nibbidānupassanāñāṇaṁ .pe. Virāgānupassanāñāṇaṁ
 nirodhānupassanāñāṇaṁ paṭinissaggānupassanāñāṇaṁ
 animittānupassanāñāṇaṁ appaṇihitānupassanāñāṇaṁ suññatānupassanāñāṇaṁ
 katihupādānehi muccati. Aniccānupassanāñāṇaṁ
 tīhupādānehi muccati dukkhānupassanāñāṇaṁ ekupādānā
 muccati anattānupassanāñāṇaṁ tīhupādānehi muccati nibbidānupassanāñāṇaṁ
 ekupādānā muccati virāgānupassanāñāṇaṁ
 ekupādānā muccati nirodhānupassanāñāṇaṁ catūhupādānehi
 muccati paṭinissaggānupassanāñāṇaṁ catūhupādānehi muccati
-------------------------------------------------
[page 371]
 Animittānupassanāñāṇaṁ tīhupādānehi muccati appaṇihitānupassanāñāṇaṁ
 ekupādānā muccati suññatānupassanāñāṇaṁ
 tīhupādānehi muccati.
      [486] Aniccānupassanāñāṇaṁ katamehi tīhupādānehi muccati.
 Diṭṭhupādānā sīlabbatupādānā attavādupādānā aniccānupassanāñāṇaṁ
 imehi tīhupādānehi muccati.
      Dukkhānupassanāñāṇaṁ katamā ekupādānā muccati. < PTS. Ps II , 47 >Kāmupādānā
 dukkhānupassanāñāṇaṁ imā 1- ekupādānā muccati.
      Anattānupassanāñāṇaṁ katamehi tīhupādānehi muccati.
 Diṭṭhupādānā sīlabbatupādānā attavādupādānā anattānupassanāñāṇaṁ
 imehi tīhupādānehi muccati.
      Nibbidānupassanāñāṇaṁ katamā ekupādānā muccati. Kāmupādānā
 nibbidānupassanāñāṇaṁ imā ekupādānā muccati.
      Virāgānupassanāñāṇaṁ katamā ekupādānā muccati.
 Kāmupādānā virāgānupassanāñāṇaṁ imā ekupādānā muccati.
      Nirodhānupassanāñāṇaṁ katamehi catūhupādānehi muccati.
 Kāmupādānā diṭṭhupādānā sīlabbatupādānā attavādupādānā
 nirodhānupassanāñāṇaṁ imehi catūhupādānehi muccati.
      Paṭinissaggānupassanāñāṇaṁ katamehi catūhupādānehi muccati.
 Kāmupādānā diṭṭhupādānā sīlabbatupādānā attavādupādānā

  *  *  *  *  *  *
  Footnote:1 Ma. idaṁ. evamuparipi.
-------------------------------------------------
[page 372]
 Paṭinissaggānupassanāñāṇaṁ imehi catūhupādānehi muccati.
      Animittānupassanāñāṇaṁ katamehi tīhupādānehi muccati. Diṭṭhupādānā
 sīlabbatupādānā attavādupādānā animittānupassanāñāṇaṁ
 imehi tīhupādānehi muccati.
      Appaṇihitānupassanāñāṇaṁ katamā ekupādānā muccati. Kāmupādānā
 appaṇihitānupassanāñāṇaṁ imā ekupādānā muccati.
      Suññatānupassanāñāṇaṁ katamehi tīhupādānehi muccati. Diṭṭhupādānā
 sīlabbatupādānā attavādupādānā suññatānupassanāñāṇaṁ
 imehi tīhupādānehi muccati.
      Yañca aniccānupassanāñāṇaṁ yañca anattānupassanāñāṇaṁ
 yañca animittānupassanāñāṇaṁ yañca suññatānupassanāñāṇaṁ
 imāni cattāri ñāṇāni tīhupādānehi muccanti diṭṭhupādānā
 sīlabbatupādānā attavādupādānā. Yañca dukkhānupassanāñāṇaṁ
 yañca nibbidānupassanāñāṇaṁ yañca virāgānupassanāñāṇaṁ yañca
 appaṇihitānupassanāñāṇaṁ < PTS. Ps II , 48 >imāni cattāri ñāṇāni ekupādānā
 muccanti kāmupādānā. Yañca nirodhānupassanāñāṇaṁ yañca
 paṭinissaggānupassanāñāṇaṁ imāni dve ñāṇāni catūhupādānehi
 muccanti kāmupādānā diṭṭhupādānā sīlabbatupādānā attavādupādānā
 ayaṁ anupādānācittassa 1- vimokkho.
                  Vimokkhakathāya paṭhamabhāṇavāraṁ.

  *  *  *  *  *  *
  Footnote:1 Ma. Yu. anupādācittassa.
-------------------------------------------------
[page 373]
      [487] Tīṇi kho panimāni vimokkhamukhāni lokaniyyānāya
 saṁvattanti sabbasaṅkhāre paricchedaparivaṭṭumato 1- samanupassanatāya
 animittāya ca dhātuyā cittasampakkhandanatāya 2- sabbasaṅkhāresu
 manosamuttejanatāya appaṇihitāya ca dhātuyā cittasampakkhandanatāya
 sabbadhamme parato samanupassanatāya suññatāya ca dhātuyā
 cittasampakkhandanatāya imāni tīṇi vimokkhamukhāni lokaniyyānāya
 saṁvattanti.
      [488] Aniccato manasikaroto kathaṁ saṅkhārā upaṭṭhanti
 dukkhato manasikaroto kathaṁ saṅkhārā upaṭṭhanti anattato manasikaroto
 kathaṁ saṅkhārā upaṭṭhanti. Aniccato manasikaroto khayato
 saṅkhārā upaṭṭhanti dukkhato manasikaroto bhayato saṅkhārā upaṭṭhanti
 anattato manasikaroto suññato saṅkhārā upaṭṭhanti.
      Aniccato manasikaroto kiṁbahulaṁ cittaṁ hoti dukkhato
 manasikaroto kiṁbahulaṁ cittaṁ hoti anattato manasikaroto kiṁbahulaṁ
 cittaṁ hoti. Aniccato manasikaroto adhimokkhabahulaṁ cittaṁ hoti
 dukkhato manasikaroto passaddhibahulaṁ cittaṁ hoti anattato
 manasikaroto vedabahulaṁ cittaṁ hoti.
      Aniccato manasikaronto adhimokkhabahulo katamindriyaṁ paṭilabhati
 dukkhato manasikaronto passaddhibahulo katamindriyaṁ paṭilabhati anattato

  *  *  *  *  *  *
  Footnote:1 Sī. paricchedaparivatthumato. Ma. paricchedaparivaṭumato. 2 cittasamakkhandhanatāya.
-------------------------------------------------
[page 374]
 Manasikaronto vedabahulo katamindriyaṁ paṭilabhati. Aniccato
 manasikaronto adhimokkhabahulo saddhindriyaṁ paṭilabhati dukkhato
 manasikaronto passaddhibahulo samādhindriyaṁ paṭilabhati anattato
 manasikaronto vedabahulo paññindriyaṁ paṭilabhati.
      [489] Aniccato manasikaroto adhimokkhabahulassa katamindriyaṁ
 ādhipateyyaṁ hoti bhāvanāya katindriyāni tadanvayāni 1- honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti kenatthena
 bhāvanā ko bhāveti dukkhato manasikaroto passaddhibahulassa
 katamindriyaṁ ādhipateyyaṁ hoti bhāvanāya katindriyāni tadanvayāni
 honti sahajātapaccayā honti aññamaññapaccayā honti
 nissayapaccayā honti sampayuttapaccayā honti ekarasā honti
 kenatthena bhāvanā ko bhāveti anattato manasikaroto
 vedabahulassa katamindriyaṁ ādhipateyyaṁ hoti bhāvanāya katindriyāni
 tadanvayāni honti sahajātapaccayā honti aññamaññapaccayā
 honti nissayapaccayā honti sampayuttapaccayā honti ekarasā
 honti kenatthena bhāvanā ko bhāveti. Aniccato manasikaroto
 adhimokkhabahulassa saddhindriyaṁ ādhipateyyaṁ hoti bhāvanāya cattārindriyāni
 tadanvayāni honti sahajātapaccayā honti aññamaññapaccayā
 honti nissayapaccayā honti sampayuttapaccayā

  *  *  *  *  *  *
  Footnote:1 Ma. tadanayvā. evamuparipi.
-------------------------------------------------
[page 375]
 Honti ekarasā honti ekarasaṭṭhena bhāvanā yo sammāpaṭipanno
 so bhāveti natthi micchāpaṭipannassa indriyabhāvanā
 dukkhato manasikaroto passaddhibahulassa samādhindriyaṁ ādhipateyyaṁ
 hoti bhāvanāya cattārindriyāni tadanvayāni honti sahajātapaccayā
 honti aññamaññapaccayā honti nissayapaccayā honti
 sampayuttapaccayā < PTS. Ps II , 50 >honti ekarasā honti ekarasaṭṭhena bhāvanā
 yo sammāpaṭipanno so bhāveti natthi micchāpaṭipannassa indriyabhāvanā
 anattato manasikaroto vedabahulassa paññindriyaṁ
 ādhipateyyaṁ hoti bhāvanāya cattārindriyāni tadanvayāni honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti ekarasaṭṭhena
 bhāvanā yo sammāpaṭipanno so bhāveti natthi micchāpaṭipannassa
 indriyabhāvanā.
      [490] Aniccato manasikaroto adhimokkhabahulassa katamindriyaṁ
 ādhipateyyaṁ hoti bhāvanāya katindriyāni tadanvayāni honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti paṭivedhakāle katamindriyaṁ ādhipateyyaṁ
 hoti paṭivedhāya katindriyāni tadanvayāni honti sahajātapaccayā
 honti aññamaññapaccayā honti nissayapaccayā honti
 sampayuttapaccayā honti ekarasā honti kenatthena bhāvanā
-------------------------------------------------
[page 376]
 Kenatthena paṭivedho.
      Dukkhato manasikaroto passaddhibahulassa katamindriyaṁ ādhipateyyaṁ
 hoti bhāvanāya katindriyāni tadanvayāni honti sahajātapaccayā
 honti aññamaññapaccayā honti nissayapaccayā honti sampayuttapaccayā
 honti paṭivedhakāle katamindriyaṁ ādhipateyyaṁ hoti
 paṭivedhāya katindriyāni tadanvayāni honti sahajātapaccayā honti
 aññamaññapaccayā honti nissayapaccayā honti sampayuttapaccayā
 honti ekarasā honti kenatthena bhāvanā kenatthena
 paṭivedho.
      Anattato manasikaroto vedabahulassa katamindriyaṁ ādhipateyyaṁ
 hoti bhāvanāya katindriyāni tadanvayāni honti sahajātapaccayā
 honti aññamaññapaccayā honti nissayapaccayā honti
 sampayuttapaccayā honti paṭivedhakāle katamindriyaṁ ādhipateyyaṁ
 hoti paṭivedhāya katindriyāni tadanvayāni honti sahajātapaccayā
 honti aññamaññapaccayā honti nissayapaccayā honti
 sampayuttapaccayā honti ekarasā honti kenatthena bhāvanā
 kenatthena paṭivedho.
      Aniccato manasikaroto adhimokkhabahulassa saddhindriyaṁ ādhipateyyaṁ
 hoti bhāvanāya cattārindriyāni tadanvayāni honti
 sahajātapaccayā honti aññamaññapaccayā honti nissayapaccayā
-------------------------------------------------
[page 377]
 Honti sampayuttapaccayā honti paṭivedhakāle paññindriyaṁ
 ādhipateyyaṁ hoti paṭivedhāya cattārindriyāni tadanvayāni honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 ekarasaṭṭhena bhāvanā dassanaṭṭhena paṭivedho evaṁ paṭivijjhantopi
 bhāveti bhāventopi paṭivijjhati.
      Dukkhato manasikaroto passaddhibahulassa samādhindriyaṁ ādhipateyyaṁ
 hoti bhāvanāya cattārindriyāni tadanvayāni honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti paṭivedhakāle paññindriyaṁ
 ādhipateyyaṁ hoti paṭivedhāya cattārindriyāni tadanvayāni honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 ekarasaṭṭhena bhāvanā dassanaṭṭhena paṭivedho evaṁ paṭivijjhantopi
 bhāveti bhāventopi paṭivijjhati.
      Anattato manasikaroto vedabahulassa paññindriyaṁ ādhipateyyaṁ
 hoti bhāvanāya cattārindriyāni tadanvayāni honti sahajātapaccayā
 honti aññamaññapaccayā honti nissayapaccayā
 honti sampayuttapaccayā honti ekarasā honti paṭivedhakāle
 paññindriyaṁ ādhipateyyaṁ hoti paṭivedhāya cattārindriyāni
-------------------------------------------------
[page 378]
 Tadanvayāni honti sahajātapaccayā honti aññamaññapaccayā
 honti nissayapaccayā honti sampayuttapaccayā honti ekarasā
 honti ekarasaṭṭhena bhāvanā dassanaṭṭhena paṭivedho evaṁ
 paṭivijjhantopi bhāveti bhāventopi paṭivijjhati.
      [491] Aniccato manasikaroto katamindriyaṁ adhimattaṁ hoti
 katamindriyassa adhimattattā saddhādhimutto 1- hoti dukkhato manasikaroto
 katamindriyaṁ adhimattaṁ hoti katamindriyassa adhimattattā
 kāyasakkhi 2- hoti anattato manasikaroto katamindriyaṁ adhimattaṁ hoti
 katamindriyassa adhimattattā diṭṭhippatto hoti. < PTS. Ps II , 52 >Aniccato manasikaroto
 saddhindriyaṁ adhimattaṁ hoti saddhindriyassa adhimattattā
 saddhādhimutto hoti dukkhato manasikaroto samādhindriyaṁ adhimattaṁ
 hoti samādhindriyassa adhimattattā kāyasakkhi hoti anattato
 manasikaroto paññindriyaṁ adhimattaṁ hoti paññindriyassa
 adhimattattā diṭṭhippatto hoti.
      [492] Saddahanto adhimuttoti 3- saddhādhimutto phuṭṭhattā
 sacchikarotīti 4- kāyasakkhi diṭṭhattā pattoti diṭṭhippatto saddahanto
 adhimuccatīti 5- saddhādhimutto jhānaphassaṁ paṭhamaṁ phusati pacchā
 nirodhaṁ nibbānaṁ sacchikarotīti kāyasakkhi dukkhā saṅkhārā sukho
 nirodhoti ñāṇaṁ 6- hoti diṭṭhaṁ viditaṁ sacchikataṁ phassitaṁ paññāyāti
 diṭṭhippatto yo cāyaṁ puggalo saddhādhimutto yo ca kāyasakkhi

  *  *  *  *  *  *
  Footnote:1 Ma. Yu. saddhāvimutto. evamuparipi. 2 Ma. Yu. kāyasakkhī. evamuparipi.
 3 Ma. Yu. vimuttoti saddhāvimutto. 4 Ma. sacchikatoti....
 5 Ma. Yu. vimuccatīti. 6 Ma. Yu. ñātaṁ.
-------------------------------------------------
[page 379]
 Yo ca diṭṭhippatto siyā ime tayo puggalā saddhādhimuttāpi
 kāyasakkhīpi diṭṭhippattāpi vatthuvasena pariyāyena.
      Siyāti kathañca siyā. Aniccato manasikaroto saddhindriyaṁ
 adhimattaṁ hoti saddhindriyassa adhimattattā saddhādhimutto hoti
 dukkhato manasikaroto saddhindriyaṁ adhimattaṁ hoti saddhindriyassa
 adhimattattā saddhādhimutto hoti anattato manasikaroto
 saddhindriyaṁ adhimattaṁ hoti saddhindriyassa adhimattattā saddhādhimutto
 hoti evaṁ ime tayo puggalā saddhindriyassa vasena
 saddhādhimuttā.
      Dukkhato manasikaroto samādhindriyaṁ adhimattaṁ hoti samādhindriyassa
 adhimattattā kāyasakkhi hoti anattato manasikaroto
 samādhindriyaṁ adhimattaṁ hoti samādhindriyassa adhimattattā
 kāyasakkhi hoti aniccato manasikaroto samādhindriyaṁ adhimattaṁ hoti
 samādhindriyassa adhimattattā kāyasakkhi hoti evaṁ ime tayo
 puggalā samādhindriyassa vasena kāyasakkhī.
      Anattato manasikaroto paññindriyaṁ adhimattaṁ hoti paññindriyassa
 adhimattattā diṭṭhippatto hoti aniccato < PTS. Ps II , 53 >manasikaroto
 paññindriyaṁ adhimattaṁ hoti paññindriyassa adhimattattā diṭṭhippatto
 hoti dukkhato manasikaroto paññindriyaṁ adhimattaṁ hoti
 paññindriyassa adhimattattā diṭṭhippatto hoti evaṁ ime tayo
-------------------------------------------------
[page 380]
 Puggalā paññindriyassa vasena diṭṭhippattā yo cāyaṁ puggalo
 saddhādhimutto yo ca kāyasakkhi yo ca diṭṭhippatto evaṁ
 siyā ime tayo puggalā saddhādhimuttāpi kāyasakkhīpi diṭṭhippattāpi
 vatthuvasena pariyāyena.
      Yo cāyaṁ puggalo saddhādhimutto yo ca kāyasakkhi yo ca
 diṭṭhippatto añño yeva saddhādhimutto añño kāyasakkhi
 añño diṭṭhippatto. Aniccato manasikaroto saddhindriyaṁ adhimattaṁ
 hoti saddhindriyassa adhimattattā saddhādhimutto hoti dukkhato
 manasikaroto samādhindriyaṁ adhimattaṁ hoti samādhindriyassa adhimattattā
 kāyasakkhi hoti anattato manasikaroto paññindriyaṁ
 adhimattaṁ hoti paññindriyassa adhimattattā diṭṭhippatto hoti.
 Yo cāyaṁ puggalo saddhādhimutto yo ca kāyasakkhi yo ca diṭṭhippatto
 evaṁ ime tayo puggalā añño yeva saddhādhimutto
 añño kāyasakkhi añño diṭṭhippatto.
      [493] Aniccato manasikaroto saddhindriyaṁ adhimattaṁ hoti
 saddhindriyassa adhimattattā sotāpattimaggaṁ paṭilabhati tena vuccati
 saddhānusārī cattārindriyāni tadanvayāni honti sahajātapaccayā
 honti aññamaññapaccayā honti nissayapaccayā honti sampayuttapaccayā
 honti saddhindriyassa vasena catunnaṁ indriyānaṁ
 bhāvanā hoti ye hi keci saddhindriyassa vasena sotāpattimaggaṁ
-------------------------------------------------
[page 381]
 Paṭilabhanti sabbe te saddhānusārino aniccato manasikaroto
 saddhindriyaṁ adhimattaṁ hoti saddhindriyassa adhimattattā
 sotāpattiphalaṁ sacchikataṁ hoti tena vuccati saddhādhimutto cattārindriyāni
 tadanvayāni honti sahajātapaccayā honti aññamaññapaccayā
 honti nissayapaccayā honti sampayuttapaccayā
 honti saddhindriyassa vasena cattārindriyāni bhāvitāni honti
 subhāvitāni ye hi keci saddhindriyassa vasena sotāpattiphalaṁ
 sacchikatā sabbe te saddhādhimuttā aniccato manasikaroto
 saddhindriyaṁ adhimattaṁ hoti saddhindriyassa adhimattattā
 sakadāgāmimaggaṁ paṭilabhati .pe. Sakadāgāmiphalaṁ sacchikataṁ hoti
 anāgāmimaggaṁ paṭilabhati anāgāmiphalaṁ sacchikataṁ hoti arahattamaggaṁ
 paṭilabhati arahattaphalaṁ 1- sacchikataṁ hoti tena vuccati saddhādhimutto
 cattārindriyāni tadanvayāni honti .pe. Sampayuttapaccayā honti
 saddhindriyassa vasena cattārindriyāni bhāvitāni honti
 subhāvitāni ye hi keci saddhindriyassa vasena arahattaṁ sacchikatā 2-
 sabbe te saddhādhimuttā.
      [494] Dukkhato manasikaroto samādhindriyaṁ adhimattaṁ hoti
 samādhindriyassa adhimattattā sotāpattimaggaṁ paṭilabhati tena
 vuccati kāyasakkhi cattārindriyāni tadanvayāni honti sahajātapaccayā
 honti aññamaññapaccayā honti nissayapaccayā

  *  *  *  *  *  *
  Footnote:1 Ma. arahattaṁ. evamuparipi. 2 Ma. sacchikataṁ. evamuparipi.
-------------------------------------------------
[page 382]
 Honti sampayuttapaccayā honti samādhindriyassa vasena catunnaṁ
 indriyānaṁ bhāvanā hoti ye hi keci samādhindriyassa vasena
 sotāpattimaggaṁ paṭilabhanti sabbe te kāyasakkhī dukkhato
 manasikaroto samādhindriyaṁ adhimattaṁ hoti samādhindriyassa adhimattattā
 sotāpattiphalaṁ sacchikataṁ hoti .pe. Sakadāgāmimaggaṁ
 paṭilabhati sakadāgāmiphalaṁ sacchikataṁ hoti anāgāmimaggaṁ paṭilabhati
 anāgāmiphalaṁ sacchikataṁ hoti arahattamaggaṁ paṭilabhati arahattaphalaṁ
 sacchikataṁ hoti tena vuccati kāyasakkhi cattārindriyāni tadanvayāni
 honti sahajātapaccayā honti aññamaññapaccayā honti
 nissayapaccayā honti sampayuttapaccayā honti samādhindriyassa
 vasena cattārindriyāni bhāvitāni honti subhāvitāni ye hi keci
 samādhindriyassa vasena arahattaṁ sacchikatā sabbe te kāyasakkhī.
      [495] Anattato manasikaroto paññindriyaṁ adhimattaṁ hoti
 paññindriyassa adhimattattā sotāpattimaggaṁ paṭilabhati tena
 vuccati dhammānusārī cattārindriyāni tadanvayāni honti .pe.
 Sampayuttapaccayā honti < PTS. Ps II , 55 >paññindriyassa vasena catunnaṁ
 indriyānaṁ bhāvanā hoti ye hi keci paññindriyassa vasena
 sotāpattimaggaṁ paṭilabhati sabbe te dhammānusārino anattato
 manasikaroto paññindriyaṁ adhimattaṁ hoti paññindriyassa adhimattattā
 sotāpattiphalaṁ sacchikataṁ hoti tena vuccati diṭṭhippatto
-------------------------------------------------
[page 383]
 Cattārindriyāni tadanvayāni honti .pe. Sampayuttapaccayā honti
 paññindriyassa vasena cattārindriyāni bhāvitāni honti subhāvitāni
 ye hi keci paññindriyassa vasena sotāpattiphalaṁ sacchikatā
 sabbe te diṭṭhippattā anattato manasikaroto paññindriyaṁ
 adhimattaṁ hoti paññindriyassa adhimattattā sakadāgāmimaggaṁ
 paṭilabhati .pe. Sakadāgāmiphalaṁ sacchikataṁ hoti anāgāmimaggaṁ
 paṭilabhati anāgāmiphalaṁ sacchikataṁ hoti arahattamaggaṁ paṭilabhati
 arahattaphalaṁ sacchikataṁ hoti tena vuccati diṭṭhippatto cattārindriyāni
 tadanvayāni honti sahajātapaccayā honti aññamaññapaccayā
 honti nissayapaccayā honti sampayuttapaccayā honti
 paññindriyassa vasena cattārindriyāni bhāvitāni honti subhāvitāni
 ye hi keci paññindriyassa vasena arahattaṁ sacchikatā sabbe te
 diṭṭhippattā.
      [496] Ye hi keci nekkhammaṁ 1- bhāvitā vā bhāventi vā
 bhāvissanti vā adhigatā vā adhigacchanti vā adhigamissanti vā
 pattā vā pāpuṇanti vā pāpuṇissanti vā paṭiladdhā vā
 paṭilabhanti vā paṭilabhissanti vā paṭividdhā vā paṭivijjhanti vā
 paṭivijjhissanti vā sacchikatā vā sacchikaronti vā sacchikarissanti
 vā phassitā vā phassanti vā phassissanti vā vasippattā

  *  *  *  *  *  *
  Footnote:1 nakkhammanti vā pāṭho.
-------------------------------------------------
[page 384]
 Vā pāpuṇanti vā pāpuṇissanti vā pāramippattā vā
 pāpuṇanti vā pāpuṇissanti vā vesārajjappattā vā
 pāpuṇanti vā pāpuṇissanti vā sabbe te saddhindriyassa vasena
 saddhādhimuttā samādhindriyassa vasena kāyasakkhī paññindriyassa
 vasena diṭṭhippattā.
      [497] Ye hi keci abyāpādaṁ .pe. Ālokasaññaṁ
 avikkhepaṁ dhammavavatthānaṁ ñāṇaṁ pāmujjaṁ paṭhamajjhānaṁ
 dutiyajjhānaṁ tatiyajjhānaṁ catutthajjhānaṁ ākāsānañcāyatanasamāpattiṁ
 viññāṇañcāyatanasamāpattiṁ < PTS. Ps II , 56 >ākiñcaññāyatanasamāpattiṁ
 nevasaññānāsaññāyatanasamāpattiṁ aniccānupassanaṁ dukkhānupassanaṁ
 anattānupassanaṁ nibbidānupassanaṁ virāgānupassanaṁ
 nirodhānupassanaṁ paṭinissaggānupassanaṁ khayānupassanaṁ vayānupassanaṁ
 vipariṇāmānupassanaṁ animittānupassanaṁ appaṇihitānupassanaṁ
 suññatānupassanaṁ adhipaññādhammavipassanaṁ yathābhūtañāṇadassanaṁ
 ādīnavānupassanaṁ paṭisaṅkhānupassanaṁ vivaṭṭanānupassanaṁ
 sotāpattimaggaṁ sakadāgāmimaggaṁ anāgāmimaggaṁ
 arahattamaggaṁ.
      Ye hi keci cattāro satipaṭṭhāne cattāro sammappadhāne
 cattāro iddhipāde pañcindriyāni pañca balāni satta bojjhaṅge
 ariyaṁ aṭṭhaṅgikaṁ maggaṁ ye hi keci aṭṭha vimokkhe bhāvitā vā
-------------------------------------------------
[page 385]
 Bhāventi vā bhāvissanti vā adhigatā vā adhigacchanti vā
 adhigamissanti vā pattā vā pāpuṇanti vā pāpuṇissanti vā
 paṭiladdhā vā paṭilabhanti vā paṭilabhissanti vā paṭividdhā vā
 paṭivijjhanti vā paṭivijjhissanti vā sacchikatā vā sacchikaronti
 vā sacchikarissanti vā phassitā vā phassanti vā phassissanti vā
 vasippattā vā pāpuṇanti vā pāpuṇissanti vā pāramippattā
 vā pāpuṇanti vā pāpuṇissanti vā vesārajjappattā vā
 pāpuṇanti vā pāpuṇissanti vā sabbe te saddhindriyassa vasena
 saddhādhimuttā samādhindriyassa vasena kāyasakkhī paññindriyassa
 vasena diṭṭhippattā.
      [498] Ye hi keci catasso paṭisambhidā pattā vā pāpuṇanti
 vā pāpuṇissanti vā .pe. Sabbe te saddhindriyassa vasena
 saddhādhimuttā samādhindriyassa vasena kāyasakkhī paññindriyassa
 vasena diṭṭhippattā.
      Ye hi keci tisso vijjā paṭividdhā vā paṭivijjhanti vā
 paṭivijjhissanti vā .pe. Sabbe te saddhindriyassa vasena
 saddhādhimuttā samādhindriyassa vasena kāyasakkhī paññindriyassa
 vasena diṭṭhippattā.
      Ye hi keci tisso sikkhā sikkhitā vā sikkhanti vā sikkhissanti
 vā sacchikatā vā sacchikaronti vā sacchikarissanti vā phassitā
-------------------------------------------------
[page 386]
 Vā phassanti vā phassissanti vā vasippattā vā pāpuṇanti
 vā pāpuṇissanti vā pāramippattā vā pāpuṇanti vā
 pāpuṇissanti vā vesārajjappattā vā pāpuṇanti vā
 pāpuṇissanti vā sabbe te saddhindriyassa vasena saddhādhimuttā
 samādhindriyassa vasena kāyasakkhī paññindriyassa vasena diṭṭhippattā.
      Ye hi keci dukkhaṁ parijānanti samudayaṁ pajahanti nirodhaṁ
 sacchikaronti maggaṁ bhāventi sabbe te saddhindriyassa < PTS. Ps II , 57 >vasena
 saddhādhimuttā samādhindriyassa vasena kāyasakkhī paññindriyassa
 vasena diṭṭhippattā.
      [499] Katihākārehi saccappaṭivedho hoti katihākārehi
 saccāni paṭivijjhati. Catūhākārehi saccappaṭivedho hoti
 catūhākārehi saccāni paṭivijjhati dukkhasaccaṁ pariññāpaṭivedhaṁ
 paṭivijjhati samudayasaccaṁ pahānappaṭivedhaṁ paṭivijjhati nirodhasaccaṁ
 sacchikiriyāpaṭivedhaṁ paṭivijjhati maggasaccaṁ bhāvanāpaṭivedhaṁ paṭivijjhati
 imehi catūhākārehi saccappaṭivedho hoti imehi catūhākārehi
 saccāni paṭivijjhanto saddhindriyassa vasena saddhādhimutto
 samādhindriyassa vasena kāyasakkhi paññindriyassa vasena
 diṭṭhippatto.
      Katihākārehi saccappaṭivedho hoti katihākārehi saccāni
-------------------------------------------------
[page 387]
 Paṭivijjhati. Navahākārehi saccappaṭivedho hoti navahākārehi
 saccāni paṭivijjhati dukkhasaccaṁ pariññāpaṭivedhaṁ paṭivijjhati samudayasaccaṁ
 pahānappaṭivedhaṁ paṭivijjhati nirodhasaccaṁ sacchikiriyāpaṭivedhaṁ
 paṭivijjhati maggasaccaṁ bhāvanāpaṭivedhaṁ paṭivijjhati maggasaccaṁ
 bhāvanāpaṭivedho ca sabbadhammānaṁ pariññāpaṭivedho ca sabbasaṅkhārānaṁ
 pahānappaṭivedho ca sabbakusalānaṁ bhāvanāpaṭivedho ca
 catunnaṁ maggānaṁ sacchikiriyāpaṭivedho ca nirodhassa imehi
 navahākārehi saccappaṭivedho hoti imehi navahākārehi saccāni
 paṭivijjhanto saddhindriyassa vasena saddhādhimutto samādhindriyassa
 vasena kāyasakkhi paññindriyassa vasena diṭṭhippatto.
                       Dutiyabhāṇavāraṁ.
      [500] < PTS. Ps II , 58 >Aniccato manasikaroto kathaṁ saṅkhārā upaṭṭhanti dukkhato
 manasikaroto kathaṁ saṅkhārā upaṭṭhanti anattato manasikaroto
 kathaṁ saṅkhārā upaṭṭhanti. Aniccato manasikaroto khayato saṅkhārā
 upaṭṭhanti dukkhato manasikaroto bhayato saṅkhārā upaṭṭhanti
 anattato manasikaroto suññato saṅkhārā upaṭṭhanti.
      Aniccato manasikaroto kiṁbahulaṁ cittaṁ hoti dukkhato manasikaroto
 kiṁbahulaṁ cittaṁ hoti anattato manasikaroto kiṁbahulaṁ cittaṁ
 hoti. Aniccato manasikaroto adhimokkhabahulaṁ hoti dukkhato
 manasikaroto passaddhibahulaṁ hoti anattato manasikaroto vedabahulaṁ hoti.
-------------------------------------------------
[page 388]
 Hoti.
      Aniccato manasikaronto adhimokkhabahulo katamaṁ vimokkhaṁ paṭilabhati
 dukkhato manasikaronto passaddhibahulo katamaṁ vimokkhaṁ paṭilabhati
 anattato manasikaronto vedabahulo katamaṁ vimokkhaṁ paṭilabhati.
 Aniccato manasikaronto adhimokkhabahulo animittavimokkhaṁ paṭilabhati
 dukkhato manasikaronto passaddhibahulo appaṇihitavimokkhaṁ paṭilabhati
 anattato manasikaronto vedabahulo suññatavimokkhaṁ paṭilabhati.
      [501] Aniccato manasikaroto adhimokkhabahulassa katamo
 vimokkho ādhipateyyo hoti bhāvanāya kati vimokkhā tadanvayā
 honti sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 kenatthena bhāvanā ko bhāveti.
      Dukkhato manasikaroto passaddhibahulassa katamo vimokkho
 ādhipateyyo hoti bhāvanāya kati vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti kenatthena
 bhāvanā ko bhāveti.
      Anattato manasikaroto vedabahulassa katamo vimokkho ādhipateyyo
 hoti bhāvanāya kati vimokkhā tadanvayā honti sahajātapaccayā
 honti aññamaññapaccayā honti nissayapaccayā
-------------------------------------------------
[page 389]
 Honti sampayuttapaccayā honti ekarasā honti kenatthena
 bhāvanā ko bhāveti.
      Aniccato manasikaroto adhimokkhabahulassa animitto vimokkho
 ādhipateyyo hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti < PTS. Ps II , 59 >nissayapaccayā
 honti sampayuttapaccayā honti ekarasā honti
 ekarasaṭṭhena bhāvanā yo sammāpaṭipanno so bhāveti natthi
 micchāpaṭipannassa vimokkhabhāvanā.
      Dukkhato manasikaroto passaddhibahulassa appaṇihito vimokkho
 ādhipateyyo hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 ekarasaṭṭhena bhāvanā yo sammāpaṭipanno so bhāveti natthi
 micchāpaṭipannassa vimokkhabhāvanā.
      Anattato manasikaroto vedabahulassa suññato vimokkho
 ādhipateyyo hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti ekarasaṭṭhena
 bhāvanā yo sammāpaṭipanno so bhāveti natthi micchāpaṭipannassa
 vimokkhabhāvanā.
-------------------------------------------------
[page 390]
      [502] Aniccato manasikaroto adhimokkhabahulassa katamo
 vimokkho ādhipateyyo hoti bhāvanāya kati vimokkhā tadanvayā
 honti sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 ekarasaṭṭhena bhāvanā paṭivedhakāle katamo vimokkho ādhipateyyo
 hoti paṭivedhāya kati vimokkhā tadanvayā honti sahajātapaccayā
 honti aññamaññapaccayā honti nissayapaccayā
 honti sampayuttapaccayā honti ekarasā honti kenatthena
 bhāvanā kenatthena paṭivedho.
      Dukkhato manasikaroto passaddhibahulassa katamo vimokkho ādhipateyyo
 hoti bhāvanāya kati vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti ekarasaṭṭhena
 bhāvanā paṭivedhakāle katamo vimokkho ādhipateyyo hoti
 paṭivedhāya kati vimokkhā tadanvayā honti sahajātapaccayā honti
 aññamaññapaccayā honti nissayapaccayā honti sampayuttapaccayā
 paccayā honti ekarasā honti kenatthena bhāvanā kenatthena
 paṭivedho.
      Anattato manasikaroto vedabahulassa katamo vimokkho ādhipateyyo
 hoti bhāvanāya kati vimokkhā tadanvayā honti sahajātapaccayā
-------------------------------------------------
[page 391]
 Honti aññamaññapaccayā honti nissayapaccayā
 honti sampayuttapaccayā honti ekarasā honti ekarasaṭṭhena
 bhāvanā paṭivedhakāle katamo vimokkho ādhipateyyo hoti
 paṭivedhāya kati vimokkhā tadanvayā honti sahajātapaccayā honti
 aññamaññapaccayā honti nissayapaccayā honti sampayuttapaccayā
 honti ekarasā honti kenatthena bhāvanā kenatthena
 paṭivedho.
      Aniccato manasikaroto adhimokkhabahulassa animitto vimokkho
 ādhipateyyo hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
 paṭivedhakālepi animitto vimokkho ādhipateyyo hoti paṭivedhāya
 dve vimokkhā tadanvayā honti sahajātapaccayā honti
 aññamaññapaccayā honti nissayapaccayā honti sampayuttapaccayā
 honti ekarasā honti ekarasaṭṭhena bhāvanā dassanaṭṭhena
 paṭivedho evaṁ paṭivijjhantopi bhāveti bhāventopi paṭivijjhati.
      Dukkhato manasikaroto passaddhibahulassa appaṇihito vimokkho
 ādhipateyyo hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti
-------------------------------------------------
[page 392]
 Paṭivedhakālepi appaṇihito vimokkho ādhipateyyo hoti paṭivedhāya
 dve vimokkhā tadanvayā honti sahajātapaccayā honti
 aññamaññapaccayā honti nissayapaccayā honti sampayuttapaccayā
 honti ekarasā honti ekarasaṭṭhena bhāvanā
 dassanaṭṭhena paṭivedho evaṁ paṭivijjhantopi bhāveti bhāventopi
 paṭivijjhati.
      Anattato manasikaroto vedabahulassa suññato vimokkho ādhipateyyo
 hoti bhāvanāya dve vimokkhā tadanvayā honti
 sahajātapaccayā honti aññamaññapaccayā honti nissayapaccayā
 honti sampayuttapaccayā honti ekarasā honti paṭivedhakālepi
 suññato vimokkho ādhipateyyo hoti paṭivedhāya dve
 vimokkhā tadanvayā honti sahajātapaccayā honti aññamaññapaccayā
 honti nissayapaccayā honti sampayuttapaccayā honti
 ekarasā honti ekarasaṭṭhena bhāvanā dassanaṭṭhena paṭivedho
 evaṁ paṭivijjhantopi bhāveti bhāventopi paṭivijjhati.
      [503] Aniccato manasikaroto katamo vimokkho adhimatto
 hoti katamavimokkhassa adhimattattā saddhādhimutto < PTS. Ps II , 61 >hoti dukkhato
 manasikaroto katamo vimokkho adhimatto hoti katamavimokkhassa
 adhimattattā kāyasakkhi hoti anattato manasikaroto katamo
 vimokkho adhimatto hoti katamavimokkhassa adhimattattā diṭṭhippatto hoti.
-------------------------------------------------
[page 393]
 Hoti.
      Aniccato manasikaroto animitto vimokkho adhimatto hoti
 animittavimokkhassa adhimattattā saddhādhimutto hoti dukkhato
 manasikaroto appaṇihito vimokkho adhimatto hoti appaṇihitavimokkhassa
 adhimattattā kāyasakkhi hoti anattato manasikaroto
 suññato vimokkho adhimatto hoti suññatavimokkhassa adhimattattā
 diṭṭhippatto hoti.
      [504] Saddahanto adhimuttoti saddhādhimutto phuṭṭhattā
 sacchikarotīti kāyasakkhi diṭṭhattā pattoti diṭṭhippatto
 saddahanto adhimuccatīti saddhādhimutto jhānaphassaṁ paṭhamaṁ phusati
 pacchā nirodhaṁ nibbānaṁ sacchikarotīti kāyasakkhi dukkhā saṅkhārā sukho
 nirodhoti ñāṇaṁ 1- hoti diṭṭhaṁ viditaṁ sacchikataṁ phassitaṁ paññāyāti
 diṭṭhippatto.
      Ye hi keci nekkhammaṁ bhāvitā vā bhāventi vā bhāvissanti
 vā .pe. Sabbe te animittavimokkhassa vasena saddhādhimuttā
 appaṇihitavimokkhassa vasena kāyasakkhī suññatavimokkhassa vasena
 diṭṭhippattā. Ye hi keci abyāpādaṁ .pe. Ālokasaññaṁ
 avikkhepaṁ .pe..
      Ye hi keci dukkhaṁ parijānanti samudayaṁ pajahanti nirodhaṁ
 sacchikaronti maggaṁ bhāventi sabbe te animittavimokkhassa

  *  *  *  *  *  *
  Footnote:1 Ma. viññātaṁ.
-------------------------------------------------
[page 394]
 Vasena saddhādhimuttā appaṇihitavimokkhassa vasena kāyasakkhī
 suññatavimokkhassa vasena diṭṭhippattā.
      [505] Katihākārehi saccappaṭivedho hoti katihākārehi
 saccāni paṭivijjhati. Catūhākārehi saccappaṭivedho hoti catūhākārehi
 saccāni paṭivijjhati dukkhasaccaṁ pariññāpaṭivedhaṁ paṭivijjhati
 samudayasaccaṁ pahānappaṭivedhaṁ paṭivijjhati nirodhasaccaṁ
 sacchikiriyāpaṭivedhaṁ paṭivijjhati maggasaccaṁ bhāvanāpaṭivedhaṁ paṭivijjhati
 imehi catūhākārehi saccappaṭivedho hoti imehi
 catūhākārehi saccāni paṭivijjhanto animittavimokkhassa vasena
 saddhādhimutto appaṇihitavimokkhassa vasena kāyasakkhi suññatavimokkhassa
 vasena diṭṭhippatto.
      Katihākārehi saccappaṭivedho hoti katihākārehi saccāni
 paṭivijjhati. Navahākārehi saccappaṭivedho hoti navahākārehi
 saccāni paṭivijjhati dukkhasaccaṁ pariññāpaṭivedhaṁ paṭivijjhati .pe.
 Sacchikiriyāpaṭivedho ca nirodhassa imehi navahākārehi saccappaṭivedho
 hoti imehi navahākārehi saccāni paṭivijjhanto animittavimokkhassa
 vasena saddhādhimutto appaṇihitavimokkhassa vasena
 kāyasakkhi suññatavimokkhassa vasena diṭṭhippatto.
      [506] Aniccato manasikaronto katame dhamme yathābhūtaṁ
 pajānāti 1- passati kathaṁ sammādassanaṁ hoti kathaṁ tadanvayena sabbe

  *  *  *  *  *  *
  Footnote:1 Ma. Yu. jānāti. evamuparipi.
-------------------------------------------------
[page 395]
 Saṅkhārā aniccato sudiṭṭhā honti kattha kaṅkhā pahīyati.
      Dukkhato manasikaronto katame dhamme yathābhūtaṁ pajānāti passati
 kathaṁ sammādassanaṁ hoti kathaṁ tadanvayena sabbe saṅkhārā dukkhato
 sudiṭṭhā honti kattha kaṅkhā pahīyati.
      Anattato manasikaronto katame dhamme yathābhūtaṁ pajānāti
 passati kathaṁ sammādassanaṁ hoti kathaṁ tadanvayena sabbe dhammā
 anattato sudiṭṭhā honti kattha kaṅkhā pahīyati.
      Aniccato manasikaronto nimittaṁ yathābhūtaṁ pajānāti passati
 tena vuccati sammādassanaṁ evaṁ tadanvayena sabbe saṅkhārā
 aniccato sudiṭṭhā honti ettha kaṅkhā pahīyati.
      Dukkhato manasikaronto pavattaṁ yathābhūtaṁ pajānāti passati tena
 vuccati sammādassanaṁ evaṁ tadanvayena < PTS. Ps II , 63 >sabbe saṅkhārā dukkhato
 sudiṭṭhā honti ettha kaṅkhā pahīyati.
      Anattato manasikaronto nimittañca pavattañca yathābhūtaṁ
 pajānāti passati tena vuccati sammādassanaṁ evaṁ tadanvayena sabbe
 dhammā anattato sudiṭṭhā honti ettha kaṅkhā pahīyati.
      Yañca yathābhūtaṁ ñāṇaṁ yañca sammādassanaṁ yā ca kaṅkhāvitaraṇā
 ime dhammā nānatthā 1- ceva nānābyañjanā ca udāhu
 ekatthā 2- byañjanameva nānanti. Yañca yathābhūtaṁ ñāṇaṁ yañca

  *  *  *  *  *  *
  Footnote:1 Sī. nānattā. 2 Sī. ekattā.
-------------------------------------------------
[page 396]
 Sammādassanaṁ yā ca kaṅkhāvitaraṇā ime dhammā ekatthā
 byañjanameva nānaṁ.
      [507] Aniccato manasikaroto kiṁ bhayato upaṭṭhāti dukkhato
 manasikaroto kiṁ bhayato upaṭṭhāti anattato manasikaroto kiṁ bhayato
 upaṭṭhāti. Aniccato manasikaroto nimittaṁ bhayato upaṭṭhāti
 dukkhato manasikaroto pavattaṁ bhayato upaṭṭhāti anattato
 manasikaroto nimittañca pavattañca bhayato upaṭṭhāti.
      Yā ca bhayatupaṭṭhāne paññā yañca ādīnave ñāṇaṁ yā ca
 nibbidā ime dhammā nānatthā ceva nānābyañjanā ca udāhu
 ekatthā byañjanameva nānanti. Yā ca bhayatupaṭṭhāne paññā
 yañca ādīnave ñāṇaṁ yā ca nibbidā ime dhammā ekatthā
 byañjanameva nānaṁ.
      Yā ca anattānupassanā yā ca suññatānupassanā ime
 dhammā nānatthā ceva nānābyañjanā ca udāhu ekatthā
 byañjanameva nānanti. Yā ca anattānupassanā yā ca suññatānupassanā
 ime dhammā ekatthā byañjanameva nānaṁ.
      [508] Aniccato manasikaroto kiṁ paṭisaṅkhā ñāṇaṁ uppajjati
 dukkhato manasikaroto kiṁ paṭisaṅkhā ñāṇaṁ uppajjati anattato
 manasikaroto kiṁ paṭisaṅkhā ñāṇaṁ uppajjati. Aniccato manasikaroto
 nimittaṁ paṭisaṅkhā ñāṇaṁ uppajjati dukkhato manasikaroto
-------------------------------------------------
[page 397]
 Pavattaṁ paṭisaṅkhā < PTS. Ps II , 64 >ñāṇaṁ uppajjati anattato manasikaroto
 nimittañca pavattañca paṭisaṅkhā ñāṇaṁ uppajjati.
      Yā ca muñcitukamyatā yā ca paṭisaṅkhānupassanā yā ca
 saṅkhārupekkhā ime dhammā nānatthā ceva nānābyañjanā ca udāhu
 ekatthā byañjanameva nānanti. Yā ca muñcitukamyatā yā ca
 paṭisaṅkhānupassanā yā ca saṅkhārupekkhā ime dhammā ekatthā
 byañjanameva nānaṁ.
      Aniccato manasikaroto kuto cittaṁ vuṭṭhāti kattha cittaṁ
 pakkhandati dukkhato manasikaroto kuto cittaṁ vuṭṭhāti kattha cittaṁ
 pakkhandati anattato manasikaroto kuto cittaṁ vuṭṭhāti kattha
 cittaṁ pakkhandati. Aniccato manasikaroto nimittā cittaṁ vuṭṭhāti
 animitte cittaṁ pakkhandati dukkhato manasikaroto pavattā cittaṁ
 vuṭṭhāti appavatte cittaṁ pakkhandati anattato manasikaroto
 nimittā ca pavattā ca cittaṁ vuṭṭhāti animitte appavatte
 nirodhanibbānadhātuyā cittaṁ pakkhandati.
      Yā ca bahiddhāvuṭṭhānavivaṭṭane paññā ye ca gotrabhūdhammā
 ime dhammā nānatthā ceva nānābyañjanā ca udāhu ekatthā
 byañjanameva nānanti. Yā ca bahiddhāvuṭṭhānavivaṭṭane paññā
 ye ca gotrabhūdhammā ime dhammā ekatthā byañjanameva
 nānaṁ.
-------------------------------------------------
[page 398]
      Aniccato manasikaronto katamavimokkhena vimuccati dukkhato
 manasikaronto katamavimokkhena vimuccati anattato manasikaronto
 katamavimokkhena vimuccati. Aniccato manasikaronto animittavimokkhena
 vimuccati dukkhato manasikaronto appaṇihitavimokkhena
 vimuccati anattato manasikaronto suññatavimokkhena vimuccati.
      Yā ca dubhatovuṭṭhānavivaṭṭane paññā yañca magge < PTS. Ps II , 65 >ñāṇaṁ
 ime dhammā nānatthā ceva nānābyañjanā ca udāhu ekatthā
 byañjanameva nānanti. Yā ca dubhatovuṭṭhānavivaṭṭane paññā
 yañca magge ñāṇaṁ ime dhammā ekatthā byañjanameva
 nānanti 1-.
      [509] Katihākārehi tayo vimokkhā nānākhaṇe 2- honti
 katihākārehi tayo vimokkhā ekakkhaṇe honti. Catūhākārehi tayo
 vimokkhā nānākhaṇe honti sattahākārehi tayo vimokkhā
 ekakkhaṇe honti.
      Katamehi catūhākārehi tayo vimokkhā nānākhaṇe honti
 ādhipateyyaṭṭhena adhiṭṭhānaṭṭhena abhinīhāraṭṭhena niyyānaṭṭhena.
      Kathaṁ ādhipateyyaṭṭhena tayo vimokkhā nānākhaṇe honti.
 Aniccato manasikaroto animitto vimokkho ādhipateyyo hoti
 dukkhato manasikaroto appaṇihito vimokkho ādhipateyyo hoti
 anattato manasikaroto suññato vimokkho ādhipateyyo hoti

  *  *  *  *  *  *
  Footnote:1 Ma. nānaṁ. 2 Ma. Yu. nānākkhaṇe. evamuparipi.
-------------------------------------------------
[page 399]
 Evaṁ ādhipateyyaṭṭhena tayo vimokkhā nānākhaṇe honti.
      Kathaṁ adhiṭṭhānaṭṭhena tayo vimokkhā nānākhaṇe honti.
 Aniccato manasikaronto animittavimokkhassa vasena cittaṁ adhiṭṭhāti
 dukkhato manasikaronto appaṇihitavimokkhassa vasena cittaṁ
 adhiṭṭhāti anattato manasikaronto suññatavimokkhassa vasena cittaṁ
 adhiṭṭhāti evaṁ adhiṭṭhānaṭṭhena tayo vimokkhā nānākhaṇe
 honti.
      Kathaṁ abhinīhāraṭṭhena tayo vimokkhā nānākhaṇe honti.
 Aniccato manasikaronto animittavimokkhassa vasena cittaṁ abhinīharati
 dukkhato manasikaronto appaṇihitavimokkhassa vasena cittaṁ abhinīharati
 anattato manasikaronto suññatavimokkhassa vasena cittaṁ abhinīharati
 evaṁ abhinīhāraṭṭhena tayo vimokkhā nānākhaṇe honti.
      Kathaṁ niyyānaṭṭhena tayo vimokkhā nānākhaṇe honti.
 Aniccato manasikaronto animittavimokkhassa vasena < PTS. Ps II , 66 >nirodhaṁ nibbānaṁ
 niyyāti dukkhato manasikaronto appaṇihitavimokkhassa vasena
 nirodhaṁ nibbānaṁ niyyāti anattato manasikaronto suññatavimokkhassa
 vasena nirodhaṁ nibbānaṁ niyyāti evaṁ niyyānaṭṭhena
 tayo vimokkhā nānākhaṇe honti imehi catūhākārehi tayo
 vimokkhā nānākhaṇe honti.
      [510] Katamehi sattahākārehi tayo vimokkhā ekakkhaṇe
-------------------------------------------------
[page 400]
 Honti samodhānaṭṭhena adhigamaṭṭhena paṭilābhaṭṭhena paṭivedhaṭṭhena
 sacchikiriyaṭṭhena phassanaṭṭhena abhisamayaṭṭhena.
      Kathaṁ samodhānaṭṭhena adhigamaṭṭhena paṭilābhaṭṭhena paṭivedhaṭṭhena
 sacchikiriyaṭṭhena phassanaṭṭhena abhisamayaṭṭhena tayo vimokkhā
 ekakkhaṇe honti. Aniccato manasikaronto nimittā muccatīti
 animitto vimokkho yato muccati tattha na paṇidahatīti appaṇihito
 vimokkho yattha na paṇidahati tena suññoti suññato vimokkho
 yena suññatena nimittena animittoti animitto vimokkho evaṁ
 samodhānaṭṭhena adhigamaṭṭhena paṭilābhaṭṭhena paṭivedhaṭṭhena sacchikiriyaṭṭhena
 phassanaṭṭhena abhisamayaṭṭhena tayo vimokkhā ekakkhaṇe honti
 dukkhato manasikaronto paṇidhiyā muccatīti appaṇihito vimokkho
 yattha na paṇidahati tena suññoti suññato vimokkho yena
 suññatena nimittena animittoti animitto vimokkho yena nimittena
 animitto tattha na paṇidahatīti appaṇihito vimokkho evaṁ samodhānaṭṭhena
 adhigamaṭṭhena paṭilābhaṭṭhena paṭivedhaṭṭhena sacchikiriyaṭṭhena
 phassanaṭṭhena abhisamayaṭṭhena tayo vimokkhā ekakkhaṇe honti
 anattato manasikaronto abhinivesā muccatīti suññato vimokkho
 yena suññatena nimittena animittoti animitto vimokkho yena
 nimittena animitto tattha na paṇidahatīti appaṇihito vimokkho
 yattha na paṇidahati tena suññoti suññato vimokkho evaṁ samodhānaṭṭhena
-------------------------------------------------
[page 401]
 Adhigamaṭṭhena paṭilābhaṭṭhena paṭivedhaṭṭhena sacchikiriyaṭṭhena
 phassanaṭṭhena abhisamayaṭṭhena tayo vimokkhā ekakkhaṇe honti
 imehi sattahākārehi tayo vimokkhā ekakkhaṇe honti.
      [511] Atthi vimokkho atthi mukhaṁ atthi vimokkhamukhaṁ
 atthi vimokkhapaccanīkaṁ atthi vimokkhānulomaṁ atthi vimokkhavivaṭṭo
 atthi vimokkhabhāvanā atthi vimokkhappaṭippassaddhi.
      Katamo vimokkho. Suññato vimokkho animitto vimokkho
 appaṇihito vimokkho.
      Katamo suññato vimokkho. Aniccānupassanāñāṇaṁ niccato
 abhinivesā muccatīti suññato vimokkho dukkhānupassanāñāṇaṁ
 sukhato abhinivesā muccatīti suññato vimokkho anattānupassanāñāṇaṁ
 attato abhinivesā muccatīti suññato vimokkho nibbidānupassanāñāṇaṁ
 nandiyā abhinivesā muccatīti suññato vimokkho
 virāgānupassanāñāṇaṁ rāgato abhinivesā muccatīti suññato
 vimokkho nirodhānupassanāñāṇaṁ samudayato abhinivesā muccatīti
 suññato vimokkho paṭinissaggānupassanāñāṇaṁ ādānato abhinivesā
 muccatīti suññato vimokkho animittānupassanāñāṇaṁ nimittato
 abhinivesā muccatīti suññato vimokkho appaṇihitānupassanāñāṇaṁ
 paṇidhiyā abhinivesā muccatīti suññato vimokkho suññatānupassanāñāṇaṁ
 sabbābhinivesehi muccatīti suññato vimokkho
-------------------------------------------------
[page 402]
 Rūpe aniccānupassanāñāṇaṁ niccato abhinivesā muccatīti suññato
 vimokkho .pe. Rūpe suññatānupassanāñāṇaṁ sabbābhinivesehi
 muccatīti suññato vimokkho vedanāya saññāya saṅkhāresu
 viññāṇe cakkhusmiṁ .pe. Jarāmaraṇe aniccānupassanāñāṇaṁ
 niccato abhinivesā muccatīti suññato vimokkho .pe. Jarāmaraṇe
 suññatānupassanāñāṇaṁ sabbābhinivesehi muccatīti suññato
 vimokkho < PTS. Ps II , 68 >ayaṁ suññato vimokkho.
      [512] Katamo animitto vimokkho. Aniccānupassanāñāṇaṁ
 niccato nimittā muccatīti animitto vimokkho dukkhānupassanāñāṇaṁ
 sukhato nimittā muccatīti animitto vimokkho anattānupassanāñāṇaṁ
 attato nimittā muccatīti animitto vimokkho
 nibbidānupassanāñāṇaṁ nandiyā nimittā muccatīti animitto
 vimokkho virāgānupassanāñāṇaṁ rāgato nimittā muccatīti animitto
 vimokkho nirodhānupassanāñāṇaṁ samudayato nimittā muccatīti animitto
 vimokkho paṭinissaggānupassanāñāṇaṁ ādānato nimittā
 muccatīti animitto vimokkho animittānupassanāñāṇaṁ sabbanimittehi
 muccatīti animitto vimokkho appaṇihitānupassanāñāṇaṁ
 paṇidhiyā nimittā muccatīti animitto vimokkho suññatānupassanāñāṇaṁ
 abhinivesato nimittā muccatīti animitto vimokkho
 rūpe aniccānupassanāñāṇaṁ niccato nimittā muccatīti animitto
-------------------------------------------------
[page 403]
 Vimokkho .pe. Rūpe animittānupassanāñāṇaṁ sabbanimittehi
 muccatīti animitto vimokkho rūpe appaṇihitānupassanāñāṇaṁ
 paṇidhiyā nimittā muccatīti animitto vimokkho rūpe suññatānupassanāñāṇaṁ
 abhinivesato nimittā muccatīti animitto vimokkho
 vedanāya saññāya saṅkhāresu viññāṇe cakkhusmiṁ .pe.
 Jarāmaraṇe aniccānupassanāñāṇaṁ niccato muccatīti animitto
 vimokkho .pe. Jarāmaraṇe animittānupassanāñāṇaṁ sabbanimittehi
 muccatīti animitto vimokkho jarāmaraṇe appaṇihitānupassanāñāṇaṁ
 paṇidhiyā nimittā muccatīti animitto vimokkho jarāmaraṇe
 suññatānupassanāñāṇaṁ abhinivesato nimittā muccatīti animitto
 vimokkho ayaṁ animitto vimokkho.
      [513] Katamo appaṇihito vimokkho. Aniccānupassanāñāṇaṁ
 niccato paṇidhiyā muccatīti appaṇihito vimokkho dukkhānupassanāñāṇaṁ
 sukhato paṇidhiyā muccatīti appaṇihito vimokkho
 anattānupassanāñāṇaṁ attato paṇidhiyā muccatīti appaṇihito
 vimokkho nibbidānupassanāñāṇaṁ nandiyā paṇidhiyā < PTS. Ps II , 69 >muccatīti
 appaṇihito vimokkho virāgānupassanāñāṇaṁ rāgato paṇidhiyā
 muccatīti appaṇihito vimokkho nirodhānupassanāñāṇaṁ samudayato
 paṇidhiyā muccatīti appaṇihito vimokkho paṭinissaggānupassanāñāṇaṁ
 ādānato paṇidhiyā muccatīti appaṇihito vimokkho
-------------------------------------------------
[page 404]
 Animittānupassanāñāṇaṁ nimittato paṇidhiyā muccatīti appaṇihito
 vimokkho appaṇihitānupassanāñāṇaṁ sabbapaṇidhīhi muccatīti appaṇihito
 vimokkho suññatānupassanāñāṇaṁ abhinivesato paṇidhiyā
 muccatīti appaṇihito vimokkho rūpe aniccānupassanāñāṇaṁ
 paṇidhiyā muccatīti appaṇihito vimokkho .pe. Rūpe appaṇihitānupassanāñāṇaṁ
 sabbapaṇidhīhi muccatīti appaṇihito vimokkho
 rūpe suññatānupassanāñāṇaṁ abhinivesato paṇidhiyā muccatīti appaṇihito
 vimokkho vedanāya saññāya saṅkhāresu viññāṇe
 cakkhusmiṁ .pe. Jarāmaraṇe aniccānupassanāñāṇaṁ niccato
 paṇidhiyā muccatīti appaṇihito vimokkho .pe. Jarāmaraṇe
 appaṇihitānupassanāñāṇaṁ sabbapaṇidhīhi muccatīti appaṇihito vimokkho
 jarāmaraṇe suññatānupassanāñāṇaṁ abhinivesato paṇidhiyā muccatīti
 appaṇihito vimokkho ayaṁ appaṇihito vimokkho.
      [514] Katamaṁ mukhaṁ. Ye tattha jātā anavajjā kusalā bodhipakkhiyā
 dhammā idaṁ mukhaṁ.
      Katamaṁ vimokkhamukhaṁ. Yaṁ tesantesaṁ dhammānaṁ ārammaṇaṁ nirodho
 nibbānaṁ idaṁ vimokkhamukhaṁ.
      Katamaṁ vimokkhapaccanīkaṁ. Tiṁṇi akusalamūlāni vimokkhapaccanīkāni
 tīṇi duccaritāni vimokkhapaccanīkāni sabbepi akusalā dhammā
 vimokkhapaccanīkā idaṁ vimokkhapaccanīkaṁ.
-------------------------------------------------
[page 405]
      Katamaṁ vimokkhānulomaṁ. Tīṇi kusalamūlāni vimokkhānulomāni
 tīṇi sucaritāni vimokkhānulomāni sabbepi kusalā dhammā
 vimokkhānulomā idaṁ vimokkhānulomaṁ.
      [515] Katamo vimokkhavivaṭṭo. Saññāvivaṭṭo cetovivaṭṭo
 cittavivaṭṭo ñāṇavivaṭṭo vimokkhavivaṭṭo saccavivaṭṭo sañjānanto
 vivaṭṭatīti saññāvivaṭṭo cetayanto vivaṭṭatīti cetovivaṭṭo
 vijānanto vivaṭṭatīti cittavivaṭṭo ñāṇaṁ karonto
 vivaṭṭatīti ñāṇavivaṭṭo vossajjanto vivaṭṭatīti vimokkhavivaṭṭo
 tathaṭṭhe 1- vivaṭṭatīti saccavivaṭṭo yattha saññāvivaṭṭo tattha
 cetovivaṭṭo yattha cetovivaṭṭo tattha saññāvivaṭṭo yattha
 saññāvivaṭṭo cetovivaṭṭo tattha cittavivaṭṭo yattha cittavivaṭṭo
 tattha saññāvivaṭṭo cetovivaṭṭo yattha saññāvivaṭṭo
 cetovivaṭṭo cittavivaṭṭo tattha ñāṇavivaṭṭo yattha ñāṇavivaṭṭo
 tattha saññāvivaṭṭo cetovivaṭṭo cittavivaṭṭo yattha
 saññāvivaṭṭo cetovivaṭṭo cittavivaṭṭo ñāṇavivaṭṭo tattha
 vimokkhavivaṭṭo yattha vimokkhavivaṭṭo tattha saññāvivaṭṭo cetovivaṭṭo
 cittavivaṭṭo ñāṇavivaṭṭo yattha saññāvivaṭṭo cetovivaṭṭo
 cittavivaṭṭo ñāṇavivaṭṭo vimokkhavivaṭṭo tattha saccavivaṭṭo
 yattha saccavivaṭṭo tattha saññāvivaṭṭo cetovivaṭṭo
 cittavivaṭṭo ñāṇavivaṭṭo vimokkhavivaṭṭo ayaṁ vimokkhavivaṭṭo.

  *  *  *  *  *  *
  Footnote:1 Ma. Yu. tathaṭṭhena.
-------------------------------------------------
[page 406]
      [516] Katamā vimokkhabhāvanā. Paṭhamajjhānassa āsevanā
 bhāvanā bahulīkammaṁ dutiyajjhānassa āsevanā bhāvanā bahulīkammaṁ
 tatiyajjhānassa āsevanā bhāvanā bahulīkammaṁ catutthajjhānassa
 āsevanā bhāvanā bahulīkammaṁ ākāsānañcāyatanasamāpattiyā
 āsevanā bhāvanā bahulīkammaṁ viññāṇañcāyatanasamāpattiyā
 ākiñcaññāyatanasamāpattiyā nevasaññānāsaññāyatanasamāpattiyā
 āsevanā bhāvanā bahulīkammaṁ sotāpattimaggassa āsevanā
 bhāvanā bahulīkammaṁ sakadāgāmimaggassa āsevanā bhāvanā bahulīkammaṁ
 anāgāmimaggassa .pe. Arahattamaggassa āsevanā bhāvanā
 bahulīkammaṁ < PTS. Ps II , 71 >ayaṁ vimokkhabhāvanā.
      Katamā vimokkhappaṭippassaddhi. Paṭhamajjhānassa paṭilābho vā
 vipāko vā dutiyajjhānassa paṭilābho vā vipāko vā tatiyajjhānassa
 .pe. Catutthajjhānassa ākāsānañcāyatanasamāpattiyā
 viññāṇañcāyatanasamāpattiyā ākiñcaññāyatanasamāpattiyā
 nevasaññānāsaññāyatanasamāpattiyā paṭilābho vā vipāko vā
 sotāpattimaggassa sotāpattiphalaṁ sakadāgāmimaggassa sakadāgāmiphalaṁ
 anāgāmimaggassa anāgāmiphalaṁ arahattamaggassa arahattaphalaṁ
 ayaṁ vimokkhappaṭippassaddhīti.
                       Tatiyabhāṇavāraṁ.
                       Vimokkhakathā.
                        --------
-------------------------------------------------
[page 407]
                      Mahāvagge gatikathā
      [517] < PTS. Ps II , 72 >Gatisampattiyā ñāṇasampayutte katinaṁ hetūnaṁ paccayā
 upapatti hoti khattiyamahāsālānaṁ brāhmaṇamahāsālānaṁ gahapatimahāsālānaṁ
 kāmāvacarānaṁ devānaṁ ñāṇasampayutte katinaṁ hetūnaṁ
 paccayā upapatti hoti rūpāvacarānaṁ devānaṁ katinaṁ hetūnaṁ
 paccayā upapatti hoti arūpāvacarānaṁ devānaṁ katinaṁ hetūnaṁ paccayā
 upapatti hoti. Gatisampattiyā ñāṇasampayutte aṭṭhannaṁ hetūnaṁ
 paccayā upapatti hoti khattiyamahāsālānaṁ brāhmaṇamahāsālānaṁ
 gahapatimahāsālānaṁ kāmāvacarānaṁ devānaṁ ñāṇasampayutte aṭṭhannaṁ
 hetūnaṁ paccayā upapatti hoti rūpāvacarānaṁ devānaṁ aṭṭhannaṁ
 hetūnaṁ paccayā upapatti hoti arūpāvacarānaṁ devānaṁ aṭṭhannaṁ
 hetūnaṁ paccayā upapatti hoti.
      [518] Gatisampattiyā ñāṇasampayutte katamesaṁ aṭṭhannaṁ
 hetūnaṁ paccayā upapatti hoti. Kusalakammassa javanakkhaṇe tayo hetū
 kusalā tasmiṁ khaṇe jātacetanāya sahajātapaccayā honti tena
 vuccati kusalamūlapaccayāpi saṅkhārā nikantikkhaṇe dve hetū akusalā
 tasmiṁ khaṇe jātacetanāya sahajātapaccayā honti tena vuccati
 akusalamūlapaccayāpi saṅkhārā paṭisandhikkhaṇe tayo hetū abyākatā
 tasmiṁ khaṇe jātacetanāya sahajātapaccayā honti tena vuccati
-------------------------------------------------
[page 408]
 Nāmarūpapaccayāpi viññāṇaṁ viññāṇapaccayāpi nāmarūpaṁ paṭisandhikkhaṇe
 pañcakkhandhā sahajātapaccayā honti < PTS. Ps II , 73 >aññamaññapaccayā
 honti nissayapaccayā honti vippayuttapaccayā honti
 paṭisandhikkhaṇe cattāro mahābhūtā sahajātapaccayā honti aññamaññapaccayā
 honti nissayapaccayā honti paṭisandhikkhaṇe
 tayo jīvitasaṅkhārā sahajātapaccayā honti aññamaññapaccayā
 honti nissayapaccayā honti vippayuttapaccayā honti paṭisandhikkhaṇe
 nāmañca rūpañca sahajātapaccayā honti aññamaññapaccayā
 honti nissayapaccayā honti vippayuttapaccayā honti
 paṭisandhikkhaṇe ime cuddasa dhammā sahajātapaccayā honti aññamaññapaccayā
 honti nissayapaccayā honti vippayuttapaccayā
 honti paṭisandhikkhaṇe cattāro khandhā arūpino sahajātapaccayā
 honti aññamaññapaccayā honti nissayapaccayā honti sampayuttapaccayā
 honti paṭisandhikkhaṇe pañcindriyāni sahajātapaccayā
 honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe tayo hetū sahajātapaccayā
 honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe nāmañca
 viññāṇañca sahajātapaccayā honti aññamaññapaccayā honti
 nissayapaccayā honti sampayuttapaccayā honti paṭisandhikkhaṇe
-------------------------------------------------
[page 409]
 Ime cuddasa dhammā sahajātapaccayā honti aññamaññapaccayā
 honti nissayapaccayā honti sampayuttapaccayā honti paṭisandhikkhaṇe
 ime aṭṭhavīsati dhammā sahajātapaccayā honti aññamaññapaccayā
 honti nissayapaccayā honti vippayuttapaccayā
 honti gatisampattiyā ñāṇasampayutte imesaṁ aṭṭhannaṁ hetūnaṁ
 paccayā upapatti hoti.
      [519] Khattiyamahāsālānaṁ brāhmaṇamahāsālānaṁ gahapatimahāsālānaṁ
 kāmāvacarānaṁ devānaṁ ñāṇasampayutte katamesaṁ aṭṭhannaṁ
 hetūnaṁ paccayā upapatti hoti. Kusalakammassa javanakkhaṇe tayo
 hetū kusalā tasmiṁ khaṇe jātacetanāya sahajātapaccayā honti
 tena vuccati kusalamūlapaccayāpi saṅkhārā nikantikkhaṇe dve hetū
 akusalā tasmiṁ khaṇe jātacetanāya sahajātapaccayā honti tena
 vuccati akusalamūlapaccayāpi saṅkhārā paṭisandhikkhaṇe tayo hetū
 abyākatā tasmiṁ khaṇe jātacetanāya < PTS. Ps II , 74 >sahajātapaccayā honti tena
 vuccati nāmarūpapaccayāpi viññāṇaṁ viññāṇapaccayāpi nāmarūpaṁ
 paṭisandhikkhaṇe pañcakkhandhā sahajātapaccayā honti aññamaññapaccayā
 honti nissayapaccayā honti vippayuttapaccayā honti
 paṭisandhikkhaṇe cattāro mahābhūtā sahajātapaccayā honti aññamaññapaccayā
 honti nissayapaccayā honti paṭisandhikkhaṇe tayo
 jīvitasaṅkhārā sahajātapaccayā honti aññamaññapaccayā honti
-------------------------------------------------
[page 410]
 Nissayapaccayā honti vippayuttapaccayā honti paṭisandhikkhaṇe
 nāmañca rūpañca sahajātapaccayā honti aññamaññapaccayā
 honti nissayapaccayā honti vippayuttapaccayā honti paṭisandhikkhaṇe
 ime cuddasa dhammā sahajātapaccayā honti aññamaññapaccayā
 honti nissayapaccayā honti vippayuttapaccayā
 honti paṭisandhikkhaṇe cattāro khandhā arūpino sahajātapaccayā
 honti aññamaññapaccayā honti nissayapaccayā honti
 sampayuttapaccayā honti paṭisandhikkhaṇe pañcindriyāni sahajātapaccayā
 honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe tayo hetū
 sahajātapaccayā honti aññamaññapaccayā honti nissayapaccayā
 paccayā honti sampayuttapaccayā honti paṭisandhikkhaṇe nāmañca
 viññāṇañca sahajātapaccayā honti aññamaññapaccayā
 honti nissayapaccayā honti sampayuttapaccayā honti paṭisandhikkhaṇe
 ime cuddasa dhammā sahajātapaccayā honti aññamaññapaccayā
 honti nissayapaccayā honti sampayuttapaccayā
 honti paṭisandhikkhaṇe ime aṭṭhavīsati dhammā sahajātapaccayā
 honti aññamaññapaccayā honti nissayapaccayā honti
 vippayuttapaccayā honti khattiyamahāsālānaṁ brāhmaṇamahāsālānaṁ
 gahapatimahāsālānaṁ kāmāvacarānaṁ devānaṁ ñāṇasampayutte imesaṁ
-------------------------------------------------
[page 411]
 Aṭṭhannaṁ hetūnaṁ paccayā upapatti hoti.
      [520] Rūpāvacarānaṁ devānaṁ katamesaṁ aṭṭhannaṁ hetūnaṁ paccayā upapatti
 hoti. Kusalakammassa javanakkhaṇe tayo hetū kusalā .pe.
 Rūpāvacarānaṁ devānaṁ imesaṁ aṭṭhannaṁ hetūnaṁ paccayā upapatti hoti.
      Arūpāvacarānaṁ devānaṁ katamesaṁ aṭṭhannaṁ hetūnaṁ < PTS. Ps II , 75 >paccayā upapatti
 hoti. Kusalakammassa javanakkhaṇe tayo hetū kusalā tasmiṁ khaṇe
 jātacetanāya sahajātapaccayā honti tena vuccati kusalamūlapaccayāpi
 saṅkhārā nikantikkhaṇe dve hetū akusalā tasmiṁ khaṇe jātacetanāya
 sahajātapaccayā honti tena vuccati akusalamūlapaccayāpi
 saṅkhārā paṭisandhikkhaṇe tayo hetū abyākatā tasmiṁ khaṇe
 jātacetanāya sahajātapaccayā honti tena vuccati nāmarūpapaccayāpi
 viññāṇaṁ viññāṇapaccayāpi nāmarūpaṁ paṭisandhikkhaṇe
 cattāro khandhā arūpino sahajātapaccayā honti aññamaññapaccayā
 honti nissayapaccayā honti sampayuttapaccayā honti
 paṭisandhikkhaṇe pañcindriyāni sahajātapaccayā honti aññamaññapaccayā
 honti nissayapaccayā honti sampayuttapaccayā
 honti paṭisandhikkhaṇe tayo hetū sahajātapaccayā honti aññamaññapaccayā
 honti nissayapaccayā honti sampayuttapaccayā
 honti paṭisandhikkhaṇe nāmañca viññāṇañca sahajātapaccayā
 honti aññamaññapaccayā honti nissayapaccayā honti
-------------------------------------------------
[page 412]
 Sampayuttapaccayā honti paṭisandhikkhaṇe ime cuddasa dhammā
 sahajātapaccayā honti aññamaññapaccayā honti nissayapaccayā
 honti sampayuttapaccayā honti arūpāvacarānaṁ devānaṁ
 imesaṁ aṭṭhannaṁ hetūnaṁ paccayā upapatti hoti.
      [521] Gatisampattiyā ñāṇavippayutte katinaṁ hetūnaṁ paccayā
 upapatti hoti khattiyamahāsālānaṁ brāhmaṇamahāsālānaṁ gahapatimahāsālānaṁ
 kāmāvacarānaṁ devānaṁ ñāṇavippayutte katinaṁ hetūnaṁ
 paccayā upapatti hoti. Gatisampattiyā ñāṇavippayutte channaṁ
 hetūnaṁ paccayā upapatti hoti khattiyamahāsālānaṁ brāhmaṇamahāsālānaṁ
 gahapatimahāsālānaṁ kāmāvacarānaṁ devānaṁ ñāṇavippayutte
 channaṁ hetūnaṁ paccayā upapatti < PTS. Ps II , 76 >hoti.
      [522] Gatisampattiyā ñāṇavippayutte katamesaṁ channaṁ hetūnaṁ
 paccayā upapatti hoti. Kusalakammassa javanakkhaṇe dve hetū
 kusalā tasmiṁ khaṇe jātacetanāya sahajātapaccayā honti tena
 vuccati kusalamūlapaccayāpi saṅkhārā nikantikkhaṇe dve hetū akusalā
 tasmiṁ khaṇe jātacetanāya sahajātapaccayā honti tena vuccati
 akusalamūlapaccayāpi saṅkhārā paṭisandhikkhaṇe dve hetū abyākatā
 tasmiṁ khaṇe jātacetanāya sahajātapaccayā honti tena vuccati
 nāmarūpapaccayāpi viññāṇaṁ viññāṇapaccayāpi nāmarūpaṁ paṭisandhikkhaṇe
 pañcakkhandhā sahajātapaccayā honti aññamaññapaccayā
-------------------------------------------------
[page 413]
 Honti nissayapaccayā honti vippayuttapaccayā honti
 paṭisandhikkhaṇe cattāro mahābhūtā sahajātapaccayā honti aññamaññapaccayā
 honti nissayapaccayā honti paṭisandhikkhaṇe
 tayo jīvitasaṅkhārā sahajātapaccayā honti aññamaññapaccayā
 honti nissayapaccayā honti vippayuttapaccayā honti paṭisandhikkhaṇe
 nāmañca rūpañca sahajātapaccayā honti aññamaññapaccayā
 honti nissayapaccayā honti vippayuttapaccayā
 honti paṭisandhikkhaṇe ime cuddasa dhammā sahajātapaccayā honti
 aññamaññapaccayā honti nissayapaccayā honti vippayuttapaccayā
 honti paṭisandhikkhaṇe cattāro khandhā arūpino sahajātapaccayā
 honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe cattārindriyāni
 sahajātapaccayā honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe dve
 hetū sahajātapaccayā honti aññamaññapaccayā honti nissayapaccayā
 honti sampayuttapaccayā honti paṭisandhikkhaṇe nāmañca
 viññāṇañca sahajātapaccayā honti aññamaññapaccayā
 honti nissayapaccayā honti sampayuttapaccayā honti paṭisandhikkhaṇe
 ime dvādasa dhammā sahajātapaccayā honti aññamaññapaccayā
 honti nissayapaccayā honti sampayuttapaccayā
-------------------------------------------------
[page 414]
 Honti < PTS. Ps II , 77 >paṭisandhikkhaṇe ime chabbīsati dhammā sahajātapaccayā
 honti aññamaññapaccayā honti nissayapaccayā honti
 vippayuttapaccayā honti gatisampattiyā ñāṇavippayutte imesaṁ
 channaṁ hetūnaṁ paccayā upapatti hoti khattiyamahāsālānaṁ brāhmaṇamahāsālānaṁ
 gahapatimahāsālānaṁ kāmāvacarānaṁ devānaṁ ñāṇavippayutte
 katamesaṁ channaṁ hetūnaṁ paccayā upapatti hoti. Kusalakammassa
 javanakkhaṇe dve hetū kusalā tasmiṁ khaṇe jātacetanāya sahajātapaccayā
 honti tena vuccati kusalamūlapaccayāpi saṅkhārā .pe.
 Khattiyamahāsālānaṁ brāhmaṇamahāsālānaṁ gahapatimahāsālānaṁ kāmāvacarānaṁ
 devānaṁ ñāṇavippayutte imesaṁ channaṁ hetūnaṁ paccayā
 upapatti hotīti.
                     Gatikathā samattā 1-.
                        --------
                     Mahāvagge kammakathā
      [523] < PTS. Ps II , 78 >Ahosi kammaṁ ahosi kammavipāko ahosi kammaṁ
 nāhosi kammavipāko ahosi kammaṁ atthi kammavipāko ahosi
 kammaṁ natthi kammavipāko ahosi kammaṁ bhavissati kammavipāko
 ahosi kammaṁ na bhavissati kammavipāko atthi kammaṁ atthi kammavipāko
 atthi kammaṁ natthi kammavipāko atthi kammaṁ bhavissati

  *  *  *  *  *  *
  Footnote:1 Ma. niṭṭhitā.
-------------------------------------------------
[page 415]
 Kammavipāko atthi kammaṁ na bhavissati kammavipāko bhavissati
 kammaṁ bhavissati kammavipāko bhavissati kammaṁ na bhavissati kammavipāko
 ahosi kusalakammaṁ ahosi kusalassa kammassa vipāko
 ahosi kusalakammaṁ nāhosi kusalassa kammassa vipāko ahosi
 kusalakammaṁ atthi kusalassa kammassa vipāko ahosi kusalakammaṁ
 natthi kusalassa kammassa vipāko ahosi kusalakammaṁ bhavissati
 kusalassa kammassa vipāko ahosi kusalakammaṁ na bhavissati kusalassa
 kammassa vipāko atthi kusalakammaṁ atthi kusalassa kammassa
 vipāko atthi kusalakammaṁ natthi kusalassa kammassa vipāko atthi
 kusalakammaṁ bhavissati kusalassa kammassa vipāko atthi kusalakammaṁ
 na bhavissati kusalassa kammassa vipāko bhavissati kusalakammaṁ
 bhavissati kusalassa kammassa vipāko bhavissati kusalakammaṁ na
 bhavissati kusalassa kammassa vipāko ahosi akusalakammaṁ nāhosi
 akusalassa kammassa vipāko ahosi akusalakammaṁ atthi akusalassa
 kammassa vipāko ahosi akusalakammaṁ natthi akusalassa kammassa
 vipāko ahosi akusalakammaṁ bhavissati akusalassa kammassa vipāko
 ahosi akusalakammaṁ na bhavissati akusalassa kammassa vipāko atthi
 akusalakammaṁ atthi akusalassa kammassa vipāko atthi akusalakammaṁ
 kammaṁ natthi akusalassa kammassa vipāko atthi akusalakammaṁ
 bhavissati akusalassa kammassa vipāko bhavissati akusalakammaṁ
-------------------------------------------------
[page 416]
 Bhavissati akusalassa kammassa vipāko bhavissati akusalakammaṁ na
 bhavissati akusalassa kammassa vipāko.
      [524] Ahosi sāvajjaṁ kammaṁ .pe. Ahosi anavajjaṁ kammaṁ
 .pe. Ahosi kaṇhaṁ kammaṁ .pe. Ahosi sukkaṁ kammaṁ .pe.
 Ahosi sukkhudrayaṁ kammaṁ .pe. Ahosi dukkhudrayaṁ kammaṁ .pe.
 Ahosi sukhavipākaṁ kammaṁ .pe. Ahosi dukkhavipākaṁ kammaṁ ahosi
 dukkhavipākassa kammassa vipāko ahosi dukkhavipākaṁ kammaṁ nāhosi
 dukkhavipākassa kammassa vipāko ahosi dukkhavipākaṁ kammaṁ atthi
 dukkhavipākassa kammassa vipāko ahosi dukkhavipākaṁ kammaṁ natthi
 dukkhavipākassa kammassa vipāko ahosi dukkhavipākaṁ kammaṁ bhavissati
 dukkhavipākassa kammassa vipāko ahosi dukkhavipākaṁ kammaṁ na bhavissati
 dukkhavipākassa kammassa vipāko atthi dukkhavipākaṁ kammaṁ atthi
 dukkhavipākassa kammassa vipāko atthi dukkhavipākaṁ kammaṁ natthi
 dukkhavipākassa kammassa vipāko atthi dukkhavipākaṁ kammaṁ bhavissati
 dukkhavipākassa kammassa vipāko atthi dukkhavipākaṁ kammaṁ na bhavissati
 dukkhavipākassa kammassa vipāko bhavissati dukkhavipākaṁ kammaṁ
 bhavissati dukkhavipākassa kammassa vipāko bhavissati dukkhavipākaṁ
 kammaṁ na bhavissati dukkhavipākassa kammassa vipākoti.
                      Kammakathā. [1]-
                       ----------

  *  *  *  *  *  *
  Footnote:1 Ma. niṭṭhitā.
-------------------------------------------------
[page 417]
                    Mahāvagge vipallāsakathā
                     paripuṇṇanidānāni 1-
      [525] < PTS. Ps II , 80 >Cattārome bhikkhave saññāvipallāsā cittavipallāsā
 diṭṭhivipallāsā katame cattāro anicce bhikkhave niccanti
 saññāvipallāso cittavipallāso diṭṭhivipallāso dukkhe bhikkhave
 sukhanti saññāvipallāso cittavipallāso diṭṭhivipallāso
 anattani bhikkhave attāti saññāvipallāso cittavipallāso diṭṭhivipallāso
 asubhe bhikkhave subhanti saññāvipallāso cittavipallāso
 diṭṭhivipallāso ime kho bhikkhave cattāro saññāvipallāsā
 cittavipallāsā diṭṭhivipallāsā.
      [526] Cattārome bhikkhave nasaññāvipallāsā nacittavipallāsā
 nadiṭṭhavipallāsā katame cattāro anicce bhikkhave
 aniccanti nasaññāvipallāso nacittavipallāso nadiṭṭhivipallāso
 dukkhe bhikkhave dukkhanti nasaññāvipallāso nacittavipallāso
 nadiṭṭhivipallāso anattani bhikkhave anattāti nasaññāvipallāso
 nacittavipallāso nadiṭṭhivipallāso asubhe bhikkhave asubhanti
 nasaññāvipallāso nacittavipallāso nadiṭṭhivipallāso ime kho
 bhikkhave cattāro nasaññāvipallāsā nacittavipallāsā nadiṭṭhivipallāsāti 2-.

  *  *  *  *  *  *
  Footnote:1 Ma. purimanidānaṁ. 2 Yu. ītisaddo natthi.
-------------------------------------------------
[page 418]
            Anicce niccasaññino dukkhe ca sukhasaññino
            anattani ca attasaññino 1- asubhe ca 2- subhasaññino
            micchādiṭṭhihatā sattā khittacittā visaññino
            te yogayuttā mārassa ayogakkhemino janā 3-
            sattā gacchanti saṁsāraṁ jātimaraṇagāmino
            yadā ca buddhā lokasmiṁ uppajjanti pabhaṅkarā
            te imaṁ dhammaṁ pakāsenti dukkhūpasamagāminaṁ
            tesaṁ sutvāna sappaññā sacittaṁ paccaladdhuṁ 4- te 5-
            aniccaṁ aniccatodakkhuṁ 6- dukkhamaddakkhuṁ 7- dukkhato
            anattaṁ ca anattato 8- asubhaṁ asubhataddasuṁ
            sammādiṭṭhisamādānā sabbadukkhaṁ upaccagunti 9-.
      Ime cattāro vipallāsā diṭṭhisampannassa puggalassa pahīnā
 appahīnāti keci pahīnā keci appahīnā anicce niccanti
 saññāvipallāso cittavipallāso diṭṭhivipallāso pahīno dukkhe
 sukhanti saññā uppajjati cittaṁ uppajjati diṭṭhivipallāso
 pahīno anattani attāti saññāvipallāso cittavipallāso
 diṭṭhivipallāso pahīno asubhe subhanti saññā uppajjati cittaṁ
 uppajjati diṭṭhivipallāso pahīno dvīsu vatthūsu cha vipallāsā

  *  *  *  *  *  *
  Footnote:1 Ma. Yu. attāti. 2 Ma. Yu. casaddo natthi. 3 Sī. ayogakkhemassa gāmino.
 Yu. ayogakkhemagāmino. 4 Ma. paccaladdhu. 5 Sī. sacittā labbake. 6 Sī. cakkhuṁ.
 7 Ma. dukkhamaddakkhu. 8 Ma. Yu. anattani anattāti. 9 Sī. upajjaganti.
-------------------------------------------------
[page 419]
 Pahīnā dvīsu vatthūsu dve vipallāsā pahīnā cattāro
 vipallāsā appahīnā ca 1- catūsu vatthūsu aṭṭha vipallāsā pahīnā
 cattāro vipallāsā appahīnāti.
                     Vipallāsakathā [2]-.
                       ----------
                     Mahāvagge maggakathā
      [527] < PTS. Ps II , 82 >Maggoti kenatthena maggo. Sotāpattimaggakkhaṇe
 dassanaṭṭhena sammādiṭṭhi micchādiṭṭhiyā pahānāya maggo ceva hetu
 ca sahajātānaṁ dhammānaṁ upatthambhanāya maggo ceva hetu ca
 kilesānaṁ pariyādānāya maggo ceva hetu ca paṭivedhādivisodhanāya
 maggo ceva hetu ca cittassa adhiṭṭhānāya maggo ceva hetu
 ca cittassa vodānāya maggo ceva hetu ca visesādhigamāya
 maggo ceva hetu ca uttariṁ 3- paṭivedhāya maggo ceva hetu ca
 saccābhisamayāya maggo ceva hetu ca nirodhe patiṭṭhāpanāya maggo
 ceva hetu ca abhiniropanaṭṭhena sammāsaṅkappo micchāsaṅkappassa
 pahānāya maggo ceva hetu ca sahajātānaṁ dhammānaṁ upatthambhanāya
 maggo ceva hetu ca kilesānaṁ pariyādānāya maggo ceva hetu
 ca paṭivedhādivisodhanāya maggo ceva hetu ca cittassa
 adhiṭṭhānāya maggo ceva hetu ca cittassa vodānāya maggo

  *  *  *  *  *  *
  Footnote:1 Ma. Yu. casaddo natthi. 2 Ma. niṭṭhitā. 3 Ma. Yu. sabbattha uttari.
-------------------------------------------------
[page 420]
 Ceva hetu ca visesādhigamāya maggo ceva hetu ca uttariṁ
 paṭivedhāya maggo ceva hetu ca < PTS. Ps II , 83 >saccābhisamayāya maggo ceva hetu
 ca nirodhe patiṭṭhāpanāya maggo ceva hetu ca pariggahaṭṭhena
 sammāvācā micchāvācāya pahānāya maggo ceva hetu ca sahajātānaṁ
 dhammānaṁ upatthambhanāya maggo ceva hetu ca kilesānaṁ
 pariyādānāya maggo ceva hetu ca paṭivedhādivisodhanāya maggo
 ceva hetu ca cittassa adhiṭṭhānāya maggo ceva hetu ca
 cittassa vodānāya maggo ceva hetu ca visesādhigamāya maggo
 ceva hetu ca uttariṁ paṭivedhāya maggo ceva hetu ca saccābhisamayāya
 maggo ceva hetu ca nirodhe patiṭṭhāpanāya maggo
 ceva hetu ca samuṭṭhānaṭṭhena sammākammanto micchākammantassa
 pahānāya maggo ceva hetu ca sahajātānaṁ dhammānaṁ upatthambhanāya
 maggo ceva hetu ca kilesānaṁ pariyādānāya maggo ceva
 hetu ca paṭivedhādivisodhanāya maggo ceva hetu ca cittassa
 adhiṭṭhānāya maggo ceva hetu ca cittassa vodānāya maggo
 ceva hetu ca visesādhigamāya maggo ceva hetu ca uttaripaṭivedhāya
 maggo ceva hetu ca saccābhisamayāya maggo ceva hetu
 ca nirodhe patiṭṭhāpanāya maggo ceva hetu ca vodānaṭṭhena
 sammāājīvo micchāājīvassa pahānāya maggo ceva hetu ca .pe.
 Paggahaṭṭhena sammāvāyāmo micchāvāyāmassa pahānāya maggo ceva
-------------------------------------------------
[page 421]
 Hetu ca .pe. Upaṭṭhānaṭṭhena sammāsati micchāsatiyā pahānāya
 maggo ceva hetu ca .pe. Avikkhepaṭṭhena sammāsamādhi micchāsamādhissa
 pahānāya maggo ceva hetu ca sahajātānaṁ dhammānaṁ
 upatthambhanāya maggo ceva hetu ca kilesānaṁ pariyādānāya maggo
 ceva hetu ca paṭivedhādivisodhanāya maggo ceva hetu ca cittassa
 adhiṭṭhānāya maggo ceva hetu ca cittassa vodānāya maggo
 ceva hetu ca visesādhigamāya maggo ceva hetu ca uttaripaṭivedhāya
 maggo ceva hetu ca saccābhisamayāya maggo ceva hetu
 ca nirodhe patiṭṭhāpanāya maggo ceva hetu ca.
      [528] Sakadāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi oḷārikassa kāmarāgasaññojanassa
 paṭighasaññojanassa oḷārikassa kāmarāgānusayassa paṭighānusayassa
 pahānāya maggo ceva hetu ca sahajātānaṁ dhammānaṁ upatthambhanāya
 maggo ceva hetu ca kilesānaṁ pariyādānāya maggo ceva hetu
 ca paṭivedhādivisodhanāya maggo ceva hetu ca cittassa
 adhiṭṭhānāya maggo ceva hetu ca cittassa vodānāya maggo ceva
 hetu ca visesādhigamāya maggo ceva hetu ca uttaripaṭivedhāya
 maggo ceva hetu ca saccābhisamayāya maggo ceva hetu ca nirodhe
 patiṭṭhāpanāya maggo ceva hetu ca.
      Anāgāmimaggakkhaṇe dassanaṭṭhena sammādiṭṭhi .pe. Avikkhepaṭṭhena
-------------------------------------------------
[page 422]
 Sammāsamādhi aṇusahagatassa < PTS. Ps II , 84 >kāmarāgasaññojanassa
 paṭighasaññojanassa aṇusahagatassa kāmarāgānusayassa paṭighānusayassa
 pahānāya maggo ceva hetu ca sahajātānaṁ dhammānaṁ upatthambhanāya
 maggo ceva hetu ca kilesānaṁ pariyādānāya maggo ceva hetu
 ca paṭivedhādivisodhanāya maggo ceva hetu ca cittassa adhiṭṭhānāya
 maggo ceva hetu ca cittassa vodānāya maggo ceva
 hetu ca visesādhigamāya maggo ceva hetu ca uttaripaṭivedhāya
 maggo ceva hetu ca saccābhisamayāya maggo ceva hetu ca
 nirodhe patiṭṭhāpanāya maggo ceva hetu ca.
      Arahattamaggakkhaṇe dassanaṭṭhena sammādiṭṭhi .pe. Avikkhepaṭṭhena
 sammāsamādhi rūparāgassa arūparāgassa mānassa uddhaccassa
 avijjāya mānānusayassa rāgānusayassa avijjānusayassa pahānāya
 maggo ceva hetu ca sahajātānaṁ dhammānaṁ upatthambhanāya maggo
 ceva hetu ca kilesānaṁ pariyādānāya maggo ceva hetu ca
 paṭivedhādivisodhanāya maggo ceva hetu ca cittassa adhiṭṭhānāya
 maggo ceva hetu ca cittassa vodānāya maggo ceva hetu ca
 visesādhigamāya maggo ceva hetu ca uttaripaṭivedhāya maggo
 ceva hetu ca saccābhisamayāya maggo ceva hetu ca nirodhe
 patiṭṭhāpanāya maggo ceva hetu ca.
      [529] Dassanamaggo sammādiṭṭhi abhiropanamaggo sammāsaṅkapapo
-------------------------------------------------
[page 423]
 Pariggahamaggo sammāvācā samuṭṭhānamaggo sammākammanto
 vodānamaggo sammāājīvo paggahamaggo sammāvāyāmo
 upaṭṭhānamaggo sammāsati avikkhepamaggo sammāsamādhi
 upaṭṭhānamaggo satisambojjhaṅgo pavicayamaggo dhammavicayasambojjhaṅgo
 paggahamaggo viriyasambojjhaṅgo pharaṇamaggo pītisambojjhaṅgo
 upasamamaggo passaddhisambojjhaṅgo avikkhepamaggo
 samādhisambojjhaṅgo paṭisaṅkhānamaggo upekkhāsambojjhaṅgo
 assaddhiye akampiyamaggo saddhābalaṁ kosajje akampiyamaggo viriyabalaṁ
 pamāde akampiyamaggo satibalaṁ uddhacce akampiyamaggo
 samādhibalaṁ avijjāya akampiyamaggo paññābalaṁ adhimokkhamaggo
 saddhindriyaṁ paggahamaggo viriyindriyaṁ upaṭṭhānamaggo < PTS. Ps II , 85 >satindriyaṁ
 avikkhepamaggo samādhindriyaṁ dassanamaggo paññindriyaṁ ādhipateyyaṭṭhena
 indriyaṁ 1- maggo akampiyaṭṭhena balaṁ 2- maggo niyyānaṭṭhena
 bojjhaṅgo 3- maggo hetaṭṭhena maggo upaṭṭhānaṭṭhena
 satipaṭṭhānā maggo padahanaṭṭhena sammappadhānā maggo ijjhanaṭṭhena
 iddhipādā maggo tathaṭṭhena saccā 4- maggo avikkhepaṭṭhena
 samatho maggo anupassanaṭṭhena vipassanā maggo ekarasaṭṭhena
 samathavipassanā maggo anativattanaṭṭhena yuganaddhā maggo saṁvaraṭṭhena
 sīlavisuddhi maggo avikkhepaṭṭhena cittavisuddhi maggo dassanaṭṭhena
 diṭṭhivisuddhi maggo muttaṭṭhena vimokkho maggo paṭivedhaṭṭhena

  *  *  *  *  *  *
  Footnote:1-2-3 Ma. indriyā. balā. bojjhaṅgā. evamuparipi. 4 Ma. Yu. saccāni.
-------------------------------------------------
[page 424]
 Vijjā maggo pariccāgaṭṭhena vimutti maggo samucchedaṭṭhena
 khaye ñāṇaṁ maggo chando mūlaṭṭhena maggo manasikāro
 samuṭṭhānaṭṭhena maggo phasso samodhānaṭṭhena maggo vedanā
 samosaraṇaṭṭhena maggo samādhi pamukhaṭṭhena maggo sati
 ādhipateyyaṭṭhena maggo paññā taduttaraṭṭhena 1- maggo vimutti
 sāraṭṭhena maggo amatogadhaṁ nibbānaṁ pariyosānaṭṭhena maggoti.
                      Maggakathā. [2]-
                        ---------
                   Mahāvagge maṇḍapeyyakathā
      [530] < PTS. Ps II , 86 >Maṇḍapeyyamidaṁ bhikkhave brahmacariyaṁ satthari 3- sammukhībhūte
 tividho maṇḍo 4- satthari sammukhībhūte desanāmaṇḍo paṭiggahamaṇḍo
 brahmacariyamaṇḍo.
      Katamo desanāmaṇḍo. Catunnaṁ ariyasaccānaṁ ācikkhaṇā desanā
 paññapanā 5- paṭṭhapanā vivaraṇā vibhajanā uttānīkammaṁ catunnaṁ
 satipaṭṭhānānaṁ .pe. Catunnaṁ sammappadhānānaṁ catunnaṁ iddhipādānaṁ
 pañcannaṁ indriyānaṁ pañcannaṁ balānaṁ sattannaṁ
 bojjhaṅgānaṁ ariyassa aṭṭhaṅgikassa maggassa ācikkhaṇā desanā

  *  *  *  *  *  *
  Footnote:1 Ma. tatuttaraṭṭhena. evamupari. 2 Ma. niṭṭhitā. 3 Sī. sattā.
 Ma. satthā sammukhībhūto. 4 Ma. tividhattamaṇḍo. 5 Ma. paññāpanā. evamuparipi.
-------------------------------------------------
[page 425]
 Paññapanā paṭṭhapanā vivaraṇā vibhajanā uttānīkammaṁ ayaṁ
 desanāmaṇḍo.
      Katamo paṭiggahamaṇḍo. Bhikkhū bhikkhuniyo upāsakā
 upāsikāyo devā manussā ye vā 1- panaññepi keci
 viññātāro ayaṁ paṭiggahamaṇḍo.
      Katamo brahmacariyamaṇḍo. Ayameva ariyo aṭṭhaṅgiko maggo
 seyyathīdaṁ. Sammādiṭṭhi sammāsaṅkappo sammāvācā sammākammanto
 sammāājīvo sammāvāyāmo sammāsati sammāsamādhi
 ayaṁ brahmacariyamaṇḍo.
      [531] Adhimokkhamaṇḍo saddhindriyaṁ assaddhiyaṁ kasaṭo
 assaddhiyaṁ kasaṭaṁ chaḍḍetvā saddhindriyassa < PTS. Ps II , 87 >adhimokkhamaṇḍaṁ pivatīti
 maṇḍapeyyaṁ paggahamaṇḍo viriyindriyaṁ kosajjaṁ kasaṭo kosajjaṁ
 kasaṭaṁ chaḍḍetvā viriyindriyassa paggahamaṇḍaṁ pivatīti maṇḍapeyyaṁ
 upaṭṭhānamaṇḍo satindriyaṁ pamādo kasaṭo pamādaṁ kasaṭaṁ
 chaḍḍetvā satindriyassa upaṭṭhānamaṇḍaṁ pivatīti maṇḍapeyyaṁ
 avikkhepamaṇḍo samādhindriyaṁ uddhaccaṁ kasaṭo uddhaccaṁ kasaṭaṁ
 chaḍḍetvā samādhindriyassa avikkhepamaṇḍaṁ pivatīti maṇḍapeyyaṁ
 dassanamaṇḍo paññindriyaṁ avijjā kasaṭo avijjaṁ kasaṭaṁ
 chaḍḍetvā paññindriyassa dassanamaṇḍaṁ pivatīti maṇḍapeyyaṁ
 assaddhiye akampiyamaṇḍo saddhābalaṁ assaddhiyaṁ kasaṭo assaddhiyaṁ

  *  *  *  *  *  *
  Footnote:1 Yu. ye va.
-------------------------------------------------
[page 426]
 Kasaṭaṁ chaḍḍetvā saddhābalassa assaddhiye akampiyamaṇḍaṁ
 pivatīti maṇḍapeyyaṁ kosajje akampiyamaṇḍo viriyabalaṁ
 kosajjaṁ kasaṭo kosajjaṁ kasaṭaṁ chaḍḍetvā viriyabalassa kosajje
 akampiyamaṇḍaṁ pivatīti maṇḍapeyyaṁ pamāde akampiyamaṇḍo
 satibalaṁ pamādo kasaṭo pamādaṁ kasaṭaṁ chaḍḍetvā satibalassa
 pamāde akampiyamaṇḍaṁ pivatīti maṇḍapeyyaṁ uddhacce akampiyamaṇḍo
 samādhibalaṁ uddhaccaṁ kasaṭo uddhaccaṁ kasaṭaṁ chaḍḍetvā
 samādhibalassa uddhacce akampiyamaṇḍaṁ pivatīti maṇḍapeyyaṁ
 avijjāya akampiyamaṇḍo paññābalaṁ avijjā kasaṭo avijjaṁ kasaṭaṁ
 chaḍḍetvā paññābalassa avijjāya akampiyamaṇḍaṁ pivatīti
 maṇḍapeyyaṁ upaṭṭhānamaṇḍo satisambojjhaṅgo pamādo kasaṭo
 pamādaṁ kasaṭaṁ chaḍḍetvā satisambojjhaṅgassa upaṭṭhānamaṇḍaṁ pivatīti
 maṇḍapeyyaṁ pavicayamaṇḍo dhammavicayasambojjhaṅgo avijjā
 kasaṭo avijjaṁ kasaṭaṁ chaḍḍetvā dhammavicayasambojjhaṅgassa pavicayamaṇḍaṁ
 pivatīti maṇḍapeyyaṁ paggahamaṇḍo viriyasambojjhaṅgo
 kosajjaṁ kasaṭo kosajjaṁ kasaṭaṁ chaḍḍetvā viriyasambojjhaṅgassa
 paggahamaṇḍaṁ pivatīti maṇḍapeyyaṁ pharaṇamaṇḍo pītisambojjhaṅgo
 pariḷāho kasaṭo pariḷāhaṁ kasaṭaṁ chaḍḍetvā pītisambojjhaṅgassa
 pharaṇamaṇḍaṁ pivatīti maṇḍapeyyaṁ upasamamaṇḍo < PTS. Ps II , 88 >passaddhisambojjhaṅgo
 duṭṭhullaṁ kasaṭo duṭṭhullaṁ kasaṭaṁ chaḍḍetvā passaddhisambojjhaṅgassa
-------------------------------------------------
[page 427]
 Upasamamaṇḍaṁ pivatīti maṇḍapeyyaṁ avikkhepamaṇḍo
 samādhisambojjhaṅgo uddhaccaṁ kasaṭo uddhaccaṁ kasaṭaṁ chaḍḍetvā
 samādhisambojjhaṅgassa avikkhepamaṇḍaṁ pivatīti maṇḍapeyyaṁ
 paṭisaṅkhānamaṇḍo upekkhāsambojhaṅgo appaṭisaṅkhānaṁ 1- kasaṭo
 appaṭisaṅkhānaṁ 2- kasaṭaṁ chaḍḍetvā upekkhāsambojjhaṅgassa paṭisaṅkhānamaṇḍaṁ
 pivatīti maṇḍapeyyaṁ dassanamaṇḍo sammādiṭṭhi micchādiṭṭhi
 kasaṭo micchādiṭṭhiṁ kasaṭaṁ chaḍḍetvā sammādiṭṭhiyā dassanamaṇḍaṁ
 pivatīti maṇḍapeyyaṁ abhiropanamaṇḍo sammāsaṅkappo micchāsaṅkappo
 kasaṭo micchāsaṅkappaṁ kasaṭaṁ chaḍḍetvā sammāsaṅkappassa
 abhiropanamaṇḍaṁ pivatīti maṇḍapeyyaṁ pariggahamaṇḍo sammāvācā
 micchāvācā kasaṭo micchāvācaṁ kasaṭaṁ chaḍḍetvā sammāvācāya
 pariggahamaṇḍaṁ pivatīti maṇḍapeyyaṁ samuṭṭhānamaṇḍo sammākammanto
 micchākammanto kasaṭo micchākammantaṁ kasaṭaṁ chaḍḍetvā
 sammākammantassa samuṭṭhānamaṇḍaṁ pivatīti maṇḍapeyyaṁ vodānamaṇḍo
 sammāājīvo micchāājīvo kasaṭo micchāājīvaṁ kasaṭaṁ
 chaḍḍetvā sammāājīvassa vodānamaṇḍaṁ pivatīti maṇḍapeyyaṁ
 paggahamaṇḍo sammāvāyāmo micchāvāyāmo kasaṭo micchāvāyāmaṁ kasaṭaṁ
 chaḍḍetvā sammāvāyāmassa paggahamaṇḍaṁ pivatīti maṇḍapeyyaṁ
 upaṭṭhānamaṇḍo sammāsati micchāsati kasaṭo micchāsatiṁ kasaṭaṁ
 chaḍḍetvā sammāsatiyā upaṭṭhānamaṇḍaṁ pivatīti maṇḍapeyyaṁ

  *  *  *  *  *  *
  Footnote:1 Ma. appaṭisaṅkhā. evamuparipi. 2 Ma. appaṭisaṅkhaṁ.
-------------------------------------------------
[page 428]
 Avikkhepamaṇḍo sammāsamādhi micchāsamādhi kasaṭo micchāsamādhiṁ
 kasaṭaṁ chaḍḍetvā sammāsamādhissa avikkhepamaṇḍaṁ pivatīti
 maṇḍapeyyaṁ.
      [532] Atthi maṇḍo atthi peyyaṁ atthi kasaṭo
 adhimokkhamaṇḍo saddhindriyaṁ assaddhiyaṁ kasaṭo yo tattha attharaso
 dhammaraso vimuttiraso idaṁ peyyaṁ paggahamaṇḍo viriyindriyaṁ
 kosajjaṁ kasaṭo yo tattha < PTS. Ps II , 89 >attharaso dhammaraso vimuttiraso idaṁ
 peyyaṁ upaṭṭhānamaṇḍo satindriyaṁ pamādo kasaṭo yo tattha
 attharaso dhammaraso vimuttiraso idaṁ peyyaṁ avikkhepamaṇḍo
 samādhindriyaṁ uddhaccaṁ kasaṭo yo tattha attharaso dhammaraso
 vimuttiraso idaṁ peyyaṁ dassanamaṇḍo paññindriyaṁ avijjā kasaṭo
 yo tattha attharaso dhammaraso vimuttiraso idaṁ peyyaṁ assaddhiye
 akampiyamaṇḍo saddhābalaṁ assaddhiyaṁ kasaṭo yo tattha attharaso
 dhammaraso vimuttiraso idaṁ peyyaṁ kosajje akampiyamaṇḍo
 viriyabalaṁ kosajjaṁ kasaṭo yo tattha attharaso dhammaraso
 vimuttiraso idaṁ peyyaṁ pamāde akampiyamaṇḍo satibalaṁ pamādo
 kasaṭo yo tattha attharaso dhammaraso vimuttiraso idaṁ peyyaṁ
 uddhacce akampiyamaṇḍo samādhibalaṁ uddhaccaṁ kasaṭo yo tattha
 attharaso dhammaraso vimuttiraso idaṁ peyyaṁ avijjāya akampiyamaṇḍo
 paññābalaṁ avijjā kasaṭo yo tattha attharaso dhammaraso
-------------------------------------------------
[page 429]
 Vimuttiraso idaṁ peyyaṁ upaṭṭhānamaṇḍo satisambojjhaṅgo
 pamādo kasaṭo yo tattha attharaso dhammaraso vimuttiraso idaṁ
 peyyaṁ pavicayamaṇḍo dhammavicayasambojjhaṅgo avijjā kasaṭo yo
 tattha attharaso dhammaraso vimuttiraso idaṁ peyyaṁ paggahamaṇḍo
 viriyasambojjhaṅgo kosajjaṁ kasaṭo yo tattha attharaso dhammaraso
 vimuttiraso idaṁ peyyaṁ pharaṇamaṇḍo pītisambojjhaṅgo
 pariḷāho kasaṭo yo tattha attharaso dhammaraso vimuttiraso
 idaṁ peyyaṁ upasamamaṇḍo passaddhisambojjhaṅgo duṭṭhullaṁ
 kasaṭo yo tattha attharaso dhammaraso vimuttiraso idaṁ peyyaṁ
 avikkhepamaṇḍo samādhisambojjhaṅgo uddhaccaṁ kasaṭo yo tattha
 attharaso dhammaraso vimuttiraso idaṁ peyyaṁ paṭisaṅkhānamaṇḍo
 upekkhāsambojjhaṅgo appaṭisaṅkhānaṁ kasaṭo yo tattha attharaso
 dhammaraso vimuttiraso idaṁ peyyaṁ.
      [533] Dassanamaṇḍo sammādiṭṭhi micchādiṭṭhi kasaṭo yo
 tattha attharaso dhammaraso vimuttiraso idaṁ peyyaṁ abhiropanamaṇḍo
 sammāsaṅkappo micchāsaṅkappo kasaṭo yo tattha attharaso
 dhammaraso vimuttiraso idaṁ peyyaṁ pariggahamaṇḍo sammāvācā
 micchāvācā kasaṭo yo tattha < PTS. Ps II , 90 >attharaso dhammaraso vimuttiraso
 idaṁ peyyaṁ samuṭṭhānamaṇḍo sammākammanto micchākammanto
 kasaṭo yo tattha attharaso dhammaraso vimuttiraso idaṁ peyyaṁ
-------------------------------------------------
[page 430]
 Vodānamaṇḍo sammāājīvo micchāājīvo kasaṭo yo tattha
 attharaso dhammaraso vimuttiraso idaṁ peyyaṁ paggahamaṇḍo
 sammāvāyāmo micchāvāyāmo kasaṭo yo tattha attharaso
 dhammaraso vimuttiraso idaṁ peyyaṁ upaṭṭhānamaṇḍo sammāsati
 micchāsati kasaṭo yo tattha attharaso dhammaraso vimuttiraso
 idaṁ peyyaṁ avikkhepamaṇḍo sammāsamādhi micchāsamādhi kasaṭo
 yo tattha attharaso dhammaraso vimuttiraso idaṁ peyyaṁ dassanamaṇḍo
 sammādiṭṭhi abhiropanamaṇḍo sammāsaṅkappo pariggahamaṇḍo
 sammāvācā samuṭṭhānamaṇḍo sammākammanto vodānamaṇḍo
 sammāājīvo paggahamaṇḍo sammāvāyāmo upaṭṭhānamaṇḍo
 sammāsati avikkhepamaṇḍo sammāsamādhi upaṭṭhānamaṇḍo
 satisambojjhaṅgo pavicayamaṇḍo dhammavicayasambojjhaṅgo paggahamaṇḍo
 viriyasambojjhaṅgo pharaṇamaṇḍo pītisambojjhaṅgo upasamamaṇḍo
 passaddhisambojjhaṅgo avikkhepamaṇḍo samādhisambojjhaṅgo
 paṭisaṅkhānamaṇḍo upekkhāsambojjhaṅgo assaddhiye akampiyamaṇḍo
 saddhābalaṁ kosajje akampiyamaṇḍo viriyabalaṁ pamāde
 akampiyamaṇḍo satibalaṁ uddhacce akampiyamaṇḍo samādhibalaṁ
 avijjāya akampiyamaṇḍo paññābalaṁ adhimokkhamaṇḍo saddhindriyaṁ
 paggahamaṇḍo viriyindriyaṁ upaṭṭhānamaṇḍo satindriyaṁ
-------------------------------------------------
[page 431]
 Avikkhepamaṇḍo samādhindriyaṁ dassanamaṇḍo paññindriyaṁ ādhipateyyaṭṭhena
 indriyaṁ maṇḍo akampiyaṭṭhena balaṁ maṇḍo niyyānaṭṭhena
 bojjhaṅgo maṇḍo hetaṭṭhena maggo maṇḍo upaṭṭhānaṭṭhena
 satipaṭṭhānā maṇḍo padahanaṭṭhena sammappadhānā maṇḍo
 ijjhanaṭṭhena iddhipādā maṇḍo [1]- avikkhepaṭṭhena samatho
 maṇḍo anupassanaṭṭhena vipassanā maṇḍo ekarasaṭṭhena
 samathavipassanā maṇḍo anativattanaṭṭhena yuganaddhā maṇḍo
 saṁvaraṭṭhena sīlavisuddhi maṇḍo avikkhepaṭṭhena cittavisuddhi
 maṇḍo dassanaṭṭhena diṭṭhivisuddhi maṇḍo < PTS. Ps II , 91 >muttaṭṭhena
 vimokkho maṇḍo paṭivedhaṭṭhena vijjā maṇḍo pariccāgaṭṭhena
 vimutti maṇḍo samucchedaṭṭhena khaye ñāṇaṁ maṇḍo paṭippassaddhaṭṭhena
 anuppāde ñāṇaṁ maṇḍo chando mūlaṭṭhena maṇḍo
 manasikāro samuṭṭhānaṭṭhena maṇḍo phasso samodhānaṭṭhena
 maṇḍo vedanā samosaraṇaṭṭhena maṇḍo samādhi pamukhaṭṭhena
 maṇḍo sati ādhipateyyaṭṭhena maṇḍo paññā taduttaraṭṭhena
 maṇḍo vimutti sāraṭṭhena maṇḍo amatogadhaṁ nibbānaṁ
 pariyosānaṭṭhena maṇḍoti.
                     Maṇḍapeyyakathā [2]-.
                       Bhāṇavāraṁ 3-.
                     Mahāvaggo paṭhamo.
                   Tassa vaggassa uddānaṁ bhavati

  *  *  *  *  *  *
  Footnote:1 Ma. tathaṭṭhena saccā maṇḍo. 2 Ma. niṭṭhitā. 3 Ma. catutthabhāṇavāro.
-------------------------------------------------
[page 432]
           Ñāṇadiṭṭhi 1- ca assāsā indriyaṁ 2- vimokkhapañcamā
           gatikammavipallāsā maggo maṇḍena te dasāti
 esa nikāyavaro 3- ṭhapito assamo 4- paṭhamo ca pavaro varamaggoti 5-.
                        --------
                   Yuganaddhavagge yuganaddhakathā
      [534] < PTS. Ps II , 92 >Evamme sutaṁ ekaṁ samayaṁ āyasmā ānando
 kosambiyaṁ viharati ghositārāme tatra kho āyasmā ānando
 bhikkhū āmantesi āvusoti 6- āvusoti kho te bhikkhū āyasmato
 ānandassa paccassosuṁ āyasmā ānando etadavoca yo hi
 koci āvuso bhikkhu vā bhikkhunī vā mama santike arahattaṁ 7-
 byākaroti sabbaso catūhi maggehi etesaṁ vā aññatarena
 katamehi catūhi.
      Idhāvuso bhikkhu samathapubbaṅgamaṁ vipassanaṁ bhāveti tassa
 samathapubbaṅgamaṁ vipassanaṁ bhāvayato maggo sañjāyati so taṁ maggaṁ
 āsevati bhāveti bahulīkaroti tassa taṁ maggaṁ āsevato bhāvayato
 bahulīkaroto saññojanāni pahīyanti anusayā byantīhonti.
      Puna caparaṁ āvuso bhikkhu vipassanāpubbaṅgamaṁ samathaṁ bhāveti
 tassa vipassanāpubbaṅgamaṁ samathaṁ bhāvayato maggo sañjāyati so

  *  *  *  *  *  *
  Footnote:1 Ma. ñāṇadiṭṭhī. 2 Yu. indriyavimokkha .... 3 Ma. nikāyadharehi.
 4 Ma. asamo paṭhamo pavaro. Yu. asamo paṭhamo varo ca vaggoti. 5 Sī. varavaggoti.
 6 Ma. āvuso bhikkhavoti. Yu. āvuso bhikkhaveti. 7 Ma. arahattapattaṁ. Yu.
 arahattapattī. evaṁmuparipi.
-------------------------------------------------
[page 433]
 Taṁ maggaṁ āsevati bhāveti bahulīkaroti tassa taṁ maggaṁ āsevato
 bhāvayato bahulīkaroto saññojanāni pahīyanti anusayā
 byantīhonti.
      Puna caparaṁ āvuso bhikkhu samathavipassanaṁ yuganaddhaṁ 1- bhāveti
 tassa taṁ samathavipassanaṁ yuganaddhaṁ bhāvayato maggo sañjāyati so
 taṁ maggaṁ āsevati bhāveti bahulīkaroti tassa taṁ maggaṁ
 āsevato bhāvayato < PTS. Ps II , 93 >bahulīkaroto saññojanāni pahīyanti anusayā
 byantīhonti.
      Puna caparaṁ āvuso bhikkhuno dhammuddhaccāviggahitamānasaṁ 2- hoti
 so āvuso samayo yantaṁ cittaṁ ajjhattaññeva santiṭṭhati
 sannisīdati ekodi hoti samādhiyati tassa maggo sañjāyati
 so taṁ maggaṁ āsevati bhāveti bahulīkaroti tassa taṁ maggaṁ
 āsevato bhāvayato bahulīkaroto saññojanāni pahīyanti anusayā
 byantīhonti. Yo hi koci āvuso bhikkhu vā bhikkhunī vā
 mama santike arahattaṁ byākaroti sabbaso imehi catūhi maggehi
 etesaṁ vā aññatarenāti.
      [535] Kathaṁ samathapubbaṅgamaṁ vipassanaṁ bhāveti. Nekkhammavasena
 cittassa ekaggatā avikkhepo samādhi tattha jāte dhamme aniccato
 anupassanaṭṭhena vipassanā dukkhato anupassanaṭṭhena vipassanā

  *  *  *  *  *  *
  Footnote:1 Sī. Yu. yuganandhaṁ. evamuparipi. 2 Sī. dhammuddaccaṁ viggahitamānasaṁ. Ma. Yu.
 dhammuddhaccaviggahitaṁ mānasaṁ. evamuparipi.
-------------------------------------------------
[page 434]
 Anattato anupassanaṭṭhena vipassanā iti paṭhamaṁ samatho pacchā
 vipassanā tena vuccati samathapubbaṅgamaṁ vipassanaṁ bhāveti 1-.
      Bhāvetīti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā.
      Maggo sañjāyatīti kathaṁ maggo sañjāyati dassanaṭṭhena
 sammādiṭṭhi maggo sañjāyati abhiropanaṭṭhena 2- sammāsaṅkappo
 maggo sañjāyati pariggahaṭṭhena sammāvācā maggo sañjāyati
 samuṭṭhānaṭṭhena sammākammanto maggo sañjāyati vodānaṭṭhena
 sammāājīvo maggo sañjāyati paggahaṭṭhena sammāvāyāmo
 maggo sañjāyati upaṭṭhānaṭṭhena sammāsati maggo sañjāyati
 avikkhepaṭṭhena sammāsamādhi maggo sañjāyati evaṁ maggo
 sañjāyati.
      So taṁ maggaṁ āsevati bhāveti bahulīkarotīti āsevatīti kathaṁ
 āsevati. Āvajjanto āsevati jānanto āsevati passanto
 āsevati paccavekkhanto āsevati < PTS. Ps II , 94 >cittaṁ adhiṭṭhahanto āsevati
 saddhāya adhimuccanto āsevati viriyaṁ paggaṇhanto āsevati
 satiṁ upaṭṭhāpento āsevati cittaṁ samādahanto āsevati
 paññāya pajānanto āsevati abhiññeyyaṁ abhijānanto āsevati
 pariññeyyaṁ parijānanto āsevati pahātabbaṁ pajahanto āsevati

  *  *  *  *  *  *
  Footnote:1 Ma. itisaddo dissati. evamuparipi. 2 Ma. abhiniropanaṭṭhena. evamuparipi.
-------------------------------------------------
[page 435]
 Bhāvetabbaṁ bhāvento āsevati sacchikātabbaṁ sacchikaronto
 āsevati evaṁ āsevati.
      Bhāvetīti kathaṁ bhāveti. Āvajjanto bhāveti jānanto
 bhāveti passanto bhāveti paccavekkhanto bhāveti cittaṁ
 adhiṭṭhahanto bhāveti saddhāya adhimuccanto bhāveti viriyaṁ
 paggaṇhanto bhāveti satiṁ upaṭṭhāpento bhāveti cittaṁ
 samādahanto bhāveti paññāya pajānanto bhāveti abhiññeyyaṁ
 abhijānanto bhāveti pariññeyyaṁ parijānanto bhāveti pahātabbaṁ
 pajahanto bhāveti bhāvetabbaṁ bhāvento bhāveti sacchikātabbaṁ
 sacchikaronto bhāveti evaṁ bhāveti.
      Bahulīkarotīti kathaṁ bahulīkaroti. Āvajjanto bahulīkaroti
 jānanto bahulīkaroti passanto bahulīkaroti paccavekkhanto
 bahulīkaroti cittaṁ adhiṭṭhahanto bahulīkaroti saddhāya adhimuccanto
 bahulīkaroti viriyaṁ paggaṇhanto bahulīkaroti satiṁ upaṭṭhāpento
 bahulīkaroti cittaṁ samādahanto bahulīkaroti paññāya pajānanto
 bahulīkaroti abhiññeyyaṁ abhijānanto bahulīkaroti pariññeyyaṁ
 parijānanto bahulīkaroti pahātabbaṁ pajahanto bahulīkaroti
 bhāvetabbaṁ bhāvento bahulīkaroti sacchikātabbaṁ sacchikaronto
 bahulīkaroti evaṁ bahulīkaroti.
      Tassa taṁ maggaṁ āsevato bhāvayato bahulīkaroto saññojanāni
-------------------------------------------------
[page 436]
 Pahīyanti anusayā byantīhontīti kathaṁ saññojanāni pahīyanti
 anusayā byantīhonti.
      Sotāpattimaggena sakkāyadiṭṭhi vicikicchā sīlabbataparāmāso
 imāni tīṇi saññojanāni pahīyanti diṭṭhānusayo vicikicchānusayo
 ime dve anusayā byantīhonti.
      Sakadāgāmimaggena oḷārikaṁ kāmarāgasaññojanaṁ paṭighasaññojanaṁ
 imāni dve saññojanāni pahīyanti oḷāriko kāmarāgānusayo
 paṭighānusayo ime dve anusayā byantīhonti.
      Anāgāmimaggena aṇusahagataṁ kāmarāgasaññojanaṁ < PTS. Ps II , 95 >paṭighasaññojanaṁ
 imāni dve saññojanāni pahīyanti aṇusahagato kāmarāgānusayo
 paṭighānusayo ime dve anusayā byantīhonti.
      Arahattamaggena rūparāgo arūparāgo māno uddhaccaṁ avijjā
 imāni pañca saññojanāni pahīyanti mānānusayo bhavarāgānusayo
 avijjānusayo ime tayo anusayā byantīhonti evaṁ saññojanāni
 pahīyanti anusayā byantīhonti.
      [536] Abyāpādavasena cittassa ekaggatā avikkhepo samādhi
 ālokasaññāvasena cittassa ekaggatā avikkhepo samādhi .pe.
 Paṭinissaggānupassī assāsavasena paṭinissaggānupassī passāsavasena
 cittassa ekaggatā avikkhepo samādhi tattha jāte dhamme aniccato
 anupassanaṭṭhena vipassanā dukkhato anupassanaṭṭhena vipassanā
-------------------------------------------------
[page 437]
 Anattato anupassanaṭṭhena vipassanā iti paṭhamaṁ samatho pacchā
 vipassanā tena vuccati samathapubbaṅgamaṁ vipassanaṁ bhāveti.
      Bhāvetīti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā.
      Maggo sañjāyatīti kathaṁ maggo sañjāyati. Dassanaṭṭhena
 sammādiṭṭhi maggo sañjāyati abhiropanaṭṭhena sammāsaṅkappo
 maggo sañjāyati .pe. Avikkhepaṭṭhena sammāsamādhi maggo
 sañjāyati evaṁ maggo sañjāyati.
      So taṁ maggaṁ āsevati bhāveti bahulīkarotīti āsevatīti
 kathaṁ āsevati. Āvajjanto āsevati jānanto āsevati .pe.
 Sacchikātabbaṁ sacchikaronto āsevati evaṁ āsevati.
      Bhāvetīti kathaṁ bhāveti. Āvajjanto bhāveti jānanto
 bhāveti .pe. Sacchikātabbaṁ sacchikaronto bhāveti evaṁ bhāveti.
      Bahulīkarotīti kathaṁ bahulīkaroti. Āvajjanto bahulīkaroti
 jānanto bahulīkaroti .pe. Sacchikātabbaṁ sacchikaronto
 bahulīkaroti evaṁ bahulīkaroti.
      Tassa taṁ maggaṁ āsevato bhāvayato bahulīkaroto saññojanāni
 pahīyanti anusayā byantīhontīti kathaṁ saññojanāni pahīyanti
 anusayā byantīhonti.
-------------------------------------------------
[page 438]
      Sotāpattimaggena sakkāyadiṭṭhi vicikicchā sīlabbataparāmāso
 imāni tīṇi saññojanāni pahīyanti diṭṭhānusayo vicikicchānusayo
 ime dve anusayā byantīhonti.
      Sakadāgāmimaggena oḷārikaṁ kāmarāgasaññojanaṁ paṭighasaññojanaṁ
 imāni dve saññojanāni pahīyanti oḷāriko kāmarāgānusayo
 paṭighānusayo ime dve anusayā byantīhonti.
      Anāgāmimaggena aṇusahagataṁ kāmarāgasaññojanaṁ paṭighasaññojanaṁ
 imāni dve saññojanāni pahīyanti aṇusahagato kāmarāgānusayo
 paṭighānusayo ime dve anusayā byantīhonti.
      Arahattamaggena rūparāgo arūparāgo māno uddhaccaṁ avijjā
 imāni pañca saññojanāni pahīyanti mānānusayo bhavarāgānusayo
 avijjānusayo ime tayo anusayā byantīhonti evaṁ saññojanāni
 pahīyanti anusayā byantīhonti evaṁ samathapubbaṅgamaṁ vipassanaṁ
 bhāveti.
      [537] Kathaṁ vipassanāpubbaṅgamaṁ samathaṁ bhāveti. Aniccato
 anupassanaṭṭhena vipassanā dukkhato anupassanaṭṭhena vipassanā
 anattato anupassanaṭṭhena vipassanā tattha jātānaṁ dhammānaṁ ca
 vossaggārammaṇatā cittassa ekaggatā avikkhepo samādhi iti
 paṭhamaṁ vipassanā pacchā samatho tena vuccati vipassanāpubbaṅgamaṁ
 samathaṁ bhāveti.
-------------------------------------------------
[page 439]
      Bhāvetīti catasso bhāvanā .pe. Āsevanaṭṭhena bhāvanā .pe.
 Maggo sañjāyatīti kathaṁ maggo sañjāyati .pe. Evaṁ
 maggo sañjāyati .pe. Evaṁ saññojanāni pahīyanti anusayā
 byantīhonti. Rūpaṁ aniccato anupassanaṭṭhena vipassanā rūpaṁ
 dukkhato anupassanaṭṭhena vipassanā rūpaṁ anattato anupassanaṭṭhena
 vipassanā tattha jātānaṁ dhammānaṁ ca vossaggārammaṇatā cittassa
 ekaggatā avikkhepo samādhi iti paṭhamaṁ vipassanā pacchā
 samatho tena vuccati vipassanāpubbaṅgamaṁ samathaṁ bhāveti.
      Bhāvetīti catasso bhāvanā .pe. Āsevanaṭṭhena bhāvanā
 maggo sañjāyatīti .pe. Evaṁ maggo sañjāyati .pe. Evaṁ
 saññojanāni pahīyanti anusayā byantīhonti vedanaṁ < PTS. Ps II , 97 >saññaṁ
 saṅkhāre viññāṇaṁ cakkhuṁ .pe. Jarāmaraṇaṁ aniccato
 anupassanaṭṭhena vipassanā jarāmaraṇaṁ dukkhato .pe. Anattato
 anupassanaṭṭhena vipassanā tattha jātānaṁ dhammānaṁ ca vossaggārammaṇatā
 cittassa ekaggatā avikkhepo samādhi iti paṭhamaṁ
 vipassanā pacchā samatho tena vuccati vipassanāpubbaṅgamaṁ samathaṁ
 bhāveti.
      Bhāvetīti catasso bhāvanā .pe. Sañjāyatīti kathaṁ maggo
 sañjāyati .pe. Evaṁ maggo sañjāyati .pe. Evaṁ saññojanāni
 pahīyanti anusayā byantīhonti evaṁ vipassanāpubbaṅgamaṁ
-------------------------------------------------
[page 440]
 Samathaṁ bhāveti.
      [538] Kathaṁ samathavipassanaṁ yuganaddhaṁ bhāveti. Soḷasahi
 ākārehi samathavipassanaṁ yuganaddhaṁ bhāveti ārammaṇaṭṭhena
 gocaraṭṭhena pahānaṭṭhena pariccāgaṭṭhena vuṭṭhānaṭṭhena vivaṭṭanaṭṭhena
 santaṭṭhena paṇītaṭṭhena vimuttaṭṭhena anāsavaṭṭhena taraṇaṭṭhena
 animittaṭṭhena appaṇihitaṭṭhena suññataṭṭhena ekarasaṭṭhena
 anativattanaṭṭhena yuganaddhaṭṭhena.
      Kathaṁ ārammaṇaṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi nirodhārammaṇo
 avijjaṁ pajahato anupassanaṭṭhena vipassanā nirodhārammaṇā iti
 ārammaṇaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati ārammaṇaṭṭhena
 samathavipassanaṁ yuganaddhaṁ bhāveti.
      Bhāvetīti catasso bhāvanā .pe. Āsevanaṭṭhena bhāvanā .pe.
 Maggo sañjāyatīti kathaṁ maggo sañjāyati .pe. Evaṁ maggo
 sañjāyati evaṁ saññojanāni pahīyanti anusayā byantīhonti
 evaṁ ārammaṇaṭṭhena samathavipassanaṁ yuganaddhaṁ bhāveti.
      Kathaṁ gocaraṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi nirodhagocaro
 avijjaṁ pajahato anupassanaṭṭhena vipassanā nirodhagocarā iti
-------------------------------------------------
[page 441]
 Gocaraṭṭhena samathavipassanā ekarasā honti yuganaddhā honti
 aññamaññaṁ < PTS. Ps II , 98 >nātivattantīti tena vuccati gocaraṭṭhena samathavipassanaṁ
 yuganaddhaṁ bhāveti.
      [539] Kathaṁ pahānaṭṭhena samathavipassanaṁ yuganaddhaṁ bhāveti.
 Uddhaccasahagatakilese ca khandhe ca pajahato cittassa ekaggatā
 avikkhepo samādhi nirodhagocaro avijjāsahagatakilese ca khandhe ca
 pajahato anupassanaṭṭhena vipassanā nirodhagocarā iti pahānaṭṭhena
 samathavipassanā ekarasā honti yuganaddhā honti aññamaññaṁ
 nātivattantīti tena vuccati pahānaṭṭhena samathavipassanaṁ yuganaddhaṁ
 bhāveti.
      Kathaṁ pariccāgaṭṭhena samathavipassanaṁ yuganaddhaṁ bhāveti.
 Uddhaccasahagatakilese ca khandhe ca pariccajato cittassa ekaggatā
 avikkhepo samādhi nirodhagocaro avijjāsahagatakilese ca khandhe ca
 pariccajato anupassanaṭṭhena vipassanā nirodhagocarā iti
 pariccāgaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati pariccāgaṭṭhena
 samathavipassanaṁ yuganaddhaṁ bhāveti.
      Kathaṁ vuṭṭhānaṭṭhena samathavipassanaṁ yuganaddhaṁ bhāveti.
 Uddhaccasahagatakilesehi ca khandhehi ca vuṭṭhahato cittassa ekaggatā
 avikkhepo samādhi nirodhagocaro avijjāsahagatakilesehi ca khandhehi
-------------------------------------------------
[page 442]
 Ca vuṭṭhahato anupassanaṭṭhena vipassanā nirodhagocarā iti
 vuṭṭhānaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati vuṭṭhānaṭṭhena
 samathavipassanaṁ yuganaddhaṁ bhāveti.
      Kathaṁ vivaṭṭanaṭṭhena samathavipassanaṁ yuganaddhaṁ bhāveti.
 Uddhaccasahagatakilesehi ca khandhehi ca vivaṭṭato cittassa ekaggatā
 avikkhepo samādhi nirodhagocaro avijjāsahagatakilesehi ca khandhehi
 ca vivaṭṭato anupassanaṭṭhena vipassanā nirodhagocarā iti
 vivaṭṭanaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati vivaṭṭanaṭṭhena
 samathavipassanaṁ yuganaddhaṁ bhāveti.
      [540] Kathaṁ santaṭṭhena samathavipassanaṁ yuganaddhaṁ bhāveti.
 Uddhaccaṁ pajahato cittassa ekaggatā avikkhepo samādhi santo
 hoti nirodhagocaro avijjaṁ < PTS. Ps II , 99 >pajahato anupassanaṭṭhena vipassanā
 santā hoti nirodhagocarā iti santaṭṭhena samathavipassanā ekarasā
 honti yuganaddhā honti aññamaññaṁ nātivattantīti tena
 vuccati santaṭṭhena samathavipassanaṁ yuganaddhaṁ bhāveti.
      Kathaṁ paṇītaṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi paṇīto hoti
 nirodhagocaro avijjaṁ pajahato anupassanaṭṭhena vipassanā paṇītā hoti
-------------------------------------------------
[page 443]
 Nirodhagocarā iti paṇītaṭṭhena samathavipassanā ekarasā honti
 yuganaddhā honti aññamaññaṁ nātivattantīti tena vuccati
 paṇītaṭṭhena samathavipassanaṁ yuganaddhaṁ bhāveti.
      Kathaṁ vimuttaṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi vimutto hoti
 nirodhagocaro avijjaṁ pajahato anupassanaṭṭhena vipassanā vimuttā
 hoti nirodhagocarā iti rāgavirāgā cetovimutti avijjāvirāgā
 paññāvimutti iti vimuttaṭṭhena samathavipassanā ekarasā honti
 yuganaddhā honti aññamaññaṁ nātivattantīti tena vuccati
 vimuttaṭṭhena samathavipassanaṁ yuganaddhaṁ bhāveti.
      [541] Kathaṁ anāsavaṭṭhena samathavipassanaṁ yuganaddhaṁ bhāveti.
 Uddhaccaṁ pajahato cittassa ekaggatā avikkhepo samādhi kāmāsavena
 anāsavo hoti nirodhagocaro avijjaṁ pajahato anupassanaṭṭhena
 vipassanā avijjāsavena anāsavā hoti nirodhagocarā iti
 anāsavaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati anāsavaṭṭhena samathavipassanaṁ
 yuganaddhaṁ bhāveti.
      Kathaṁ taraṇaṭṭhena samathavipassanaṁ yuganaddhaṁ bhāveti. Uddhaccasahagatakilesehi
 ca khandhehi ca tarato cittassa ekaggatā avikkhepo
 samādhi nirodhagocaro avijjāsahagatakilesehi ca khandhehi ca tarato
-------------------------------------------------
[page 444]
 Anupassanaṭṭhena vipassanā nirodhagocarā iti taraṇaṭṭhena samathavipassanā
 ekarasā honti yuganaddhā honti aññamaññaṁ nātivattantīti
 tena vuccati taraṇaṭṭhena samathavipassanaṁ yuganaddhaṁ bhāveti.
      Kathaṁ animittaṭṭhena samathavipassanaṁ yuganaddhaṁ < PTS. Ps II , 100 >bhāveti. Uddhaccaṁ
 pajahato cittassa ekaggatā avikkhepo samādhi sabbanimittehi
 animitto hoti nirodhagocaro avijjaṁ pajahato anupassanaṭṭhena
 vipassanā sabbanimittehi animittā hoti nirodhagocarā iti
 animittaṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati animittaṭṭhena
 samathavipassanaṁ yuganaddhaṁ bhāveti.
      Kathaṁ appaṇihitaṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi sabbapaṇidhīhi
 appaṇihito hoti nirodhagocaro avijjaṁ pajahato anupassanaṭṭhena
 vipassanā sabbapaṇidhīhi appaṇihitā hoti nirodhagocarā iti
 appaṇihitaṭṭhena samathavipassanā ekarasā honti yuganaddhā
 honti aññamaññaṁ nātivattantīti tena vuccati appaṇihitaṭṭhena
 samathavipassanaṁ yuganaddhaṁ bhāveti.
      Kathaṁ suññataṭṭhena samathavipassanaṁ yuganaddhaṁ bhāveti. Uddhaccaṁ
 pajahato cittassa ekaggatā avikkhepo samādhi sabbābhinivesehi
 suñño hoti nirodhagocaro avijjaṁ pajahato anupassanaṭṭhena
-------------------------------------------------
[page 445]
 Vipassanā sabbābhinivesehi suññā hoti nirodhagocarā iti
 suññataṭṭhena samathavipassanā ekarasā honti yuganaddhā honti
 aññamaññaṁ nātivattantīti tena vuccati suññataṭṭhena samathavipassanaṁ
 yuganaddhaṁ bhāveti.
      Bhāvetīti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā .pe.
 Maggo sañjāyatīti kathaṁ maggo sañjāyati .pe. Evaṁ maggo
 sañjāyati .pe. Evaṁ saññojanāni pahīyanti anusayā
 byantīhonti evaṁ suññataṭṭhena samathavipassanaṁ yuganaddhaṁ bhāveti
 imehi soḷasahi ākārehi samathavipassanaṁ yuganaddhaṁ bhāveti evaṁ
 samathavipassanaṁ yuganaddhaṁ bhāveti.
      [542] Kathaṁ dhammuddhaccāviggahitamānasaṁ hoti. Aniccato
 manasikaroto obhāso uppajjati < PTS. Ps II , 101 >obhāso dhammoti obhāsaṁ
 āvajjati tato vikkhepo uddhaccantena uddhaccena viggahitamānaso
 aniccato 1- upaṭṭhānaṁ yathābhūtaṁ nappajānāti dukkhato upaṭṭhānaṁ
 yathābhūtaṁ nappajānāti anattato upaṭṭhānaṁ yathābhūtaṁ nappajānāti
 tena vuccati dhammuddhaccāviggahitamānasaṁ 2- hoti so samayo yantaṁ
 cittaṁ ajjhattaññeva santiṭṭhati sannisīdati ekodi hoti

  *  *  *  *  *  *
  Footnote:1 Sī. avijjato. 2 Ma. Yu. ... mānaso. evamuparipi.
-------------------------------------------------
[page 446]
 Samādhiyati tassa maggo sañjāyatīti kathaṁ maggo sañjāyati .pe.
 Evaṁ maggo sañjāyati .pe. Evaṁ saññojanāni pahīyanti
 anusayā byantīhonti aniccato manasikaroto ñāṇaṁ uppajjati
 pīti uppajjati passaddhi uppajjati sukhaṁ uppajjati adhimokkho
 uppajjati paggāho 1- uppajjati upaṭṭhānaṁ uppajjati upekkhā
 uppajjati nikkanti uppajjati nikkanti dhammoti nikkantiṁ
 āvajjati tato vikkhepo uddhaccantena 2- uddhaccena viggahitamānaso
 aniccato upaṭṭhānaṁ yathābhūtaṁ nappajānāti dukkhato
 upaṭṭhānaṁ yathābhūtaṁ nappajānāti anattato upaṭṭhānaṁ yathābhūtaṁ
 nappajānāti tena vuccati dhammuddhaccāviggahitamānasaṁ hoti so
 samayo yantaṁ cittaṁ ajjhattaññeva santiṭṭhati sannisīdati
 ekodi hoti samādhiyati tassa maggo sañjāyatīti kathaṁ maggo
 sañjāyati .pe. Evaṁ maggo sañjāyati .pe. Evaṁ saññojanāni
 pahīyanti anusayā byantīhonti dukkhato manasikaroto .pe.
 Anattato manasikaroto obhāso uppajjati ñāṇaṁ uppajjati
 pīti uppajjati passaddhi uppajjati sukhaṁ uppajjati adhimokkho
 uppajjati paggāho uppajjati upaṭṭhānaṁ uppajjati
 upekkhā uppajjati nikkanti uppajjati nikkanti dhammoti
 nikkantiṁ āvajjati tato vikkhepo uddhaccantena uddhaccena

  *  *  *  *  *  *
  Footnote:1 Ma. kesuci potthakesu sabbavāresu paggahoti likhitaṁ. 2 Ma. Yu. uddhaccaṁ tena.
 evamuparipi.
-------------------------------------------------
[page 447]
 Viggahitamānaso anattato upaṭṭhānaṁ aniccato upaṭṭhānaṁ dukkhato
 upaṭṭhānaṁ yathābhūtaṁ nappajānāti < PTS. Ps II , 102 >tena vuccati dhammuddhaccāviggahitamānasaṁ
 .pe. Evaṁ saññojanāni pahīyanti anusayā
 byantīhonti.
      [543] Rūpaṁ aniccato manasikaroto .pe. Rūpaṁ dukkhato
 manasikaroto rūpaṁ anattato manasikaroto vedanaṁ saññaṁ saṅkhāre
 viññāṇaṁ cakkhuṁ .pe. Jarāmaraṇaṁ aniccato manasikaroto jarāmaraṇaṁ
 dukkhato manasikaroto jarāmaraṇaṁ anattato manasikaroto obhāso
 uppajjati ñāṇaṁ uppajjati pīti uppajjati passaddhi
 uppajjati sukhaṁ uppajjati adhimokkho uppajjati paggāho
 uppajjati upaṭṭhānaṁ uppajjati upekkhā uppajjati nikkanti
 uppajjati nikkanti dhammoti nikkantiṁ āvajjati tato vikkhepo
 uddhaccantena uddhaccena viggahitamānaso jarāmaraṇaṁ anattato
 upaṭṭhānaṁ yathābhūtaṁ nappajānāti jarāmaraṇaṁ aniccato upaṭṭhānaṁ
 yathābhūtaṁ nappajānāti jarāmaraṇaṁ dukkhato upaṭṭhānaṁ yathābhūtaṁ
 nappajānāti tena vuccati dhammuddhaccāviggahitamānasaṁ hoti so
 samayo yantaṁ cittaṁ ajjhattaññeva aniccato santiṭṭhati sannisīdati
 ekodi hoti samādhiyati tassa maggo sañjāyatīti kathaṁ maggo
 sañjāyati .pe. Evaṁ maggo sañjāyati .pe. Evaṁ saññojanāni
 pahīyanti anusayā byantīhonti evaṁ dhammuddhaccāviggahitamānasaṁ
-------------------------------------------------
[page 448]
 Hoti.
          Obhāse ceva ñāṇe ca pītiyā ca vikampati
          passaddhiyā sukhe ceva yehi cittaṁ pavedhati
          adhimokkhe ca paggāhe upaṭṭhāne ca vikampati 1-
          upekkhāvajjanā ceva upekkhāya ca nikantiyā
          imāni dasa ṭhānāni paññāyassa pariccitā
          dhammuddhaccakusalo hoti na ca sammohagacchati 2-
          vikampati 3- ceva kilissati ca cavati cittabhāvanā
          vikampati 3- kilissati bhāvanā parihāyati
          visujjhati na kilissati bhāvanā na parihāyati
          na ca vikkhippate 4- cittaṁ na kilissati na cavati cittabhāvanā 5-
          imehi catūhi ṭhānehi cittassa 6- saṅkhepaṁ vikkhepaṁ
          [7]- Viggahitaṁ dasaṭṭhānehi sampajānātīti 8-.
                       Yuganaddhakathā.
                        --------
                    Yuganaddhavagge saccakathā
                     paripuṇṇakathānidānaṁ 9-
      [544] < PTS. Ps II , 104 >Cattārīmāni bhikkhave tathāni avitathāni anaññathāni
 katamāni cattāri idaṁ dukkhanti bhikkhave tathametaṁ avitathametaṁ

  *  *  *  *  *  *
  Footnote:1 Ma. Yu. kampati. 2 Yu. sammohaṁ. 3 Ma. Yu. vikkhipati. 4 Yu. vikkhipate.
 5 Yu. bhāvanā. 6 Yu. cittasaṅkhepavikkhepaṁ. Ma. cittassa saṅkhepavikkhepaṁ.
 7 Yu. avikkhepaṁ. 8 Yu. pajānātīti. 9 Ma. purimanidānaṁ.
-------------------------------------------------
[page 449]
 Anaññathametaṁ ayaṁ dukkhasamudayoti tathametaṁ avitathametaṁ anaññathametaṁ
 ayaṁ dukkhanirodhoti tathametaṁ avitathametaṁ anaññathametaṁ ayaṁ
 dukkhanirodhagāminī paṭipadāti tathametaṁ avitathametaṁ anaññathametaṁ
 imāni kho bhikkhave cattāri tathāni avitathāni anaññathāni.
      [545] Kathaṁ dukkhaṁ tathaṭṭhena saccaṁ. Cattāro dukkhassa
 dukkhaṭṭhā tathā avitathā anaññathā dukkhassa pīḷanaṭṭho saṅkhataṭṭho
 santāpaṭṭho vipariṇāmaṭṭho ime cattāro dukkhassa dukkhaṭṭhā
 tathā avitathā anaññathā evaṁ dukkhaṁ tathaṭṭhena saccaṁ.
      Kathaṁ samudayo tathaṭṭhena saccaṁ. Cattāro samudayassa samudayaṭṭhā
 tathā avitathā anaññathā samudayassa āyuhanaṭṭho nidānaṭṭho
 saṅyogaṭṭho palibodhaṭṭho ime cattāro samudayassa samudayaṭṭhā tathā
 avitathā anaññathā evaṁ samudayo tathaṭṭhena saccaṁ.
      Kathaṁ nirodho tathaṭṭhena saccaṁ. Cattāro nirodhassa < PTS. Ps II , 105 >nirodhaṭṭhā
 tathā avitathā anaññathā nirodhassa nissaraṇaṭṭho vivekaṭṭho
 asaṅkhataṭṭho amataṭṭho ime cattāro nirodhassa nirodhaṭṭhā tathā
 avitathā anaññathā evaṁ nirodho tathaṭṭhena saccaṁ.
      Kathaṁ maggo tathaṭṭhena saccaṁ. Cattāro maggassa maggaṭṭhā
 tathā avitathā anaññathā maggassa niyyānaṭṭho hetaṭṭho
 dassanaṭṭho ādhipateyyaṭṭho ime cattāro maggassa maggaṭṭhā
 tathā avitathā anaññathā evaṁ maggo tathaṭṭhena saccaṁ.
-------------------------------------------------
[page 450]
      [546] Katihākārehi cattāri saccāni ekapaṭivedhāni. Catūhākārehi
 cattāri saccāni ekapaṭivedhāni tathaṭṭhena anattaṭṭhena
 saccaṭṭhena paṭivedhaṭṭhena imehi catūhākārehi cattāri saccāni
 ekasaṅgahitāni yaṁ ekasaṅgahitaṁ taṁ ekattaṁ ekattaṁ ekena
 ñāṇena paṭivijjhatīti cattāri saccāni ekapaṭivedhāni.
      Kathaṁ tathaṭṭhena cattāri saccāni ekapaṭivedhāni. Catūhākārehi
 tathaṭṭhena cattāri saccāni ekapaṭivedhāni dukkhassa dukkhaṭṭho
 tathaṭṭho samudayassa samudayaṭṭho tathaṭṭho nirodhassa nirodhaṭṭho
 tathaṭṭho maggassa maggaṭṭho tathaṭṭho imehi catūhākārehi
 tathaṭṭhena cattāri saccāni ekasaṅgahitāni yaṁ ekasaṅgahitaṁ taṁ
 ekattaṁ ekattaṁ ekena ñāṇena paṭivijjhatīti cattāri saccāni
 ekapaṭivedhāni.
      Kathaṁ anattaṭṭhena cattāri saccāni ekapaṭivedhāni. Catūhākārehi
 anattaṭṭhena cattāri saccāni ekapaṭivedhāni dukkhassa
 dukkhaṭṭho anattaṭṭho samudayassa samudayaṭṭho anattaṭṭho nirodhassa
 nirodhaṭṭho anattaṭṭho maggassa maggaṭṭho anattaṭṭho imehi
 catūhākārehi anattaṭṭhena cattāri saccāni ekasaṅgahitāni yaṁ
 ekasaṅgahitaṁ taṁ ekattaṁ ekattaṁ ekena ñāṇena paṭivijjhatīti
 cattāri saccāni ekapaṭivedhāni.
      Kathaṁ saccaṭṭhena cattāri saccāni ekapaṭivedhāni. Catūhākārehi
-------------------------------------------------
[page 451]
 Saccaṭṭhena cattāri saccāni ekapaṭivedhāni dukkhassa dukkhaṭṭho
 saccaṭṭho samudayassa samudayaṭṭho saccaṭṭho nirodhassa nirodhaṭṭho
 saccaṭṭho maggassa < PTS. Ps II , 106 >maggaṭṭho saccaṭṭho imehi catūhākārehi
 saccaṭṭhena cattāri saccāni ekasaṅgahitāni yaṁ ekasaṅgahitaṁ taṁ
 ekattaṁ ekattaṁ ekena ñāṇena paṭivijjhatīti cattāri saccāni
 ekapaṭivedhāni.
      Kathaṁ paṭivedhaṭṭhena cattāri saccāni ekapaṭivedhāni. Catūhākārehi
 paṭivedhaṭṭhena cattāri saccāni ekapaṭivedhāni dukkhassa
 dukkhaṭṭho paṭivedhaṭṭho samudayassa samudayaṭṭho paṭivedhaṭṭho
 nirodhassa nirodhaṭṭho paṭivedhaṭṭho maggassa maggaṭṭho paṭivedhaṭṭho
 imehi catūhākārehi paṭivedhaṭṭhena cattāri saccāni ekasaṅgahitāni
 yaṁ ekasaṅgahitaṁ taṁ ekattaṁ ekattaṁ ekena ñāṇena
 paṭivijjhatīti cattāri saccāni ekapaṭivedhāni.
      [547] Katihākārehi 1- cattāri saccāni ekapaṭivedhāni. Yaṁ
 aniccaṁ taṁ dukkhaṁ [2]- yaṁ aniccañca dukkhañca taṁ anattā yaṁ
 aniccañca dukkhañca anattā ca taṁ tathaṁ yaṁ aniccañca dukkhañca
 anattā ca tathañca taṁ saccaṁ yaṁ aniccañca dukkhañca anattā
 ca tathañca saccañca taṁ ekasaṅgahitaṁ yaṁ ekasaṅgahitaṁ taṁ
 ekattaṁ ekattaṁ ekena ñāṇena paṭivijjhatīti cattāri saccāni
 ekapaṭivedhāni.

  *  *  *  *  *  *
  Footnote:1 Yu. kathaṁ .... 2 Ma. yaṁ dukkhaṁ taṁ aniccaṁ.
-------------------------------------------------
[page 452]
      Katihākārehi cattāri saccāni ekapaṭivedhāni. Navahākārehi
 cattāri saccāni ekapaṭivedhāni tathaṭṭhena anattaṭṭhena
 saccaṭṭhena paṭivedhaṭṭhena abhiññaṭṭhena pariññaṭṭhena pahānaṭṭhena
 bhāvanaṭṭhena sacchikiriyaṭṭhena imehi navahākārehi cattāri saccāni
 ekasaṅgahitāni yaṁ ekasaṅgahitaṁ taṁ ekattaṁ ekattaṁ ekena
 ñāṇena paṭivijjhatīti cattāri saccāni ekapaṭivedhāni.
      [548] Kathaṁ tathaṭṭhena cattāri saccāni ekapaṭivedhāni. Navahākārehi
 tathaṭṭhena cattāri saccāni ekapaṭivedhāni dukkhassa
 dukkhaṭṭho tathaṭṭho samudayassa samudayaṭṭho tathaṭṭho nirodhassa
 nirodhaṭṭho tathaṭṭho maggassa maggaṭṭho tathaṭṭho abhiññāya
 abhiññaṭṭho tathaṭṭho pariññāya pariññaṭṭho tathaṭṭho
 pahānassa pahānaṭṭho tathaṭṭho bhāvanāya bhāvanaṭṭho tathaṭṭho
 sacchikiriyāya sacchikiriyaṭṭho tathaṭṭho imehi navahākārehi tathaṭṭhena
 cattāri saccāni ekasaṅgahitāni yaṁ ekasaṅgahitaṁ taṁ ekattaṁ
 ekattaṁ ekena ñāṇena paṭivijjhatīti cattāri saccāni ekapaṭivedhāni.
      Kathaṁ anattaṭṭhena saccaṭṭhena paṭivedhaṭṭhena cattāri
 saccāni ekapaṭivedhāni. Navahākārehi paṭivedhaṭṭhena cattāri saccāni
 ekapaṭivedhāni dukkhassa dukkhaṭṭho paṭivedhaṭṭho samudayassa
 samudayaṭṭho paṭivedhaṭṭho nirodhassa nirodhaṭṭho paṭivedhaṭṭho maggassa
-------------------------------------------------
[page 453]
 Maggaṭṭho paṭivedhaṭṭho abhiññāya abhiññaṭṭho paṭivedhaṭṭho
 pariññāya pariññaṭṭho paṭivedhaṭṭho pahānassa pahānaṭṭho
 paṭivedhaṭṭho bhāvanāya bhāvanaṭṭho paṭivedhaṭṭho sacchikiriyāya
 sacchikiriyaṭṭho paṭivedhaṭṭho imehi navahākārehi paṭivedhaṭṭhena
 cattāri saccāni ekasaṅgahitāni yaṁ ekasaṅgahitaṁ taṁ ekattaṁ
 ekattaṁ ekena ñāṇena paṭivijjhatīti cattāri saccāni ekapaṭivedhāni.
      [549] Katihākārehi cattāri saccāni ekapaṭivedhāni.
 Dvādasahākārehi cattāri saccāni ekapaṭivedhāni tathaṭṭhena
 anattaṭṭhena saccaṭṭhena paṭivedhaṭṭhena abhijānanaṭṭhena parijānanaṭṭhena
 dhammaṭṭhena tathaṭṭhena ñātaṭṭhena sacchikiriyaṭṭhena phassanaṭṭhena
 abhisamayaṭṭhena imehi dvādasahākārehi cattāri saccāni ekasaṅgahitāni
 yaṁ ekasaṅgahitaṁ taṁ ekattaṁ ekattaṁ ekena ñāṇena
 paṭivijjhatīti cattāri saccāni ekapaṭivedhāni.
      Kathaṁ tathaṭṭhena cattāri saccāni ekapaṭivedhāni. Soḷasahi
 ākārehi tathaṭṭhena cattāri saccāni ekapaṭivedhāni dukkhassa
 pīḷanaṭṭho saṅkhataṭṭho santāpaṭṭho vipariṇāmaṭṭho tathaṭṭho samudayassa
 āyuhanaṭṭho nidānaṭṭho saññogaṭṭho palibodhaṭṭho tathaṭṭho
 nirodhassa nissaraṇaṭṭho vivekaṭṭho asaṅkhataṭṭho amataṭṭho tathaṭṭho
 maggassa niyyānaṭṭho hetaṭṭho dassanaṭṭho ādhipateyyaṭṭho tathaṭṭho
-------------------------------------------------
[page 454]
 Imehi soḷasahi ākārehi tathaṭṭhena cattāri saccāni ekasaṅgahitāni
 yaṁ ekasaṅgahitaṁ taṁ ekattaṁ ekattaṁ ekena ñāṇena paṭivijjhatīti
 cattāri saccāni ekapaṭivedhāni.
      Kathaṁ anattaṭṭhena .pe. Saccaṭṭhena paṭivedhaṭṭhena abhijānanaṭṭhena
 parijānanaṭṭhena dhammaṭṭhena tathaṭṭhena ñātaṭṭhena sacchikiriyaṭṭhena
 phassanaṭṭhena abhisamayaṭṭhena cattāri saccāni
 ekapaṭivedhāni soḷasahi ākārehi abhisamayaṭṭhena cattāri saccāni
 ekapaṭivedhāni dukkhassa pīḷanaṭṭho saṅkhataṭṭho santāpaṭṭho
 vipariṇāmaṭṭho abhisamayaṭṭho samudayassa āyuhanaṭṭho nidānaṭṭho
 saññogaṭṭho palibodhaṭṭho abhisamayaṭṭho nirodhassa nissaraṇaṭṭho
 vivekaṭṭho asaṅkhataṭṭho amataṭṭho abhisamayaṭṭho maggassa niyyānaṭṭho
 hetaṭṭho dassanaṭṭho ādhipateyyaṭṭho abhisamayaṭṭho imehi
 soḷasahi ākārehi abhisamayaṭṭhena cattāri saccāni ekasaṅgahitāni
 yaṁ ekasaṅgahitaṁ taṁ ekattaṁ ekattaṁ ekena ñāṇena
 paṭivijjhatīti cattāri saccāni ekapaṭivedhāni.
      [550] Saccānaṁ kati lakkhaṇāni. Saccānaṁ dve lakkhaṇāni
 saṅkhatalakkhaṇañca asaṅkhatalakkhaṇañca saccānaṁ imāni dve
 lakkhaṇāni.
      Saccānaṁ kati lakkhaṇāni. Saccānaṁ cha lakkhaṇāni saṅkhatānaṁ
 saccānaṁ uppādo paññāyati vayo paññāyati ṭhitānaṁ
-------------------------------------------------
[page 455]
 Aññathattaṁ paññāyati na asaṅkhatassa saccassa uppādo paññāyati
 na vayo paññāyati na ṭhitassa aññathattaṁ paññāyati saccānaṁ
 imāni cha lakkhaṇāni.
      Saccānaṁ kati lakkhaṇāni. Saccānaṁ dvādasa lakkhaṇāni dukkhasaccassa
 uppādo paññāyati vayo paññāyati ṭhitassa
 aññathattaṁ paññāyati samudayasaccassa uppādo paññāyati vayo
 paññāyati ṭhitassa aññathattaṁ paññāyati maggasaccassa
 uppādo paññāyati vayo paññāyati ṭhitassa aññathattaṁ
 paññāyati na nirodhasaccassa uppādo paññāyati na vayo
 paññāyati na ṭhitassa aññathattaṁ paññāyati saccānaṁ imāni
 dvādasa lakkhaṇāni.
      [551] Catunnaṁ saccānaṁ kati kusalā kati akusalā kati
 abyākatā. Samudayasaccaṁ akusalaṁ maggasaccaṁ < PTS. Ps II , 109 >kusalaṁ nirodhasaccaṁ
 abyākataṁ dukkhasaccaṁ siyā kusalaṁ siyā akusalaṁ siyā abyākataṁ [1]-
 tīṇi saccāni ekasaccena saṅgahitāni ekaṁ saccaṁ tīhi saccehi
 saṅgahitaṁ vatthuvasena pariyāyena.
      Siyāti kathañca siyā. Yaṁ dukkhasaccaṁ akusalaṁ samudayasaccaṁ
 akusalaṁ evaṁ akusalaṭṭhena dve saccāni ekasaccena saṅgahitāni
 ekaṁ saccaṁ dvīhi saccehi saṅgahitaṁ yaṁ dukkhasaccaṁ kusalaṁ maggasaccaṁ
 kusalaṁ evaṁ kusalaṭṭhena dve saccāni ekasaccena

  *  *  *  *  *  *
  Footnote:1 Ma. siyā.
-------------------------------------------------
[page 456]
 Saṅgahitāni ekaṁ saccaṁ dvīhi saccehi saṅgahitaṁ yaṁ dukkhasaccaṁ
 abyākataṁ nirodhasaccaṁ abyākataṁ evaṁ abyākataṭṭhena dve saccāni
 ekasaccena saṅgahitāni ekaṁ saccaṁ dvīhi saccehi saṅgahitaṁ evaṁ
 siyā tīṇi saccāni ekasaccena saṅgahitāni ekaṁ saccaṁ tīhi
 saccehi saṅgahitaṁ vatthuvasena pariyāyenāti.
      [552] Pubbe me bhikkhave sambodhā anabhisambuddhassa bodhisattasseva
 sato etadahosi ko nu kho rūpassa assādo ko
 ādīnavo kiṁ nissaraṇaṁ ko vedanāya assādo ko ādīnavo
 kiṁ nissaraṇaṁ ko saññāya assādo ko ādīnavo kiṁ
 nissaraṇaṁ ko saṅkhārānaṁ assādo ko ādīnavo kiṁ nissaraṇaṁ
 ko viññāṇassa assādo ko ādīnavo kiṁ nissaraṇanti
 tassa mayhaṁ bhikkhave etadahosi yaṁ kho rūpaṁ paṭicca uppajjati sukhaṁ
 somanassaṁ ayaṁ rūpassa assādo yaṁ rūpaṁ aniccaṁ [1]- dukkhaṁ vipariṇāmadhammaṁ
 ayaṁ rūpassa ādīnavo yo rūpasmiṁ chandarāgavinayo
 chandarāgappahānaṁ idaṁ rūpassa nissaraṇaṁ yaṁ vedanaṁ paṭicca yaṁ
 saññaṁ paṭicca yaṁ saṅkhāre paṭicca yaṁ viññāṇaṁ paṭicca
 uppajjati sukhaṁ somanassaṁ ayaṁ viññāṇassa assādo yaṁ viññāṇaṁ
 aniccaṁ [1]- dukkhaṁ vipariṇāmadhammaṁ ayaṁ viññāṇassa ādīnavo yo
 viññāṇasmiṁ chandarāgavinayo chandarāgappahānaṁ idaṁ viññāṇassa
 nissaraṇaṁ.

  *  *  *  *  *  *
  Footnote:1 Ma. taṁ. evamīdisesu ṭhānesu.
-------------------------------------------------
[page 457]
      [553] Yāvakīvañcāhaṁ bhikkhave imesaṁ pañcannaṁ upādānakkhandhānaṁ
 evaṁ assādañca assādato ādīnavañca < PTS. Ps II , 110 >ādīnavato
 nissaraṇañca nissaraṇato yathābhūtaṁ nabbhaññāsiṁ neva tāvāhaṁ
 bhikkhave sadevake loke samārake sabrahmake sassamaṇabrāhmaṇiyā
 pajāya sadevamanussāya anuttaraṁ sammāsambodhiṁ abhisambuddho 1-
 paccaññāsiṁ yato ca khvāhaṁ bhikkhave imesaṁ pañcannaṁ upādānakkhandhānaṁ
 evaṁ assādañca assādato ādīnavañca ādīnavato
 nissaraṇañca nissaraṇato yathābhūtaṁ abbhaññāsiṁ athāhaṁ bhikkhave
 sadevake loke samārake sabrahmake sassamaṇabrāhmaṇiyā pajāya
 sadevamanussāya anuttaraṁ sammāsambodhiṁ abhisambuddho 1- paccaññāsiṁ
 ñāṇañca pana me dassanaṁ udapādi akuppā me cetovimutti 2-
 ayamantimā jāti natthidāni punabbhavoti.
      [554] Yaṁ rūpaṁ paṭicca uppajjati sukhaṁ somanassaṁ ayaṁ rūpassa
 assādoti pahānappaṭivedho samudayasaccaṁ yaṁ rūpaṁ aniccaṁ dukkhaṁ vipariṇāmadhammaṁ
 ayaṁ rūpassa ādīnavoti pariññāpaṭivedho dukkhasaccaṁ
 yo rūpasmiṁ chandarāgavinayo chandarāgappahānaṁ idaṁ rūpassa nissaraṇanti
 sacchikiriyāpaṭivedho nirodhasaccaṁ yā imesu tīsu ṭhānesu diṭṭhi
 saṅkappo vācā kammanto ājīvo vāyāmo sati samādhi bhāvanāpaṭivedho
 maggasaccaṁ yaṁ vedanaṁ paṭicca yaṁ saññaṁ paṭicca yaṁ saṅkhāre
 paṭicca yaṁ viññāṇaṁ paṭicca uppajjati sukhaṁ somanassaṁ ayaṁ

  *  *  *  *  *  *
  Footnote:1 Ma. itisaddo dissati. 2 Ma. vimutti.
-------------------------------------------------
[page 458]
 Viññāṇassa assādoti pahānappaṭivedho samudayasaccaṁ yaṁ viññāṇaṁ
 aniccaṁ dukkhaṁ vipariṇāmadhammaṁ ayaṁ viññāṇassa ādīnavo pariññāpaṭivedho
 dukkhasaccaṁ yo viññāṇasmiṁ chandarāgavinayo chandarāgappahānaṁ
 idaṁ viññāṇassa nissaraṇanti sacchikiriyāpaṭivedho nirodhasaccaṁ
 yā imesu tīsu ṭhānesu diṭṭhi saṅkappo vācā kammanto
 ājīvo vāyāmo sati samādhi bhāvanāpaṭivedho maggasaccanti 1-.
      [555] [2]- Katihākārehi saccaṁ. Tīhākārehi < PTS. Ps II , 111 >saccaṁ
 esanaṭṭhena pariggahaṭṭhena paṭivedhaṭṭhena.
      Kathaṁ esanaṭṭhena saccaṁ. Jarāmaraṇaṁ kiṁnidānaṁ kiṁsamudayaṁ kiṁjātikaṁ
 kiṁpabhavanti evaṁ esanaṭṭhena saccaṁ jarāmaraṇaṁ jātinidānaṁ jāti
 samudayaṁ jātijātikaṁ jātippabhavanti evaṁ pariggahaṭṭhena saccaṁ jarāmaraṇañca
 pajānāti jarāmaraṇasamudayañca pajānāti jarāmaraṇanirodhañca
 pajānāti jarāmaraṇanirodhagāminīpaṭipadañca pajānāti
 evaṁ paṭivedhaṭṭhena saccaṁ.
      Jāti kiṁnidānā kiṁsamudayā kiṁjātikā kiṁpabhavāti evaṁ esanaṭṭhena
 saccaṁ jāti bhavanidānā bhavasamudayā bhavajātikā bhavappabhavāti
 evaṁ pariggahaṭṭhena saccaṁ jātiñca pajānāti jātisamudayañca
 pajānāti jātinirodhañca pajānāti jātinirodhagāminīpaṭipadañca
 pajānāti evaṁ paṭivedhaṭṭhena saccaṁ.
      Bhavo kiṁnidāno kiṁsamudayo kiṁjātiko kiṁpabhavoti evaṁ esanaṭṭhena

  *  *  *  *  *  *
  Footnote:1 Ma. Yu. itisaddo na dissati. 2 Ma. Yu. saccanti.
-------------------------------------------------
[page 459]
 Saccaṁ bhavo upādānanidāno upādānasamudayo upādānajātiko
 upādānappabhavoti evaṁ pariggahaṭṭhena saccaṁ bhavañca
 pajānāti bhavasamudayañca pajānāti bhavanirodhañca pajānāti
 bhavanirodhagāminīpaṭipadañca pajānāti evaṁ paṭivedhaṭṭhena saccaṁ.
      Upādānaṁ kiṁnidānaṁ kiṁsamudayaṁ kiṁjātikaṁ kiṁpabhavanti evaṁ
 esanaṭṭhena saccaṁ upādānaṁ taṇhānidānaṁ taṇhāsamudayaṁ taṇhājātikaṁ
 taṇhāpabhavanti evaṁ pariggahaṭṭhena saccaṁ upādānañca
 pajānāti upādānasamudayañca pajānāti upādānanirodhañca
 pajānāti upādānanirodhagāminīpaṭipadañca pajānāti evaṁ paṭivedhaṭṭhena
 saccaṁ.
      Taṇhā kiṁnidānā kiṁsamudayā kiṁjātikā kiṁpabhavāti evaṁ
 esanaṭṭhena saccaṁ taṇhā vedanānidānā vedanāsamudayā vedanājātikā
 vedanāpabhavāti evaṁ pariggahaṭṭhena saccaṁ taṇhañca pajānāti
 taṇhāsamudayañca pajānāti taṇhānirodhañca pajānāti taṇhānirodhagāminīpaṭipadañca
 pajānāti evaṁ paṭivedhaṭṭhena saccaṁ.
      Vedanā kiṁnidānā kiṁsamudayā kiṁjātikā kiṁpabhavāti evaṁ
 esanaṭṭhena saccaṁ vedanā phassanidānā phassasamudayā phassajātikā
 phassappabhavāti evaṁ pariggahaṭṭhena saccaṁ vedanañca pajānāti
 vedanāsamudayañca pajānāti vedanānirodhañca pajānāti
 vedanānirodhagāminīpaṭipadañca pajānāti evaṁ paṭivedhaṭṭhena saccaṁ.
-------------------------------------------------
[page 460]
      Phasso kiṁnidāno kiṁsamudayo kiṁjātiko kiṁpabhavoti evaṁ
 esanaṭṭhena saccaṁ phasso saḷāyatananidāno saḷāyatanasamudayo
 saḷāyatanajātiko saḷāyatanappabhavoti evaṁ pariggahaṭṭhena saccaṁ
 phassañca pajānāti phassasamudayañca pajānāti phassanirodhañca
 pajānāti phassanirodhagāminīpaṭipadañca pajānāti evaṁ
 paṭivedhaṭṭhena saccaṁ.
      Saḷāyatanaṁ kiṁnidānaṁ kiṁsamudayaṁ kiṁjātikaṁ kiṁpabhavanti evaṁ
 esanaṭṭhena saccaṁ saḷāyatanaṁ nāmarūpanidānaṁ nāmarūpasamudayaṁ nāmarūpajātikaṁ
 nāmarūpappabhavanti evaṁ pariggahaṭṭhena saccaṁ saḷāyatanañca
 pajānāti saḷāyatanasamudayañca pajānāti saḷāyatananirodhañca
 pajānāti saḷāyatananirodhagāminīpaṭipadañca pajānāti evaṁ paṭivedhaṭṭhena
 saccaṁ.
      Nāmarūpaṁ kiṁnidānaṁ kiṁsamudayaṁ kiṁjātikaṁ kiṁpabhavanti evaṁ
 esanaṭṭhena saccaṁ nāmarūpaṁ viññāṇanidānaṁ viññāṇasamudayaṁ
 viññāṇajātikaṁ viññāṇappabhavanti evaṁ pariggahaṭṭhena saccaṁ
 nāmarūpañca pajānāti nāmarūpasamudayañca pajānāti nāmarūpanirodhañca
 pajānāti nāmarūpanirodhagāminīpaṭipadañca pajānāti evaṁ
 paṭivedhaṭṭhena saccaṁ.
      Viññāṇaṁ kiṁnidānaṁ kiṁsamudayaṁ kiṁjātikaṁ kiṁpabhavanti evaṁ
 esanaṭṭhena saccaṁ viññāṇaṁ saṅkhāranidānaṁ saṅkhārasamudayaṁ saṅkhārajātikaṁ
-------------------------------------------------
[page 461]
 Saṅkhārappabhavanti evaṁ pariggahaṭṭhena saccaṁ viññāṇañca
 pajānāti viññāṇasamudayañca pajānāti viññāṇanirodhañca
 pajānāti viññāṇanirodhagāminīpaṭipadañca pajānāti evaṁ paṭivedhaṭṭhena
 saccaṁ.
      Saṅkhārā kiṁnidānā kiṁsamudayā kiṁjātikā kiṁpabhavāti evaṁ
 esanaṭṭhena saccaṁ saṅkhārā avijjānidānā avijjāsamudayā avijjājātikā
 avijjāpabhavāti evaṁ pariggahaṭṭhena saccaṁ saṅkhāre ca
 pajānāti saṅkhārasamudayañca pajānāti saṅkhāranirodhañca pajānāti
 saṅkhāranirodhagāminīpaṭipadañca pajānāti evaṁ paṭivedhaṭṭhena saccaṁ.
      [556] Jarāmaraṇaṁ dukkhasaccaṁ jāti samudayasaccaṁ ubhinnaṁpi
 nissaraṇaṁ nirodhasaccaṁ nirodhappajānanā maggasaccaṁ jāti dukkhasaccaṁ
 bhavo samudayasaccaṁ ubhinnaṁpi nissaraṇaṁ nirodhasaccaṁ nirodhappajānanā
 maggasaccaṁ bhavo dukkhasaccaṁ upādānaṁ samudayasaccaṁ
 ubhinnaṁpi nissaraṇaṁ nirodhasaccaṁ nirodhappajānanā maggasaccaṁ upādānaṁ
 dukkhasaccaṁ taṇhā samudayasaccaṁ ubhinnaṁpi nissaraṇaṁ nirodhasaccaṁ
 nirodhappajānanā maggasaccaṁ taṇhā dukkhasaccaṁ vedanā
 samudayasaccaṁ ubhinnaṁpi nissaraṇaṁ nirodhasaccaṁ nirodhappajānanā
 maggasaccaṁ vedanā dukkhasaccaṁ phasso samudayasaccaṁ ubhinnaṁpi
 nissaraṇaṁ nirodhasaccaṁ nirodhappajānanā maggasaccaṁ phasso dukkhasaccaṁ
 saḷāyatanaṁ samudayasaccaṁ ubhinnaṁpi nissaraṇaṁ nirodhasaccaṁ
-------------------------------------------------
[page 462]
 Nirodhappajānanā maggasaccaṁ saḷāyatanaṁ dukkhasaccaṁ nāmarūpaṁ
 samudayasaccaṁ ubhinnaṁpi nissaraṇaṁ nirodhasaccaṁ nirodhappajānanā
 maggasaccaṁ nāmarūpaṁ dukkhasaccaṁ viññāṇaṁ samudayasaccaṁ ubhinnaṁpi
 nissaraṇaṁ nirodhasaccaṁ nirodhappajānanā maggasaccaṁ viññāṇaṁ
 dukkhasaccaṁ saṅkhārā samudayasaccaṁ ubhinnaṁpi nissaraṇaṁ nirodhasaccaṁ
 nirodhappajānanā maggasaccaṁ saṅkhārā dukkhasaccaṁ avijjā samudayasaccaṁ
 ubhinnaṁpi nissaraṇaṁ nirodhasaccaṁ nirodhappajānanā maggasaccaṁ
 jarāmaraṇaṁ [1]- dukkhasaccaṁ [2]- jāti siyā dukkhasaccaṁ 3- siyā samudayasaccaṁ
 ubhinnaṁpi nissaraṇaṁ nirodhasaccaṁ nirodhappajānanā maggasaccaṁ jāti [4]-
 dukkhasaccaṁ [5]- < PTS. Ps II , 114 >bhavo siyā dukkhasaccaṁ siyā samudayasaccaṁ ubhinnaṁpi
 nissaraṇaṁ nirodhasaccaṁ nirodhappajānanā maggasaccaṁ .pe. Saṅkhārā
 dukkhasaccaṁ avijjā siyā dukkhasaccaṁ siyā samudayasaccaṁ ubhinnaṁpi
 nissaraṇaṁ nirodhasaccaṁ nirodhappajānanā maggasaccanti.
                        Saccakathā.
                        Bhāṇavāraṁ.
                        --------
                   Yuganaddhavagge bojjhaṅgakathā
                        sāvatthīnidānaṁ
      [557] < PTS. Ps II , 115 >Sattime bhikkhave bojjhaṅgā katame satta satisambojjhaṅgo

  *  *  *  *  *  *
  Footnote:1-4 Ma. siyā. 2-5 Ma. siyā samudayasaccaṁ. 3 Ma. jāti siyā dukkhasaccanti
 ime tayo pāṭhā na dissanti.
-------------------------------------------------
[page 463]
 Sambojjhaṅgo dhammavicayasambojjhaṅgo viriyasambojjhaṅgo pītisambojjhaṅgo
 passaddhisambojjhaṅgo samādhisambojjhaṅgo upekkhāsambojjhaṅgo
 ime kho bhikkhave satta bojjhaṅgā.
      Bojjhaṅgāti kenatthena bojjhaṅgā. Bodhiyaṁ 1- saṁvattantīti
 bojjhaṅgā bujjhantīti bojjhaṅgā anubujjhantīti bojjhaṅgā
 paṭibujjhantīti bojjhaṅgā sambujjhantīti bojjhaṅgā bujjhanaṭṭhena
 bojjhaṅgā anubujjhanaṭṭhena bojjhaṅgā paṭibujjhanaṭṭhena
 bojjhaṅgā sambujjhanaṭṭhena bojjhaṅgā bodhentīti bojjhaṅgā
 anubodhentīti bojjhaṅgā paṭibodhentīti bojjhaṅgā sambodhentīti
 bojjhaṅgā bodhanaṭṭhena bojjhaṅgā anubodhanaṭṭhena
 bojjhaṅgā paṭibodhanaṭṭhena bojjhaṅgā sambodhanaṭṭhena
 bojjhaṅgā bodhipakkhiyaṭṭhena bojjhaṅgā anubodhipakkhiyaṭṭhena
 bojjhaṅgā paṭibodhipakkhiyaṭṭhena bojjhaṅgā sambodhipakkhiyaṭṭhena
 bojjhaṅgā buddhipaṭilābhaṭṭhena bojjhaṅgā buddhiropanaṭṭhena
 bojjhaṅgā buddhiabhiropanaṭṭhena bojjhaṅgā buddhipāpanaṭṭhena 2-
 bojjhaṅgā buddhisampāpanaṭṭhena 3- bojjhaṅgā.
      [558] Mūlaṭṭhena bojjhaṅgā mūlacariyaṭṭhena bojjhaṅgā
 mūlapariggahaṭṭhena bojjhaṅgā mūlaparivāraṭṭhena bojjhaṅgā < PTS. Ps II , 116 >mūlaparipūraṭṭhena 4-
 bojjhaṅgā mūlaparipākaṭṭhena bojjhaṅgā mūlapaṭisambhidaṭṭhena

  *  *  *  *  *  *
  Footnote:1 Ma. Yu. bodhāya. 2 Sī. buddhipāpaṭṭhena. 3 Sī. buddhisampāpaṭṭhena.
 4 Ma. mūlaparipūraṇaṭṭhena. evamuparipi.
-------------------------------------------------
[page 464]
 Bojjhaṅgā mūlapaṭisambhidāpāpanaṭṭhena bojjhaṅgā
 mūlapaṭisambhidāya vasībhāvanaṭṭhena bojjhaṅgā mūlapaṭisambhidāya
 vasībhāvappattānampi bojjhaṅgā hetaṭṭhena bojjhaṅgā hetucariyaṭṭhena
 bojjhaṅgā hetupariggahaṭṭhena bojjhaṅgā hetuparivāraṭṭhena
 bojjhaṅgā hetuparipūraṭṭhena bojjhaṅgā hetuparipākaṭṭhena
 bojjhaṅgā hetupaṭisambhidaṭṭhena bojjhaṅgā hetupaṭisambhidāpāpanaṭṭhena
 bojjhaṅgā hetupaṭisambhidāya vasībhāvanaṭṭhena
 bojjhaṅgā hetupaṭisambhidāya vasībhāvappattānampi bojjhaṅgā
 paccayaṭṭhena bojjhaṅgā paccayacariyaṭṭhena bojjhaṅgā paccayapariggahaṭṭhena
 bojjhaṅgā paccayaparivāraṭṭhena bojjhaṅgā paccayaparipūraṭṭhena
 bojjhaṅgā paccayaparipākaṭṭhena bojjhaṅgā paccayapaṭisambhidaṭṭhena
 bojjhaṅgā paccayapaṭisambhidāpāpanaṭṭhena
 bojjhaṅgā paccayapaṭisambhidāya vasībhāvanaṭṭhena bojjhaṅgā paccayapaṭisambhidāya
 vasībhāvappattānampi bojjhaṅgā visuddhaṭṭhena
 bojjhaṅgā visuddhicariyaṭṭhena bojjhaṅgā visuddhipariggahaṭṭhena
 bojjhaṅgā visuddhiparivāraṭṭhena bojjhaṅgā visuddhiparipūraṭṭhena
 bojjhaṅgā visuddhiparipākaṭṭhena bojjhaṅgā visuddhipaṭisambhidaṭṭhena
 bojjhaṅgā visuddhipaṭisambhidāpāpanaṭṭhena bojjhaṅgā
 visuddhipaṭisambhidāya vasībhāvanaṭṭhena bojjhaṅgā visuddhipaṭisambhidāya
 vasībhāvappattānampi bojjhaṅgā anavajjaṭṭhena bojjhaṅgā
-------------------------------------------------
[page 465]
 Anavajjacariyaṭṭhena bojjhaṅgā anavajjapariggahaṭṭhena bojjhaṅgā
 anavajjaparivāraṭṭhena bojjhaṅgā anavajjaparipūraṭṭhena bojjhaṅgā
 anavajjaparipākaṭṭhena bojjhaṅgā anavajjapaṭisambhidaṭṭhena
 bojjhaṅgā anavajjapaṭisambhidāpāpanaṭṭhena bojjhaṅgā anavajjapaṭisambhidāya
 vasībhāvanaṭṭhena bojjhaṅgā anavajjapaṭisambhidāya vasībhāvappattānampi
 bojjhaṅgā nekkhammaṭṭhena bojjhaṅgā
 nekkhammacariyaṭṭhena bojjhaṅgā nekkhammapariggahaṭṭhena bojjhaṅgā
 nekkhammaparivāraṭṭhena bojjhaṅgā nekkhammaparipūraṭṭhena bojjhaṅgā
 nekkhammaparipākaṭṭhena < PTS. Ps II , 117 >bojjhaṅgā nekkhammapaṭisambhidaṭṭhena
 bojjhaṅgā nekkhammapaṭisambhidāpāpanaṭṭhena bojjhaṅgā nekkhammapaṭisambhidāya
 vasībhāvanaṭṭhena bojjhaṅgā nekkhammapaṭisambhidāya
 vasībhāvappattānampi bojjhaṅgā vimuttaṭṭhena bojjhaṅgā vimutticariyaṭṭhena
 bojjhaṅgā vimuttipariggahaṭṭhena bojjhaṅgā vimuttiparivāraṭṭhena
 bojjhaṅgā vimuttiparipūraṭṭhena bojjhaṅgā vimuttiparipākaṭṭhena
 bojjhaṅgā vimuttipaṭisambhidaṭṭhena bojjhaṅgā
 vimuttipaṭisambhidāpāpanaṭṭhena bojjhaṅgā vimuttipaṭisambhidāya vasībhāvanaṭṭhena
 bojjhaṅgā vimuttipaṭisambhidāya vasībhāvappattānampi
 bojjhaṅgā anāsavaṭṭhena bojjhaṅgā anāsavacariyaṭṭhena
 bojjhaṅgā anāsavapariggahaṭṭhena bojjhaṅgā anāsavaparivāraṭṭhena
 bojjhaṅgā anāsavaparipūraṭṭhena bojjhaṅgā anāsavaparipākaṭṭhena
-------------------------------------------------
[page 466]
 Bojjhaṅgā anāsavapaṭisambhidaṭṭhena bojjhaṅgā anāsavapaṭisambhidāpāpanaṭṭhena
 bojjhaṅgā anāsavapaṭisambhidāya vasībhāvanaṭṭhena
 bojjhaṅgā anāsavapaṭisambhidāya vasībhāvappattānampi bojjhaṅgā
 vivekaṭṭhena bojjhaṅgā vivekacariyaṭṭhena bojjhaṅgā vivekapariggahaṭṭhena
 bojjhaṅgā vivekaparivāraṭṭhena bojjhaṅgā vivekaparipūraṭṭhena
 bojjhaṅgā vivekaparipākaṭṭhena bojjhaṅgā vivekapaṭisambhidaṭṭhena
 bojjhaṅgā vivekapaṭisambhidāpāpanaṭṭhena bojjhaṅgā
 vivekapaṭisambhidāya vasībhāvanaṭṭhena bojjhaṅgā vivekapaṭisambhidāya
 vasībhāvappattānampi bojjhaṅgā vossaggaṭṭhena bojjhaṅgā
 vossaggacariyaṭṭhena bojjhaṅgā vossaggapariggahaṭṭhena bojjhaṅgā
 vossaggaparivāraṭṭhena bojjhaṅgā vossaggaparipūraṭṭhena bojjhaṅgā
 vossaggaparipākaṭṭhena bojjhaṅgā vossaggapaṭisambhidaṭṭhena
 bojjhaṅgā vossaggapaṭisambhidāpāpanaṭṭhena bojjhaṅgā vossaggapaṭisambhidāya
 vasībhāvanaṭṭhena bojjhaṅgā vossaggapaṭisambhidāya
 vasībhāvappattānampi bojjhaṅgā.
      [559] Mūlaṭṭhaṁ bujjhantīti bojjhaṅgā hetaṭṭhaṁ bujjhantīti
 bojjhaṅgā paccayaṭṭhaṁ bujjhantīti bojjhaṅgā visuddhaṭṭhaṁ
 bujjhantīti bojjhaṅgā anavajjaṭṭhaṁ bujjhantīti bojjhaṅgā
 nekkhammaṭṭhaṁ bujjhantīti bojjhaṅgā vimuttaṭṭhaṁ bujjhantīti bojjhaṅgā
 anāsavaṭṭhaṁ < PTS. Ps II , 118 >bujjhantīti bojjhaṅgā vivekaṭṭhaṁ bujjhantīti
-------------------------------------------------
[page 467]
 Bojjhaṅgā vossaggaṭṭhaṁ bujjhantīti bojjhaṅgā mūlacariyaṭṭhaṁ
 bujjhantīti bojjhaṅgā hetucariyaṭṭhaṁ bujjhantīti bojjhaṅgā
 paccayacariyaṭṭhaṁ bujjhantīti bojjhaṅgā visuddhicariyaṭṭhaṁ bujjhantīti
 bojjhaṅgā anavajjacariyaṭṭhaṁ bujjhantīti bojjhaṅgā nekkhammacariyaṭṭhaṁ
 bujjhantīti bojjhaṅgā vimutticariyaṭṭhaṁ bujjhantīti
 bojjhaṅgā anāsavacariyaṭṭhaṁ bujjhantīti bojjhaṅgā vivekacariyaṭṭhaṁ
 bujjhantīti bojjhaṅgā vossaggacariyaṭṭhaṁ bujjhantīti bojjhaṅgā
 mūlapariggahaṭṭhaṁ bujjhantīti bojjhaṅgā .pe. Vossaggapariggahaṭṭhaṁ
 bujjhantīti bojjhaṅgā mūlaparivāraṭṭhaṁ bujjhantīti bojjhaṅgā
 .pe. Vossaggaparivāraṭṭhaṁ bujjhantīti bojjhaṅgā mūlaparipūraṭṭhaṁ
 bujjhantīti bojjhaṅgā .pe. Vossaggaparipūraṭṭhaṁ bujjhantīti
 bojjhaṅgā mūlaparipākaṭṭhaṁ bujjhantīti bojjhaṅgā .pe. Vossaggaparipākaṭṭhaṁ
 bujjhantīti bojjhaṅgā mūlapaṭisambhidaṭṭhaṁ bujjhantīti
 bojjhaṅgā .pe. Vossaggapaṭisambhidaṭṭhaṁ bujjhantīti bojjhaṅgā
 mūlapaṭisambhidāpāpanaṭṭhaṁ bujjhantīti bojjhaṅgā .pe. Vossaggapaṭisambhidāpāpanaṭṭhaṁ
 bujjhantīti bojjhaṅgā mūlapaṭisambhidāya vasībhāvanaṭṭhaṁ
 bujjhantīti bojjhaṅgā .pe. Vossaggapaṭisambhidāya
 vasībhāvanaṭṭhaṁ bujjhantīti bojjhaṅgā .pe..
      [560] Pariggahaṭṭhaṁ bujjhantīti bojjhaṅgā parivāraṭṭhaṁ
 bujjhantīti bojjhaṅgā .pe. Paripūraṭṭhaṁ bujjhantīti bojjhaṅgā
-------------------------------------------------
[page 468]
 Ekaggaṭṭhaṁ bujjhantīti bojjhaṅgā avikkhepaṭṭhaṁ bujjhantīti
 bojjhaṅgā paggahaṭṭhaṁ bujjhantīti bojjhaṅgā avisāraṭṭhaṁ
 bujjhantīti bojjhaṅgā anāvilaṭṭhaṁ bujjhantīti bojjhaṅgā
 aniñjanaṭṭhaṁ bujjhantīti bojjhaṅgā ekattupaṭṭhānavasena cittassa
 ṭhitaṭṭhaṁ bujjhantīti bojjhaṅgā ārammaṇaṭṭhaṁ bujjhantīti
 bojjhaṅgā gocaraṭṭhaṁ bujjhantīti bojjhaṅgā pahānaṭṭhaṁ
 bujjhantīti bojjhaṅgā pariccāgaṭṭhaṁ bujjhantīti bojjhaṅgā
 vuṭṭhānaṭṭhaṁ bujjhantīti bojjhaṅgā vivaṭṭanaṭṭhaṁ bujjhantīti bojjhaṅgā
 santaṭṭhaṁ bujjhantīti bojjhaṅgā paṇītaṭṭhaṁ bujjhantīti bojjhaṅgā
 vimuttaṭṭhaṁ bujjhantīti bojjhaṅgā anāsavaṭṭhaṁ bujjhantīti
 bojjhaṅgā taraṇaṭṭhaṁ bujjhantīti bojjhaṅgā animittaṭṭhaṁ
 bujjhantīti bojjhaṅgā appaṇihitaṭṭhaṁ bujjhantīti bojjhaṅgā 1-
 suññataṭṭhaṁ bujjhantīti bojjhaṅgā ekarasaṭṭhaṁ bujjhantīti bojjhaṅgā
 anativattanaṭṭhaṁ bujjhantīti bojjhaṅgā yuganaddhaṭṭhaṁ 2- bujjhantīti
 bojjhaṅgā niyyānaṭṭhaṁ bujjhantīti bojjhaṅgā hetaṭṭhaṁ
 bujjhantīti bojjhaṅgā dassanaṭṭhaṁ bujjhantīti bojjhaṅgā ādhipateyyaṭṭhaṁ
 bujjhantīti bojjhaṅgā.
      [561] Samathassa avikkhepaṭṭhaṁ bujjhantīti bojjhaṅgā
 vipassanāya anupassanaṭṭhaṁ bujjhantīti bojjhaṅgā samathavipassanānaṁ

  *  *  *  *  *  *
  Footnote:1 Yu. appaṇihitaṭṭhaṁ bujjhantīti bojjhaṅgāti ime tayo pāṭhā na dissanti.
 2 Sī. Yu. yuganandhaṭṭhaṁ.
-------------------------------------------------
[page 469]
 Ekarasaṭṭhaṁ bujjhantīti bojjhaṅgā yuganaddhassa 1- anativattanaṭṭhaṁ
 bujjhantīti bojjhaṅgā sikkhāya samādānaṭṭhaṁ bujjhantīti bojjhaṅgā
 ārammaṇassa gocaraṭṭhaṁ bujjhantīti bojjhaṅgā līnassa cittassa
 paggahaṭṭhaṁ bujjhantīti bojjhaṅgā uddhaccassa cittassa viniggahaṭṭhaṁ
 bujjhantīti bojjhaṅgā ubhovisuddhānaṁ ajjhupekkhanaṭṭhaṁ
 bujjhantīti bojjhaṅgā visesādhigamaṭṭhaṁ bujjhantīti bojjhaṅgā uttaripaṭivedhaṭṭhaṁ
 bujjhantīti bojjhaṅgā saccābhisamayaṭṭhaṁ bujjhantīti
 bojjhaṅgā nirodhe patiṭṭhāpakaṭṭhaṁ bujjhantīti bojjhaṅgā.
      [562] Saddhindriyassa adhimokkhaṭṭhaṁ bujjhantīti bojjhaṅgā
 .pe. Paññindriyassa dassanaṭṭhaṁ bujjhantīti bojjhaṅgā saddhābalassa
 assaddhiye akampiyaṭṭhaṁ bujjhantīti bojjhaṅgā .pe.
 Paññābalassa avijjāya akampiyaṭṭhaṁ bujjhantīti bojjhaṅgā satisambojjhaṅgassa
 upaṭṭhānaṭṭhaṁ bujjhantīti bojjhaṅgā .pe.
 Upekkhāsambojjhaṅgassa paṭisaṅkhānaṭṭhaṁ < PTS. Ps II , 120 >bujjhantīti bojjhaṅgā
 sammādiṭṭhiyā dassanaṭṭhaṁ bujjhantīti bojjhaṅgā .pe. Sammāsamādhissa
 avikkhepaṭṭhaṁ bujjhantīti bojjhaṅgā indriyānaṁ ādhipateyyaṭṭhaṁ
 bujjhantīti bojjhaṅgā balānaṁ akampiyaṭṭhaṁ bujjhanatīti
 bojjhaṅgā bojjhaṅgānaṁ niyyānaṭṭhaṁ bujjhantīti bojjhaṅgā
 maggassa hetaṭṭhaṁ bujjhantīti bojjhaṅgā satipaṭṭhānānaṁ upaṭṭhānaṭṭhaṁ

  *  *  *  *  *  *
  Footnote:1 Sī. Yu. yuganandhassa.
-------------------------------------------------
[page 470]
 Bujjhantīti bojjhaṅgā sammappadhānānaṁ padahanaṭṭhaṁ
 bujjhantīti bojjhaṅgā iddhipādānaṁ ijjhanaṭṭhaṁ bujjhantīti
 bojjhaṅgā saccānaṁ tathaṭṭhaṁ bujjhantīti bojjhaṅgā payogānaṁ 1-
 paṭippassaddhaṭṭhaṁ bujjhantīti bojjhaṅgā phalānaṁ sacchikiriyaṭṭhaṁ
 bujjhantīti bojjhaṅgā vitakkassa abhiropanaṭṭhaṁ 2- bujjhantīti
 bojjhaṅgā vicārassa upavicāraṭṭhaṁ bujjhantīti bojjhaṅgā pītiyā
 pharaṇaṭṭhaṁ bujjhantīti bojjhaṅgā sukhassa abhisandanaṭṭhaṁ bujjhantīti
 bojjhaṅgā cittassa ekaggaṭṭhaṁ bujjhantīti bojjhaṅgā.
      [563] Āvajjanaṭṭhaṁ bujjhantīti bojjhaṅgā vijānanaṭṭhaṁ
 bujjhantīti bojjhaṅgā pajānanaṭṭhaṁ bujjhantīti bojjhaṅgā
 sañjānanaṭṭhaṁ bujjhantīti bojjhaṅgā ekodaṭṭhaṁ bujjhantīti
 bojjhaṅgā abhiññeyyaṭṭhaṁ 3- bujjhantīti bojjhaṅgā pariññāya
 tīraṇaṭṭhaṁ bujjhantīti bojjhaṅgā pahānassa pariccāgaṭṭhaṁ
 bujjhantīti bojjhaṅgā bhāvanāya ekarasaṭṭhaṁ bujjhantīti bojjhaṅgā
 sacchikiriyāya phassanaṭṭhaṁ bujjhantīti < PTS. Ps II , 121 >bojjhaṅgā khandhānaṁ khandhaṭṭhaṁ
 bujjhantīti bojjhaṅgā dhātūnaṁ dhātaṭṭhaṁ bujjhantīti bojjhaṅgā
 āyatanānaṁ āyatanaṭṭhaṁ bujjhantīti bojjhaṅgā saṅkhatānaṁ saṅkhataṭṭhaṁ
 bujjhantīti bojjhaṅgā asaṅkhatassa asaṅkhataṭṭhaṁ bujjhantīti
 bojjhaṅgā.
      [564] Cittaṭṭhaṁ bujjhantīti bojjhaṅgā cittānantarikaṭṭhaṁ

  *  *  *  *  *  *
  Footnote:1 Ma. maggānaṁ. 2 Ma. sabbattha abhiniropanaṭṭhaṁ. 3 Ma. Yu. abhiññāya ñātaṭṭhaṁ.
-------------------------------------------------
[page 471]
 Bujjhantīti bojjhaṅgā cittassa vuṭṭhānaṭṭhaṁ bujjhantīti
 bojjhaṅgā cittassa vivaṭṭanaṭṭhaṁ 1- bujjhantīti bojjhaṅgā cittassa
 hetaṭṭhaṁ bujjhantīti bojjhaṅgā cittassa paccayaṭṭhaṁ bujjhantīti
 bojjhaṅgā cittassa vatthaṭṭhaṁ bujjhantīti bojjhaṅgā cittassa
 bhummaṭṭhaṁ 2- bujjhantīti bojjhaṅgā cittassa ārammaṇaṭṭhaṁ
 bujjhantīti bojjhaṅgā cittavatthussa 3- gocaraṭṭhaṁ bujjhantīti bojjhaṅgā
 cittassa cariyaṭṭhaṁ bujjhantīti bojjhaṅgā cittassa gataṭṭhaṁ
 bujjhantīti bojjhaṅgā [4]-.
      [565] Ekatte 5- āvajjanaṭṭhaṁ bujjhantīti bojjhaṅgā
 ekatte vijānanaṭṭhaṁ bujjhantīti bojjhaṅgā ekatte pajānanaṭṭhaṁ
 bujjhantīti bojjhaṅgā ekatte sañjānanaṭṭhaṁ bujjhantīti
 bojjhaṅgā ekatte ekodaṭṭhaṁ bujjhantīti bojjhaṅgā [6]- ekatte
 pakkhandanaṭṭhaṁ bujjhantīti bojjhaṅgā ekatte pasīdanaṭṭhaṁ 7-
 bujjhantīti bojjhaṅgā ekatte santiṭṭhanaṭṭhaṁ bujjhantīti bojjhaṅgā
 ekatte vimuttaṭṭhaṁ 8- bujjhantīti bojjhaṅgā < PTS. Ps II , 122 >ekatte etaṁ santanti
 passanaṭṭhaṁ bujjhantīti bojjhaṅgā ekatte yānīkataṭṭhaṁ bujjhantīti
 bojjhaṅgā ekatte vatthukataṭṭhaṁ bujjhantīti bojjhaṅgā
 ekatte anuṭṭhitaṭṭhaṁ bujjhantīti bojjhaṅgā ekatte paricitaṭṭhaṁ
 bujjhantīti bojjhaṅgā ekatte susamāraddhaṭṭhaṁ bujjhantīti

  *  *  *  *  *  *
  Footnote:1 Yu. vijānanaṭṭhaṁ. 2 Ma. bhūmaṭṭhaṁ. Yu. samṭṭhaṁ. 3 Ma. Yu. cittassa.
 4 Ma. Yu. cittassa abhinīhāraṭṭhaṁ bujjhantīti bojjhaṅgā. cittassa niyyānaṭṭhaṁ
 bujjhantīti bojjhaṅgā. cittassa nissaraṇaṭṭhaṁ bujjhantīti bojjhaṅgā. 5 Sī.
 imasmiñceva upari ca ekaṭṭheti likhitaṁ. 6 Ma. upanibandhanaṭṭhaṁ bujjhantīti
 bojjhaṅgā. 7 Sī. passādanaṭṭhaṁ. 8 Ma. vimuccanaṭṭhaṁ.
-------------------------------------------------
[page 472]
 Bojjhaṅgā ekatte pariggahaṭṭhaṁ bujjhantīti bojjhaṅgā ekatte
 parivāraṭṭhaṁ bujjhantīti bojjhaṅgā ekatte paripūraṭṭhaṁ bujjhantīti
 bojjhaṅgā ekatte samodhānaṭṭhaṁ bujjhantīti bojjhaṅgā
 ekatte adhiṭṭhānaṭṭhaṁ bujjhantīti bojjhaṅgā ekatte āsevanaṭṭhaṁ
 bujjhantīti bojjhaṅgā ekatte bhāvanaṭṭhaṁ bujjhantīti bojjhaṅgā
 ekatte bahulīkammaṭṭhaṁ bujjhantīti bojjhaṅgā ekatte susamuggataṭṭhaṁ
 bujjhantīti bojjhaṅgā ekatte suvimuttaṭṭhaṁ bujjhantīti
 bojjhaṅgā ekatte bujjhanaṭṭhaṁ bujjhantīti bojjhaṅgā ekatte
 anubujjhanaṭṭhaṁ bujjhantīti bojjhaṅgā ekatte paṭibujjhanaṭṭhaṁ
 bujjhantīti bojjhaṅgā ekatte sambujjhanaṭṭhaṁ bujjhantīti
 bojjhaṅgā ekatte bodhanaṭṭhaṁ bujjhantīti bojjhaṅgā ekatte
 anubodhanaṭṭhaṁ bujjhantīti bojjhaṅgā ekatte paṭibodhanaṭṭhaṁ
 bujjhantīti bojjhaṅgā ekatte sambodhanaṭṭhaṁ bujjhantīti
 bojjhaṅgā ekatte bodhipakkhiyaṭṭhaṁ bujjhantīti bojjhaṅgā ekatte
 anubodhipakkhiyaṭṭhaṁ bujjhantīti bojjhaṅgā ekatte paṭibodhipakkhiyaṭṭhaṁ
 bujjhantīti bojjhaṅgā ekatte sambodhipakkhiyaṭṭhaṁ
 bujjhantīti bojjhaṅgā ekatte jotanaṭṭhaṁ bujjhantīti bojjhaṅgā
 ekatte ujjotanaṭṭhaṁ bujjhantīti bojjhaṅgā ekatte anujotanaṭṭhaṁ
 bujjhantīti bojjhaṅgā ekatte paṭijotanaṭṭhaṁ bujjhantīti
 bojjhaṅgā ekatte sañjotanaṭṭhaṁ bujjhantīti bojjhaṅgā.
-------------------------------------------------
[page 473]
      [566] Vīmaṁsāya 1- pādaṭṭhaṁ bujjhantīti bojjhaṅgā nirodhaṭṭhaṁ
 bujjhantīti bojjhaṅgā patāpanaṭṭhaṁ bujjhantīti bojjhaṅgā 2-
 virocanaṭṭhaṁ bujjhantīti bojjhaṅgā < PTS. Ps II , 123 >kilesānaṁ santāpanaṭṭhaṁ bujjhantīti
 bojjhaṅgā amalaṭṭhaṁ bujjhantīti bojjhaṅgā vimalaṭṭhaṁ
 bujjhantīti bojjhaṅgā nimmalaṭṭhaṁ bujjhantīti bojjhaṅgā samaṭṭhaṁ
 bujjhantīti bojjhaṅgā samayaṭṭhaṁ bujjhantīti bojjhaṅgā vivekaṭṭhaṁ
 bujjhantīti bojjhaṅgā vivekacariyaṭṭhaṁ bujjhantīti bojjhaṅgā
 virāgaṭṭhaṁ bujjhantīti bojjhaṅgā virāgacariyaṭṭhaṁ bujjhantīti
 bojjhaṅgā nirodhaṭṭhaṁ bujjhantīti bojjhaṅgā nirodhacariyaṭṭhaṁ
 bujjhantīti bojjhaṅgā vossaggaṭṭhaṁ bujjhantīti bojjhaṅgā
 vossaggacariyaṭṭhaṁ bujjhantīti bojjhaṅgā vimuttaṭṭhaṁ bujjhantīti
 bojjhaṅgā vimutticariyaṭṭhaṁ bujjhantīti bojjhaṅgā chandaṭṭhaṁ
 bujjhantīti bojjhaṅgā chandassa mūlaṭṭhaṁ bujjhantīti bojjhaṅgā
 chandassa pādaṭṭhaṁ bujjhantīti bojjhaṅgā chandassa padhānaṭṭhaṁ
 bujjhantīti bojjhaṅgā chandassa ijjhanaṭṭhaṁ bujjhantīti
 bojjhaṅgā chandassa adhimokkhaṭṭhaṁ bujjhantīti bojjhaṅgā chandassa
 paggahaṭṭhaṁ bujjhantīti bojjhaṅgā chandassa upaṭṭhānaṭṭhaṁ
 bujjhantīti bojjhaṅgā chandassa avikkhepaṭṭhaṁ bujjhantīti
 bojjhaṅgā viriyaṭṭhaṁ bujjhantīti bojjhaṅgā .pe. Cittaṭṭhaṁ
 bujjhantīti bojjhaṅgā vīmaṁsaṭṭhaṁ bujjhantīti bojjhaṅgā vīmaṁsāya

  *  *  *  *  *  *
  Footnote:1 Yu. vīmaṁsāya pādaṭṭhaṁ bujjhantīti bojjhaṅgāti ime pāṭhā dissanti.
 2 Ma. vīmaṁsāya pādaṭṭhaṁ .pe. patāpanaṭṭhaṁ bujjhantīti bojjhaṅgāti ime
 pāṭhā na dissanti. ettha pana Ma. Yu. pahānaṭṭhaṁ bujjhantīti bojjhaṅgāti ime
 pāṭhā dissanti.
-------------------------------------------------
[page 474]
 Mūlaṭṭhaṁ bujjhantīti bojjhaṅgā vīmaṁsāya pādaṭṭhaṁ bujjhantīti
 bojjhaṅgā vīmaṁsāya padhānaṭṭhaṁ bujjhantīti bojjhaṅgā vīmaṁsāya
 ijjhanaṭṭhaṁ bujjhantīti bojjhaṅgā vīmaṁsāya adhimokkhaṭṭhaṁ
 bujjhantīti bojjhaṅgā vīmaṁsāya paggahaṭṭhaṁ bujjhantīti bojjhaṅgā
 vīmaṁsāya upaṭṭhānaṭṭhaṁ bujjhantīti bojjhaṅgā vīmaṁsāya avikkhepaṭṭhaṁ
 bujjhantīti bojjhaṅgā [1]-.
      [567] Dukkhassa pīḷanaṭṭhaṁ bujjhantīti bojjhaṅgā [2]- dukkhassa
 saṅkhataṭṭhaṁ bujjhantīti bojjhaṅgā dukkhassa santāpaṭṭhaṁ bujjhantīti
 bojjhaṅgā dukkhassa < PTS. Ps II , 124 >vipariṇāmaṭṭhaṁ bujjhantīti bojjhaṅgā [3]- samudayassa
 āyuhanaṭṭhaṁ nidānaṭṭhaṁ saññogaṭṭhaṁ palibodhaṭṭhaṁ bujjhantīti
 bojjhaṅgā [4]- dukkhanirodhassa 5- nissaraṇaṭṭhaṁ vivekaṭṭhaṁ asaṅkhataṭṭhaṁ
 amataṭṭhaṁ bujjhantīti bojjhaṅgā [6]- maggassa niyyānaṭṭhaṁ hetaṭṭhaṁ
 dassanaṭṭhaṁ ādhipateyyaṭṭhaṁ bujjhantīti bojjhaṅgā tathaṭṭhaṁ
 bujjhantīti bojjhaṅgā anattaṭṭhaṁ bujjhantīti bojjhaṅgā saccaṭṭhaṁ
 bujjhantīti bojjhaṅgā paṭivedhaṭṭhaṁ bujjhantīti bojjhaṅgā abhijānanaṭṭhaṁ
 bujjhantīti bojjhaṅgā parijānanaṭṭhaṁ bujjhantīti
 bojjhaṅgā dhammaṭṭhaṁ bujjhantīti bojjhaṅgā dhātaṭṭhaṁ bujjhantīti
 bojjhaṅgā ñātaṭṭhaṁ bujjhantīti bojjhaṅgā sacchikiriyaṭṭhaṁ
 bujjhantīti bojjhaṅgā phassanaṭṭhaṁ bujjhantīti bojjhaṅgā abhisamayaṭṭhaṁ
 bujjhantīti bojjhaṅgā nekkhammaṁ bujjhantīti bojjhaṅgā

  *  *  *  *  *  *
  Footnote:1 Ma. vīmaṁsāya dassanaṭṭhaṁ bujjhantīti bojjhaṅgā. 2 Ma. dukkhaṭṭhaṁ bujjhantīti
 bojjhaṅgā. 3 Ma. samudayaṭṭhaṁ bjjhantīti bojjhaṅgā. 4 Ma. nirodhaṭṭhaṁ
 bujjhantīti bojjhaṅgā. 5 Ma. nirodhassa. 6 Ma. maggaṭṭhaṁ bujjhantīti bojjhaṅgā.
-------------------------------------------------
[page 475]
 Abyāpādaṁ bujjhantīti bojjhaṅgā ālokasaññaṁ bujjhantīti
 bojjhaṅgā avikkhepaṁ bujjhantīti bojjhaṅgā dhammavavatthānaṁ
 bujjhantīti bojjhaṅgā ñāṇaṁ bujjhantīti bojjhaṅgā pāmujjaṁ
 bujjhantīti bojjhaṅgā paṭhamajjhānaṁ bujjhantīti bojjhaṅgā
 .pe. Arahattamaggaṁ bujjhantīti bojjhaṅgā [1]-.
      [568] Adhimokkhaṭṭhena saddhindriyaṁ bujjhantīti bojjhaṅgā
 .pe. Dassanaṭṭhena paññindriyaṁ bujjhantīti bojjhaṅgā assaddhiye
 akampiyaṭṭhena saddhābalaṁ bujjhantīti bojjhaṅgā .pe.
 Avijjāya akampiyaṭṭhena paññābalaṁ bujjhantīti bojjhaṅgā upaṭṭhānaṭṭhena
 satisambojjhaṅgaṁ bujjhantīti bojjhaṅgā .pe. Paṭisaṅkhānaṭṭhena
 upekkhāsambojjhaṅgaṁ bujjhantīti bojjhaṅgā dassanaṭṭhena
 sammādiṭṭhiṁ bujjhantīti bojjhaṅgā .pe. Avikkhepaṭṭhena
 sammāsamādhiṁ bujjhantīti bojjhaṅgā ādhipateyyaṭṭhena indriyaṁ
 bujjhantīti bojjhaṅgā akampiyaṭṭhena balaṁ bujjhantīti bojjhaṅgā
 niyyānaṭṭhaṁ bujjhantīti bojjhaṅgā hetaṭṭhena maggaṁ bujjhantīti
 bojjhaṅgā upaṭṭhānaṭṭhena satipaṭṭhānaṁ < PTS. Ps II , 125 >bujjhantīti bojjhaṅgā
 padahanaṭṭhena sammappadhānaṁ bujjhantīti bojjhaṅgā ijjhanaṭṭhena
 iddhipādaṁ bujjhantīti bojjhaṅgā tathaṭṭhena saccaṁ bujjhantīti
 bojjhaṅgā avikkhepaṭṭhena samathaṁ bujjhantīti bojjhaṅgā anupassanaṭṭhena
 vipassanaṁ bujjhantīti bojjhaṅgā ekarasaṭṭhena samathavipassanaṁ

  *  *  *  *  *  *
  Footnote:1 Ma. arahattaphalasamāpattiṁ bujjhantīti bojjhaṅgā.
-------------------------------------------------
[page 476]
 Bujjhantīti bojjhaṅgā anativattanaṭṭhena yuganaddhaṁ
 bujjhantīti bojjhaṅgā saṁvaraṭṭhena sīlavisuddhiṁ bujjhantīti bojjhaṅgā
 avikkhepaṭṭhena cittavisuddhiṁ bujjhantīti bojjhaṅgā dassanaṭṭhena
 diṭṭhivisuddhiṁ bujjhantīti bojjhaṅgā muttaṭṭhena vimokkhaṁ
 bujjhantīti bojjhaṅgā paṭivedhaṭṭhena vijjaṁ bujjhantīti bojjhaṅgā
 pariccāgaṭṭhena vimuttiṁ bujjhantīti bojjhaṅgā samucchedaṭṭhena
 khaye ñāṇaṁ bujjhantīti bojjhaṅgā paṭippassaddhaṭṭhena anuppāde
 ñāṇaṁ bujjhantīti bojjhaṅgā chandaṁ mūlaṭṭhena bujjhantīti
 bojjhaṅgā manasikāraṁ samuṭṭhānaṭṭhena bujjhantīti bojjhaṅgā
 phassaṁ samodhānaṭṭhena bujjhantīti bojjhaṅgā vedanaṁ samosaraṇaṭṭhena
 bujjhantīti bojjhantīti bojjhaṅgā samādhiṁ pamukhaṭṭhena bujjhantīti
 bojjhaṅgā satiṁ ādhipateyyaṭṭhena bujjhantīti bojjhaṅgā paññaṁ
 taduttaraṭṭhena 1- bujjhantīti bojjhaṅgā vimuttiṁ sāraṭṭhena
 bujjhantīti bojjhaṅgā amatogadhaṁ nibbānaṁ pariyosānaṭṭhena
 bujjhantīti bojjhaṅgā.
                       Sāvatthīnidānaṁ.
      [569] Tatra kho āyasmā sārīputto bhikkhū āmantesi
 āvusoti 2-. Āvusoti kho te bhikkhū āyasmato sārīputtassa
 paccassosuṁ. Āyasmā sārīputto etadavoca sattime āvuso

  *  *  *  *  *  *
  Footnote:1 tatuttaraṭṭhenātipi pāṭho. 2 Ma. āvuso bhikkhavoti.
-------------------------------------------------
[page 477]
 Bojjhaṅgā katame satta satisambojjhaṅgo dhammavicayasambojjhaṅgo
 .pe. Upekkhāsambojjhaṅgo ime kho āvuso
 satta bojjhaṅgā imesaṁ svāhaṁ 1- āvuso sattannaṁ bojjhaṅgānaṁ yena
 yena bojjhaṅgena ākaṅkhāmi pubbaṇhasamayaṁ viharituṁ tena tena
 bojjhaṅgena pubbaṇhasamayaṁ viharāmi yena yena bojjhaṅgena
 ākaṅkhāmi majjhantikasamayaṁ .pe. Sāyaṇhasamayaṁ viharituṁ tena
 tena bojjhaṅgena < PTS. Ps II , 126 >sāyaṇhasamayaṁ viharāmi satisambojjhaṅgo iti
 ce me āvuso hoti appamāṇoti me hoti susamāraddhoti
 me hoti tiṭṭhantaṁ caraṁ 2- tiṭṭhatīti pajānāmi sacepi me cavati
 idappaccayā me cavatīti pajānāmi dhammavicayasambojjhaṅgo .pe.
 Upekkhāsambojjhaṅgo iti ce me āvuso hoti appamāṇoti
 me hoti susamāraddhoti me hoti tiṭṭhantaṁ caraṁ tiṭṭhatīti
 pajānāmi sacepi me cavati idappaccayā me cavatīti pajānāmi
 seyyathāpi āvuso rañño vā rājamahāmattassa vā nānārattānaṁ
 dussānaṁ dussakaraṇḍako pūro assa so yaññadeva dussayugaṁ
 ākaṅkheyya pubbaṇhasamaye pārupituṁ tantadeva dussayugaṁ
 pubbaṇhasamayaṁ pārupeyya yaññadeva dussayugaṁ ākaṅkheyya
 majjhantikasamayaṁ sāyaṇhasamayaṁ pārupituṁ tantadeva dussayugaṁ sāyaṇhasamayaṁ
 pārupeyya evameva kho ahaṁ āvuso imesaṁ 3- sattannaṁ
 bojjhaṅgānaṁ yena yena bojjhaṅgena ākaṅkhāmi pubbaṇhasamayaṁ viharituṁ

  *  *  *  *  *  *
  Footnote:1 Ma. khvāhaṁ. 2 Ma. ca naṁ. Yu. vacanaṁ. evamuparipi. 3 Yu. ayaṁ pāṭho natthi.
-------------------------------------------------
[page 478]
 Tena tena bojjhaṅgena pubbaṇhasamayaṁ viharāmi yena yena
 bojjhaṅgena ākaṅkhāmi majjhantikasamayaṁ sāyaṇhasamayaṁ viharituṁ tena
 tena bojjhaṅgena sāyaṇhasamayaṁ viharāmi satisambojjhaṅgo iti
 ce me āvuso hoti appamāṇoti me hoti susamāraddhoti
 me hoti tiṭṭhantaṁ caraṁ tiṭṭhatīti pajānāmi sacepi me cavati
 idappaccayā me cavatīti pajānāmi .pe. Upekkhāsambojjhaṅgo
 iti ce me āvuso hoti appamāṇoti me hoti susamāraddhoti
 me hoti tiṭṭhantaṁ caraṁ tiṭṭhatīti pajānāmi sacepi
 me cavati idappaccayā me cavatīti pajānāmi.
      [570] Kathaṁ satisambojjhaṅgo iti ce me hotīti bojjhaṅgo.
 Yāvatā nirodhupaṭṭhāti tāvatā satisambojjhaṅgo iti ce me
 hotīti bojjhaṅgo seyyathāpi telappadīpassa jhāyato yāvatā
 acchi 1- tāvatā vaṇṇo yāvatā vaṇṇo tāvatā acchi evaṁ
 yāvatā nirodhūpaṭṭhāti tāvatā satisambojjhaṅgo iti ce me
 hotīti bojjhaṅgo.
      Kathaṁ appamāṇo iti me hotīti bojjhaṅgo. Pamāṇavantā 2-
 kilesā sabbeva 3- pariyuṭṭhānā yeva 4- saṅkhārā ponobbhavikā appamāno
 nirodho [5]- asaṅkhataṭṭhena yāvatā nirodhūpaṭṭhāti tāvatā
 appamāṇo iti [6]- me hotīti bojjhaṅgo.
      Kathaṁ susamāraddho iti me hotīti bojjhaṅgo. Visamā kilesā

  *  *  *  *  *  *
  Footnote:1 Ma. acci. evamuparipi. 2 Ma. pamāṇabaddhā. Yu. pamāṇabandhā. 3 Ma.
 Yu. sabbe ca. 4 Ma. Yu. ye ca. evamuparipi. 5 Ma. acalaṭṭhena. 6 Ma.
 ce. evamuparipi.
-------------------------------------------------
[page 479]
 Sabbeva pariyuṭṭhānā yeva saṅkhārā ponobbhavikā samadhammo nirodho
 santaṭṭhena paṇītaṭṭhena yāvatā nirodhūpaṭṭhāti tāvatā susamāraddho
 iti me hotīti bojjhaṅgo.
      [571] Kathaṁ tiṭṭhantaṁ caraṁ 1- tiṭṭhatīti pajānāmi sacepi cavati
 idappaccayā me 2- cavatīti pajānāmi katihākārehi satisambojjhaṅgo
 tiṭṭhati katihākārehi satisambojjhaṅgo cavati. Aṭṭhahākārehi
 satisambojjhaṅgo tiṭṭhati aṭṭhahākārehi satisambojjhaṅgo cavati.
      Katamehi aṭṭhahākārehi satisambojjhaṅgo tiṭṭhati. Anuppādaṁ
 āvajjitattā satisambojjhaṅgo tiṭṭhati uppādaṁ anāvajjitattā
 satisambojjhaṅgo tiṭṭhati appavattaṁ āvajjitattā satisambojjhaṅgo
 tiṭṭhati pavattaṁ anāvajjitattā satisambojjhaṅgo tiṭṭhati
 animittaṁ āvajjitattā satisambojjhaṅgo tiṭṭhati nimittaṁ anāvajjitattā
 satisambojjhaṅgo tiṭṭhati nirodhaṁ āvajjitattā satisambojjhaṅgo
 tiṭṭhati saṅkhāre anāvajjitattā satisambojjhaṅgo
 tiṭṭhati imehi aṭṭhahākārehi satisambojjhaṅgo tiṭṭhati.
      Katamehi aṭṭhahākārehi satisambojjhaṅgo cavati. Uppādaṁ
 āvajjitattā satisambojjhaṅgo cavati anuppādaṁ anāvajjitattā
 satisambojjhaṅgo cavati pavattaṁ āvajjitattā satisambojjhaṅgo
 cavati appavattaṁ anāvajjitattā satisambojjhaṅgo cavati nimittaṁ
 āvajjitattā satisambojjhaṅgo cavati animittaṁ anāvajjitattā

  *  *  *  *  *  *
  Footnote:1 Ma. ca naṁ. Yu. vacanaṁ. 2 Ma. Yu. mesaddo natthi.
-------------------------------------------------
[page 480]
 Satisambojjhaṅgo cavati saṅkhāre āvajjitattā satisambojjhaṅgo
 cavati nirodhaṁ anāvajjitattā satisambojjhaṅgo cavati imehi
 aṭṭhahākārehi satisambojjhaṅgo cavati < PTS. Ps II , 128 >evaṁ tiṭṭhantaṁ caraṁ
 tiṭṭhatīti pajānāmi sacepi cavati idappaccayā me cavatīti
 pajānāmi .pe..
      [572] Kathaṁ upekkhāsambojjhaṅgo iti ce me hotīti
 bojjhaṅgo. Yāvatā nirodhūpaṭṭhāti tāvatā upekkhāsambojjhaṅgo
 iti ce me hotīti bojjhaṅgo seyyathāpi telappadīpassa jhāyato
 yāvatā acchi tāvatā vaṇṇo yāvatā vaṇṇo tāvatā
 acchi evameva yāvatā nirodhūpaṭṭhāti tāvatā upekkhāsambojjhaṅgo
 iti ce me 1- hotīti bojjhaṅgo.
      Kathaṁ appamāṇo iti me 2- hotīti bojjhaṅgo. Pamāṇavantā
 kilesā sabbeva pariyuṭṭhānā yeva saṅkhārā ponobbhavikā appamāṇo
 nirodho asaṅkhataṭṭhena yāvatā nirodhūpaṭṭhāti tāvatā
 appamāṇo iti me hotīti bojjhaṅgo.
      Kathaṁ susamāraddho iti me hotīti bojjhaṅgo. Visamā kilesā
 sabbeva pariyuṭṭhānā yeva saṅkhārā ponobbhavikā samadhammo nirodho
 santaṭṭhena paṇītaṭṭhena yāvatā nirodhūpaṭṭhāti tāvatā susamāraddho
 iti me hotīti bojjhaṅgo.
      Kathaṁ tiṭṭhantaṁ caraṁ tiṭṭhatīti pajānāmi sacepi cavati idappaccayā

  *  *  *  *  *  *
  Footnote:1 Ma. mesaddo natthi. 2 Ma. ce. evamuparipi.
-------------------------------------------------
[page 481]
 Me cavatīti pajānāmi katihākārehi upekkhāsambojjhaṅgo
 tiṭṭhati katihākārehi upekkhāsambojjhaṅgo cavati.
 Aṭṭhahākārehi upekkhāsambojjhaṅgo tiṭṭhati aṭṭhahākārehi
 upekkhāsambojjhaṅgo cavati.
      [573] Katamehi aṭṭhahākārehi upekkhāsambojjhaṅgo tiṭṭhati.
 Anuppādaṁ āvajjitattā upekkhāsambojjhaṅgo tiṭṭhati uppādaṁ
 anāvajjitattā bojjhaṅgā 1- cittassa abhinīhāraṭṭhaṁ bujjhantīti
 bojjhaṅgā cittassa niyyānaṭṭhaṁ bujjhantīti bojjhaṅgā cittassa
 nissaraṇaṭṭhaṁ 1- upekkhāsambojjhaṅgo tiṭṭhati appavattaṁ āvajjitattā
 upekkhāsambojjhaṅgo tiṭṭhati pavattaṁ anāvajjitattā
 upekkhāsambojjhaṅgo tiṭṭhati animittaṁ āvajjitattā upekkhāsambojjhaṅgo
 tiṭṭhati nimittaṁ anāvajjitattā upekkhāsambojjhaṅgo
 tiṭṭhati nirodhaṁ āvajjitattā upekkhāsambojjhaṅgo
 tiṭṭhati saṅkhāre anāvajjitattā upekkhāsambojjhaṅgo tiṭṭhati
 imehi aṭṭhahākārehi upekkhāsambojjhaṅgo tiṭṭhati.
      Katamehi aṭṭhahākārehi upekkhāsambojjhaṅgo cavati. Uppādaṁ
 āvajjitattā upekkhāsambojjhaṅgo cavati anuppādaṁ anāvajjitattā
 upekkhāsambojjhaṅgo cavati pavattaṁ āvajjitattā upekkhāsambojjhaṅgo
 cavati appavattaṁ anāvajjitattā < PTS. Ps II , 129 >upekkhāsambojjhaṅgo
 cavati nimittaṁ āvajjitattā upekkhāsambojjhaṅgo

  *  *  *  *  *  *
  Footnote:1 Ma. Yu. bojjhaṅagā cittassa ... cittassa nissaraṇaṭṭhanti ime pāṭhā na dissanti.
-------------------------------------------------
[page 482]
 Cavati animittaṁ anāvajjitattā upekkhāsambojjhaṅgo cavati
 saṅkhāre āvajjitattā upekkhāsambojjhaṅgo cavati nirodhaṁ
 anāvajjitattā upekkhāsambojjhaṅgo cavati imehi aṭṭhahākārehi
 upekkhāsambojjhaṅgo cavati evaṁ tiṭṭhantaṁ caraṁ tiṭṭhatīti
 pajānāmi sacepi cavati idappaccayā me cavatīti pajānāmīti 1-.
                       Bojjhaṅgakathā.
                         -------
                   Yuganaddhavagge mettākathā
                        sāvatthīnidānaṁ
      [574] < PTS. Ps II , 130 >Mettāya bhikkhave cetovimuttiyā āsevitāya
 bhāvitāya bahulīkatāya yānīkatāya vatthukatāya anuṭṭhitāya paricitāya
 susamāraddhāya ekādasānisaṁsā pāṭikaṅkhā katame ekādasa sukhaṁ
 supati sukhaṁ paṭibujjhati na pāpakaṁ supinaṁ passati manussānaṁ
 piyo hoti amanussānaṁ piyo hoti devatā rakkhanti nāssa
 aggi vā visaṁ vā satthaṁ vā kamati tuvaṭaṁ cittaṁ samādhiyati
 mukhavaṇṇo vippasīdati asammūḷho kālaṁ karoti uttariṁ
 appaṭivijjhanto brahmalokūpago hoti mettāya bhikkhave cetovimuttiyā
 āsevitāya bhāvitāya bahulīkatāya yānīkatāya vatthukatāya
 anuṭṭhitāya paricitāya susamāraddhāya ime ekādasānisaṁsā

  *  *  *  *  *  *
  Footnote:1 Ma. itisaddo natthi.
-------------------------------------------------
[page 483]
 Pāṭikaṅkhā.
      [575] Atthi anodhiso pharaṇā mettā cetovimutti atthi
 odhiso pharaṇā mettā cetovimutti atthi disā pharaṇā mettā
 cetovimutti. Katihākārehi anodhiso pharaṇā mettā cetovimutti
 katihākārehi odhiso pharaṇā mettā cetovimutti
 katihākārehi disā pharaṇā mettā cetovimutti. Pañcahākārehi
 anodhiso pharaṇā mettā cetovimutti sattahākārehi odhiso
 pharaṇā mettā cetovimutti dasahākārehi disā pharaṇā mettā
 cetovimutti.
      Katamehi pañcahākārehi anodhiso pharaṇā mettā cetovimutti.
 Sabbe sattā averā abyāpajjhā anīghā sukhī attānaṁ pariharantu
 sabbe pāṇā .pe. Sabbe bhūtā sabbe puggalā
 sabbe attabhāvapariyāpannā averā abyāpajjhā < PTS. Ps II , 131 >anīghā sukhī
 attānaṁ pariharantūti imehi pañcahākārehi anodhiso pharaṇā
 mettā cetovimutti.
      Katamehi sattahākārehi odhiso pharaṇā mettā cetovimutti.
 Sabbā itthiyo averā abyāpajjhā anīghā sukhī attānaṁ
 pariharantu sabbe purisā .pe. Sabbe ariyā sabbe anariyā
 sabbe devā sabbe manussā sabbe vinipātikā averā
 abyāpajjhā anīghā sukhī attānaṁ pariharantūti imehi sattahākārehi
-------------------------------------------------
[page 484]
 Odhiso pharaṇā mettā cetovimutti.
      [576] Katamehi dasahākārehi disā pharaṇā mettā cetovimutti.
 Sabbe puratthimāya disāya sattā averā abyāpajjhā
 anīghā sukhī attānaṁ pariharantu sabbe pacchimāya disāya sattā
 .pe. Sabbe uttarāya disāya sattā sabbe dakkhiṇāya disāya
 sattā sabbe puratthimāya anudisāya sattā sabbe pacchimāya
 anudisāya sattā sabbe uttarāya anudisāya sattā sabbe
 dakkhiṇāya anudisāya sattā sabbe heṭṭhimāya disāya sattā
 sabbe uparimāya disāya sattā averā abyāpajjhā anīghā sukhī
 attānaṁ pariharantu sabbe puratthimāya disāya pāṇā .pe.
 Bhūtā puggalā attabhāvapariyāpannā sabbā itthiyo sabbe
 purisā sabbe ariyā sabbe anariyā sabbe devā sabbe
 manussā sabbe vinipātikā averā abyāpajjhā anīghā sukhī
 attānaṁ pariharantu sabbe pacchimāya disāya vinipātikā .pe.
 Sabbe uttarāya disāya vinipātikā sabbe dakkhiṇāya disāya
 vinipātikā sabbe puratthimāya anudisāya vinipātikā sabbe
 pacchimāya anudisāya vinipātikā sabbe uttarāya anudisāya
 vinipātikā sabbe dakkhiṇāya anudisāya vinipātikā sabbe
 heṭṭhimāya disāya vinipātikā sabbe uparimāya disāya vinipātikā
 averā abyāpajjhā anīghā sukhī attānaṁ pariharantūti imehi
-------------------------------------------------
[page 485]
 Dasahākārehi disā pharaṇā mettā cetovimutti sabbesaṁ sattānaṁ
 pīḷanaṁ vajjetvā apīḷanāya upaghātaṁ vajjetvā anupaghātena
 santāpaṁ vajjetvā asantāpena pariyādānaṁ vajjetvā apariyādānena
 vihesaṁ vajjetvā avihesāya sabbe sattā averino
 hontu mā verino sukhino hontu mā dukkhino sukhitattā
 hontu mā dukkhitattāti imehi aṭṭhahākārehi sabbe satte
 mettāyatīti mettā taṁ dhammaṁ cetayatīti ceto < PTS. Ps II , 132 >sabbabyāpādapariyuṭṭhānehi
 muccatīti 1- vimutti mettā ca cetovimutti 2- cāti
 mettācetovimutti.
      [577] Sabbe sattā averino hontu khemino hontu
 sukhino hontūti saddhāya adhimuccati saddhindriyaparibhāvitā hoti
 mettā cetovimutti sabbe sattā averino hontu khemino
 hontu sukhino hontūti viriyaṁ paggaṇhāti viriyindriyaparibhāvitā
 hoti mettā cetovimutti sabbe sattā averino hontu
 khemino hontu sukhino hontūti satiṁ upaṭṭhāpeti satindriyaparibhāvitā
 hoti mettā cetovimutti sabbe sattā averino
 hontu khemino hontu sukhino hontūti cittaṁ samādahati samādhindriyaparibhāvitā
 hoti mettā cetovimutti sabbe sattā
 averino hontu khemino hontu sukhino hontūti paññāya
 pajānāti paññindriyaparibhāvitā hoti mettā cetovimutti

  *  *  *  *  *  *
  Footnote:1 Ma. Yu. vimuccatīti. 2 Ma. Yu. ceto ca vimutti cāti. evamuparipi.
-------------------------------------------------
[page 486]
 Imāni pañcindriyāni mettāya cetovimuttiyā āsevanā honti
 imehi pañcahindriyehi mettā cetovimutti āseviyati imāni
 pañcindriyāni mettāya cetovimuttiyā bhāvanā honti imehi
 pañcahindriyehi mettā cetovimutti bhāviyati imāni pañcindriyāni
 mettāya cetovimuttiyā bahulīkammā honti imehi
 pañcahindriyehi mettā cetovimutti bahulīkariyati imāni pañcindriyāni
 mettāya cetovimuttiyā alaṅkārā honti imehi
 pañcahindriyehi mettā cetovimutti svālaṅkatā hoti imāni
 pañcindriyāni mettāya cetovimuttiyā parikkhārā honti imehi
 pañcahindriyehi mettā cetovimutti suparikkhatā hoti imāni
 pañcindriyāni mettāya cetovimuttiyā parivārā honti imehi
 pañcahindriyehi mettā cetovimutti suparivutā hoti imāni
 pañcindriyāni mettāya cetovimuttiyā āsevanā honti bhāvanā
 honti bahulīkammā 1- honti alaṅkārā honti parikkhārā
 honti parivārā honti pāripūrī honti sahagatā honti
 sahajātā honti saṁsaṭṭhā honti sampayuttā honti pakkhandanā
 honti pasīdanā honti santiṭṭhanā honti vimuccanā
 honti etaṁ santanti passanā 2- honti yānīkatā < PTS. Ps II , 133 >honti
 vatthukatā honti anuṭṭhitā honti paricitā honti susamāraddhā
 honti subhāvitā honti svādhiṭṭhitā honti susamuggatā

  *  *  *  *  *  *
  Footnote:1 Ma. bahulīkatā. evamuparipi. 2 Ma. phassanā. evamuparipi.
-------------------------------------------------
[page 487]
 Honti suvimuttā honti nibbattenti jotenti patāpenti 1-.
      [578] Sabbe sattā averino hontu khemino hontu
 sukhino hontūti assaddhiye na kampati saddhābalaparibhāvitā hoti
 mettā cetovimutti sabbe sattā averino hontu khemino hontu
 sukhino hontūti kosajje na kampati viriyabalaparibhāvitā hoti
 mettā cetovimutti sabbe sattā averino hontu khemino
 hontu sukhino hontūti pamāde na kampati satibalaparibhāvitā
 hoti mettā cetovimutti sabbe sattā averino hontu khemino
 hontu sukhino hontūti uddhacce na kampati samādhibalaparibhāvitā
 hoti mettā cetovimutti sabbe sattā averino hontu
 khemino hontu sukhino hontūti avijjāya na kampati paññābalaparibhāvitā
 hoti mettā cetovimutti imāni pañca balāni
 mettāya cetovimuttiyā āsevanā honti imehi pañcahi balehi
 mettā cetovimutti āseviyati imāni pañca balāni mettāya
 cetovimuttiyā bhāvanā honti imehi pañcahi balehi mettā
 cetovimutti bhāviyati imāni pañca balāni mettāya cetovimuttiyā
 bahulīkammā honti imehi pañcahi balehi mettā cetovimutti
 bahulīkariyati imāni pañca balāni mettāya cetovimuttiyā alaṅkārā

  *  *  *  *  *  *
  Footnote:1 Sī. Yu. sabbavāresu pabhāsentīti pāṭho.
-------------------------------------------------
[page 488]
 Honti imehi pañcahi balehi mettā cetovimutti
 svālaṅkatā hoti imāni pañca balāni mettāya cetovimuttiyā
 parikkhārā honti imehi pañcahi balehi mettā cetovimutti
 suparikkhatā hoti imāni pañca balāni mettāya cetovimuttiyā
 parivārā honti imehi pañcahi balehi mettā cetovimutti
 suparivutā hoti imāni pañca balāni mettāya cetovimuttiyā
 āsevanā honti bhāvanā honti bahulīkammā honti alaṅkārā
 honti parikkhārā honti parivārā honti pāripūrī
 honti sahagatā honti sahajātā honti saṁsaṭṭhā honti
 sampayuttā honti pakkhandanā honti pasīdanā honti
 santiṭṭhanā honti vimuccanā < PTS. Ps II , 134 >honti etaṁ santanti passanā
 honti yānīkatā honti vatthukatā honti anuṭṭhitā honti
 paricitā honti susamāraddhā honti subhāvitā honti svādhiṭṭhitā
 honti susamuggatā honti suvimuttā honti nibbattenti
 jotenti patāpenti.
      [579] Sabbe sattā averino hontu khemino hontu
 sukhino hontūti satiṁ upaṭṭhāpeti satisambojjhaṅgaparibhāvitā hoti
 mettā cetovimutti sabbe sattā .pe. Paññāya pavicināti 1-
 dhammavicayasambojjhaṅgaparibhāvitā hoti mettā cetovimutti sabbe
 sattā .pe. Viriyaṁ paggaṇhāti viriyasambojjhaṅgaparibhāvitā

  *  *  *  *  *  *
  Footnote:1 Yu. paricināti.
-------------------------------------------------
[page 489]
 Hoti mettā cetovimutti sabbe sattā .pe. Pariḷāhaṁ
 paṭippassambheti pītisambojjhaṅgaparibhāvitā hoti mettā cetovimutti
 sabbe sattā .pe. Duṭṭhullaṁ paṭippassambheti passaddhisambojjhaṅgaparibhāvitā
 hoti mettā cetovimutti sabbe sattā
 averino hontu khemino hontu sukhino hontūti cittaṁ samādahati
 samādhisambojjhaṅgaparibhāvitā hoti mettā cetovimutti
 sabbe sattā averino hontu khemino hontu sukhino hontūti
 ñāṇena kilese paṭisaṅkhāti upekkhāsambojjhaṅgaparibhāvitā hoti
 mettā cetovimutti ime satta bojjhaṅgā mettāya cetovimuttiyā
 āsevanā honti imehi sattahi bojjhaṅgehi mettā
 cetovimutti āseviyati ime satta bojjhaṅgā mettāya cetovimuttiyā
 bhāvanā honti imehi sattahi bojjhaṅgehi mettā
 cetovimutti bhāviyati ime satta bojjhaṅgā mettāya cetovimuttiyā
 bahulīkammā honti imehi sattahi bojjhaṅgehi mettā
 cetovimutti bahulīkariyati ime satta bojjhaṅgā mettāya cetovimuttiyā
 alaṅkārā honti imehi sattahi bojjhaṅgehi mettā
 cetovimutti svālaṅkatā hoti ime satta bojjhaṅgā mettāya
 cetovimuttiyā parikkhārā honti imehi sattahi bojjhaṅgehi
 mettā cetovimutti suparikkhatā hoti ime satta bojjhaṅgā
 mettāya cetovimuttiyā parivārā honti imehi sattahi
-------------------------------------------------
[page 490]
 Bojjhaṅgehi mettā cetovimutti suparivutā hoti ime satta
 bojjhaṅgā mettāya cetovimuttiyā āsevanā honti bhāvanā honti
 bahulīkammā honti alaṅkārā honti parikkhārā honti parivārā
 honti pāripūrī honti sahagatā honti sahajātā honti
 saṁsaṭṭhā honti sampayuttā honti pakkhandanā honti pasīdanā
 honti santiṭṭhanā honti < PTS. Ps II , 135 >vimuccanā honti etaṁ santanti
 passanā honti yānīkatā honti vatthukatā honti anuṭṭhitā
 honti paricitā honti susamāraddhā honti subhāvitā honti
 svādhiṭṭhitā honti susamuggatā honti suvimuttā honti
 nibbattenti jotenti patāpenti.
      [580] Sabbe sattā averino hontu khemino hontu
 sukhino hontūti sammā passati sammādiṭṭhiparibhāvitā hoti
 mettā cetovimutti sabbe sattā averino hontu khemino
 hontu sukhino hontūti sammā abhiniropeti sammāsaṅkappaparibhāvitā
 hoti mettā cetovimutti sabbe sattā averino hontu khemino
 hontu sukhino hontūti sammā pariggaṇhāti sammāvācāparibhāvitā
 hoti mettā cetovimutti sabbe sattā averino
 hontu khemino hontu sukhino hontūti sammā samuṭṭhāpeti
 sammākammantaparibhāvitā hoti mettā cetovimutti sabbe sattā
 averino hontu khemino hontu sukhino hontūti sammā
-------------------------------------------------
[page 491]
 Vodāpeti sammāājīvaparibhāvitā hoti mettā cetovimutti sabbe
 sattā averino hontu khemino hontu sukhino hontūti sammā
 paggaṇhāti sammāvāyāmaparibhāvitā hoti mettā cetovimutti
 sabbe sattā averino hontu khemino hontu sukhino hontūti
 sammā upaṭṭhāpeti sammāsatiparibhāvitā hoti mettā cetovimutti
 sabbe sattā averino hontu khemino hontu sukhino
 hontūti sammā samādahati sammāsamādhiparibhāvitā hoti mettā
 cetovimutti ime aṭṭha maggaṅgā mettāya cetovimuttiyā
 āsevanā honti imehi aṭṭhahi maggaṅgehi mettā cetovimutti
 āseviyati ime aṭṭha maggaṅgā mettāya cetovimuttiyā bhāvanā
 honti imehi aṭṭhahi maggaṅgehi mettā cetovimutti bhāviyati
 ime aṭṭha maggaṅgā mettāya cetovimuttiyā bahulīkammā honti
 imehi aṭṭhahi maggaṅgehi mettā cetovimutti bahulīkariyati ime
 aṭṭha maggaṅgā mettāya cetovimuttiyā alaṅkārā honti imehi
 aṭṭhahi maggaṅgehi mettā cetovimutti svālaṅkatā hoti ime
 aṭṭha maggaṅgā mettāya cetovimuttiyā parikkhārā honti imehi
 aṭṭhahi maggaṅgehi mettā cetovimutti suparikkhatā hoti ime
 aṭṭha maggaṅgā mettāya cetovimuttiyā parivārā honti imehi
 aṭṭhahi maggaṅgehi mettā cetovimutti suparivutā hoti ime
 aṭṭha maggaṅgā mettāya cetovimuttiyā āsevanā < PTS. Ps II , 136 >honti bhāvanā
-------------------------------------------------
[page 492]
 Honti bahulīkammā honti alaṅkārā honti parikkhārā
 honti parivārā honti pāripūrī honti sahagatā honti
 sahajātā honti saṁsaṭṭhā honti sampayuttā honti pakkhandanā
 honti pasīdanā honti santiṭṭhanā honti vimuccanā
 honti etaṁ santanti passanā honti yānīkatā honti
 vatthukatā honti anuṭṭhitā honti paricitā honti susamāraddhā
 honti subhāvitā honti svādhiṭṭhitā honti susamuggatā
 honti suvimuttā honti nibbattenti jotenti patāpenti.
      [581] Sabbesaṁ pāṇānaṁ sabbesaṁ bhūtānaṁ sabbesaṁ puggalānaṁ
 sabbesaṁ attabhāvapariyāpannānaṁ sabbāsaṁ itthīnaṁ sabbesaṁ
 purisānaṁ sabbesaṁ ariyānaṁ sabbesaṁ anariyānaṁ sabbesaṁ devānaṁ
 sabbesaṁ manussānaṁ sabbesaṁ vinipātikānaṁ pīḷanaṁ vajjetvā
 apīḷanāya upaghātaṁ vajjetvā anupaghātena santāpaṁ vajjetvā
 asantāpena pariyādānaṁ vajjetvā apariyādānena vihesaṁ vajjetvā
 avihesāya sabbe vinipātikā averino hontu mā verino
 sukhino hontu mā dukkhino sukhitattā hontu mā dukkhitattāti
 imehi aṭṭhahākārehi sabbe vinipātike mettāyatīti mettā taṁ
 dhammaṁ cetayatīti ceto sabbabyāpādapariyuṭṭhānehi muccatīti 1- vimutti
 mettā ca cetovimutti cāti mettā cetovimutti sabbe
 vinipātikā averino hontu khemino hontu sukhino hontūti

  *  *  *  *  *  *
  Footnote:1 Ma. Yu. vimuccatīti.
-------------------------------------------------
[page 493]
 Saddhāya adhimuccati saddhindriyaparibhāvitā < PTS. Ps II , 137 >hoti mettā cetovimutti
 .pe. Nibbattenti jotenti patāpenti.
      [582] Sabbesaṁ puratthimāya disāya sattānaṁ sabbesaṁ
 pacchimāya disāya sattānaṁ sabbesaṁ uttarāya disāya sattānaṁ
 sabbesaṁ dakkhiṇāya disāya sattānaṁ sabbesaṁ puratthimāya anudisāya
 sattānaṁ sabbesaṁ pacchimāya anudisāya sattānaṁ sabbesaṁ
 uttarāya anudisāya sattānaṁ sabbesaṁ dakkhiṇāya anudisāya
 sattānaṁ sabbesaṁ heṭṭhimāya disāya sattānaṁ sabbesaṁ
 uparimāya disāya sattānaṁ pīḷanaṁ vajjetvā apīḷanāya upaghātaṁ
 vajjetvā anupaghātena santāpaṁ vajjetvā asantāpena pariyādānaṁ
 vajjetvā apariyādānena vihesaṁ vajjetvā avihesāya sabbe
 uparimāya disāya sattā averino hontu mā verino sukhino
 hontu mā dukkhino sukhitattā hontu mā dukkhitattāti imehi
 aṭṭhahākārehi sabbe uparimāya disāya satte mettāyatīti mettā
 taṁ dhammaṁ cetayatīti ceto sabbabyāpādapariyuṭṭhānehi muccatīti
 vimutti mettā ca cetovimutti cāti mettācetovimutti sabbe
 uparimāya disāya sattā averino hontu khemino hontu sukhino
 hontūti saddhāya adhimuccati saddhindriyaparibhāvitā hoti mettā
 cetovimutti .pe. Nibbattenti jotenti patāpenti.
      [583] Sabbesaṁ puratthimāya disāya pāṇānaṁ bhūtānaṁ
-------------------------------------------------
[page 494]
 Puggalānaṁ attabhāvapariyāpannānaṁ sabbāsaṁ itthīnaṁ sabbesaṁ
 purisānaṁ sabbesaṁ ariyānaṁ sabbesaṁ anariyānaṁ sabbesaṁ devānaṁ
 sabbesaṁ manussānaṁ sabbesaṁ vinipātikānaṁ sabbasaṁ pacchimāya
 disāya vinipātikānaṁ sabbesaṁ uttarāya disāya vinipātikānaṁ
 sabbesaṁ dakkhiṇāya disāya vinipātikānaṁ sabbesaṁ puratthimāya
 anudisāya vinipātikānaṁ sabbesaṁ pacchimāya anudisāya vinipātikānaṁ
 sabbesaṁ uttarāya anudisāya vinipātikānaṁ sabbesaṁ dakkhiṇāya
 anudisāya vinipātikānaṁ sabbesaṁ heṭṭhimāya disāya vinipātikānaṁ
 sabbesaṁ uparimāya disāya vinipātikānaṁ pīḷanaṁ vajjetvā apīḷanāya
 upaghātaṁ vajjetvā anupaghātena santāpaṁ vajjetvā asantāpena
 pariyādānaṁ vajjetvā apariyādānena vihesaṁ vajjetvā avihesāya
 sabbe uparimāya disāya vinipātikā averino hontu mā verino
 sukhino hontu mā dukkhino sukhitattā hontu mā dukkhitattāti
 imehi aṭṭhahākārehi sabbe uparimāya disāya vinipātike
 mettāyatīti mettā taṁ dhammaṁ cetayatīti ceto sabbabyāpādapariyuṭṭhānehi
 muccatīti vimutti mettā ca cetovimutti cāti
 mettācetovimutti.
      [584] Sabbe uparimāya disāya vinipātikā averino hontu
 khemino hontu sukhino hontūti saddhāya adhimuccati saddhindriyaparibhāvitā
 hoti mettā cetovimutti sabbe uparimāya disāya
-------------------------------------------------
[page 495]
 Vinipātikā averino hontu khemino hontu sukhino hontūti
 viriyaṁ paggaṇhāti viriyindriyaparibhāvitā hoti mettā cetovimutti
 .pe. Satiṁ upaṭṭhāpeti satindriyaparibhāvitā hoti mettā
 cetovimutti .pe. Cittaṁ samādahati samādhindriyaparibhāvitā
 hoti mettā cetovimutti .pe. Paññāya pajānāti paññindriyaparibhāvitā
 hoti mettā cetovimutti imāni pañcindriyāni
 mettāya cetovimuttiyā āsevanā honti imehi pañcahindriyehi
 mettā cetovimutti āseviyati .pe. Nibbattenti jotenti
 patāpenti.
      [585] Sabbe uparimāya disāya vinipātikā averino hontu
 khemino hontu sukhino hontūti assaddhiye na kampati
 saddhābalaparibhāvitā hoti mettā cetovimutti .pe. Kosajje na
 kampati viriyabalaparibhāvitā hoti mettā cetovimutti .pe. Pamāde
 na kampati satibalaparibhāvitā hoti mettā cetovimutti .pe.
 Uddhacce na kampati samādhibalaparibhāvitā hoti mettā cetovimutti
 .pe. Avijjāya na kampati paññābalaparibhāvitā hoti
 mettā cetovimutti imāni pañca balāni mettāya cetovimuttiyā
 āsevanā honti imehi pañcahi balehi mettā
 cetovimutti āseviyati .pe. Nibbattenti jotenti patāpenti.
      [586] < PTS. Ps II , 138 >Sabbe uparimāya disāya vinipātikā averino hontu
-------------------------------------------------
[page 496]
 Khemino hontu sukhino hontūti satiṁ upaṭṭhāpeti satisambojjhaṅgaparibhāvitā
 hoti mettā cetovimutti .pe. Paññāya
 pavicināti dhammavicayasambojjhaṅgaparibhāvitā hoti mettā cetovimutti
 .pe. Viriyaṁ paggaṇhāti viriyasambojjhaṅgaparibhāvitā hoti
 mettā cetovimutti .pe. Pariḷāhaṁ paṭippassambheti pītisambojjhaṅgaparibhāvitā
 hoti mettā cetovimutti .pe. Duṭṭhullaṁ
 paṭippassambheti passaddhisambojjhaṅgaparibhāvitā hoti mettā
 cetovimutti .pe. Cittaṁ samādahati samādhisambojjhaṅgaparibhāvitā
 hoti mettā cetovimutti .pe. Ñāṇena kilese paṭisaṅkhāti
 upekkhāsambojjhaṅgaparibhāvitā hoti mettā cetovimutti ime
 satta bojjhaṅgā mettāya cetovimuttiyā āsevanā honti
 imehi sattahi bojjhaṅgehi mettā cetovimutti āseviyati .pe.
 Nibbattenti jotenti patāpenti.
      [587] Sabbe uparimāya disāya vinipātikā averino hontu
 khemino hontu sukhino hontūti sammā passati sammādiṭṭhiparibhāvitā
 hoti mettā cetovimutti .pe. Sammā abhiniropeti
 sammāsaṅkappaparibhāvitā hoti mettā cetovimutti .pe. Sammā
 pariggaṇhāti sammāvācāparibhāvitā hoti mettā cetovimutti
 .pe. Sammā samuṭṭhāpeti sammākammantaparibhāvitā hoti mettā
 cetovimutti .pe. Sammā vodāpeti sammāājīvaparibhāvitā
-------------------------------------------------
[page 497]
 Hoti mettā cetovimutti .pe. Sammā paggaṇhāti
 sammāvāyāmaparibhāvitā hoti mettā cetovimutti .pe. Sammā
 upaṭṭhāpeti sammāsatiparibhāvitā hoti mettā cetovimutti .pe.
 Sammā samādhiyati sammāsamādhiparibhāvitā hoti mettā
 cetovimutti ime aṭṭha maggaṅgā mettāya cetovimuttiyā
 āsevanā honti imehi aṭṭhahi maggaṅgehi mettā cetovimutti
 āseviyati .pe. Ime aṭṭha maggaṅgā mettāya cetovimuttiyā
 parivārā 1- honti imehi aṭṭhahi maggaṅgehi mettā cetovimutti
 suparivutā hoti ime aṭṭha maggaṅgā mettāya cetovimuttiyā
 āsevanā honti bhāvanā honti bahulīkammā honti alaṅkārā
 honti parikkhārā honti parivārā honti < PTS. Ps II , 139 >pāripūrī honti
 sahagatā honti sahajātā honti saṁsaṭṭhā honti sampayuttā
 honti pakkhandanā honti pasīdanā honti santiṭṭhanā
 honti vimuccanā honti etaṁ santanti passanā honti
 yānīkatā honti vatthukatā honti anuṭṭhitā honti paricitā
 honti susamāraddhā honti subhāvitā honti svādhiṭṭhitā
 honti susamuggatā honti suvimuttā honti nibbattenti
 jotenti patāpentīti.
                       Mettākathā.
                       ----------

  *  *  *  *  *  *
  Footnote:1 Ma. paribhāvitā.
-------------------------------------------------
[page 498]
                    Yuganaddhavagge virāgakathā
      [588] < PTS. Ps II , 140 >Virāgo maggo vimutti phalaṁ. Kathaṁ virāgo maggo.
 Sotāpattimaggakkhaṇe dassanaṭṭhena sammādiṭṭhi micchādiṭṭhiyā
 virajjati tadanuvattakakilesehi ca khandhehi ca virajjati bahiddhā ca
 sabbanimittehi virajjati virāgo virāgārammaṇo virāgagocaro
 virāge samupāgato 1- virāge ṭhito virāge patiṭṭhito. Virāgoti
 dve virāgā nibbānañca virāgo ye ca 2- nibbānārammaṇatā
 jātā dhammā sabbe ca 3- virāgā hontīti virāgo 4- sahajātāni
 sattaṅgāni virāgaṁ gacchantīti virāgo maggo etena maggena buddhā
 ca sāvakā ca agataṁ disaṁ nibbānaṁ gacchantīti aṭṭhaṅgiko maggo
 yāvatā puthusamaṇabrāhmaṇānaṁ parappavādānaṁ maggā ayameva
 ariyo aṭṭhaṅgiko maggo aggo ca seṭṭho ca vimokkho 5- ca
 uttamo ca pavaro cāti maggānaṁ aṭṭhaṅgiko seṭṭho.
 Abhiropanaṭṭhena sammāsaṅkappo micchāsaṅkappā virajjati pariggahaṭṭhena
 sammāvācā micchāvācāya virajjati samuṭṭhānaṭṭhena sammākammanto
 micchākammantā virajjati vodānaṭṭhena sammāājīvo micchāājīvā
 virajjati paggahaṭṭhena sammāvāyāmo micchāvāyāmā virajjati

  *  *  *  *  *  *
  Footnote:1 Sī. Ma. Yu. samudāgato. evamuparipi. 2 kesuci potthakesu yeva iti likhitaṁ.
 3 Ma. Yu. casaddo natthi. evamuparipi. 4 Ma. virāgā. evamīdisesu ṭhānesu.
 5 Sī. Ma. Yu. sabbavāresu pāmokkhoti likhitaṁ. evamuparipi.
-------------------------------------------------
[page 499]
 Upaṭṭhānaṭṭhena sammāsati micchāsatiyā virajjati avikkhepaṭṭhena
 sammāsamādhi micchāsamādhito virajjati < PTS. Ps II , 141 >tadanuvattakakilesehi ca
 khandhehi ca virajjati bahiddhā ca sabbanimittehi virajjati
 virāgo virāgārammaṇo virāgagocaro virāge samupāgato virāge
 ṭhito virāge patiṭṭhito. Virāgoti dve virāgā nibbānañca
 virāgo ye ca nibbānārammaṇatā jātā dhammā sabbe ca virāgā
 hontīti virāgo sahajātāni sattaṅgāni virāgaṁ gacchantīti virāgo
 maggo etena maggena buddhā ca sāvakā ca agataṁ disaṁ nibbānaṁ
 gacchantīti aṭṭhaṅgiko magago yāvatā puthusamaṇabrāhmaṇānaṁ
 parappavādānaṁ maggā ayameva ariyo aṭṭhaṅgiko maggo aggo
 ca seṭṭho ca vimokkho ca uttamo ca pavaro cāti maggānaṁ
 aṭṭhaṅgiko seṭṭho.
      [589] Sakadāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi oḷārikā kāmarāgasaññojanā
 paṭighasaññojanā oḷārikā kāmarāgānusayā paṭighānusayā virajjati
 tadanuvattakakilesehi ca khandhehi ca virajjati bahiddhā ca
 sabbanimittehi virajjati virāgo virāgārammaṇo virāgagocaro virāge
 samupāgato virāge ṭhito virāge patiṭṭhito. Virāgoti dve
 virāgā nibbānañca virāgo ye ca nibbānārammaṇatā jātā
 dhammā sabbe ca virāgā hontīti virāgo sahajātāni sattaṅgāni
-------------------------------------------------
[page 500]
 Virāgaṁ gacchantīti virāgo maggo etena maggena buddhā ca
 sāvakā ca agataṁ disaṁ nibbānaṁ gacchantīti aṭṭhaṅgiko maggo
 yāvatā puthusamaṇabrāhmaṇānaṁ parappavādānaṁ maggā ayameva
 ariyo aṭṭhaṅgiko maggo aggo ca seṭṭho ca vimokkho ca
 uttamo ca pavaro cāti maggānaṁ aṭṭhaṅgiko seṭṭho.
      [590] Anāgāmimaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi aṇusahagatā kāmarāgasaññojanā
 paṭighasaññojanā aṇusahagatā kāmarāgānusayā paṭighānusayā virajjati
 tadanuvattakakilesehi ca khandhehi ca virajjati bahiddhā ca
 sabbanimittehi virajjati virāgo virāgārammaṇo .pe. < PTS. Ps II , 142 >Maggānaṁ
 aṭṭhaṅgiko seṭṭho.
      [591] Arahattamaggakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi rūparāgā arūparāgā mānā uddhaccā
 avijjāya mānānusayā bhavarāgānusayā avijjānusayā virajjati
 tadanuvattakakilesehi ca khandhehi ca virajjati bahiddhā ca
 sabbanimittehi virajjati virāgo virāgārammaṇo virāgagocaro virāge
 samupāgato virāge ṭhito virāge patiṭṭhito. Virāgoti dve
 virāgā nibbānañca virāgo ye ca nibbānārammaṇatā jātā
 dhammā sabbe ca virāgā hontīti virāgo sahajātāni sattaṅgāni
 virāgaṁ gacchantīti virāgo maggo etena maggena buddhā
-------------------------------------------------
[page 501]
 Ca sāvakā ca agataṁ disaṁ nibbānaṁ gacchantīti aṭṭhaṅgiko maggo
 yāvatā puthusamaṇabrāhmaṇānaṁ parappavādānaṁ maggā ayameva
 ariyo aṭṭhaṅgiko maggo aggo ca seṭṭho ca vimokkho ca
 uttamo ca pavaro cāti maggānaṁ aṭṭhaṅgiko seṭṭho.
      [592] Dassanavirāgo sammādiṭṭhi abhiropanavirāgo sammāsaṅkappo
 pariggahavirāgo sammāvācā samuṭṭhānavirāgo sammākammanto
 vodānavirāgo sammāājīvo paggahavirāgo sammāvāyāmo
 upaṭṭhānavirāgo sammāsati avikkhepavirāgo sammāsamādhi
 upaṭṭhānavirāgo satisambojjhaṅgo pavicayavirāgo dhammavicayasambojjhaṅgo
 paggahavirāgo viriyasambojjhaṅgo pharaṇavirāgo
 pītisambojjhaṅgo upasamavirāgo passaddhisambojjhaṅgo avikkhepavirāgo
 samādhisambojjhaṅgo paṭisaṅkhānavirāgo upekkhāsambojjhaṅgo
 assaddhiye akampiyavirāgo saddhābalaṁ kosajje
 akampiyavirāgo viriyabalaṁ pamāde akampiyavirāgo satibalaṁ uddhacce
 akampiyavirāgo samādhibalaṁ avijjāya akampiyavirāgo paññābalaṁ
 adhimokkhavirāgo saddhindriyaṁ paggahavirāgo viriyindriyaṁ upaṭṭhānavirāgo
 satindriyaṁ avikkhepavirāgo samādhindriyaṁ dassanavirāgo
 paññindriyaṁ ādhipateyyaṭṭhena indriyā virāgo akampiyaṭṭhena
 balā virāgo niyyānaṭṭhena bojjhaṅgā virāgo hetaṭṭhena
 maggo virāgo upaṭṭhānaṭṭhena satipaṭṭhānā virāgo padahanaṭṭhena
-------------------------------------------------
[page 502]
 Sammappadhānā virāgo ijjhanaṭṭhena iddhipādā virāgo
 tathaṭṭhena saccā virāgo avikkhepaṭṭhena samatho virāgo
 anupassanaṭṭhena vipassanā virāgo ekarasaṭṭhena samathavipassanā
 virāgo anativattanaṭṭhena yuganaddhaṁ virāgo saṁvaraṭṭhena sīlavisuddhi
 virāgo avikkhepaṭṭhena cittavisuddhi virāgo dassanaṭṭhena
 diṭṭhivisuddhi virāgo vimuttaṭṭhena vimokkho virāgo paṭivedhaṭṭhena
 vijjā virāgo pariccāgaṭṭhena vimutti virāgo samucchedaṭṭhena
 khaye ñāṇaṁ virāgo chando mūlaṭṭhena virāgo manasikāro
 samuṭṭhānaṭṭhena virāgo phasso samodhānaṭṭhena virāgo vedanā
 samosaraṇaṭṭhena virāgo samādhi pamukhaṭṭhena virāgo sati
 ādhipateyyaṭṭhena virāgo paññā taduttaraṭṭhena virāgo vimutti
 sāraṭṭhena virāgo [1]- dassanamaggo sammādiṭṭhi abhiropanamaggo
 sammāsaṅkappo .pe. Amatogadhaṁ nibbānaṁ pariyosānaṭṭhena maggo
 evaṁ virāgo maggo.
      [593] Kathaṁ vimutti phalaṁ. Sotāpattiphalakkhaṇe dassanaṭṭhena
 sammādiṭṭhi micchādiṭṭhiyā vimuttā hoti tadanuvattakakilesehi ca
 khandhehi ca vimuttā hoti bahiddhā ca sabbanimittehi vimuttā
 hoti vimutti vimuttārammaṇā vimuttigocarā vimuttiyā samupāgatā
 vimuttiyā ṭhitā vimuttiyā patiṭṭhitā. Vimuttīti dve
 vimuttiyo nibbānañca vimutti ye ca nibbānārammaṇatā jātā

  *  *  *  *  *  *
  Footnote:1 Ma. amatogadhaṁ ... maggoti ime pāṭhā dissanti.
-------------------------------------------------
[page 503]
 Dhammā sabbe ca vimuttā hontīti vimutti phalaṁ abhiropanaṭṭhena
 sammāsaṅkappo micchāsaṅkappā < PTS. Ps II , 144 >vimutto hoti tadanuvattakakilesehi
 ca khandhehi ca vimutto hoti bahiddhā ca sabbanimittehi
 vimutto hoti vimutti vimuttārammaṇā vimuttigocarā vimuttiyā
 samupāgatā vimuttiyā ṭhitā vimuttiyā patiṭṭhitā. Vimuttīti dve
 vimuttiyo nibbānañca vimutti ye ca nibbānārammaṇatā jātā
 dhammā sabbe ca vimuttā hontīti vimutti phalaṁ pariggahaṭṭhena
 sammāvācā micchāvācāya vimuttā hoti .pe. Samuṭṭhānaṭṭhena
 sammākammanto micchākammantā vimutto hoti vodānaṭṭhena
 sammāājīvo micchāājīvā vimutto hoti paggahaṭṭhena sammāvāyāmo
 micchāvāyāmā vimutto hoti upaṭṭhānaṭṭhena sammāsati
 micchāsatiyā vimuttā hoti avikkhepaṭṭhena sammāsamādhi
 micchāsamādhito vimutto hoti tadanuvattakakilesehi ca khandhehi ca
 vimutto hoti bahiddhā ca sabbanimittehi vimutto hoti
 vimutti vimuttārammaṇā vimuttigocarā vimuttiyā samupāgatā
 vimuttiyā ṭhitā vimuttiyā patiṭṭhitā. Vimuttīti dve vimuttiyo
 nibbānañca vimutti ye ca nibbānārammaṇatā jātā dhammā
 sabbe ca vimuttā hontīti vimutti phalaṁ.
      [594] Sakadāgāmiphalakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi oḷārikā kāmarāgasaññojanā
-------------------------------------------------
[page 504]
 Paṭighasaññojanā oḷārikā kāmarāgānusayā paṭighānusayā vimutto
 hoti tadanuvattakakilesehi ca khandhehi ca vimutto hoti bahiddhā ca
 sabbanimittehi vimutto hoti vimutti vimuttārammaṇā vimuttigocarā
 vimuttiyā samupāgatā vimuttiyā ṭhitā vimuttiyā patiṭṭhitā.
 Vimuttīti dve vimuttiyo nibbānañca vimutti ye ca nibbānārammaṇatā
 jātā dhammā sabbe ca vimuttā hontīti vimutti phalaṁ.
      [595] Anāgāmiphalakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi aṇusahagatā kāmarāgasaññojanā paṭighasaññojanā
 aṇusahagatā kāmarāgānusayā paṭighānusayā vimutto hoti
 tadanuvattakakilesehi ca khandhehi ca vimutto hoti bahiddhā ca
 sabbanimittehi vimutto hoti < PTS. Ps II , 145 >vimutti vimuttārammaṇā vimuttigocarā
 vimuttiyā samupāgatā vimuttiyā ṭhitā vimuttiyā patiṭṭhitā .pe.
      [596] Arahattaphalakkhaṇe dassanaṭṭhena sammādiṭṭhi .pe.
 Avikkhepaṭṭhena sammāsamādhi rūparāgā arūparāgā mānā uddhaccā
 avijjāya mānānusayā bhavarāgānusayā avijjānusayā vimutto hoti
 tadanuvattakakilesehi ca khandhehi ca vimutto hoti bahiddhā ca
 sabbanimittehi vimutto hoti vimutti vimuttārammaṇā vimuttigocarā
 vimuttiyā samupāgatā vimuttiyā ṭhitā vimuttiyā patiṭṭhitā. Vimuttīti
 dve vimuttiyo nibbānañca vimutti ye ca nibbānārammaṇatā
 jātā dhammā sabbe ca vimuttā hontīti vimutti phalaṁ.
-------------------------------------------------
[page 505]
      [597] Dassanavimutti sammādiṭṭhi .pe. Avikkhepavimutti
 sammāsamādhi upaṭṭhānavimutti satisambojjhaṅgo .pe. Paṭisaṅkhānavimutti
 upekkhāsambojjhaṅgo assaddhiye akampiyavimutti saddhābalaṁ
 .pe. Avijjāya akampiyavimutti paññābalaṁ adhimokkhavimutti
 saddhindriyaṁ .pe. Dassanavimutti paññindriyaṁ. Ādhipateyyaṭṭhena
 indriyā vimutti akampiyaṭṭhena balā vimutti niyyānaṭṭhena
 bojjhaṅgā vimutti hetaṭṭhena maggo vimutti upaṭṭhānaṭṭhena
 satipaṭṭhānā vimutti padahanaṭṭhena sammappadhānā vimutti
 ijjhanaṭṭhena iddhipādā vimutti tathaṭṭhena saccā vimutti
 avikkhepaṭṭhena samatho < PTS. Ps II , 146 >vimutti anupassanaṭṭhena vipassanā vimutti
 ekarasaṭṭhena samathavipassanā vimutti anativattanaṭṭhena yuganaddhaṁ
 vimutti saṁvaraṭṭhena sīlavisuddhi vimutti avikkhepaṭṭhena cittavisuddhi
 vimutti dassanaṭṭhena diṭṭhivisuddhi vimutti vimuttaṭṭhena vimokkho
 vimutti paṭivedhaṭṭhena vijjā vimutti pariccāgaṭṭhena vimutti vimutti
 paṭippassaddhaṭṭhena vimutti anuppāde ñāṇaṁ vimutti. Chando
 mūlaṭṭhena vimutti manasikāro samuṭṭhānaṭṭhena vimutti phasso
 samodhānaṭṭhena vimutti vedanā samosaraṇaṭṭhena vimutti samādhi
 pamukhaṭṭhena vimutti sati ādhipateyyaṭṭhena vimutti paññā
 taduttaraṭṭhena vimutti vimutti sāraṭṭhena vimutti amatogadhaṁ
 nibbānaṁ pariyosānaṭṭhena vimutti evaṁ vimutti phalaṁ evaṁ virāgo
-------------------------------------------------
[page 506]
 Maggo vimutti phalanti.
                        Virāgakathā.
                        ---------
                  Yuganaddhavagge paṭisambhidākathā
      [598] < PTS. Ps II , 147 >Evamme sutaṁ ekaṁ samayaṁ bhagavā bārāṇasiyaṁ viharati
 isipatane migadāye tatra kho bhagavā pañcavaggiye bhikkhū āmantesi
 dveme bhikkhave antā pabbajitena na sevitabbā katame dve
 yo cāyaṁ kāmesu kāmasukhallikānuyogo hīno gammo pothujjaniko
 anariyo anatthasañhito yo cāyaṁ attakilamathānuyogo dukkho
 anariyo anatthasañhito ete te bhikkhave ubho ante anupagamma
 majjhimā paṭipadā tathāgatena abhisambuddhā cakkhukaraṇī ñāṇakaraṇī
 upasamāya abhiññāya sambodhāya nibbānāya saṁvattati katamā ca
 sā bhikkhave majjhimā paṭipadā tathāgatena abhisambuddhā cakkhukaraṇī
 ñāṇakaraṇī upasamāya abhiññāya sambodhāya nibbānāya saṁvattati
 ayameva ariyo aṭṭhaṅgiko maggo seyyathīdaṁ sammādiṭṭhi
 sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi ayaṁ kho sā bhikkhave
 majjhimā paṭipadā tathāgatena abhisambuddhā cakkhukaraṇī ñāṇakaraṇī
 upasamāya abhiññāya sambodhāya nibbānāya saṁvattati.
-------------------------------------------------
[page 507]
      [599] Idaṁ kho pana bhikkhave dukkhaṁ ariyasaccaṁ jātipi dukkhā
 jarāpi dukkhā byādhipi dukkho 1- maraṇampi dukkhaṁ appiyehi
 sampayogo dukkho piyehi vippayogo dukkho yampicchaṁ na labhati
 taṁpi dukkhaṁ saṅkhittena pañcupādānakkhandhā dukkhā. Idaṁ kho pana
 bhikkhave dukkhasamudayo 2- ariyasaccaṁ yāyaṁ taṇhā ponobbhavikā
 nandirāgasahagatā tatratatrābhinandinī seyyathīdaṁ kāmataṇhā
 bhavataṇhā vibhavataṇhā. < PTS. Ps II , 148 >Idaṁ kho pana bhikkhave dukkhanirodho 3-
 ariyasaccaṁ yo tassā yeva taṇhāya asesavirāganirodho cāgo
 paṭinissaggo mutti anālayo. Idaṁ kho pana bhikkhave dukkhanirodhagāminī
 paṭipadā ariyasaccaṁ ayameva ariyo aṭṭhaṅgiko maggo seyyathīdaṁ
 sammādiṭṭhi .pe. Sammāsamādhi.
      [600] Idaṁ dukkhaṁ ariyasaccanti me bhikkhave pubbe
 ananussutesu dhammesu cakkhuṁ udapādi ñāṇaṁ udapādi paññā
 udapādi vijjā udapādi āloko udapādi. Taṁ kho panidaṁ dukkhaṁ
 ariyasaccaṁ pariññeyyanti me bhikkhave .pe. Pariññātanti me
 bhikkhave pubbe ananussutesu dhammesu cakkhuṁ udapādi ñāṇaṁ udapādi
 paññā udapādi vijjā udapādi āloko udapādi.
      Idaṁ dukkhasamudayo ariyasaccanti me bhikkhave pubbe ananussutesu

  *  *  *  *  *  *
  Footnote:1 Yu. dukkhā. 2 idha ceva upari ca dukkhasamudayanti porāṇapāṭho. Ma. Yu. īdisameva.
 3 idha ceva upari ca dukkhanirodhanti porāṇapāṭho. Ma. Yu. īdisameva.
-------------------------------------------------
[page 508]
 Dhammesu cakkhuṁ udapādi ñāṇaṁ udapādi paññā udapādi vijjā
 udapādi āloko udapādi. Taṁ kho panidaṁ dukkhasamudayo ariyasaccaṁ
 pahātabbanti me bhikkhave .pe. Pahīnanti me bhikkhave pubbe
 ananussutesu dhammesu cakkhuṁ udapādi ñāṇaṁ udapādi paññā
 udapādi vijjā udapādi āloko udapādi.
      Idaṁ dukkhanirodho ariyasaccanti me bhikkhave pubbe ananussutesu
 dhammesu cakkhuṁ udapādi ñāṇaṁ udapādi paññā udapādi vijjā
 udapādi āloko udapādi. Taṁ kho panidaṁ dukkhanirodho ariyasaccaṁ
 sacchikātabbanti me bhikkhave .pe. Sacchikatanti me bhikkhave
 pubbe ananussutesu dhammesu cakkhuṁ udapādi ñāṇaṁ udapādi paññā
 udapādi vijjā udapādi āloko udapādi.
      Idaṁ dukkhanirodhagāminī paṭipadā ariyasaccanti me bhikkhave pubbe
 ananussutesu dhammesu cakkhuṁ udapādi ñāṇaṁ udapādi paññā
 udapādi vijjā udapādi āloko udapādi. Taṁ kho panidaṁ
 dukkhanirodhagāminī paṭipadā ariyasaccaṁ bhāvetabbanti me bhikkhave .pe.
 Bhāvitanti me bhikkhave pubbe ananussutesu dhammesu cakkhuṁ udapādi
 ñāṇaṁ udapādi paññā udapādi vijjā udapādi āloko
 udapādi.
      [601] Yāvakiṁvañca me bhikkhave imesu catūsu ariyasaccesu
 evantiparivaṭṭaṁ dvādasākāraṁ yathābhūtaṁ ñāṇadassanaṁ na suvisuddhaṁ
-------------------------------------------------
[page 509]
 Ahosi neva tāvāhaṁ < PTS. Ps II , 149 >bhikkhave sadevake loke samārake sabrahmake
 sassamaṇabrāhmaṇiyā pajāya sadevamanussāya anuttaraṁ sammāsambodhiṁ
 abhisambuddho 1- paccaññāsiṁ yato ca kho me bhikkhave imesu
 catūsu ariyasaccesu evantiparivaṭṭaṁ dvādasākāraṁ yathābhūtaṁ
 ñāṇadassanaṁ suvisuddhaṁ ahosi athāhaṁ bhikkhave sadevake loke
 samārake sabrahmake sassamaṇabrāhmaṇiyā pajāya sadevamanussāya
 anuttaraṁ sammāsambodhiṁ abhisambuddho 1- paccaññāsiṁ ñāṇañca pana
 me dassanaṁ udapādi akuppā me cetovimutti 2- ayamantimā jāti
 natthidāni punabbhavoti idamavoca bhagavā attamanā pañcavaggiyā
 bhikkhū bhagavato bhāsitaṁ abhinandunti.
      Imasmiñca pana veyyākaraṇasmiṁ bhaññamāne āyasmato
 koṇḍaññassa virajaṁ vītamalaṁ dhammacakkhuṁ udapādi yaṅkiñci
 samudayadhammaṁ sabbantaṁ nirodhadhammanti. Pavattite ca 3- bhagavatā
 dhammacakke bhummā devā saddamanussāvesuṁ etambhagavatā bārāṇasiyaṁ
 isipatane migadāye anuttaraṁ dhammacakkaṁ pavattitaṁ appaṭivattiyaṁ
 samaṇena vā brāhmaṇena vā devena vā mārena vā brahmunā
 vā kenaci vā lokasminti. Bhummānaṁ devānaṁ saddaṁ sutvā
 cātummahārājikā .pe. Tāvatiṁsā devā yāmā devā tusitā
 devā nimmānaratī devā paranimmitavasavattī devā brahmakāyikā

  *  *  *  *  *  *
  Footnote:1 Ma. abhisambuddhoti. 2 Ma. Yu. akuppā me vimutti. 3 Ma. Yu. ca pana.
-------------------------------------------------
[page 510]
 Devā saddamanussāvesuṁ etambhagavatā bārāṇasiyaṁ isipatane
 migadāye anuttaraṁ dhammacakkaṁ pavattitaṁ appaṭivattiyaṁ samaṇena vā
 brāhmaṇena vā devena vā mārena vā brahmunā vā kenaci
 vā lokasminti.
      Itiha tena khaṇena tena layena tena muhuttena yāva brahmalokā
 saddo abbhuggacchi ayañca dasasahassī lokadhātu saṅkampi
 sampakampi sampavedhi appamāṇo ca oḷāro 1- obhāso loke
 pāturahosi atikkammeva devānaṁ 2- devānubhāvanti.
      Atha kho bhagavā [3]- udānaṁ udānesi aññāsi vata bho
 koṇḍañño aññāsi vata bho koṇḍaññoti iti hidaṁ āyasmato
 koṇḍaññassa aññākoṇḍaññotveva 4- nāmaṁ ahosi.
      [602] Idaṁ dukkhaṁ ariyasaccanti pubbe ananussutesu < PTS. Ps II , 150 >dhammesu
 cakkhuṁ udapādi ñāṇaṁ udapādi paññā udapādi vijjā udapādi
 āloko udapādi. Cakkhuṁ udapādīti kenatthena ñāṇaṁ
 udapādīti kenatthena paññā udapādīti kenatthena vijjā
 udapādīti kenatthena āloko udapādīti kenatthena. Cakkhuṁ
 udapādīti dassanaṭṭhena ñāṇaṁ udapādīti ñātaṭṭhena paññā
 udapādīti pajānanaṭṭhena vijjā udapādīti paṭivedhaṭṭhena āloko
 udapādīti obhāsaṭṭhena.

  *  *  *  *  *  *
  Footnote:1 Ma. Yu. uḷāro. 2 katthaci atikkamma devānanti likhitaṁ.
 3 Ma. imaṁ. 4 Ma. aññāsikoṇḍañño.
-------------------------------------------------
[page 511]
      Cakkhuṁ dhammo ñāṇaṁ dhammo paññā dhammo vijjā
 dhammo āloko dhammo ime pañca dhammā dhammapaṭisambhidāya
 ārammaṇā ceva honti gocarā ca ye tassā ārammaṇā
 te tassā gocarā ye tassā gocarā te tassā ārammaṇā
 tena vuccati dhammesu ñāṇaṁ dhammapaṭisambhidā. Dassanaṭṭho attho
 ñātaṭṭho attho pajānanaṭṭho attho paṭivedhaṭṭho attho
 obhāsaṭṭho attho ime pañca atthā atthapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati atthesu ñāṇaṁ atthapaṭisambhidā. Pañca dhamme
 sandassetuṁ byañjananiruttābhilāpā pañca atthe sandassetuṁ
 byañjananiruttābhilāpā imā dasa niruttiyo niruttipaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati niruttīsu ñāṇaṁ niruttipaṭisambhidā. Pañcasu dhammesu
 ñāṇāni pañcasu atthesu ñāṇāni dasasu niruttīsu ñāṇāni
 imāni vīsati ñāṇāni paṭibhāṇapaṭisambhidāya ārammaṇā ceva
 honti gocarā ca ye tassā ārammaṇā te tassā gocarā
 ye tassā gocarā te tassā ārammaṇā tena vuccati
 paṭibhāṇesu ñāṇaṁ paṭibhāṇapaṭisambhidā.
-------------------------------------------------
[page 512]
      [603] Taṁ kho panidaṁ dukkhaṁ ariyasaccaṁ pariññeyyanti .pe.
 Pariññātanti pubbe ananussutesu dhammesu cakkhuṁ udapādi ñāṇaṁ
 udapādi paññā udapādi vijjā udapādi āloko udapādi. < PTS. Ps II , 151 >Cakkhuṁ
 udapādīti kenatthena ñāṇaṁ udapādīti kenatthena paññā
 udapādīti kenatthena vijjā udapādīti kenatthena āloko
 udapādīti kenatthena. Cakkhuṁ udapādīti dassanaṭṭhena ñāṇaṁ
 udapādīti ñātaṭṭhena paññā udapādīti pajānanaṭṭhena vijjā
 udapādīti paṭivedhaṭṭhena āloko udapādīti obhāsaṭṭhena.
      Cakkhuṁ dhammo ñāṇaṁ dhammo paññā dhammo vijjā dhammo
 āloko dhammo ime pañca dhammā dhammapaṭisambhidāya ārammaṇā
 ceva honti gocarā ca ye tassā ārammaṇā te tassā
 gocarā ye tassā gocarā te tassā ārammaṇā tena
 vuccati dhammesu ñāṇaṁ dhammapaṭisambhidā. Dassanaṭṭho attho
 ñātaṭṭho attho pajānanaṭṭho attho paṭivedhaṭṭho attho
 obhāsaṭṭho attho ime pañca atthā atthapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati atthesu ñāṇaṁ atthapaṭisambhidā. Pañca dhamme
 sandassetuṁ byañjananiruttābhilāpā pañca atthe sandassetuṁ
 byañjananiruttābhilāpā imā dasa niruttiyo niruttipaṭisambhidāya
-------------------------------------------------
[page 513]
 Ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati niruttīsu ñāṇaṁ niruttipaṭisambhidā. Pañcasu
 dhammesu ñāṇāni pañcasu atthesu ñāṇāni dasasu niruttīsu
 ñāṇāni imāni vīsati ñāṇāni paṭibhāṇapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati paṭibhāṇesu ñāṇaṁ paṭibhāṇapaṭisambhidā. Dukkhe
 ariyasacce paṇṇarasa 1- dhammā paṇṇarasa atthā tiṁsa niruttiyo
 saṭṭhī ñāṇāni.
      [604] Idaṁ dukkhasamudayo ariyasaccanti pubbe ananussutesu
 dhammesu cakkhuṁ udapādi .pe. Āloko udapādi .pe. Taṁ
 kho panidaṁ dukkhasamudayo ariyasaccaṁ pahātabbanti .pe. Pahīnanti
 pubbe ananussutesu dhammesu cakkhuṁ udapādi < PTS. Ps II , 152 >.pe. Āloko
 udapādi .pe. Dukkhasamudaye ariyasacce paṇṇarasa dhammā
 paṇṇarasa atthā tiṁsa niruttiyo saṭṭhī ñāṇāni.
      Idaṁ dukkhanirodho ariyasaccanti pubbe ananussutesu dhammesu
 cakkhuṁ udapādi .pe. Āloko udapādi .pe. Taṁ kho panidaṁ
 dukkhanirodho ariyasaccaṁ sacchikātabbanti .pe. Sacchikatanti pubbe

  *  *  *  *  *  *
  Footnote:1 pannarasāti vā pāṭho.
-------------------------------------------------
[page 514]
 Ananussutesu dhammesu cakkhuṁ udapādi .pe. Āloko udapādi .pe.
 Dukkhanirodhe ariyasacce paṇṇarasa dhammā paṇṇarasa atthā
 tiṁsa niruttiyo saṭṭhī ñāṇāni.
      Idaṁ dukkhanirodhagāminī paṭipadā ariyasaccanti pubbe ananussutesu
 dhammesu cakkhuṁ udapādi .pe. Āloko upādi .pe. Taṁ kho
 panidaṁ dukkhanirodhagāminī paṭipadā ariyasaccaṁ bhāvetabbanti .pe.
 Bhāvitanti pubbe ananussutesu dhammesu cakkhuṁ udapādi .pe.
 Āloko udapādi .pe. Dukkhanirodhagāminiyā paṭipadāya ariyasacce
 paṇṇarasa dhammā paṇṇarasa atthā tiṁsa niruttiyo saṭṭhī
 ñāṇāni catūsu ariyasaccesu saṭṭhī dhammā saṭṭhī atthā vīsasatā
 niruttiyo cattārīsañca dve [1]- ñāṇasatāni.
      [605] Ayaṁ kāye kāyānupassanāti me bhikkhave pubbe ananussutesu
 dhammesu cakkhuṁ udapādi .pe. Āloko udapādi sā
 kho panāyaṁ kāye kāyānupassanā bhāvetabbāti me bhikkhave .pe.
 Bhāvitāti me bhikkhave pubbe ananussutesu dhammesu cakkhuṁ udapādi
 .pe. Āloko udapādi ayaṁ vedanāsu .pe. Ayaṁ citte .pe.
      Ayaṁ dhammesu dhammānupassanāti me bhikkhave pubbe ananussutesu
 dhammesu cakkhuṁ udapādi .pe. Āloko udapādi sā kho panāyaṁ
 dhammesu dhammānupassanā bhāvetabbāti me bhikkhave .pe. Bhāvitāti
 me bhikkhave pubbe ananussutesu dhammesu cakkhuṁ udapādi .pe.

  *  *  *  *  *  *
  Footnote:1 Ma. Yu. ca.
-------------------------------------------------
[page 515]
 Āloko udapādi.
      Ayaṁ kāye kāyānupassanāti pubbe ananussutesu dhammesu cakkhuṁ
 udapādi .pe. Āloko udapādi .pe. < PTS. Ps II , 153 >Sā kho panāyaṁ kāye
 kāyānupassanā bhāvetabbāti .pe. Bhāvitāti pubbe ananussutesu
 dhammesu cakkhuṁ udapādi ñāṇaṁ udapādi paññā udapādi vijjā
 udapādi āloko udapādi. Cakkhuṁ udapādīti kenatthena ñāṇaṁ
 udapādīti kenatthena paññā upādīti kenatthena vijjā
 udapādīti kenatthena āloko udapādīti kenatthena. Cakkhuṁ
 udapādīti dassanaṭṭhena ñāṇaṁ udapādīti ñātaṭṭhena paññā
 udapādīti pajānanaṭṭhena vijjā udapādīti paṭivedhaṭṭhena
 āloko udapādīti obhāsaṭṭhena.
      Cakkhuṁ dhammo ñāṇaṁ dhammo paññā dhammo vijjā
 dhammo āloko dhammo ime pañca dhammā dhammapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati dhammesu ñāṇaṁ dhammapaṭisambhidā. Dassanaṭṭho attho
 ñātaṭṭho attho pajānanaṭṭho attho paṭivedhaṭṭho attho
 obhāsaṭṭho attho ime pañca atthā atthapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
-------------------------------------------------
[page 516]
 Tena vuccati atthesu ñāṇaṁ atthapaṭisambhidā. Pañca dhamme
 sandassetuṁ byañjananiruttābhilāpā pañca atthe sandassetuṁ
 byañjananiruttābhilāpā imā dasa niruttiyo niruttipaṭisambhidāya
 ārammaṇā ceva honti gocarā ca ye tassā ārammaṇā
 te tassā gocarā ye tassā gocarā te tassā ārammaṇā
 tena vuccati niruttīsu ñāṇaṁ niruttipaṭisambhidā. Pañcasu dhammesu
 ñāṇāni pañcasu atthesu ñāṇāni dasasu niruttīsu ñāṇāni
 imāni vīsati ñāṇāni paṭibhāṇapaṭisambhidāya ārammaṇā ceva
 honti gocarā ca ye tassā ārammaṇā te tassā gocarā
 ye tassā gocarā te tassā ārammaṇā tena vuccati
 paṭibhāṇesu ñāṇaṁ paṭibhāṇapaṭisambhidā. Kāye kāyānupassanāsatipaṭṭhāne
 paṇṇarasa dhammā paṇṇarasa atthā tiṁsa niruttiyo
 saṭṭhī ñāṇāni ayaṁ vedanāsu .pe. Ayaṁ citte .pe.
      Ayaṁ dhammesu dhammānupassanāti pubbe ananussutesu dhammesu
 cakkhuṁ udapādi .pe. Āloko udapādi .pe. Sā kho panāyaṁ
 dhammesu dhammānupassanā bhāvetabbāti .pe. Bhāvitāti pubbe
 ananussutesu dhammesu cakkhuṁ udapādi .pe. Āloko udapādi
 .pe. Dhammesu dhammānupassanāsatipaṭṭhāne paṇṇarasa dhammā
 paṇṇarasa atthā tiṁsa niruttiyo saṭṭhī ñāṇāni catūsu
 satipaṭṭhānesu saṭṭhī dhammā saṭṭhī atthā vīsasatā niruttiyo
-------------------------------------------------
[page 517]
 Cattārīsañca dve ca ñāṇasatāni.
      [606] Ayaṁ chandasamādhipadhānasaṅkhārasamannāgato iddhipādoti
 me bhikkhave pubbe ananussutesu dhammesu cakkhuṁ udapādi .pe.
 Āloko udapādi ayaṁ viriyasamādhi .pe. Ayaṁ cittasamādhi .pe.
      Ayaṁ vīmaṁsāsamādhipadhānasaṅkhārasamannāgato iddhipādoti me bhikkhave
 pubbe ananussutesu dhammesu cakkhuṁ udapādi .pe. Āloko
 udapādi so kho panāyaṁ vīmaṁsāsamādhipadhānasaṅkhārasamannāgato
 iddhipādo bhāvetabboti me bhikkhave .pe. Bhāvitoti me bhikkhave
 pubbe ananussutesu dhammesu cakkhuṁ udapādi .pe. Āloko
 udapādi.
      [607] Ayaṁ chandasamādhipadhānasaṅkhārasamannāgato iddhipādoti
 pubbe ananussutesu dhammesu cakkhuṁ udapādi .pe. Āloko
 udapādi .pe. So kho panāyaṁ chandasamādhipadhānasaṅkhārasamannāgato
 iddhipādo bhāvetabboti .pe. Bhāvitoti pubbe ananussutesu
 dhammesu cakkhuṁ udapādi ñāṇaṁ udapādi paññā udapādi vijjā
 udapādi āloko udapādi. Cakkhuṁ udapādīti kenatthena ñāṇaṁ
 udapādīti kenatthena paññā udapādīti kenatthena vijjā
 udapādīti kenatthena āloko udapādīti kenatthena. Cakkhuṁ
 udapādīti dassanaṭṭhena ñāṇaṁ udapādīti ñātaṭṭhena paññā
 udapādīti pajānanaṭṭhena vijjā udapādīti paṭivedhaṭṭhena
-------------------------------------------------
[page 518]
 Āloko udapādīti obhāsaṭṭhena.
      Cakkhuṁ dhammo ñāṇaṁ dhammo paññā dhammo vijjā
 dhammo āloko dhammo ime pañca dhammā dhammapaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati dhammesu ñāṇaṁ dhammapaṭisambhidā. Dassanaṭṭho attho
 ñātaṭṭho attho pajānanaṭṭho attho paṭivedhaṭṭho attho
 obhāsaṭṭho attho ime pañca atthā atthapaṭisambhidāya
 ārammaṇā ceva honati gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati atthesu ñāṇaṁ atthapaṭisambhidā. Pañca dhamme
 sandassetuṁ byañjananiruttābhilāpā pañca atthe sandassetuṁ
 byañjananiruttābhilāpā imā dasa niruttiyo niruttipaṭisambhidāya
 ārammaṇā ceva honti gocarā ca ye tassā ārammaṇā te
 tassā gocarā ye tassā gocarā te tassā ārammaṇā
 tena vuccati niruttīsu ñāṇaṁ niruttipaṭisambhidā. Pañcasu dhammesu
 ñāṇāni pañcasu atthesu ñāṇāni dasasu niruttīsu ñāṇāni
 imāni vīsati ñāṇāni paṭibhāṇapaṭisambhidāya ārammaṇā ceva
 honti gocarā ca ye tassā ārammaṇā te tassā gocarā
 ye tassā gocarā te tassā ārammaṇā tena vuccati
-------------------------------------------------
[page 519]
 Paṭibhāṇesu ñāṇaṁ paṭibhāṇapaṭisambhidā. Chandasamādhipadhānasaṅkhārasamannāgate
 iddhipāde paṇṇarasa dhammā paṇṇarasa atthā
 tiṁsa niruttiyo saṭṭhī ñāṇāni ayaṁ viriyasamādhi .pe. Ayaṁ
 cittasamādhi .pe.
      Ayaṁ vīmaṁsāsamādhipadhānasaṅkhārasamannāgato iddhipādoti pubbe
 ananussutesu dhammesu cakkhuṁ udapādi .pe. Āloko udapādi
 .pe. So kho panāyaṁ vīmaṁsāsamādhipadhānasaṅkhārasamannāgato iddhipādo
 bhāvetabboti .pe. Bhāvitoti pubbe ananussutesu dhammesu
 cakkhuṁ udapādi .pe. Āloko udapādi .pe. Vīmaṁsāsamādhi-
 padhānasaṅkhārasamannāgate iddhipāde paṇṇarasa dhammā paṇṇarasa
 atthā tiṁsa niruttiyo saṭṭhī ñāṇāni catūsu idadhipādesu
 saṭṭhī dhammā saṭṭhī atthā vīsasatā niruttiyo cattārīsañca
 dve ca ñāṇasatāni.
      [608] < PTS. Ps II , 156 >Samudayo samudayoti kho bhikkhave vipassissa bodhisattassa
 pubbe ananussutesu dhammesu cakkhuṁ udapādi .pe. Āloko
 udapādi nirodho nirodhoti kho bhikkhave vipassissa bodhisattassa
 pubbe ananussutesu dhammesu cakkhuṁ udapādi .pe. Āloko
 udapādi vipassissa bodhisattassa veyyākaraṇe dasa dhammā
 dasa atthā vīsati niruttiyo cattārīsaṁ ñāṇāni.
      Samudayo samudayoti kho bhikkhave sikhissa bodhisattassa .pe.
-------------------------------------------------
[page 520]
 Vessabhussa bodhisattassa .pe. Kakusandhassa bodhisattassa .pe.
 Konāgamanassa bodhisattassa .pe. Kassapassa bodhisattassa pubbe
 ananussutesu dhammesu cakkhuṁ udapādi .pe. Āloko udapādi
 nirodho nirodhoti kho bhikkhave kassapassa bodhisattassa pubbe
 ananussutesu dhammesu cakkhuṁ udapādi .pe. Āloko udapādi
 kassapassa bodhisattassa veyyākaraṇe dasa dhammā dasa atthā
 vīsati niruttiyo cattārīsaṁ ñāṇāni.
      Samudayo samudayoti kho bhikkhave gotamassa bodhisattassa pubbe
 ananussutesu dhammesu cakkhuṁ udapādi .pe. Āloko udapādi
 nirodho nirodhoti kho bhikkhave [1]- pubbe ananussutesu dhammesu cakkhuṁ
 udapādi .pe. Āloko udapādi gotamassa bodhisattassa
 veyyākaraṇe dasa dhammā dasa atthā vīsati niruttiyo cattārīsaṁ
 ñāṇāni.
      Sattannaṁ bodhisattānaṁ sattasu veyyākaraṇesu sattati dhammā
 sattati atthā cattārīsasatā 2- niruttiyo asīti ca dve ca
 ñāṇasatāni.
      [609] Yāvatā abhiññāya abhiññaṭṭho ñāto diṭṭho vidito
 sacchikato phassito paññāya aphassito paññāya abhiññaṭṭho
 natthīti cakkhuṁ udapādi ñāṇaṁ udapādi paññā udapādi vijjā
 udapādi āloko udapādi abhiññāya abhiññaṭṭhe pañcavīsati

  *  *  *  *  *  *
  Footnote:1 Ma. gotamassa bodhisattassa. 2 Ma. cattārīsasataṁ.
-------------------------------------------------
[page 521]
 Dhammā pañcavīsati atthā paññāsaṁ niruttiyo satañāṇāni 1-
 yāvatā pariññāya pariññaṭṭho .pe. Yāvatā pahānassa
 pahānaṭṭho .pe. Yāvatā bhāvanāya bhāvanaṭṭho .pe..
      Yāvatā sacchikiriyāya sacchikiriyaṭṭho < PTS. Ps II , 157 >ñāto diṭṭho vidito
 sacchikato phassito paññāya aphassito paññāya sacchikiriyaṭṭho
 natthīti cakkhuṁ udapādi ñāṇaṁ udapādi paññā udapādi vijjā
 udapādi āloko udapādi sacchikiriyāya sacchikiriyaṭṭhe pañcavīsati
 dhammā pañcavīsati atthā paññāsaṁ niruttiyo satañāṇāni
 abhiññāya abhiññaṭṭhe pariññāya pariññaṭṭhe pahānāya pahānaṭṭhe
 bhāvanāya bhāvanaṭṭhe sacchikiriyāya sacchikiriyaṭṭhe pañcavīsasataṁ
 dhammā pañcavīsasataṁ atthā aḍḍhateyyaniruttisatāni pañca
 ñāṇasatāni.
      [610] Yāvatā khandhānaṁ khandhaṭṭho ñāto diṭṭho vidito
 sacchikato phassito paññāya aphassito paññāya khandhaṭṭho natthīti
 cakkhuṁ udapādi ñāṇaṁ udapādi paññā udapādi vijjā udapādi
 āloko udapādi khandhānaṁ khandhaṭṭhe pañcavīsati dhammā pañcavīsati
 atthā paññāsaṁ niruttiyo satañāṇāni yāvatā dhātūnaṁ
 dhātaṭṭho .pe. Yāvatā āyatanānaṁ āyatanaṭṭho yāvatā
 saṅkhatānaṁ saṅkhataṭṭho yāvatā asaṅkhatassa asaṅkhataṭṭho ñāto diṭṭho
 vidito sacchikato phassito paññāya aphassito paññāya

  *  *  *  *  *  *
  Footnote:1 Ma. Yu. sataṁ ñāṇāni. evamuparipi.
-------------------------------------------------
[page 522]
 Asaṅkhataṭṭho natthīti cakkhuṁ udapādi .pe. Āloko udapādi
 asaṅkhatassa asaṅkhataṭṭhe pañcavīsati dhammā pañcavīsati atthā
 paññāsaṁ niruttiyo satañāṇāni khandhānaṁ khandhaṭṭhe dhātūnaṁ
 dhātaṭṭhe āyatanānaṁ āyatanaṭṭhe saṅkhatānaṁ saṅkhataṭṭhe asaṅkhatassa
 asaṅkhataṭṭhe pañcavīsasataṁ dhammā pañcavīsasataṁ atthā aḍḍhateyyaniruttisatāni
 pañca ñāṇasatāni.
      [611] Yāvatā dukkhassa dukkhaṭṭho ñāto diṭṭho vidito
 sacchikato phassito paññāya aphassito paññāya dukkhaṭṭho
 natthīti cakkhuṁ udapādi ñāṇaṁ udapādi paññā udapādi vijjā
 udapādi āloko udapādi dukkhassa dukkhaṭṭhe pañcavīsati dhammā
 pañcavīsati atthā paññāsaṁ niruttiyo satañāṇāni yāvatā
 samudayassa samudayaṭṭho .pe. Yāvatā nirodhassa nirodhaṭṭho
 yāvatā maggassa maggaṭṭho ñāto diṭṭho vidito sacchikato phassito
 paññāya aphassito paññāya maggaṭṭho natthīti cakkhuṁ udapādi
 .pe. Āloko udapādi maggassa maggaṭṭhe pañcavīsati dhammā
 pañcavīsati atthā paññāsaṁ niruttiyo satañāṇāni catūsu
 ariyasaccesu sataṁ dhammā sataṁ atthā dve niruttisatāni cattāri
 ñāṇasatāni.
      [612] Yāvatā atthapaṭisambhidāya atthapaṭisambhidaṭṭho ñāto
 diṭṭho vidito sacchikato phassito paññāya aphassito paññāya
-------------------------------------------------
[page 523]
 Atthapaṭisambhidaṭṭho natthīti cakkhuṁ udapādi .pe. Āloko udapādi
 atthapaṭisambhidāya atthapaṭisambhidaṭṭhe pañcavīsati dhammā pañcavīsati
 atthā paññāsaṁ niruttiyo satañāṇāni yāvatā dhammapaṭisambhidāya
 dhammapaṭisambhidaṭṭho .pe. Yāvatā niruttipaṭisambhidāya
 niruttipaṭisambhidaṭṭho yāvatā paṭibhāṇapaṭisambhidāya paṭibhāṇapaṭisambhidaṭṭho
 ñāto diṭṭho vidito sacchikato phassito paññāya
 aphassito paññāya paṭibhāṇapaṭisambhidaṭṭho natthīti cakkhuṁ
 udapādi < PTS. Ps II , 158 >.pe. Āloko udapādi paṭibhāṇapaṭisambhidāya
 paṭibhāṇapaṭisambhidaṭṭho pañcavīsati dhammā pañcavīsati atthā
 paññāsaṁ niruttiyo satañāṇāni catūsu paṭisambhidāsu sataṁ
 dhammā sataṁ atthā dve niruttisatāni cattāri ñāṇasatāni.
      [613] Yāvatā indriyaparopariyatte ñāṇaṁ ñātaṁ diṭṭhaṁ
 viditaṁ sacchikataṁ phassitaṁ paññāya aphassitaṁ paññāya indriyaparopariyatte
 ñāṇaṁ natthīti cakkhuṁ udapādi .pe. Āloko
 udapādi indriyaparopariyatte ñāṇe pañcavīsati dhammā pañcavīsati
 atthā paññāsaṁ niruttiyo satañāṇāni yāvatā sattānaṁ
 āsayānusaye ñāṇaṁ .pe. Yāvatā yamakapāṭihire 1- ñāṇaṁ yāvatā
 mahākaruṇāsamāpattiyā ñāṇaṁ [2]- yāvatā anāvaraṇañāṇaṁ ñātaṁ
 diṭṭhaṁ viditaṁ sacchikataṁ phassitaṁ paññāya aphassitaṁ paññāya
 anāvaraṇañāṇaṁ natthīti cakkhuṁ udapādi ñāṇaṁ udapādi paññā

  *  *  *  *  *  *
  Footnote:1 Ma. Yu. yamakapāṭihīre. 2 Ma. yāvatā sabbaññuttaññāṇaṁ.
-------------------------------------------------
[page 524]
 Udapādi vijjā udapādi āloko udapādi anāvaraṇe ñāṇe
 pañcavīsati dhammā pañcavīsati atthā paññāsaṁ niruttiyo
 satañāṇāni chasu buddhadhammesu diyaḍḍhasataṁ dhammā diyaḍḍhasataṁ
 atthā tīṇi niruttisatāni cha ñāṇasatāni paṭisambhidāpakaraṇe 1-
 aḍḍhanavamāni dhammasatāni aḍḍhanavamāni atthasatāni niruttisahassañca
 satta ca niruttisatāni tīṇi ca ñāṇasahassāni cattāri
 ca ñāṇasatānīti.
                      Paṭisambhidākathā.
                        --------
                   Yuganaddhavagge dhammacakkakathā
      [614] < PTS. Ps II , 159 >Evamme sutaṁ ekaṁ samayaṁ bhagavā bārāṇasiyaṁ viharati
 .pe. Iti hidaṁ āyasmato koṇḍaññassa aññākoṇḍaññotveva
 nāmaṁ ahosi.
      Idaṁ dukkhaṁ ariyasaccanti pubbe ananussutesu dhammesu cakkhuṁ
 udapādi ñāṇaṁ udapādi paññā udapādi vijjā udapādi
 āloko udapādi. Cakkhuṁ udapādīti kenatthena ñāṇaṁ udapādīti
 kenatthena paññā udapādīti kenatthena vijjā udapādīti
 kenatthena āloko udapādīti kenatthena. Cakkhuṁ udapādīti
 dassanaṭṭhena ñāṇaṁ udapādīti ñātaṭṭhena paññā udapādīti

  *  *  *  *  *  *
  Footnote:1 Ma. Yu. paṭisambhidādhikaraṇe.
-------------------------------------------------
[page 525]
 Pajānanaṭṭhena vijjā udapādīti paṭivedhaṭṭhena āloko
 udapādīti obhāsaṭṭhena.
      Cakkhuṁ dhammo dassanaṭṭho attho ñāṇaṁ dhammo ñātaṭṭho
 attho paññā dhammo pajānanaṭṭho attho vijjā dhammo
 paṭivedhaṭṭho attho āloko dhammo obhāsaṭṭho attho ime
 pañca dhammā pañca atthā dukkhavatthukā saccavatthukā saccārammaṇā
 saccagocarā saccasaṅgahitā saccapariyāpannā sacce samupāgatā
 sacce ṭhitā sacce patiṭṭhitā.
      [615] Dhammacakkanti kenatthena dhammacakkaṁ. Dhammañca
 pavatteti cakkañcāti dhammacakkaṁ cakkañca pavatteti dhammañcāti
 dhammacakkaṁ dhammena pavattetīti dhammacakkaṁ dhammacariyāya
 pavattetīti dhammacakkaṁ dhamme ṭhito pavattetīti dhammacakkaṁ dhamme
 patiṭṭhito pavattetīti dhammacakkaṁ dhamme patiṭṭhāpento
 pavattetīti dhammacakkaṁ dhamme vasippatto pavattetīti dhammacakkaṁ dhamme
 vasiṁ pāpento pavattetīti dhammacakkaṁ < PTS. Ps II , 160 >dhamme pāramippatto
 pavattetīti dhammacakkaṁ dhamme pāramiṁ pāpento pavattetīti dhammacakkaṁ
 dhamme vesārajjappatto pavattetīti dhammacakkaṁ dhamme vesārajjaṁ
 pāpento pavattetīti dhammacakkaṁ dhammaṁ sakkaronto pavattetīti
 dhammacakkaṁ dhammaṁ garukaronto pavattetīti dhammacakkaṁ dhammaṁ
 mānento pavattetīti dhammacakkaṁ dhammaṁ pūjento pavattetīti
-------------------------------------------------
[page 526]
 Dhammacakkaṁ dhammaṁ apacāyamāno pavattetīti dhammacakkaṁ dhammaddhajo
 pavattetīti dhammacakkaṁ dhammaketuṁ 1- pavattetīti dhammacakkaṁ dhammādhipateyyo
 pavattetīti dhammacakkaṁ taṁ kho pana dhammacakkaṁ appaṭivattiyaṁ
 samaṇena vā brāhmaṇena vā devena vā mārena vā
 brahmunā vā kenaci vā lokasminti dhammacakkaṁ saddhindriyaṁ
 dhammo taṁ dhammaṁ pavattetīti dhammacakkaṁ viriyindriyaṁ dhammo taṁ
 dhammaṁ pavattetīti dhammacakkaṁ satindriyaṁ dhammo taṁ dhammaṁ
 pavattetīti dhammacakkaṁ samādhindriyaṁ dhammo taṁ dhammaṁ pavattetīti
 dhammacakkaṁ paññindriyaṁ dhammo taṁ dhammaṁ pavattetīti dhammacakkaṁ
 saddhābalaṁ dhammo taṁ dhammaṁ pavattetīti dhammacakkaṁ viriyabalaṁ
 dhammo taṁ dhammaṁ pavattetīti dhammacakkaṁ satibalaṁ dhammo taṁ
 dhammaṁ pavattetīti dhammacakkaṁ samādhibalaṁ dhammo taṁ dhammaṁ
 pavattetīti dhammacakkaṁ paññābalaṁ dhammo taṁ dhammaṁ pavattetīti
 dhammacakkaṁ satisambojjhaṅgo dhammo taṁ dhammaṁ pavattetīti
 dhammacakkaṁ dhammavicayasambojjhaṅgo dhammo taṁ dhammaṁ pavattetīti
 dhammacakkaṁ viriyasambojjhaṅgo dhammo taṁ dhammaṁ pavattetīti
 dhammacakkaṁ pītisambojjhaṅgo dhammo taṁ dhammaṁ pavattetīti
 dhammacakkaṁ passaddhisambojjhaṅgo dhammo taṁ dhammaṁ pavattetīti
 dhammacakkaṁ samādhisambojjhaṅgo dhammo taṁ dhammaṁ pavattetīti
 dhammacakkaṁ upekkhāsambojhaṅgo < PTS. Ps II , 161 >dhammo taṁ dhammaṁ pavattetīti

  *  *  *  *  *  *
  Footnote:1 Ma. dhammaketu. evamuparipi.
-------------------------------------------------
[page 527]
 Dhammacakkaṁ sammādiṭṭhi dhammo taṁ dhammaṁ pavattetīti dhammacakkaṁ
 sammāsaṅkappo dhammo taṁ dhammaṁ pavattetīti dhammacakkaṁ sammāvācā
 dhammo taṁ dhammaṁ pavattetīti dhammacakkaṁ sammākammanto
 dhammo taṁ dhammaṁ pavattetīti dhammacakkaṁ sammāājīvo dhammo
 taṁ dhammaṁ pavattetīti dhammacakkaṁ sammāvāyāmo dhammo taṁ dhammaṁ
 pavattetīti dhammacakkaṁ sammāsati dhammo taṁ dhammaṁ pavattetīti
 dhammacakkaṁ sammāsamādhi dhammo taṁ dhammaṁ pavattetīti dhammacakkaṁ
 ādhipateyyaṭṭhena indriyā dhammo taṁ dhammaṁ pavattetīti dhammacakkaṁ
 akampiyaṭṭhena balā 1- dhammo taṁ dhammaṁ pavattetīti dhammacakkaṁ
 niyyānaṭṭhena bojjhaṅgā dhammo taṁ dhammaṁ pavattetīti dhammacakkaṁ
 hetaṭṭhena maggo dhammo taṁ dhammaṁ pavattetīti dhammacakkaṁ upaṭṭhānaṭṭhena
 satipaṭṭhānā dhammo taṁ dhammaṁ pavattetīti dhammacakkaṁ
 padahanaṭṭhena sammappadhānā dhammo taṁ dhammaṁ pavattetīti dhammacakkaṁ
 ijjhanaṭṭhena iddhipādā dhammo taṁ dhammaṁ pavattetīti
 dhammacakkaṁ tathaṭṭhena saccā dhammo taṁ dhammaṁ pavattetīti
 dhammacakkaṁ avikkhepaṭṭhena samatho dhammo taṁ dhammaṁ pavattetīti
 dhammacakkaṁ anupassanaṭṭhena vipassanā dhammo taṁ dhammaṁ
 pavattetīti dhammacakkaṁ ekarasaṭṭhena samathavipassanā dhammo taṁ dhammaṁ
 pavattetīti dhammacakkaṁ anativattanaṭṭhena yuganaddhaṁ dhammo taṁ
 dhammaṁ pavattetīti dhammacakkaṁ saṁvaraṭṭhena sīlavisuddhi dhammo taṁ

  *  *  *  *  *  *
  Footnote:1 Ma. balaṁ.
-------------------------------------------------
[page 528]
 Dhammaṁ pavattetīti dhammacakkaṁ avikkhepaṭṭhena cittavisuddhi dhammo
 taṁ dhammaṁ pavattetīti dhammacakkaṁ dassanaṭṭhena diṭṭhivisuddhi dhammo
 taṁ dhammaṁ pavattetīti dhammacakkaṁ muttaṭṭhena vimokkho dhammo taṁ
 dhammaṁ pavattetīti dhammacakkaṁ paṭivedhaṭṭhena vijjā dhammo taṁ
 dhammaṁ pavattetīti dhammacakkaṁ pariccāgaṭṭhena vimutti < PTS. Ps II , 162 >dhammo taṁ
 dhammaṁ pavattetīti dhammacakkaṁ samucchedaṭṭhena khaye ñāṇaṁ dhammo
 taṁ dhammaṁ pavattetīti dhammacakkaṁ paṭippassaddhaṭṭhena anuppāde
 ñāṇaṁ dhammo taṁ dhammaṁ pavattetīti dhammacakkaṁ chando mūlaṭṭhena
 dhammo taṁ dhammaṁ pavattetīti dhammacakkaṁ manasikāro samuṭṭhānaṭṭhena
 dhammo taṁ dhammaṁ pavattetīti dhammacakkaṁ phasso samodhānaṭṭhena
 dhammo taṁ dhammaṁ pavattetīti dhammacakkaṁ vedanā samosaraṇaṭṭhena
 dhammo taṁ dhammaṁ pavattetīti dhammacakkaṁ samādhi
 pamukhaṭṭhena dhammo taṁ dhammaṁ pavattetīti dhammacakkaṁ sati ādhipateyyaṭṭhena
 dhammo taṁ dhammaṁ pavattetīti dhammacakkaṁ paññā
 taduttaraṭṭhena dhammo taṁ dhammaṁ pavattetīti dhammacakkaṁ vimutti
 sāraṭṭhena dhammo taṁ dhammaṁ pavattetīti dhammacakkaṁ amatogadhaṁ
 nibbānaṁ pariyosānaṭṭhena dhammo taṁ dhammaṁ pavattetīti dhammacakkaṁ.
      [616] Taṁ kho panidaṁ dukkhaṁ ariyasaccaṁ pariññeyyanti .pe.
 Pariññātanti pubbe ananussutesu dhammesu cakkhuṁ udapādi .pe.
 Āloko udapādi. Cakkhuṁ udapādīti kenatthena .pe. Āloko
-------------------------------------------------
[page 529]
 Udapādīti kenatthena. Cakkhuṁ udapādīti dassanaṭṭhena .pe.
 Āloko udapādīti obhāsaṭṭhena.
      Cakkhuṁ dhammo dassanaṭṭho attho .pe. Āloko dhammo
 obhāsaṭṭho attho ime pañca dhammā pañca atthā dukkhavatthukā
 saccavatthukā saccārammaṇā saccagocarā saccasaṅgahitā saccapariyāpannā
 sacce samupāgatā sacce ṭhitā sacce patiṭṭhitā.
      Dhammacakkanti kenatthena dhammacakkaṁ. Dhammañca pavatteti
 cakkañcāti dhammacakkaṁ cakkañca pavatteti dhammañcāti dhammacakkaṁ
 dhammena pavattetīti dhammacakkaṁ dhammacariyāya pavattetīti dhammacakkaṁ
 dhamme ṭhito pavattetīti dhammacakkaṁ dhamme patiṭṭhito pavattetīti
 dhammacakkaṁ .pe. Amatogadhaṁ nibbānaṁ pariyosānaṭṭhena dhammo taṁ
 dhammaṁ pavattetīti dhammacakkaṁ.
      [617] Idaṁ dukkhasamudayo ariyasaccanti pubbe ananussutesu
 dhammesu cakkhuṁ udapādi .pe. Āloko udapādi taṁ kho panidaṁ
 dukkhasamudayo ariyasaccaṁ pahātabbanti .pe. Pahīnanti pubbe < PTS. Ps II , 163 >ananussutesu
 dhammesu cakkhuṁ udapādi .pe. Āloko udapādi. Cakkhuṁ
 udapādīti kenatthena .pe. Āloko udapādīti kenatthena.
 Cakkhuṁ udapādīti dassanaṭṭhena .pe. Āloko udapādīti
 obhāsaṭṭhena.
      Cakkhuṁ dhammo dassanaṭṭho attho .pe. Āloko dhammo
-------------------------------------------------
[page 530]
 Obhāsaṭṭho attho ime pañca dhammā pañca atthā samudayavatthukā
 saccavatthukā .pe. Nirodhavatthukā maggavatthukā saccavatthukā
 saccārammaṇā saccagocarā saccasaṅgahitā saccapariyāpannā sacce
 samupāgatā sacce ṭhitā sacce patiṭṭhitā.
      Dhammacakkanti kenatthena dhammacakkaṁ. Dhammañca pavatteti
 cakkañcāti dhammacakkaṁ cakkañca pavatteti dhammañcāti dhammacakkaṁ
 dhammena pavattetīti dhammacakkaṁ dhammacariyāya pavattetīti dhammacakkaṁ
 dhamme ṭhito pavattetīti dhammacakkaṁ dhamme patiṭṭhito pavattetīti
 dhammacakkaṁ .pe. Amatogadhaṁ nibbānaṁ pariyosānaṭṭhena dhammo taṁ
 dhammaṁ pavattetīti dhammacakkaṁ.
      [618] Ayaṁ kāye kāyānupassanāti me bhikkhave pubbe ananussutesu
 dhammesu cakkhuṁ udapādi .pe. Āloko udapādi sā
 kho panāyaṁ kāye kāyānupassanā bhāvetabbāti me bhikkhave .pe.
 Bhāvitāti me bhikkhave pubbe ananussutesu dhammesu cakkhuṁ udapādi
 .pe. Āloko udapādi .pe. Ayaṁ vedanāsu .pe. Ayaṁ citte
 .pe. Ayaṁ dhammesu dhammānupassanāti me bhikkhave pubbe ananussutesu
 dhammesu cakkhuṁ udapādi .pe. Āloko udapādi sā kho
 panāyaṁ dhammesu dhammānupassanā bhāvetabbāti me bhikkhave .pe.
 Bhāvitāti me bhikkhave pubbe ananussutesu dhammesu cakkhuṁ udapādi
 .pe. Āloko udapādi ayaṁ kāye kāyānupassanāti pubbe
-------------------------------------------------
[page 531]
 Ananussutesu dhammesu cakkhuṁ udapādi .pe. Āloko udapādi
 sā kho panāyaṁ kāye kāyānupassanā bhāvetabbāti .pe. Bhāvitāti
 pubbe ananussutesu dhammesu cakkhuṁ udapādi .pe. Āloko
 udapādi. Cakkhuṁ udapādīti kenatthena .pe. Āloko udapādīti
 kenatthena .pe. Cakkhuṁ udapādīti dassanaṭṭhena .pe. Āloko
 udapādīti obhāsaṭṭhena.
      Cakkhuṁ dhammo dassanaṭṭho attho .pe. Āloko dhammo
 obhāsaṭṭho attho ime pañca dhammā pañca atthā kāyavatthukā
 satipaṭṭhānavatthukā .pe. Vedanāvatthukā satipaṭṭhānavatthukā cittavatthukā
 satipaṭṭhānavatthukā dhammavatthukā satipaṭṭhānavatthukā satipaṭṭhānārammaṇā
 satipaṭṭhānagocarā satipaṭṭhānasaṅgahitā satipaṭṭhānapariyāpannā
 satipaṭṭhāne samupāgatā satipaṭṭhāne ṭhitā satipaṭṭhāne
 patiṭṭhitā.
      Dhammacakkanti kenatthena dhammacakkaṁ. Dhammañca pavatteti
 cakkañcāti dhammacakkaṁ cakkañca pavatteti dhammañcāti dhammacakkaṁ
 dhammena pavattetīti dhammacakkaṁ dhammacariyāya pavattetīti
 dhammacakkaṁ dhamme ṭhito pavattetīti dhammacakkaṁ dhamme patiṭṭhito
 pavattetīti < PTS. Ps II , 164 >dhammacakkaṁ .pe. Amatogadhaṁ nibbānaṁ pariyosānaṭṭhena
 dhammo taṁ dhammaṁ pavattetīti dhammacakkaṁ.
      [619] Ayaṁ chandasamādhipadhānasaṅkhārasamannāgato iddhipādoti
-------------------------------------------------
[page 532]
 Me bhikkhave pubbe ananussutesu dhammesu cakkhuṁ udapādi .pe.
 Āloko udapādi so kho panāyaṁ chandasamādhipadhānasaṅkhārasamannāgato
 iddhipādo bhāvetabboti me bhikkhave .pe. Bhāvitoti
 me bhikkhave pubbe ananussutesu dhammesu cakkhuṁ udapādi .pe.
 Āloko udapādi ayaṁ viriyasamādhi .pe. Ayaṁ cittasamādhi .pe.
 Ayaṁ vīmaṁsāsamādhipadhānasaṅkhārasamannāgato iddhipādoti me bhikkhave
 pubbe ananussutesu dhammesu cakkhuṁ udapādi .pe. Āloko
 udapādi so kho panāyaṁ vīmaṁsāsamādhipadhānasaṅkhārasamannāgato iddhipādo
 bhāvetabboti me bhikkhave .pe. Bhāvitoti me bhikkhave
 pubbe ananussutesu dhammesu cakkhuṁ udapādi .pe. Āloko
 udapādi.
      Ayaṁ chandasamādhipadhānasaṅkhārasamannāgato iddhipādoti pubbe
 ananussutesu dhammesu cakkhuṁ udapādi .pe. Āloko udapādi
 so kho panāyaṁ chandasamādhipadhānasaṅkhārasamannāgato iddhipādo
 bhāvetabboti .pe. Bhāvitoti pubbe ananussutesu dhammesu cakkhuṁ
 udapādi ñāṇaṁ udapādi paññā udapādi vijjā udapādi
 āloko udapādi. Cakkhuṁ udapādīti kenatthena ñāṇaṁ
 udapādīti kenatthena paññā udapādīti kenatthena vijjā
 udapādīti kenatthena āloko udapādīti kenatthena. Cakkhuṁ
 udapādīti dassanaṭṭhena ñāṇaṁ udapādīti ñātaṭṭhena
-------------------------------------------------
[page 533]
 Paññā udapādīti pajānanaṭṭhena vijjā udapādīti paṭivedhaṭṭhena
 āloko udapādīti obhāsaṭṭhena.
      Cakkhuṁ dhammo dassanaṭṭho attho ñāṇaṁ dhammo ñātaṭṭho
 attho paññā dhammo pajānanaṭṭho attho vijjā dhammo
 paṭivedhaṭṭho attho āloko dhammo obhāsaṭṭho attho ime
 pañca dhammā pañca atthā chandavatthukā iddhipādavatthukā
 iddhipādārammaṇā iddhipādagocarā iddhipādasaṅgahitā iddhipādapariyāpannā
 iddhipāde samupāgatā iddhipāde ṭhitā iddhipāde
 patiṭṭhitā.
      Dhammacakkanti kenatthena dhammacakkaṁ. Dhammañca pavatteti
 cakkañcāti dhammacakkaṁ cakkañca pavatteti dhammañcāti dhammacakkaṁ
 dhammena pavattetīti dhammacakkaṁ dhammacariyāya pavattetīti dhammacakkaṁ
 dhamme ṭhito pavattetīti dhammacakkaṁ dhamme patiṭṭhito pavattetīti
 dhammacakkaṁ dhamme patiṭṭhāpento pavattetīti dhammacakkaṁ dhamme
 vasippatto pavattetīti dhammacakkaṁ dhamme vasiṁ pāpento
 pavattetīti dhammacakkaṁ dhamme pāramippatto pavattetīti dhammacakkaṁ
 dhamme pāramiṁ pāpento pavattetīti dhammacakkaṁ dhamme apacāyamāno
 pavattetīti dhammacakkaṁ dhammaddhajo pavattetīti dhammacakkaṁ
 dhammaketuṁ pavattetīti dhammacakkaṁ dhammādhipateyyo pavattetīti
 dhammacakkaṁ appaṭivattiyaṁ samaṇena vā brāhmaṇena vā devena
-------------------------------------------------
[page 534]
 Vā mārena vā brahmunā vā kenaci vā lokasminti dhammacakkaṁ
 indriyaṁ dhammo taṁ dhammaṁ pavattetīti dhammacakkaṁ .pe.
 Amatogadhaṁ nibbānaṁ pariyosānaṭṭhena dhammo taṁ dhammaṁ pavattetīti
 dhammacakkaṁ.
      Ayaṁ viriyasamādhipadhānasaṅkhārasamannāgato iddhipādoti pubbe
 ananussutesu dhammesu cakkhuṁ udapādi .pe. Āloko udapādi
 so kho panāyaṁ viriyasamādhipadhānasaṅkhārasamannāgato iddhipādo
 bhāvetabboti .pe. Bhāvitoti pubbe ananussutesu dhammesu cakkhuṁ
 udapādi .pe. Āloko udapādi. Cakkhuṁ udapādīti
 kenatthena .pe. Āloko udapādīti kenatthena. Cakkhuṁ udapādīti
 dassanaṭṭhena .pe. Āloko udapādīti obhāsaṭṭhena.
      Cakkhuṁ dhammo dassanaṭṭho attho .pe. Āloko dhammo
 obhāsaṭṭho attho ime pañca dhammā pañca atthā viriyavatthukā
 iddhipādavatthukā .pe. Cittavatthukā iddhipādavatthukā vīmaṁsāvatthukā
 iddhipādavatthukā iddhipādārammaṇā iddhipādagocarā
 iddhipādasaṅgahitā iddhipādapariyāpannā iddhipāde samupāgatā
 iddhipāde ṭhitā iddhipāde < PTS. Ps II , 165 >patiṭṭhitā.
      Dhammacakkanti kenatthena dhammacakkaṁ. Dhammañca pavatteti
 cakkañcāti dhammacakkaṁ cakkañca pavatteti dhammañcāti dhammacakkaṁ
 dhammena pavattetīti dhammacakkaṁ dhammacariyāya pavattetīti dhammacakkaṁ
-------------------------------------------------
[page 535]
 Dhamme ṭhito pavattetīti dhammacakkaṁ dhamme patiṭṭhito pavattetīti
 dhammacakkaṁ .pe. Amatogadhaṁ nibbānaṁ pariyosānaṭṭhena dhammo taṁ
 dhammaṁ pavattetīti dhammacakkanti.
                    Dhammacakkakathā [1]-.
                        --------
                   Yuganaddhavagge lokuttarakathā
      [620] < PTS. Ps II , 166 >Katame dhammā lokuttarā. Cattāro satipaṭṭhānā
 cattāro sammappadhānā cattāro iddhipādā pañcindriyāni
 pañca balāni satta bojjhaṅgā aṭṭhaṅgiko maggo cattāro
 ariyamaggā cattāri ca sāmaññaphalāni nibbānañca ime
 dhammā lokuttarāti 2-.
      Lokuttarāti kenatthena lokuttarā. Lokaṁ uttarantīti 3-
 lokuttarā lokato uttarantīti lokuttarā lokā uttarantīti
 lokuttarā lokamhā uttarantīti lokuttarā lokaṁ samatikkantīti
 lokuttarā lokaṁ samatikkamantāti lokuttarā loke 4- atirekāti
 lokuttarā [5]- lokā nissarantīti lokuttarā lokato nissarantīti
 lokuttarā lokamhā nissarantīti lokuttarā 6- lokā

  *  *  *  *  *  *
  Footnote:1 Ma. Yu. sabbattha niṭṭhitāti dissati. 2 Sī. itisaddo na dissati.
 3 Ma. tarantīti. 4 Ma. lokena. 5 Ma. Yu. lokantaṁ tarantīti lokuttarā.
 6 Sī. ito ciṇhantare lokena paṭinissaṭāti lokuttarā lokadhammā nissaṭāti
 lokuttarāti likhitaṁ.
-------------------------------------------------
[page 536]
 Nissajjantīti 1- lokuttarā lokato 2- nissajjantīti 3- lokuttarā
 lokamhā nissajjantīti 4- lokuttarā loke na tiṭṭhantīti lokuttarā
 lokamhi na tiṭṭhantīti lokuttarā loke na limpantīti lokuttarā
 lokamhi 5- na limpantīti lokuttarā loke asaṁlittāti lokuttarā
 lokena asaṁlittāti lokuttarā loke anupalittāti lokuttarā
 lokena anupalittāti lokuttarā loke vippamuttāti lokuttarā
 lokena vippamuttāti lokuttarā lokā vippamuttāti lokuttarā
 lokato vippamuttāti lokuttarā lokamhā vippamuttāti < PTS. Ps II , 167 >lokuttarā
 loke visaññuttāti lokuttarā lokena visaññuttāti lokuttarā
 lokā visaññuttāti lokuttarā [6]- lokato visaññuttāti lokuttarā
 lokamhā visaññuttāti lokuttarā lokā sujjhantīti lokuttarā
 lokato sujjhantīti lokuttarā lokamhā sujjhantīti lokuttarā
 lokā visujjhantīti lokuttarā lokato visujjhantīti lokuttarā
 lokamhā visujjhantīti lokuttarā lokā vuṭṭhahantīti lokuttarā
 lokato vuṭṭhahantīti lokuttarā lokamhā vuṭṭhahantīti lokuttarā
 lokā vivajjantīti 7- lokuttarā lokato vivajjantīti lokuttarā
 lokamhā vivajjantīti lokuttarā loke na sajjantīti lokuttarā
 loke na gayhantīti lokuttarā loke na bajjhantīti lokuttarā
 lokaṁ samucchindantīti lokuttarā lokaṁ samucchinnattāti lokuttarā

  *  *  *  *  *  *
  Footnote:1-3-4 Ma. Yu. nissaṭāti. 2-5 Ma. Yu. lokena. 6 Ma. lokasmiṁ.
 7 Sī. Ma. Yu. vivaṭṭantīti. evamuparipi.
-------------------------------------------------
[page 537]
 Lokaṁ paṭippassambhentīti lokuttarā lokaṁ paṭippassambhitattāti
 lokuttarā lokassa apaccāgatīti 1- lokuttarā lokassa agatīti
 lokuttarā lokassa avisayāti lokuttarā lokassa asādhāraṇāti
 lokuttarā lokaṁ vamantīti lokuttarā lokaṁ na paccāgamantīti 2-
 lokuttarā lokaṁ jahantīti lokuttarā lokaṁ na uppādayantīti 3-
 lokuttarā lokaṁ visinentīti lokuttarā lokaṁ nayantīti 4-
 lokuttarā lokaṁ vidhūpentīti lokuttarā lokaṁ na sudhūpentīti 5-
 lokuttarā lokaṁ samatikkamma abhibhuyya tiṭṭhantīti lokuttarāti.
                        Lokuttarakathā
                         -------
                     yuganaddhavagge balakathā
                       sāvatthīnidānaṁ.
      [621] < PTS. Ps II , 168 >Pañcimāni bhikkhave balāni katamāni pañca saddhābalaṁ
 viriyabalaṁ satibalaṁ samādhibalaṁ paññābalaṁ imāni kho bhikkhave
 pañca balāni.
      Api ca aṭṭhasaṭṭhī balāni saddhābalaṁ viriyabalaṁ satibalaṁ samādhibalaṁ
 paññābalaṁ hiribalaṁ ottappabalaṁ paṭisaṅkhānabalaṁ bhāvanābalaṁ
 anavajjabalaṁ saṅgāhabalaṁ 6- khantibalaṁ paññattibalaṁ nijjhattibalaṁ

  *  *  *  *  *  *
  Footnote:1 Ma. apathāti. Yu. atītāti. 2 Ma. paccāvamantīti. 3 Ma. Yu. uppādiyantīti.
 4 Ma. Yu. ussinentīti. 5 Ma. saṁdhūpentīti. Yu. sandhūpentīti.
 6 saṅgahabalantipi pāṭho.
-------------------------------------------------
[page 538]
 Issariyabalaṁ adhiṭṭhānabalaṁ samathabalaṁ vipassanābalaṁ dasa sekkhabalāni
 dasa asekkhabalāni dasa khīṇāsavabalāni dasa iddhibalāni dasa
 tathāgatabalāni.
      [622] Katamaṁ saddhābalaṁ. Assaddhiye na kampatīti saddhābalaṁ
 sahajātānaṁ dhammānaṁ upatthambhanaṭṭhena 1- saddhābalaṁ kilesānaṁ pariyādānaṭṭhena
 saddhābalaṁ paṭivedhādivisodhanaṭṭhena saddhābalaṁ cittassa
 adhiṭṭhānaṭṭhena saddhābalaṁ cittassa vodānaṭṭhena saddhābalaṁ
 visesādhigamaṭṭhena saddhābalaṁ uttaripaṭivedhaṭṭhena saddhābalaṁ
 saccābhisamayaṭṭhena saddhābalaṁ nirodhe patiṭṭhāpakaṭṭhena saddhābalaṁ
 idaṁ saddhābalaṁ.
      Katamaṁ viriyabalaṁ. Kosajje na kampatīti viriyabalaṁ sahajātānaṁ
 dhammānaṁ upatthambhanaṭṭhena viriyabalaṁ kilesānaṁ pariyādānaṭṭhena
 viriyabalaṁ paṭivedhādivisodhanaṭṭhena viriyabalaṁ cittassa adhiṭṭhānaṭṭhena
 viriyabalaṁ cittassa vodānaṭṭhena viriyabalaṁ visesādhigamaṭṭhena
 viriyabalaṁ uttaripaṭivedhaṭṭhena viriyabalaṁ saccābhisamayaṭṭhena
 viriyabalaṁ nirodhe patiṭṭhāpakaṭṭhena viriyabalaṁ idaṁ viriyabalaṁ.
      Katamaṁ satibalaṁ. Pamāde na kampatīti satibalaṁ sahajātānaṁ
 dhammānaṁ upatthambhanaṭṭhena satibalaṁ .pe. Nirodhe patiṭṭhāpakaṭṭhena
 satibalaṁ idaṁ satibalaṁ.

  *  *  *  *  *  *
  Footnote:1 idha ceva upari ca upaṭṭhambhanaṭṭhenāti vā pāṭho.
-------------------------------------------------
[page 539]
      Katamaṁ samādhibalaṁ. Uddhacce na kampatīti samādhibalaṁ sahajātānaṁ
 dhammānaṁ upatthambhanaṭṭhena samādhibalaṁ .pe. Nirodhe
 patiṭṭhāpakaṭṭhena samādhibalaṁ idaṁ samādhibalaṁ.
      Katamaṁ paññābalaṁ. Avijjāya na kampatīti paññābalaṁ sahajātānaṁ
 dhammānaṁ upatthambhanaṭṭhena paññābalaṁ .pe. Nirodhe
 patiṭṭhāpakaṭṭhena paññābalaṁ idaṁ paññābalaṁ.
      [623] Katamaṁ hiribalaṁ. Nekkhammena kāmacchandaṁ hiriyatīti 1- hiribalaṁ
 abyāpādena byāpādaṁ hiriyatīti hiribalaṁ ālokasaññāya
 thīnamiddhaṁ hiriyatīti hiribalaṁ avikkhepena uddhaccaṁ hiriyatīti hiribalaṁ
 dhammavavatthānena vicikicchaṁ hiriyatīti hiribalaṁ ñāṇena avijjaṁ
 hiriyatīti hiribalaṁ pāmojjena aratiṁ hiriyatīti hiribalaṁ paṭhamajjhānena
 nīvaraṇe hiriyatīti hiribalaṁ .pe. Arahattamaggena sabbakilese
 hiriyatīti hiribalaṁ idaṁ hiribalaṁ.
      Katamaṁ ottappabalaṁ. Nekkhammena kāmacchandaṁ ottappatīti
 ottappabalaṁ abyāpādena byāpādaṁ ottappatīti ottappabalaṁ
 ālokasaññāya thīnamiddhaṁ ottappatīti ottappabalaṁ avikkhepena
 uddhaccaṁ ottappatīti ottappabalaṁ dhammavavatthānena vicikicchaṁ
 ottappatīti ottappabalaṁ ñāṇena avijjaṁ ottappatīti
 ottappabalaṁ pāmojjena aratiṁ ottappatīti ottappabalaṁ
 paṭhamajjhānena nīvaraṇe ottappatīti ottappabalaṁ .pe. Arahattamaggena

  *  *  *  *  *  *
  Footnote:1 Ma. hirīyatīti. evamuparipi.
-------------------------------------------------
[page 540]
 Sabbakilese ottappatīti ottappabalaṁ idaṁ ottappabalaṁ.
      Katamaṁ paṭisaṅkhānabalaṁ. Nekkhammena kāmacchandaṁ paṭisaṅkhātīti
 paṭisaṅkhānabalaṁ abyāpādena byāpādaṁ paṭisaṅkhātīti paṭisaṅkhānabalaṁ
 ālokasaññāya thīnamiddhaṁ paṭisaṅkhātīti paṭisaṅkhānabalaṁ avikkhepena
 uddhaccaṁ paṭisaṅkhātīti paṭisaṅkhānabalaṁ dhammavavatthānena vicikicchaṁ paṭisaṅkhātīti
 paṭisaṅkhānabalaṁ ñāṇena avijjaṁ paṭisaṅkhātīti paṭisaṅkhānabalaṁ
 pāmojjena aratiṁ paṭisaṅkhātīti paṭisaṅkhānabalaṁ paṭhamajjhānena
 nīvaraṇe paṭisaṅkhātīti paṭisaṅkhānabalaṁ .pe. Arahattamaggena sabbakilese
 paṭisaṅkhātīti paṭisaṅkhānabalaṁ idaṁ paṭisaṅkhānabalaṁ.
      [624] Katamaṁ bhāvanābalaṁ. Kāmacchandaṁ pajahanto nekkhammaṁ
 bhāvetīti bhāvanābalaṁ. Byāpādaṁ pajahanto abyāpādaṁ bhāvetīti
 bhāvanābalaṁ thīnamiddhaṁ pajahanto ālokasaññaṁ bhāvetīti bhāvanābalaṁ
 uddhaccaṁ pajahanto avikkhepaṁ bhāvetīti bhāvanābalaṁ vicikicchaṁ
 pajahanto dhammavavatthānaṁ bhāvetīti bhāvanābalaṁ avijjaṁ pajahanto
 ñāṇaṁ bhāvetīti bhāvanābalaṁ aratiṁ pajahanto pāmojjaṁ bhāvetīti
 bhāvanābalaṁ nīvaraṇe pajahanto paṭhamajjhānaṁ bhāvetīti bhāvanābalaṁ
 .pe. Sabbakilese pajahanto arahattamaggaṁ bhāvetīti bhāvanābalaṁ
 idaṁ bhāvanābalaṁ.
      Katamaṁ anavajjabalaṁ. Kāmacchandassa pahīnattā nekkhamme natthi
-------------------------------------------------
[page 541]
 Kiñci vajjanti anavajjabalaṁ byāpādassa pahīnattā abyāpāde
 natthi kiñci vajjanti anavajjabalaṁ thīnamiddhassa pahīnattā ālokasaññāya
 natthi kiñci vajjanti anavajjabalaṁ uddhaccassa pahīnattā
 avikkhepe natthi kiñci vajjanti anavajjabalaṁ vicikicchāya pahīnattā
 dhammavavatthāne natthi kiñci vajjanti anavajjabalaṁ avijjāya
 pahīnattā ñāṇe natthi kiñci vajjanti anavajjabalaṁ aratiyā
 pahīnattā pāmujje natthi kiñci vajjanti anavajjabalaṁ nīvaraṇānaṁ
 pahīnattā paṭhamajjhāne natthi kiñci vajjanti anavajjabalaṁ .pe.
 Sabbakilesānaṁ pahīnattā arahattamagge natthi kiñci vajjanti
 anavajjabalaṁ idaṁ anavajjabalaṁ.
      Katamaṁ saṅgāhabalaṁ. Kāmacchandaṁ pajahanto nekkhammavasena cittaṁ
 saṅgaṇhātīti saṅgāhabalaṁ byāpādaṁ pajahanto abyāpādavasena
 cittaṁ saṅgaṇhātīti saṅgāhabalaṁ thīnamiddhaṁ pajahanto ālokasaññāvasena
 cittaṁ saṅgaṇhātīti saṅgāhabalaṁ .pe. Sabbakilese pajahanto
 arahattamaggavasena cittaṁ saṅgaṇhātīti saṅgāhabalaṁ idaṁ saṅgāhabalaṁ.
      [625] < PTS. Ps II , 171 >Katamaṁ khantibalaṁ. Kāmacchandassa pahīnattā nekkhammaṁ
 khamatīti khantibalaṁ. Byāpādassa pahīnattā abyāpādo khamatīti
 khantibalaṁ thīnamiddhassa pahīnattā ālokasaññā khamatīti khantibalaṁ
 uddhaccassa pahīnattā avikkhepo khamatīti khantibalaṁ vicikicchāya
-------------------------------------------------
[page 542]
 Pahīnattā dhammavavatthānaṁ khamatīti khantibalaṁ avijjāya pahīnattā
 ñāṇaṁ khamatīti khantibalaṁ aratiyā pahīnattā pāmujjaṁ khamatīti
 khantibalaṁ nīvaraṇānaṁ pahīnattā paṭhamajjhānaṁ khamatīti khantibalaṁ
 .pe. Sabbakilesānaṁ pahīnattā arahattamaggo khamatīti khantibalaṁ
 idaṁ khantibalaṁ.
      Katamaṁ paññattibalaṁ. Kāmacchandaṁ pajahanto nekkhammavasena
 cittaṁ paññapetīti 1- paññattibalaṁ byāpādaṁ pajahanto abyāpādavasena
 cittaṁ paññapetīti paññattibalaṁ thīnamiddhaṁ pajahanto
 ālokasaññāvasena cittaṁ paññapetīti paññattibalaṁ .pe.
 Sabbakilese pajahanto arahattamaggavasena cittaṁ paññapetīti
 paññattibalaṁ idaṁ paññattibalaṁ.
      Katamaṁ nijjhattibalaṁ. Kāmacchandaṁ pajahanto nekkhammavasena
 cittaṁ nijjhāpetīti nijjhattibalaṁ byāpādaṁ pajahanto abyāpādavasena
 cittaṁ nijjhāpetīti nijjhattibalaṁ thīnamiddhaṁ pajahanto ālokasaññāvasena
 cittaṁ nijjhāpetīti nijjhattibalaṁ .pe. Sabbakilese
 pajahanto arahattamaggavasena cittaṁ nijjhāpetīti nijjhattibalaṁ idaṁ
 nijjhattibalaṁ.
      Katamaṁ issariyabalaṁ. Kāmacchandaṁ pajahanto nekkhammavasena cittaṁ
 vasaṁ vattetīti issariyabalaṁ byāpādaṁ pajahanto abyāpādavasena
 cittaṁ vasaṁ vattetīti issariyabalaṁ thīnamiddhaṁ pajahanto ālokasaññāvasena

  *  *  *  *  *  *
  Footnote:1 Ma. Yu. paññāpetīti. evamuparipi.
-------------------------------------------------
[page 543]
 Cittaṁ vasaṁ vattetīti issariyabalaṁ .pe. Sabbakilese
 pajahanto arahattamaggavasena cittaṁ vasaṁ vattetīti issariyabalaṁ idaṁ
 issariyabalaṁ.
      Katamaṁ adhiṭṭhānabalaṁ. Kāmacchandaṁ pajahanto nekkhammavasena
 cittaṁ adhiṭṭhātīti adhiṭṭhānabalaṁ byāpādaṁ pajahanto abyāpādavasena
 cittaṁ adhiṭṭhātīti adhiṭṭhānabalaṁ thīnamiddhaṁ pajahanto ālokasaññāvasena
 cittaṁ adhiṭṭhātīti adhiṭṭhānabalaṁ .pe. Sabbakilese
 pajahanto arahattamaggavasena cittaṁ adhiṭṭhātīti adhiṭṭhānabalaṁ idaṁ
 adhiṭṭhānabalaṁ.
      [626] Katamaṁ samathabalaṁ. Nekkhammavasena cittassa ekaggatā
 avikkhepo samathabalaṁ abyāpādavasena cittassa ekaggatā avikkhepo
 samathabalaṁ ālokasaññāvasena cittassa ekaggatā avikkhepo
 samathabalaṁ .pe. Paṭinissaggānupassī assāsavasena cittassa
 ekaggatā avikkhepo samathabalaṁ paṭinissaggānupassī passāsavasena
 cittassa ekaggatā avikkhepo samathabalaṁ.
      Samathabalanti kenatthena samathabalaṁ. Paṭhamajjhānena nīvaraṇe
 na kampatīti samathabalaṁ dutiyajjhānena vitakkavicāre na kampatīti
 samathabalaṁ tatiyajjhānena pītiyā na kampatīti samathabalaṁ catutthajjhānena
 sukhadukkhe na kampatīti samathabalaṁ ākāsānañcāyatanasamāpattiyā
 rūpasaññāya paṭighasaññāya nānattasaññāya na kampatīti
-------------------------------------------------
[page 544]
 Samathabalaṁ viññāṇañcāyatanasamāpattiyā ākāsānañcāyatanasaññāya
 na kampatīti samathabalaṁ ākiñcaññāyatanasamāpattiyā
 viññāṇañcāyatanasaññāya na kampatīti samathabalaṁ nevasaññānāsaññāyatanasamāpattiyā
 ākiñcaññāyatanasaññāya na kampatīti
 samathabalaṁ uddhacce ca uddhaccasahagatakilese ca khandhe ca na kampati
 na calati na vedhatīti samathabalaṁ idaṁ samathabalaṁ.
      [627] Katamaṁ vipassanābalaṁ. Aniccānupassanā vipassanābalaṁ
 dukkhānupassanā vipassanābalaṁ .pe. Paṭinissaggānupassanā
 vipassanābalaṁ rūpe aniccānupassanā vipassanābalaṁ rūpe dukkhānupassanā
 vipassanābalaṁ .pe. Rūpe paṭinissaggānupassanā
 vipassanābalaṁ vedanāya saññāya saṅkhāresu viññāṇe cakkhusmiṁ
 .pe. Jarāmaraṇe aniccānupassanā vipassanābalaṁ jarāmaraṇe
 dukkhānupassanā vipassanābalaṁ jarāmaraṇe paṭinissaggānupassanā
 vipassanābalaṁ.
      Vipassanābalanti kenatthena vipassanābalaṁ. Aniccānupassanāya
 niccasaññāya na kampatīti vipassanābalaṁ dukkhānupassanāya
 sukhasaññāya na kampatīti vipassanābalaṁ anattānupassanāya attasaññāya
 na kampatīti vipassanābalaṁ nibbidānupassanāya nandiyā
 na kampatīti vipassanābalaṁ virāgānupassanāya rāge na kampatīti
 vipassanābalaṁ nirodhānupassanāya samudaye na kampatīti vipassanābalaṁ
-------------------------------------------------
[page 545]
 Paṭinissaggānupassanāya ādāne na kampatīti vipassanābalaṁ
 avijjāya ca avijjāsahagatakilese ca khandhe ca na kampati na calati
 na vedhatīti vipassanābalaṁ idaṁ vipassanābalaṁ.
      [628] Katamāni dasa sekkhabalāni dasa asekkhabalāni. Sammādiṭṭhiṁ
 sikkhatīti sekkhabalaṁ tattha sikkhitattā asekkhabalaṁ
 sammāsaṅkappaṁ sikkhatīti sekkhabalaṁ tattha sikkhitattā asekkhabalaṁ
 sammāvācaṁ .pe. Sammākammantaṁ sammāājīvaṁ sammāvāyāmaṁ
 sammāsatiṁ sammāsamādhiṁ sammāñāṇaṁ .pe. Sammāvimuttiṁ
 sikkhatīti sekkhabalaṁ tattha sikkhitattā asekkhabalaṁ imāni dasa
 sekkhabalāni dasa asekkhabalāni.
      [629] Katamāni dasa khīṇāsavabalāni. Idha khīṇāsavassa
 bhikkhuno aniccato sabbe saṅkhārā yathābhūtaṁ sammappaññāya sudiṭṭhā
 honti yampi khīṇāsavassa bhikkhuno aniccato sabbe saṅkhārā yathābhūtaṁ
 sammappaññāya sudiṭṭhā honti idampi khīṇāsavassa
 bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
 khayaṁ paṭijānāti khīṇā me āsavāti.
      Puna caparaṁ khīṇāsavassa bhikkhuno aṅgārakāsūpamā kāmā yathābhūtaṁ
 sammappaññāya sudiṭṭhā honti yampi khīṇāsavassa bhikkhuno
 aṅgārakāsūpamā kāmā yathābhūtaṁ sammappaññāya sudiṭṭhā honti
 idampi khīṇāsavassa bhikkhuno balaṁ hoti yaṁ balaṁ āgamma khīṇāsavo
-------------------------------------------------
[page 546]
 Bhikkhu āsavānaṁ khayaṁ paṭijānāti khīṇā me āsavāti.
      Puna caparaṁ khīṇāsavassa bhikkhuno vivekaninnaṁ cittaṁ hoti vivekapoṇaṁ
 vivekapabbhāraṁ vivekaṭṭhaṁ nekkhammābhirataṁ byantībhūtaṁ sabbaso
 āsavaṭṭhāniyehi dhammehi yampi khīṇāsavassa bhikkhuno vivekaninnaṁ
 cittaṁ hoti vivekapoṇaṁ vivekapabbhāraṁ vivekaṭṭhaṁ nekkhammābhirataṁ
 byantībhūtaṁ sabbaso āsavaṭṭhāniyehi dhammehi idampi khīṇāsavassa
 bhikkhuno < PTS. Ps II , 174 >balaṁ hoti yaṁ balaṁ āgamma khīṇāsavo bhikkhu āsavānaṁ
 khayaṁ paṭijānāti khīṇā me āsavāti.
      Puna caparaṁ khīṇāsavassa bhikkhuno cattāro satipaṭṭhānā
 bhāvitā honti subhāvitā yampi khīṇāsavassa bhikkhuno cattāro
 satipaṭṭhānā bhāvitā honti subhāvitā idampi khīṇāsavassa
 bhikkhuno balaṁ hoti yaṁ balaṁ āgamma khīṇāsavo bhikkhu āsavānaṁ
 khayaṁ paṭijānāti khīṇā me āsavāti.
      Puna caparaṁ khīṇāsavassa bhikkhuno cattāro sammappadhānā
 bhāvitā honti subhāvitā .pe. Cattāro iddhipādā bhāvitā
 honti subhāvitā pañcindriyāni bhāvitāni honti subhāvitāni
 pañca balāni bhāvitāni honti subhāvitāni satta bojjhaṅgā
 bhāvitā .pe. Ariyo aṭṭhaṅgiko maggo bhāvito hoti subhāvito
 yampi khīṇāsavassa bhikkhuno ariyo aṭṭhaṅgiko maggo bhāvito
 hoti subhāvito idampi khīṇāsavassa bhikkhuno balaṁ hoti yaṁ
-------------------------------------------------
[page 547]
 Balaṁ āgamma khīṇāsavo bhikkhu āsavānaṁ khayaṁ paṭijānāti
 khīṇā me āsavāti imāni dasa khīṇāsavassa balāni.
      [630] Katamāni dasa iddhibalāni adhiṭṭhānā iddhi
 vikubbanā iddhi manomayā iddhi ñāṇavipphārā iddhi samādhivipphārā
 iddhi ariyā iddhi kammavipākajā iddhi puññavato
 iddhi vijjāmayā iddhi tattha tattha sammāpayogappaccayā
 ijjhanaṭṭhena iddhi imāni dasa iddhibalāni.
      [631] Katamāni dasa tathāgatabalāni idha tathāgato ṭhānañca
 ṭhānato aṭṭhānañca aṭṭhānato yathābhūtaṁ pajānāti yampi
 tathāgato ṭhānañca ṭhānato aṭṭhānañca aṭṭhānato yathābhūtaṁ
 pajānāti idampi tathāgatassa tathāgatabalaṁ hoti yaṁ balaṁ āgamma
 tathāgato āsabhaṇṭhānaṁ paṭijānāti parisāsu sīhanādaṁ nadati
 brahmacakkaṁ pavatteti.
      Puna caparaṁ tathāgato atītānāgatapaccuppannānaṁ kammasamādānānaṁ
 ṭhānato hetuso vipākaṁ yathābhūtaṁ pajānāti yampi
 tathāgato atītānāgatapaccuppannānaṁ < PTS. Ps II , 175 >kammasamādānānaṁ ṭhānaso hetuso
 vipākaṁ yathābhūtaṁ pajānāti idampi tathāgatassa tathāgatabalaṁ hoti
 yaṁ balaṁ āgamma tathāgato āsabhaṇṭhānaṁ paṭijānāti parisāsu
 sīhanādaṁ nadati brahmacakkaṁ pavatteti.
      Puna caparaṁ tathāgato sabbatthagāminīpaṭipadaṁ yathābhūtaṁ pajānāti
-------------------------------------------------
[page 548]
 Yampi tathāgato sabbatthagāminīpaṭipadaṁ yathābhūtaṁ pajānāti idampi
 tathāgatassa tathāgatabalaṁ hoti yaṁ balaṁ āgamma tathāgato
 āsabhaṇṭhānaṁ paṭijānāti parisāsu sīhanādaṁ nadati brahmacakkaṁ
 pavatteti.
      Puna caparaṁ tathāgato anekadhātunānādhātulokaṁ yathābhūtaṁ
 pajānāti yampi tathāgato anekadhātunānādhātulokaṁ yathābhūtaṁ
 pajānāti idampi tathāgatassa tathāgatabalaṁ hoti .pe..
      Puna caparaṁ tathāgato sattānaṁ nānādhimuttikataṁ yathābhūtaṁ
 pajānāti yampi tathāgato sattānaṁ nānādhimuttikataṁ yathābhūtaṁ
 pajānāti idampi tathāgatassa .pe..
      Puna caparaṁ tathāgato parasattānaṁ parapuggalānaṁ indriyaparopariyattaṁ
 yathābhūtaṁ pajānāti yampi tathāgato parasattānaṁ
 parapuggalānaṁ indriyaparopariyattaṁ yathābhūtaṁ pajānāti idampi
 tathāgatassa .pe..
      Puna caparaṁ tathāgato jhānavimokkhasamādhisamāpattīnaṁ saṅkilesaṁ
 vodānaṁ vuṭṭhānaṁ yathābhūtaṁ pajānāti yampi tathāgato jhānavimokkhasamādhisamāpattīnaṁ
 saṅkilesaṁ vodānaṁ vuṭṭhānaṁ yathābhūtaṁ pajānāti
 idampi tathāgatassa .pe..
      Puna caparaṁ tathāgato anekavihitaṁ pubbenivāsaṁ anussarati
 seyyathīdaṁ ekaṁpi jātiṁ dvepi jātiyo .pe. Iti sākāraṁ
-------------------------------------------------
[page 549]
 Sauddesaṁ anekavihitaṁ pubbenivāsaṁ anussarati yampi tathāgato
 anekavihitaṁ pubbenivāsaṁ anussarati seyyathīdaṁ ekaṁpi jātiṁ
 dvepi jātiyo .pe. Idampi tathāgatassa .pe..
      Puna caparaṁ tathāgato dibbena cakkhunā visuddhena atikkantamānusakena
 satte passati cavamāne upapajjamāne < PTS. Ps II , 176 >yampi tathāgato
 dibbena cakkhunā visuddhena atikkantamānusakena .pe. Idampi
 tathāgatassa .pe..
      Puna caparaṁ tathāgato āsavānaṁ khayā anāsavaṁ cetovimuttiṁ
 paññāvimuttiṁ diṭṭheva dhamme sayaṁ abhiññā sacchikatvā upasampajja
 viharati yampi tathāgato āsavānaṁ khayā anāsavaṁ cetovimuttiṁ
 paññāvimuttiṁ diṭṭheva dhamme sayaṁ abhiññā sacchikatvā upasampajja
 viharati idampi tathāgatassa tathāgatabalaṁ hoti yaṁ balaṁ
 āgamma tathāgato āsabhaṇṭhānaṁ paṭijānāti parisāsu sīhanādaṁ
 nadati brahmacakkaṁ pavatteti imāni dasa tathāgatabalāni.
      [632] Kenatthena saddhābalaṁ kenatthena viriyabalaṁ kenatthena
 satibalaṁ kenatthena samādhibalaṁ kenatthena paññābalaṁ kenatthena
 hiribalaṁ kenatthena ottappabalaṁ kenatthena paṭisaṅkhānabalaṁ
 kenatthena tathāgatabalaṁ. Assaddhiye akampiyaṭṭhena saddhābalaṁ
 kosajje akampiyaṭṭhena viriyabalaṁ pamāde akampiyaṭṭhena satibalaṁ
 uddhacce akampiyaṭṭhena samādhibalaṁ avijjāya akampiyaṭṭhena
-------------------------------------------------
[page 550]
 Paññābalaṁ hiriyati pāpake akusale dhammeti hiribalaṁ ottappati
 pāpake akusale dhammeti ottappabalaṁ ñāṇena kilese paṭisaṅkhātīti
 paṭisaṅkhānabalaṁ tattha jātā dhammā ekarasā hontīti
 bhāvanābalaṁ tattha natthi kiñci vajjanti anavajjabalaṁ tena cittaṁ
 saṅgaṇhātīti saṅgāhabalaṁ taṁ tassa 1- khamatīti khantibalaṁ tena cittaṁ
 paññapetīti paññattibalaṁ tena cittaṁ nijjhāpetīti nijjhattibalaṁ
 tena cittaṁ vasaṁ vattetīti issariyabalaṁ tena cittaṁ adhiṭṭhātīti
 adhiṭṭhānabalaṁ tena cittaṁ ekaggatanti samathabalaṁ tattha jāte
 dhamme anupassatīti vipassanābalaṁ tattha sikkhatīti sekkhabalaṁ tattha
 sikkhitattā asekkhabalaṁ tena āsavā khīṇāti khīṇāsavabalaṁ taṁ 2-
 tassa ijjhatīti iddhibalaṁ appameyyaṭṭhena tathāgatabalanti.
                         Balakathā.
                         -------
                    Yuganaddhavagge suññakathā
      [633] < PTS. Ps II , 177 >Evamme sutaṁ ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme. Atha kho āyasmā ānando
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho āyasmā ānando
 bhagavantaṁ etadavoca suñño loko suñño lokoti bhante

  *  *  *  *  *  *
  Footnote:1-2 Ma. ayaṁ pāṭho natthi.
-------------------------------------------------
[page 551]
 Vuccati kittāvatā nu kho bhante suñño lokoti vuccatīti.
 Yasmā kho ānanda suññaṁ attena vā attaniyena vā tasmā
 suñño lokoti vuccati kiñcānanda suññaṁ attena vā
 attaniyena vā cakkhuṁ 1- kho ānanda suññaṁ attena vā attaniyena
 vā rūpā suññā attena vā attaniyena vā cakkhuviññāṇaṁ
 suññaṁ attena vā attaniyena vā cakkhusamphasso suñño
 attena vā attaniyena vā yampidaṁ cakkhusamphassapaccayā uppajjati
 vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ
 attena vā attaniyena vā sotaṁ suññaṁ .pe. Saddā suññā
 ghānaṁ suññaṁ gandhā suññā jivhā suññā rasā suññā
 kāyo suñño phoṭṭhabbā suññā mano suñño attena vā
 attaniyena vā dhammā suññā attena vā attaniyena vā manoviññāṇaṁ
 suññaṁ attena vā attaniyena vā manosamphasso
 suñño attena vā attaniyena vā yampidaṁ manosamphassapaccayā
 uppajjati vedayitaṁ sukhaṁ vā dukkhaṁ vā adukkhamasukhaṁ vā tampi suññaṁ
 attena vā attaniyena vā yasmā kho ānanda suññaṁ attena
 vā attaniyena vā tasmā suñño lokoti vuccatīti.
      [634] Suññaṁ suññaṁ 2- saṅkhārasuññaṁ vipariṇāmasuññaṁ
 aggasuññaṁ lakkhaṇasuññaṁ vikkhambhanasuññaṁ tadaṅgasuññaṁ
 samucchedasuññaṁ paṭippassaddhisuññaṁ < PTS. Ps II , 178 >nissaraṇasuññaṁ

  *  *  *  *  *  *
  Footnote:1 Ma. cakkhu. evamuparipi. 2 Ma. Yu. suññasuññaṁ. evamuparipi.
-------------------------------------------------
[page 552]
 Ajjhattasuññaṁ bahiddhāsuññaṁ dubhatosuññaṁ sabhāgasuññaṁ
 visabhāgasuññaṁ esanāsuññaṁ pariggahasuññaṁ paṭilābhasuññaṁ
 paṭivedhasuññaṁ ekattasuññaṁ nānattasuññaṁ khantisuññaṁ
 adhiṭṭhānasuññaṁ pariyogāhanasuññaṁ sampajānassa pavattapariyādānaṁ
 sabbasuññatānaṁ paramaṭṭhasuññaṁ.
      [635] Katamaṁ suññaṁ suññaṁ. Cakkhuṁ suññaṁ attena vā
 attaniyena vā niccena vā dhuvena vā sassatena vā avipariṇāmadhammena
 vā sotaṁ suññaṁ .pe. Ghānaṁ suññaṁ jivhā suññā
 kāyo suñño mano suñño attena vā attaniyena vā niccena
 vā dhuvena vā sassatena vā avipariṇāmadhammena vā idaṁ suññaṁ
 suññaṁ.
      [636] Katamaṁ saṅkhārasuññaṁ. Tayo saṅkhārā puññābhisaṅkhāro
 apuññābhisaṅkhāro aneñjābhisaṅkhāro puññābhisaṅkhāro apuññābhisaṅkhārena
 ca aneñjābhisaṅkhārena ca suñño apuññābhisaṅkhāro
 puññābhisaṅkhārena ca aneñjābhisaṅkhārena ca suñño aneñjābhisaṅkhāro
 puññābhisaṅkhārena ca apuññābhisaṅkhārena ca suñño ime
 tayo saṅkhārā.
      Aparepi tayo saṅkhārā kāyasaṅkhāro vacīsaṅkhāro cittasaṅkhāro
 kāyasaṅkhāro vacīsaṅkhārena ca cittasaṅkhārena ca suñño vacīsaṅkhāro
 kāyasaṅkhārena ca cittasaṅkhārena ca suñño cittasaṅkhāro kāyasaṅkhārena
-------------------------------------------------
[page 553]
 Ca vacīsaṅkhārena ca suñño ime tayo saṅkhārā.
      Aparepi tayo saṅkhārā atītā saṅkhārā anāgatā saṅkhārā
 paccuppannā saṅkhārā atītā saṅkhārā anāgatehi ca paccuppannehi
 ca saṅkhārehi suññā anāgatā saṅkhārā atītehi ca paccuppannehi
 ca saṅkhārehi suññā paccuppannā saṅkhārā atītehi ca anāgatehi
 ca saṅkhārehi suññā ime tayo saṅkhārā idaṁ saṅkhārasuññaṁ.
      [637] Katamaṁ vipariṇāmasuññaṁ. Jātaṁ rūpaṁ sabhāvena suññaṁ
 vigataṁ rūpaṁ vipariṇatañceva suññañca jātā vedanā sabhāvena
 suññā vigatā vedanā vipariṇatā ceva suññā ca jātā
 saññā jātā saṅkhārā jātaṁ viññāṇaṁ jātaṁ cakkhuṁ .pe.
 Jāto bhavo < PTS. Ps II , 179 >sabhāvena suñño vigato bhavo vipariṇato ceva
 suñño ca idaṁ vipariṇāmasuññaṁ.
      [638] Katamaṁ aggasuññaṁ. Aggametaṁ padaṁ seṭṭhametaṁ padaṁ
 visiddhametaṁ padaṁ yadidaṁ sabbasaṅkhārasamatho sabbūpadhipaṭinissaggo
 taṇhakkhayo virāgo nirodho nibbānaṁ idaṁ aggasuññaṁ.
      [639] Katamaṁ lakkhaṇasuññaṁ. Dve lakkhaṇāni bālalakkhaṇañca
 paṇḍitalakkhaṇañca bālalakkhaṇaṁ paṇḍitalakkhaṇena suññaṁ
 paṇḍitalakkhaṇaṁ bālalakkhaṇena suññaṁ tīṇi lakkhaṇāni uppādalakkhaṇaṁ
 vayalakkhaṇaṁ ṭhitaññathattalakkhaṇaṁ uppādalakkhaṇaṁ vayalakkhaṇena
 ca ṭhitaññathattalakkhaṇena ca suññaṁ vayalakkhaṇaṁ uppādalakkhaṇena
-------------------------------------------------
[page 554]
 Ca ṭhitaññathattalakkhaṇena ca suññaṁ ṭhitaññathattalakkhaṇaṁ
 uppādalakkhaṇena ca vayalakkhaṇena ca suññaṁ rūpassa
 uppādalakkhaṇaṁ vayalakkhaṇena ca ṭhitaññathattalakkhaṇena ca suññaṁ
 rūpassa vayalakkhaṇaṁ uppādalakkhaṇena ca ṭhitaññathattalakkhaṇena ca
 suññaṁ rūpassa ṭhitaññathattalakkhaṇaṁ uppādalakkhaṇena ca vayalakkhaṇena
 ca suññaṁ vedanāya saññāya saṅkhārānaṁ viññāṇassa
 cakkhussa .pe. Jarāmaraṇassa uppādalakkhaṇaṁ vayalakkhaṇena
 ca ṭhitaññathattalakkhaṇena ca suññaṁ jarāmaraṇassa vayalakkhaṇaṁ
 uppādalakkhaṇena ca ṭhitaññathattalakkhaṇena ca suññaṁ jarāmaraṇassa
 ṭhitaññathattalakkhaṇaṁ uppādalakkhaṇena ca vayalakkhaṇena ca
 suññaṁ idaṁ lakkhaṇasuññaṁ.
      [640] Katamaṁ vikkhambhanasuññaṁ. Nekkhammena kāmacchando
 vikkhambhito ceva suñño ca abyāpādena byāpādo vikkhambhito
 ceva suñño ca ālokasaññāya thīnamiddhaṁ vikkhambhitañceva
 suññañca avikkhepena uddhaccaṁ vikkhambhitañceva suññañca
 dhammavavatthānena vicikicchā vikkhambhitā ceva suññā ca ñāṇena
 avijjā vikakhambhitā ceva suññā ca pāmujjena arati vikkhambhitā
 ceva suññā ca paṭhamajjhānena nīvaraṇā vikkhambhitā ceva suññā
 ca .pe. Arahattamaggena sabbakilesā vikkhambhitā ceva suññā
 ca idaṁ vikkhambhanasuññaṁ.
-------------------------------------------------
[page 555]
      [641] < PTS. Ps II , 180 >Katamaṁ tadaṅgasuññaṁ. Nekkhammena kāmacchando
 tadaṅgasuñño abyāpādena byāpādo tadaṅgasuñño ālokasaññāya
 thīnamiddhaṁ tadaṅgasuññaṁ avikkhepena uddhaccaṁ tadaṅgasuññaṁ
 dhammavavatthānena vicikicchā tadaṅgasuññā ñāṇena avijjā
 tadaṅgasuññā pāmujjena arati tadaṅgasuññā paṭhamajjhānena
 nīvaraṇā tadaṅgasuññā .pe. Vivaṭṭanānupassanāya saññogābhiniveso
 tadaṅgasuñño idaṁ tadaṅgasuññaṁ.
      [642] Katamaṁ samucchedasuññaṁ. Nekkhammena kāmacchando
 samucchinno ceva suñño ca abyāpādena byāpādo samucchinno
 ceva suñño ca ālokasaññāya thīnamiddhaṁ samucchinnañceva
 suññañca avikkhepena uddhaccaṁ samucchinnañceva suññañca
 dhammavavatthānena vicikicchā samucchinnā ceva suññā ca ñāṇena
 avijjā samucchinnā ceva suññā ca pāmujjena arati samucchinnā
 ceva suññā ca paṭhamajjhānena nīvaraṇā samucchinnā
 ceva suññā ca .pe. Arahattamaggena sabbakilesā samucchinnā
 ceva suññā ca idaṁ samucchedasuññaṁ.
      [643] Katamaṁ paṭippassaddhisuññaṁ. Nekkhammena kāmacchando
 paṭippassaddho ceva suñño ca abyāpādena byāpādo paṭippassaddho
 ceva suñño ca ālokasaññāya thīnamiddhaṁ paṭippassaddhañceva
 suññañca avikkhepena uddhaccaṁ paṭippassaddhañceva
-------------------------------------------------
[page 556]
 Suññañca dhammavavatthānena vicikicchā paṭippassaddhā ceva suññā
 ca ñāṇena avijjā paṭippassaddhā ceva suññā ca pāmujjena
 arati paṭippassaddhā ceva suññā ca paṭhamajjhānena nīvaraṇā
 paṭippassaddhā ceva suññā ca .pe. Arahattamaggena
 sabbakilesā paṭippassaddhā ceva suññā ca idaṁ paṭippassaddhisuññaṁ.
      [644] Katamaṁ nissaraṇasuññaṁ. Nekkhammena kāmacchando
 nissaṭo ceva suñño ca abyāpādena byāpādo nissaṭo ceva
 suñño ca ālokasaññāya thīnamiddhaṁ nissaṭañceva suññañca
 avikkhepena uddhaccaṁ nissaṭañceva suññañca dhammavavatthānena
 vicikicchā nissaṭā ceva suññā ca ñāṇena avijjā nissaṭā
 ceva suññā ca pāmujjena arati nissaṭā ceva suññā ca
 paṭhamajjhānena nīvaraṇā nissaṭā ceva suññā < PTS. Ps II , 181 >ca .pe. Arahattamaggena
 sabbakilesā nissaṭā ceva suññā ca idaṁ nissaraṇasuññaṁ.
      [645] Katamaṁ ajjhattasuññaṁ. Ajjhattaṁ cakkhu suññaṁ
 attena vā attaniyena vā niccena vā dhuvena vā sassatena vā
 avipariṇāmadhammena vā ajjhattaṁ sotaṁ suññaṁ .pe. Ajjhattaṁ
 ghānaṁ suññaṁ ajjhattaṁ jivhā suññā ajjhattaṁ kāyo suñño
 ajjhattaṁ mano suñño attena vā attaniyena vā niccena vā
-------------------------------------------------
[page 557]
 Dhuvena vā sassatena vā avipariṇāmadhammena vā idaṁ ajjhattasuññaṁ.
      [646] Katamaṁ bahiddhāsuññaṁ. Bahiddhā rūpā suññā .pe.
 Bahiddhā dhammā suññā attena vā attaniyena vā niccena vā
 dhuvena vā sassatena vā avipariṇāmadhammena vā idaṁ bahiddhāsuññaṁ.
      [647] Katamaṁ dubhatosuññaṁ. Yañca ajjhattaṁ cakkhuṁ ye ca
 bahiddhā rūpā ubhayato taṁ 1- suññā attena vā attaniyena
 vā niccena vā dhuvena vā sassatena vā avipariṇāmadhammena vā
 yañca ajjhattaṁ sotaṁ ye ca bahiddhā saddā .pe. Yañca
 ajjhattaṁ ghānaṁ ye ca bahiddhā gandhā yā ca ajjhattaṁ jivhā ye
 ca bahiddhā rasā yo ca ajjhattaṁ kāyo ye ca bahiddhā phoṭṭhabbā
 yo ca ajjhattaṁ mano ye ca bahiddhā dhammā ubhayato taṁ
 suññaṁ attena vā attaniyena vā niccena vā dhuvena vā sassatena
 vā avipariṇāmadhammena vā idaṁ dubhatosuññaṁ.
      [648] Katamaṁ sabhāgasuññaṁ. Cha ajjhattikāni āyatanāni
 sabhāgāni ceva suññāni ca cha bāhirāni āyatanāni sabhāgāni
 ceva suññāni ca cha viññāṇakāyā sabhāgā ceva suññā ca
 cha phassakāyā sabhāgā ceva suññā ca cha vedanākāyā sabhāgā

  *  *  *  *  *  *
  Footnote:1 Sī. Ma. ubhayametaṁ. Yu. ubhayaṁ etaṁ. evamuparipi.
-------------------------------------------------
[page 558]
 Ceva suññā ca cha saññākāyā sabhāgā ceva suññā ca cha
 cetanākāyā sabhāgā ceva suññā ca idaṁ sabhāgasuññaṁ.
      [649] Katamaṁ visabhāgasuññaṁ. Cha ajjhattikāni āyatanāni
 chahi bāhirāyatanehi visabhāgāni ceva suññāni ca cha
 bāhirāyatanāni chahi viññāṇakāyehi visabhāgāni ceva suññāni
 ca cha viññāṇakāyā chahi phassakāyehi visabhāgā ceva suññā
 ca cha < PTS. Ps II , 182 >phassakāyā chahi vedanākāyehi visabhāgā ceva suññā ca
 cha vedanākāyā chahi saññākāyehi visabhāgā ceva suññā ca
 cha saññākāyā chahi cetanākāyehi visabhāgā ceva suññā ca
 idaṁ visabhāgasuññaṁ.
      [650] Katamaṁ esanāsuññaṁ. Nekkhammesanā kāmacchandena
 suññā abyāpādesanā byāpādena suññā ālokasaññesanā
 thīnamiddhena suññā avikkhepesanā uddhaccena suññā
 dhammavavatthānesanā vicikicchāya suññā ñāṇesanā avijjāya
 suññā pāmujjesanā aratiyā suññā paṭhamajjhānesanā
 nīvaraṇehi suññā .pe. Arahattamaggesanā sabbakilesehi suññā
 idaṁ esanāsuññaṁ.
      [651] Katamaṁ pariggahasuññaṁ. Nekkhammapariggaho kāmacchandena
 suñño abyāpādapariggaho byāpādena suñño ālokasaññāpariggaho
 thīnamiddhena suñño avikkhepapariggaho uddhaccena
-------------------------------------------------
[page 559]
 Suñño dhammavavatthānapariggaho vicikicchāya suñño ñāṇapariggaho
 avijjāya suñño pāmujjapariggaho aratiyā suñño
 paṭhamajjhānapariggaho nīvaraṇehi suñño .pe. Arahattamaggapariggaho
 sabbakilesehi suñño idaṁ pariggahasuññaṁ.
      [652] Katamaṁ paṭilābhasuññaṁ. Nekkhammapaṭilābho kāmacchandena
 suñño abyāpādapaṭilābho byāpādena suñño ālokasaññāpaṭilābho
 thīnamiddhena suñño avikkhepapaṭilābho uddhaccena
 suñño dhammavavatthānapaṭilābho vicikicchāya suñño ñāṇapaṭilābho
 avijjāya suñño pāmujjapaṭilābho aratiyā suñño
 paṭhamajjhānapaṭilābho nīvaraṇehi suñño .pe. Arahattamaggapaṭilābho
 sabbakilesehi suñño idaṁ paṭilābhasuññaṁ.
      [653] Katamaṁ paṭivedhasuññaṁ. Nekkhammapaṭivedho kāmacchandena
 suñño abyāpādapaṭivedho byāpādena suñño ālokasaññāpaṭivedho
 thīnamiddhena suñño avikkhepapaṭivedho uddhaccena
 suñño dhammavavatthānapaṭivedho vicikicchāya suñño ñāṇapaṭivedho
 avijjāya suñño pāmujjapaṭivedho aratiyā suñño paṭhamajjhānapaṭivedho
 nīvaraṇehi suñño .pe. Arahattamaggapaṭivedho
 sabbakilesehi suñño idaṁ paṭivedhasuññaṁ.
      [654] < PTS. Ps II , 183 >Katamaṁ ekattasuññaṁ nānattasuññaṁ. Kāmacchando
 nānattaṁ nekkhammaṁ ekattaṁ nekkhammekattaṁ cetayato kāmacchandena
-------------------------------------------------
[page 560]
 Chandena suññaṁ byāpādo nānattaṁ abyāpādo ekattaṁ abyāpādekattaṁ
 cetayato byāpādena suññaṁ thīnamiddhaṁ nānattaṁ
 ālokasaññā ekattaṁ ālokasaññekattaṁ cetayato thīnamiddhena
 suññaṁ uddhaccaṁ nānattaṁ [1]- vicikicchā nānattaṁ avijjā nānattaṁ
 arati nānattaṁ nīvaraṇā nānattaṁ paṭhamajjhānaṁ ekattaṁ paṭhamajjhānekattaṁ
 cetayato nīvaraṇehi suññaṁ .pe. Sabbakilesā nānattā 2-
 arahattamaggo ekattaṁ arahattamaggekattaṁ cetayato sabbakilesehi
 suññaṁ idaṁ ekattasuññaṁ nānattasuññaṁ.
      [655] Katamaṁ khantisuññaṁ. Nekkhammakhanti kāmacchandena
 suññā abyāpādakhanti byāpādena suññā ālokasaññākhanti
 thīnamiddhena suññā avikkhepakhanti uddhaccena suññā dhammavavatthānakhanti
 vicikicchāya suññā ñāṇakhanti avijjāya suññā
 pāmujjakhanti aratiyā suññā paṭhamajjhānakhanti nīvaraṇehi
 suññā .pe. Arahattamaggakhanti sabbakilesehi suññā idaṁ
 khantisuññaṁ.
      [656] Katamaṁ adhiṭṭhānasuññaṁ. Nekkhammādhiṭṭhānaṁ kāmacchandena
 suññaṁ abyāpādādhiṭṭhānaṁ byāpādena suññaṁ ālokasaññādhiṭṭhānaṁ
 thīnamiddhena suññaṁ avikkhepādhiṭṭhānaṁ uddhaccena
 suññaṁ dhammavavatthānādhiṭṭhānaṁ vicikicchāya suññaṁ ñāṇādhiṭṭhānaṁ
 avijjāya suññaṁ pāmujjādhiṭṭhānaṁ aratiyā suññaṁ

  *  *  *  *  *  *
  Footnote:1 Ma. avikkhepo ekattaṁ avikkhepekattaṁ cetayato uddhaccena suññaṁ. vicikicchā
 nānattaṁ dhammavavatthānaṁ ekattaṁ dhammavavatthāne cetayato vicikicchāya suññaṁ avijjā
 nānattaṁ ñāṇaṁ ekattaṁ ñāṇekattaṁ cetayato avijjāya suññaṁ arati nānattaṁ pāmojjaṁ
 ekattaṁ pāmojjekattaṁ cetayato aratiyā suññaṁ. 2 Ma. Yu. nānattaṁ.
-------------------------------------------------
[page 561]
 Paṭhamajjhānādhiṭṭhānaṁ nīvaraṇehi suññaṁ .pe. Arahattamaggādhiṭṭhānaṁ
 sabbakilesehi suññaṁ idaṁ adhiṭṭhānasuññaṁ.
      [657] Katamaṁ pariyogāhanasuññaṁ. Nekkhammapariyogāhanaṁ kāmacchandena
 suññaṁ abyāpādapariyogāhanaṁ byāpādena suññaṁ ālokasaññāpariyogāhanaṁ
 thīnamiddhena suññaṁ avikkhepapariyogāhanaṁ
 uddhaccena suññaṁ dhammavavatthānapariyogāhanaṁ vicikicchāya suññaṁ
 ñāṇapariyogāhanaṁ avijjāya suññaṁ pāmujjapariyogāhanaṁ aratiyā
 suññaṁ paṭhamajjhānapariyogāhanaṁ nīvaraṇehi suññaṁ .pe.
 Arahattamaggapariyogāhanaṁ sabbakilesehi suññaṁ idaṁ pariyogāhanasuññaṁ.
      [658] < PTS. Ps II , 184 >Katamaṁ sampajānassa pavattapariyādānaṁ sabbasuññatānaṁ
 paramaṭṭhasuññaṁ. Sampajāno nekkhammena kāmacchandassa pavattaṁ
 pariyādiyati abyāpādena byāpādassa pavattaṁ pariyādiyati
 ālokasaññāya thīnamiddhassa pavattaṁ pariyādiyati avikkhepena
 uddhaccassa pavattaṁ pariyādiyati dhammavavatthānena vicikicchāya pavattaṁ
 pariyādiyati ñāṇena avijjāya pavattaṁ pariyādiyati pāmujjena
 aratiyā pavattaṁ pariyādiyati paṭhamajjhānena nīvaraṇānaṁ pavattaṁ
 pariyādiyati .pe. Arahattamaggena sabbakilesānaṁ pavattaṁ pariyādiyati
 atha vā pana sampajānassa anupādisesāya nibbānadhātuyā
 parinibbāyantassa idañceva cakkhupavattaṁ pariyādiyati aññañca
-------------------------------------------------
[page 562]
 Cakkhupavattaṁ na uppajjati idañceva sotapavattaṁ .pe.
 Ghānapavattaṁ jivhāpavattaṁ kāyapavattaṁ manopavattaṁ pariyādiyati
 aññañca manopavattaṁ na uppajjati idaṁ sampajānassa pavattapariyādānaṁ
 sabbasuññatānaṁ paramaṭṭhasuññanti.
                        Suññakathā.
                        --------
                    Yuganaddhavaggo dutiyo.
                     --------------
                   Tassa vaggassa uddānaṁ bhavati
          yuganaddhā 1- saccabojjhaṅgā mettā virāgapañcamaṁ
          paṭisambhidā dhammacakkaṁ lokuttarabalā suññā 2- te dasāti.
          Esa nikāyavaro ṭhapito asamo dutiyo pavaro varamaggoti.
                      -------------
                   Paññāvagge mahāpaññākathā
      [659] < PTS. Ps II , 185 >Aniccānupassanā bhāvitā bahulīkatā katamaṁ paññaṁ
 paripūreti dukkhānupassanā bhāvitā bahulīkatā katamaṁ paññaṁ
 paripūreti anattānupassanā bhāvitā bahulīkatā katamaṁ paññaṁ
 paripūreti nibbidānupassanā bhāvitā bahulīkatā katamaṁ paññaṁ
 paripūreti virāgānupassanā bhāvitā bahulīkatā katamaṁ paññaṁ

  *  *  *  *  *  *
  Footnote:1 Yu. yuganandhā. 2 Ma. lokuttarabalasuññāti.
-------------------------------------------------
[page 563]
 Paripūreti nirodhānupassanā bhāvitā bahulīkatā katamaṁ paññaṁ
 paripūreti paṭinissaggānupassanā bhāvitā bahulīkatā katamaṁ paññaṁ
 paripūreti. Aniccānupassanā bhāvitā bahulīkatā javanapaññaṁ
 paripūreti dukkhānupassanā bhāvitā bahulīkatā nibbedhikapaññaṁ
 paripūreti anattānupassanā bhāvitā bahulīkatā mahāpaññaṁ
 paripūreti nibbidānupassanā bhāvitā bahulīkatā tikkhapaññaṁ paripūreti
 virāgānupassanā bhāvitā bahulīkatā vipulapaññaṁ paripūreti nirodhānupassanā
 bhāvitā bahulīkatā gambhīrapaññaṁ paripūreti paṭinissaggānupassanā
 bhāvitā bahulīkatā assāmantapaññaṁ paripūreti.
 Imā satta paññā bhāvitā bahulīkatā paṇḍiccaṁ paripūrenti
 imā aṭṭha paññā bhāvitā bahulīkatā puthupaññaṁ paripūrenti
 imā nava paññā bhāvitā bahulīkatā hāsapaññaṁ paripūrenti.
 Hāsapaññā paṭibhāṇapaṭisambhidā tassā atthavavatthānato atthapaṭisambhidā
 adhigatā hoti sacchikatā phassitā paññāya dhammavavatthānato
 dhammapaṭisambhidā adhigatā hoti sacchikatā phassitā
 paññāya niruttivavatthānato niruttipaṭisambhidā adhigatā hoti
 sacchikatā phassitā paññāya paṭibhāṇavavatthānato paṭibhāṇapaṭisambhidā
 adhigatā hoti sacchikatā phassitā paññāya tassimā
 catasso paṭisambhidāyo adhigatā honti sacchikatā phassitā
 paññāya.
-------------------------------------------------
[page 564]
      [660] Rūpe aniccānupassanā bhāvitā bahulīkatā katamaṁ
 paññaṁ paripūreti .pe. Rūpe paṭinissaggānupassanā bhāvitā
 bahulīkatā katamaṁ paññaṁ paripūreti. Rūpe aniccānupassanā bhāvitā
 bahulīkatā javanapaññaṁ paripūreti .pe. Rūpe paṭinissaggānupassanā
 bhāvitā bahulīkatā assāmantapaññaṁ paripūreti. Imā satta
 paññā bhāvitā bahulīkatā paṇḍiccaṁ paripūrenti imā aṭṭha
 paññā bhāvitā bahulīkatā puthupaññaṁ paripūrenti imā nava
 paññā bhāvitā bahulīkatā hāsapaññaṁ paripūrenti. Hāsapaññā
 paṭibhāṇapaṭisambhidā tassā atthavavatthānato atthapaṭisambhidā
 adhigatā hoti sacchikatā phassitā paññāya dhammavavatthānato
 dhammapaṭisambhidā adhigatā hoti sacchikatā phassitā paññāya niruttivavatthānato
 niruttipaṭisambhidā adhigatā hoti sacchikatā phassitā
 paññāya paṭibhāṇavavatthānato paṭibhāṇapaṭisambhidā adhigatā hoti
 sacchikatā phassitā paññāya tassimā catasso paṭisambhidāyo
 adhigatā honti sacchikatā phassitā paññāya vedanāya
 saññāya saṅkhāresu viññāṇe cakkhusmiṁ .pe. Jarāmaraṇe
 aniccānupassanā bhāvitā bahulīkatā katamaṁ paññaṁ paripūreti .pe.
 Jarāmaraṇe paṭinissaggānupassanā bhāvitā bahulīkatā katamaṁ paññaṁ
 paripūreti. Jarāmaraṇe aniccānupassanā bhāvitā bahulīkatā javanapaññaṁ
 paripūreti .pe. Jarāmaraṇe paṭinissaggānupassanā bhāvitā
-------------------------------------------------
[page 565]
 Bahulīkatā assāmantapaññaṁ paripūreti. Imā satta paññā
 bhāvitā bahulīkatā paṇḍiccaṁ paripūrenti imā aṭṭha paññā
 bhāvitā bahulīkatā puthupaññaṁ paripūrenti imā nava paññā bhāvitā
 bahulīkatā hāsapaññaṁ paripūrenti. Hāsapaññā paṭibhāṇapaṭisambhidā
 tassā atthavavatthānato atthapaṭisambhidā adhigatā hoti
 sacchikatā phassitā < PTS. Ps II , 187 >paññāya dhammavavatthānato dhammapaṭisambhidā
 adhigatā hoti sacchikatā phassitā paññāya niruttivavatthānato
 niruttipaṭisambhidā adhigatā hoti sacchikatā phassitā paññāya
 paṭibhāṇavavatthānato paṭibhāṇapaṭisambhidā adhigatā hoti sacchikatā
 phassitā paññāya tassimā catasso paṭisambhidāyo adhigatā
 honti sacchikatā phassitā paññāya.
      [661] Rūpe aniccānupassanā bhāvitā bahulīkatā katamaṁ paññaṁ
 paripūreti atītānāgatapaccuppanne rūpe aniccānupassanā bhāvitā
 bahulīkatā katamaṁ paññaṁ paripūreti rūpe dukkhānupassanā bhāvitā
 bahulīkatā katamaṁ paññaṁ paripūreti atītānāgatapaccuppanne rūpe
 dukkhānupassanā bhāvitā bahulīkatā katamaṁ paññaṁ paripūreti rūpe
 anattānupassanā bhāvitā bahulīkatā katamaṁ paññaṁ paripūreti
 atītānāgatapaccuppanne rūpe anattānupassanā bhāvitā bahulīkatā
 katamaṁ paññaṁ paripūreti rūpe nibbidānupassanā bhāvitā bahulīkatā
 katamaṁ paññaṁ paripūreti atītānāgatapaccuppanne rūpe nibbidānupassanā
-------------------------------------------------
[page 566]
 Bhāvitā bahulīkatā katamaṁ paññaṁ paripūreti rūpe virāgānupassanā
 bhāvitā bahulīkatā katamaṁ paññaṁ paripūreti atītānāgatapaccuppanne
 rūpe virāgānupassanā bhāvitā bahulīkatā katamaṁ
 paññaṁ paripūreti rūpe nirodhānupassanā bhāvitā bahulīkatā katamaṁ
 paññaṁ paripūreti atītānāgatapaccuppanne rūpe nirodhānupassanā
 bhāvitā bahulīkatā katamaṁ paññaṁ paripūreti rūpe paṭinissaggānupassanā
 bhāvitā bahulīkatā katamaṁ paññaṁ paripūreti atītānāgatapaccuppanne
 rūpe paṭinissaggānupassanā bhāvitā bahulīkatā katamaṁ
 paññaṁ paripūreti. Rūpe aniccānupassanā bhāvitā bahulīkatā
 javanapaññaṁ paripūreti atītānāgatapaccuppanne rūpe aniccānupassanā
 bhāvitā bahulīkatā javanapaññaṁ paripūreti rūpe dukkhānupassanā
 bhāvitā bahulīkatā nibbedhikapaññaṁ paripūreti atītānāgatapaccuppanne
 rūpe dukkhānupassanā bhāvitā bahulīkatā javanapaññaṁ
 paripūreti rūpe anattānupassanā bhāvitā bahulīkatā mahāpaññaṁ
 paripūreti atītānāgatapaccuppanne rūpe anattānupassanā
 bhāvitā bahulīkatā javanapaññaṁ paripūreti rūpe nibbidānupassanā
 bhāvitā bahulīkatā tikkhapaññaṁ paripūreti atītānāgatapaccuppanne
 rūpe nibbidānupassanā bhāvitā bahulīkatā javanapaññaṁ paripūreti
 rūpe virāgānupassanā bhāvitā bahulīkatā vipulapaññaṁ paripūreti
 atītānāgatapaccuppanne rūpe virāgānupassanā bhāvitā bahulīkatā
-------------------------------------------------
[page 567]
 Javanapaññaṁ paripūreti rūpe nirodhānupassanā bhāvitā bahulīkatā
 gambhīrapaññaṁ paripūreti atītānāgatapaccuppanne rūpe nirodhānupassanā
 bhāvitā bahulīkatā javanapaññaṁ paripūreti rūpe paṭinissaggānupassanā
 bhāvitā bahulīkatā assāmantapaññaṁ paripūreti
 atītānāgatapaccuppanne rūpe paṭinissaggānupassanā bhāvitā bahulīkatā
 javanapaññaṁ paripūreti. Imā satta paññā bhāvitā bahulīkatā
 paṇḍiccaṁ paripūrenti imā aṭṭha paññā bhāvitā bahulīkatā
 puthupaññaṁ paripūrenti imā nava paññā bhāvitā bahulīkatā
 hāsapaññaṁ paripūrenti. Hāsapaññā paṭibhāṇapaṭisambhidā
 tassā atthavavatthānato atthapaṭisambhidā adhigatā hoti sacchikatā
 phassitā paññāya dhammavavatthānato dhammapaṭisambhidā adhigatā
 hoti sacchikatā phassitā paññāya niruttivavatthānato niruttipaṭisambhidā
 adhigatā hoti sacchikatā phassitā paññāya paṭibhāṇavavatthānato
 paṭibhāṇapaṭisambhidā adhigatā hoti sacchikatā phassitā
 paññāya tassimā catasso paṭisambhidāyo adhigatā honti sacchikatā
 phassitā paññāya vedanāya saññāya saṅkhāresu viññāṇe
 cakkhusmiṁ .pe..
      Jarāmaraṇe aniccānupassanā bhāvitā bahulīkatā katamaṁ paññaṁ
 paripūreti atītānāgatapaccuppanne jarāmaraṇe aniccānupassanā
 bhāvitā bahulīkatā katamaṁ paññaṁ paripūreti .pe. Jarāmaraṇe
-------------------------------------------------
[page 568]
 Paṭinissaggānupassanā bhāvitā bahulīkatā katamaṁ paññaṁ paripūreti
 atītānāgatapaccuppanne jarāmaraṇe paṭinissaggānupassanā bhāvitā
 bahulīkatā katamaṁ paññaṁ paripūreti jarāmaraṇe aniccānupassanā
 bhāvitā bahulīkatā javanapaññaṁ paripūreti atītānāgatapaccuppanne
 jarāmaraṇe aniccānupassanā bhāvitā bahulīkatā javanapaññaṁ
 paripūreti .pe. Tassimā catasso paṭisambhidāyo adhigatā honti
 sacchikatā phassitā paññāya.
      [662] < PTS. Ps II , 189 >Cattārome bhikkhave dhammā bhāvitā bahulīkatā
 sotāpattiphalasacchikiriyāya saṁvattanti katame cattāro sappurisasaṁsevo
 saddhammassavanaṁ yonisomanasikāro dhammānudhammapaṭipatti ime kho
 bhikkhave cattāro dhammā bhāvitā bahulīkatā sotāpattiphalasacchikiriyāya
 saṁvattanti.
      Cattārome bhikkhave dhammā bhāvitā bahulīkatā sakadāgāmiphalasacchikiriyāya
 saṁvattanti .pe..
      Anāgāmiphalasacchikiriyāya saṁvattanti .pe..
      Arahattaphalasacchikiriyāya saṁvattanti katame cattāro sappurisasaṁsevo
 saddhammassavanaṁ yonisomanasikāro dhammānudhammapaṭipatti
 ime kho bhikkhave cattāro dhammā bhāvitā bahulīkatā arahattaphalasacchikiriyāya
 saṁvattanti.
      [663] Cattārome bhikkhave dhammā bhāvitā bahulīkatā
-------------------------------------------------
[page 569]
 Paññāpaṭilābhāya saṁvattanti paññābuḍḍhiyā 1- saṁvattanti paññāvepullāya
 saṁvattanti mahāpaññatāya saṁvattanti puthupaññatāya
 saṁvattanti vipulapaññatāya saṁvattanti gambhīrapaññatāya saṁvattanti
 assāmantapaññatāya saṁvattanti bhūripaññatāya saṁvattanti
 paññābāhullāya saṁvattanti sīghapaññatāya saṁvattanti lahupaññatāya
 saṁvattanti hāsapaññatāya saṁvattanti javanapaññatāya
 saṁvattanti tikkhapaññatāya saṁvattanti nibbedhikapaññatāya
 saṁvattanti katame cattāro sappurisasaṁsevo saddhammassavanaṁ
 yonisomanasikāro dhammānudhammapaṭipatti ime kho bhikkhave cattāro
 dhammā bhāvitā bahulīkatā paññāpaṭilābhāya saṁvattanti
 paññābuḍḍhiyā saṁvattanti .pe. Nibbedhikapaññatāya saṁvattanti.
      [664] Paññāpaṭilābhāya saṁvattantīti katamo paññāpaṭilābho.
 Catunnaṁ maggañāṇānaṁ catunnaṁ phalañāṇānaṁ catunnaṁ
 paṭisambhidāñāṇānaṁ channaṁ abhiññānaṁ tesattatīnaṁ ñāṇānaṁ
 sattasattatīnaṁ ñāṇānaṁ lābho paṭilābho patti sampatti phassanā
 sacchikiriyā upasampadā paññāpaṭilābhāya saṁvattantīti ayaṁ
 paññāpaṭilābho.
      Paññābuḍḍhiyā saṁvattantīti katamā paññābuḍḍhi. Sattannañca
 sekkhānaṁ puthujjanakalyāṇakassa ca paññā vaḍḍhati arahato
 paññā vaḍḍhati vaḍḍhanā 2- paññābuḍḍhiyā saṁvattantīti

  *  *  *  *  *  *
  Footnote:1 Yu. paññābuddhiyā. 2 Ma. vaḍḍhitavaḍḍhanā.
-------------------------------------------------
[page 570]
 Ayaṁ paññābuḍḍhi.
      Paññāvepullāya saṁvattantīti katamaṁ paññāvepullaṁ.
 Sattannañca sekkhānaṁ puthujjanakalyāṇakassa ca paññā vepullaṁ
 gacchati arahato paññā vepullatā 1- paññāvepullāya saṁvattantīti
 idaṁ paññāvepullaṁ.
      [665] Mahāpaññatāya saṁvattantīti katamā mahāpaññā.
 Mahante atthe pariggaṇhātīti mahāpaññā mahante dhamme
 pariggaṇhātīti mahāpaññā mahantā niruttiyo pariggaṇhātīti
 mahāpaññā mahantāni paṭibhāṇāni pariggaṇhātīti mahāpaññā
 mahante sīlakkhandhe pariggaṇhātīti mahāpaññā mahante samādhikkhandhe
 pariggaṇhātīti mahāpaññā mahante paññākkhandhe
 pariggaṇhātīti mahāpaññā mahante vimuttikkhandhe pariggaṇhātīti
 mahāpaññā mahante vimuttiñāṇadassanakkhandhe pariggaṇhātīti
 mahāpaññā mahantāni ṭhānāṭṭhānāni pariggaṇhātīti mahāpaññā
 mahantā vihārasamāpattiyo pariggaṇhātīti mahāpaññā
 mahantāni ariyasaccāni pariggaṇhātīti mahāpaññā mahante
 satipaṭṭhāne pariggaṇhātīti mahāpaññā mahante sammappadhāne
 pariggaṇhātīti mahāpaññā mahante iddhipāde pariggaṇhātīti
 mahāpaññā mahantāni indriyāni pariggaṇhātīti mahāpaññā
 mahantāni balāni pariggaṇhātīti mahāpaññā mahante bojjhaṅge

  *  *  *  *  *  *
  Footnote:1 Ma. Yu. vepullagatā.
-------------------------------------------------
[page 571]
 Pariggaṇhātīti mahāpaññā mahantaṁ ariyamaggaṁ 1- pariggaṇhātīti
 mahāpaññā mahantāni sāmaññaphalāni pariggaṇhātīti mahāpaññā
 mahantā abhiññāyo pariggaṇhātīti mahāpaññā mahantaṁ
 paramaṭṭhaṁ < PTS. Ps II , 191 >nibbānaṁ pariggaṇhātīti mahāpaññā mahāpaññatāya
 saṁvattantīti ayaṁ mahāpaññā.
      [666] Puthupaññatāya saṁvattantīti katamā puthupaññā.
 Puthunānākhandhesu ñāṇaṁ pavattatīti puthupaññā puthunānādhātūsu
 ñāṇaṁ pavattatīti puthupaññā puthunānāāyatanesu ñāṇaṁ pavattatīti
 puthupaññā puthunānāpaṭiccasamuppādesu ñāṇaṁ pavattatīti
 puthupaññā puthunānāsuññatamanulabbhesu 2- ñāṇaṁ pavattatīti
 puthupaññā puthunānāatthesu ñāṇaṁ pavattatīti puthupaññā
 puthunānādhammesu ñāṇaṁ pavattatīti puthupaññā puthunānāniruttīsu
 ñāṇaṁ pavattatīti puthupaññā puthunānāpaṭibhāṇesu ñāṇaṁ
 pavattatīti puthupaññā puthunānāsīlakkhandhesu ñāṇaṁ pavattatīti
 puthupaññā puthunānāsamādhikkhandhesu ñāṇaṁ pavattatīti puthupaññā
 puthunānāpaññākkhandhesu ñāṇaṁ pavattatīti puthupaññā puthunānāvimuttikkhandhesu
 ñāṇaṁ pavattatīti puthupaññā puthunānāvimuttiñāṇadassanakkhandhesu
 ñāṇaṁ pavattatīti puthupaññā puthunānāṭhānāṭṭhānesu
 ñāṇaṁ pavattatīti puthupaññā puthunānāvihārasamāpattīsu
 ñāṇaṁ pavattatīti puthupaññā puthunānāariyasaccesu ñāṇaṁ

  *  *  *  *  *  *
  Footnote:1 Ma. mahante ariyamagge. 2 Ma. Yu. ... manupalabbhesu.
-------------------------------------------------
[page 572]
 Pavattatīti puthupaññā puthunānāsatipaṭṭhānesu ñāṇaṁ pavattatīti
 puthupaññā puthunānāsammappadhānesu ñāṇaṁ pavattatīti puthupaññā
 puthunānāiddhipādesu ñāṇaṁ pavattatīti puthupaññā puthunānāindriyesu
 ñāṇaṁ pavattatīti puthupaññā puthunānābalesu ñāṇaṁ
 pavattatīti puthupaññā puthunānābojjhaṅgesu ñāṇaṁ pavattatīti
 puthupaññā puthunānāariyamaggesu ñāṇaṁ pavattatīti puthupaññā
 puthunānāsāmaññaphalesu ñāṇaṁ pavattatīti puthupaññā puthunānāabhiññāsu
 ñāṇaṁ pavattatīti puthupaññā puthujjanasādhāraṇe
 dhamme samatikkamma 1- paramaṭṭhe nibbāne ñāṇaṁ pavattatīti
 puthupaññā puthupaññatāya saṁvattantīti ayaṁ puthupaññā.
      [667] Vipulapaññatāya saṁvattantīti katamā vipulapaññā.
 Vipule atthe pariggaṇhātīti vipulapaññā vipule dhamme
 pariggaṇhātīti vipulapaññā vipulā niruttiyo pariggaṇhātīti
 vipulapaññā vipulāni paṭibhāṇāni pariggaṇhātīti vipulapaññā
 vipule sīlakkhandhe pariggaṇhātīti vipulapaññā vipule samādhikkhandhe
 pariggaṇhātīti vipulapaññā vipule paññākkhandhe pariggaṇhātīti
 vipulapaññā vipule vimuttikkhandhe pariggaṇhātīti
 vipulapaññā vipule vimuttiñāṇadassanakkhandhe pariggaṇhātīti
 vipulapaññā vipulāni ṭhānāṭṭhānāni pariggaṇhātīti vipulapaññā
 vipulā vihārasamāpattiyo pariggaṇhātīti vipulapaññā vipulāni

  *  *  *  *  *  *
  Footnote:1 Ma. atikkamma.
-------------------------------------------------
[page 573]
 Ariyasaccāni pariggaṇhātīti vipulapaññā vipule satipaṭṭhāne
 pariggaṇhātīti vipulapaññā vipule sammappadhāne pariggaṇhātīti
 vipulapaññā vipule iddhipāde pariggaṇhātīti vipulapaññā
 vipulāni indriyāni pariggaṇhātīti vipulapaññā vipulāni balāni
 pariggaṇhātīti vipulapaññā vipule bojjhaṅge pariggaṇhātīti
 vipulapaññā vipule ariyamagge pariggaṇhātīti vipulapaññā
 vipulāni sāmaññaphalāni pariggaṇhātīti vipulapaññā vipulā
 abhiññāyo pariggaṇhātīti vipulapaññā vipulaṁ paramaṭṭhaṁ nibbānaṁ
 pariggaṇhātīti vipulapaññā vipulapaññatāya saṁvattantīti ayaṁ
 vipulapaññā.
      [668] Gambhīrapaññatāya saṁvattantīti katamā gambhīrapaññā.
 Gambhīresu khandhesu ñāṇaṁ pavattatīti gambhīrapaññā gambhīrāsu
 dhātūsu ñāṇaṁ pavattatīti gambhīrapaññā gambhīresu āyatanesu
 ñāṇaṁ pavattatīti gambhīrapaññā gambhīresu paṭiccasamuppādesu
 ñāṇaṁ pavattatīti gambhīrapaññā gambhīresu suññatamanulabbhesu 1-
 ñāṇaṁ pavattatīti gambhīrapaññā gambhīresu atthesu ñāṇaṁ pavattatīti
 gambhīrapaññā gambhīresu dhammesu ñāṇaṁ pavattatīti gambhīrapaññā
 gambhīrāsu niruttīsu ñāṇaṁ pavattatīti gambhīrapaññā gambhīresu
 paṭibhāṇesu ñāṇaṁ pavattatīti gambhīrapaññā gambhīresu sīlakkhandhesu
 ñāṇaṁ pavattatīti gambhīrapaññā gambhīresu samādhikkhandhesu

  *  *  *  *  *  *
  Footnote:1 Ma. Yu. ... manupalabbhesu.
-------------------------------------------------
[page 574]
 Ñāṇaṁ pavattatīti gambhīrapaññā < PTS. Ps II , 193 >gambhīresu paññākkhandhesu
 ñāṇaṁ pavattatīti gambhīrapaññā gambhīresu vimuttikkhandhesu
 ñāṇaṁ pavattatīti gambhīrapaññā gambhīresu vimuttiñāṇadassanakkhandhesu
 ñāṇaṁ pavattatīti gambhīrapaññā gambhīresu ṭhānāṭṭhānesu
 ñāṇaṁ pavattatīti gambhīrapaññā gambhīrāsu vihārasamāpattīsu
 ñāṇaṁ pavattatīti gambhīrapaññā gambhīresu ariyasaccesu ñāṇaṁ
 pavattatīti gambhīrapaññā gambhīresu satipaṭṭhānesu ñāṇaṁ pavattatīti
 gambhīrapaññā gambhīresu sammappadhānesu ñāṇaṁ pavattatīti
 gambhīrapaññā gambhīresu iddhipādesu ñāṇaṁ pavattatīti gambhīrapaññā
 gambhīresu indriyesu ñāṇaṁ pavattatīti gambhīrapaññā
 gambhīresu balesu ñāṇaṁ pavattatīti gambhīrapaññā gambhīresu
 bojjhaṅgesu ñāṇaṁ pavattatīti gambhīrapaññā gambhīresu ariyamaggesu
 ñāṇaṁ pavattatīti gambhīrapaññā gambhīresu sāmaññaphalesu
 ñāṇaṁ pavattatīti gambhīrapaññā gambhīrāsu abhiññāsu ñāṇaṁ
 pavattatīti gambhīrapaññā gambhīre paramaṭṭhe nibbāne ñāṇaṁ
 pavattatīti gambhīrapaññā gambhīrapaññatāya saṁvattantīti ayaṁ
 gambhīrapaññā.
      [669] Assāmantapaññatāya saṁvattantīti katamā assāmantapaññā.
 Yassa puggalassa atthavavatthānato atthapaṭisambhidā
 adhigatā hoti sacchikatā phassitā paññāya dhammavavatthānato
-------------------------------------------------
[page 575]
 Dhammapaṭisambhidā adhigatā hoti sacchikatā phassitā paññāya niruttivavatthānato
 niruttipaṭisambhidā adhigatā hoti sacchikatā phassitā
 paññāya paṭibhāṇavavatthānato paṭibhāṇapaṭisambhidā adhigatā hoti
 sacchikatā phassitā paññāya tassa atthe ca dhamme ca niruttiyā
 ca paṭibhāṇe ca na 1- añño koci sakkoti abhisambhavituṁ anabhisambhāvanīyo
 ca so aññoti 2- assāmantapaññā puthujjanakalyāṇakassa
 paññā aṭṭhamakassa paññāya dūre vidūre suvidūre
 nasantike nasāmantā puthujjanakalyāṇakaṁ upādāya aṭṭhamako
 assāmantapañño aṭṭhamakassa paññā sotāpannassa paññāya dūre
 vidūre suvidūre nasantike < PTS. Ps II , 194 >nasāmantā aṭṭhamakaṁ upādāya sotāpanno
 assāmantapañño sotāpannassa paññā sakadāgāmissa
 paññāya dūre vidūre suvidūre nasantike nasāmantā sotāpannaṁ
 upādāya sakadāgāmī assāmantapañño sakadāgāmissa paññā
 anāgāmissa paññāya dūre vidūre suvidūre nasantike nasāmantā
 sakadāgāmiṁ upādāya anāgāmī assāmantapañño anāgāmissa
 paññā arahato paññāya dūre vidūre suvidūre nasantike nasāmantā
 anāgāmiṁ upādāya arahā assāmantapañño arahato paññā
 paccekabuddhassa paññāya dūre vidūre suvidūre nasantike nasāmantā
 arahantaṁ upādāya paccekabuddho assāmantapañño paccekabuddhañca
 sadevakañca lokaṁ upādāya tathāgato arahaṁ sammāsambuddho

  *  *  *  *  *  *
  Footnote:1 Ma. nasaddo natthi. 2 Ma. Yu. aññehīti.
-------------------------------------------------
[page 576]
 Aggo assāmantapañño paññāpabhedakusalo pabhinnañāṇo
 adhigatapaṭisambhido catuvesārajjappatto dasabaladhārī purisāsabho
 purisasīho purisanāgo purisājañño purisadhorayho anantañāṇo
 anantatejo anantayaso aḍḍho mahaddhano dhanavā netā vinetā
 anunetā paññapetā nijjhāpetā pekkhatā pasādetā so hi bhagavā
 anuppannassa maggassa uppādetā asañjātassa maggassa
 sañjānetā 1- anakkhātassa maggassa akkhātā maggaññū maggavidū
 maggakovido maggānugā 2- ca pana 3- etarahi sāvakā viharanti
 pacchāgatā 4- so hi bhagavā jānaṁ jānāti passaṁ passati cakkhubhūto
 ñāṇabhūto dhammabhūto brahmabhūto vattā pavattā atthassa ninnetā
 amatassa dātā dhammasāmī tathāgato natthi tassa bhagavato aññātaṁ
 adiṭṭhaṁ aviditaṁ asacchikataṁ aphassitaṁ paññāya atītānāgatapaccuppannaṁ
 upādāya sabbe dhammā sabbākārena buddhassa bhagavato
 ñāṇamukhe āpāthaṁ āgacchanti yaṅkiñci neyyaṁ nāma atthadhammaṁ 5-
 jānitabbaṁ attattho vā parattho vā ubhayattho vā diṭṭhadhammiko vā
 attho samparāyiko vā attho uttāno vā attho < PTS. Ps II , 195 >gambhīro
 vā attho guḷho vā attho paṭicchanno vā attho neyyo
 vā attho nīto vā attho anavajjo vā attho nikkileso
 vā attho vodāno vā attho paramaṭṭho vā attho sabbantaṁ
 antobuddhañāṇe parivattati sabbaṁ kāyakammaṁ buddhassa ñāṇānuparivattati

  *  *  *  *  *  *
  Footnote:1 Ma. sañjanetā. 2 Ma. Yu. maggānugāmī. 3 Ma. ca panassa. 4 Ma. pacchā
 samannāgatā. Yu. ... sammannāgatā. 5 Ma. atthi. aparaṁpi evaṁ ñātabbaṁ.
-------------------------------------------------
[page 577]
 Sabbaṁ vacīkammaṁ buddhassa ñāṇānuparivattati sabbaṁ
 manokammaṁ buddhassa ñāṇānuparivattati atīte buddhassa appaṭihataṁ
 ñāṇaṁ anāgate buddhassa appaṭihataṁ ñāṇaṁ paccuppanne
 buddhassa appaṭihataṁ ñāṇaṁ yāvatakaṁ neyyaṁ tāvatakaṁ ñāṇaṁ
 yāvatakaṁ ñāṇaṁ tāvatakaṁ neyyaṁ neyyapariyantikaṁ ñāṇaṁ
 ñāṇapariyantikaṁ neyyaṁ neyyaṁ atikkamitvā ñāṇaṁ nappavattati
 ñāṇaṁ atikkamitvā neyyapatho natthi aññamaññaṁ pariyantaṭṭhāyino
 te dhammā yathā dvinnaṁ samuggapaṭalānaṁ suphassitānaṁ 1- heṭṭhimasamuggapaṭalaṁ
 uparimaṁ nātivattati uparimasamuggapaṭalaṁ heṭṭhimaṁ
 nātivattati aññamaññaṁ pariyantaṭṭhāyino evamevaṁ 2- buddhassa
 bhagavato neyyañca ñāṇañca aññamaññaṁ pariyantaṭṭhāyino te
 dhammā yāvatakaṁ neyyaṁ tāvatakaṁ ñāṇaṁ yāvatakaṁ ñāṇaṁ tāvatakaṁ
 neyyaṁ neyyapariyantikaṁ ñāṇaṁ ñāṇapariyantikaṁ neyyaṁ neyyaṁ
 atikkamitvā ñāṇaṁ nappavattati ñāṇaṁ atikkamitvā neyyapatho
 natthi aññamaññaṁ pariyantaṭṭhāyino te dhammā sabbadhammesu
 buddhassa ñāṇaṁ pavattati sabbe dhammā buddhassa bhagavato
 āvajjanapaṭibaddhā ākaṅkhāpaṭibaddhā manasikārapaṭibaddhā cittuppādapaṭibaddhā
 sabbasattesu buddhassa [3]- ñāṇaṁ pavattati sabbesaṁ
 sattānaṁ buddho āsayaṁ jānāti anusayaṁ jānāti cariyaṁ 4- jānāti
 adhimuttiṁ jānāti apparajakkhe mahārajakkhe tikkhindriye mudindriye

  *  *  *  *  *  *
  Footnote:1 Ma. phusitānaṁ. 2 Ma. evameva. evamuparipi. 3 Ma. bhagavato. 4 Ma. caritaṁ.
-------------------------------------------------
[page 578]
 Svākāre dvākāre suviññāpaye duviññāpaye bhabbābhabbe
 satte pajānāti sadevako loko samārako sabrahmako sassamaṇabrāhmaṇī
 pajā sadevamanussā antobuddhañāṇe parivattati
 yathā ye keci macchakacchapā < PTS. Ps II , 196 >antamaso timitimiṅgalaṁ upādāya
 antomahāsamudde parivattanti evamevaṁ sadevako loko samārako
 sabrahmako sassamaṇabrāhmaṇī pajā sadevamanussā antobuddhañāṇe
 parivattati yathā ye keci pakkhino antamaso garuḷaṁ venateyyaṁ
 upādāya ākāsassa padese parivattanti evamevaṁ yepi
 te sārīputta sattā paññavanto 1- tepi buddhañāṇassa padese
 parivattanti buddhañāṇaṁ devamanussānaṁ pañhaṁ 2- pharitvā atighaṁsitvā
 tiṭṭhati yepi te khattiyapaṇḍitā brāhmaṇapaṇḍitā gahapatipaṇḍitā
 samaṇapaṇḍitā nipuṇā kataparappavādā bālavedhirūpā 3-
 te 4- bhindantā paññā 5- caranti paññāgatena diṭṭhigatāni te
 pañhañca 6- abhisaṅkharitvā tathāgataṁ upasaṅkamitvā pucchanti guḷhāni
 ca paṭicchannāni ca kathitā vissajjitā ca 7- te pañhā ca 8- bhagavatā
 honti niddiṭṭhikāraṇā 9- upakkhittakā 10- ca 11- te bhagavato
 sampajjanti atha kho bhagavā 12- tattha abhirocati yadidaṁ paññāyāti
 aggo assāmantapañño assāmantapaññatāya saṁvattantīti ayaṁ
 assāmantapaññā.

  *  *  *  *  *  *
  Footnote:1 Sī. sammappaññāya. Ma. sārīputtasamā paññāya. 2 Ma. Yu. paññaṁ.
 3 Ma. Yu. vāla .... 4 Ma. vo. 5 Ma. Yu. paññe. 6 Ma. Yu. pañhaṁ.
 7 Yu. va. 8 Ma. Yu. casaddo natthi. 9 Ma. Yu. niddiṭaṭhakāraṇā. 10 Sī.
 dakkhittabhāvato. 11 Yu. casaddo natthi. 12 Yu. bhagavāva.
-------------------------------------------------
[page 579]
      [670] Bhūripaññatāya saṁvattantīti katamā bhūripaññā.
 Rāgaṁ abhibhuyyatīti bhūripaññā abhibhavitāti bhūripaññā dosaṁ
 abhibhuyyatīti bhūripaññā abhibhavitāti bhūripaññā mohaṁ abhibhuyyatīti
 bhūripaññā abhibhavitāti bhūripaññā kodhaṁ .pe. < PTS. Ps II , 197 >Upanāhaṁ
 makkhaṁ paḷāsaṁ issaṁ macchariyaṁ māyaṁ sāṭheyyaṁ thambhaṁ
 sārambhaṁ mānaṁ atimānaṁ madaṁ pamādaṁ sabbe kilese
 sabbe duccarite sabbe abhisaṅkhāre .pe. Sabbe bhavagāmikamme
 abhibhuyyatīti bhūripaññā abhibhavitāti bhūripaññā rāgo ari taṁ
 ariṁ maddanipaññāti 1- bhūripaññā doso ari taṁ ariṁ maddanipaññāti
 bhūripaññā moho ari taṁ ariṁ maddanipaññāti
 bhūripaññā kodho .pe. Upanāho makkho paḷāso issā
 macchariyaṁ māyā sāṭheyyaṁ thambho sārambho māno
 atimāno mado pamādo sabbe kilesā sabbe duccaritā
 sabbe abhisaṅkhārā .pe. Sabbe bhavagāmikammā ari taṁ ariṁ
 maddanipaññāti bhūripaññā bhūri vuccati paṭhavī tāya paṭhavīsamāya
 vitthatāya vipulāya paññāya samannāgatoti bhūripaññā api ca
 paññāya metaṁ adhivacanaṁ bhūri medhāpariṇāyikāti bhūripaññā
 bhūripaññatāya saṁvattantīti ayaṁ bhūripaññā.
      [671] Paññābāhullāya saṁvattantīti katamaṁ paññābāhullaṁ.

  *  *  *  *  *  *
  Footnote:1 Sī. sabbattha mandanipaññāti.
-------------------------------------------------
[page 580]
 Idhekacco paññāgaruko hoti paññācarito paññāsayo paññādhimutto
 paññādhajo paññāketu paññādhipateyyo vicayabahulo
 pavicayabahulo okkhāyanabahulo sampekkhāyanabahulo sampekkhāyanadhammo 1-
 vibhūtaviharitaccarito 2- taggaruko tabbahulo tanninno taṁpoṇo
 taṁpabbhāro 3- tadadhimutto tadādhipateyyo yathā gaṇagaruko vuccati
 gaṇabāhulikoti cīvaragaruko vuccati cīvarabāhulikoti pattagaruko
 vuccati pattabāhulikoti senāsanagaruko vuccati senāsanabāhulikoti
 evamevaṁ idhekacco < PTS. Ps II , 198 >paññāgaruko hoti paññācarito
 paññāsayo paññādhimutto paññādhajo paññāketu paññādhipateyyo
 vicayabahulo pavicayabahulo okkhāyanabahulo sampekkhāyanabahulo
 sampekkhāyanadhammo vibhūtaviharitaccarito taggaruko tabbahulo
 tanninno taṁpoṇo taṁpabbhāro tadadhimutto tadādhipateyyo
 paññābāhullāya saṁvattantīti idaṁ paññābāhullaṁ.
      [672] Sīghapaññatāya saṁvattantīti katamā sīghapaññā. Sīghaṁ
 sīghaṁ sīlāni paripūretīti sīghapaññā sīghaṁ sīghaṁ indriyasaṁvaraṁ
 paripūretīti sīghapaññā sīghaṁ sīghaṁ bhojane mattaññutaṁ paripūretīti
 sīghapaññā sīghaṁ sīghaṁ jāgariyānuyogaṁ paripūretīti sīghapaññā sīghaṁ
 sīghaṁ sīlakkhandhaṁ paripūretīti sīghapaññā sīghaṁ sīghaṁ samādhikkhandhaṁ
 paripūretīti sīghapaññā sīghaṁ sīghaṁ paññākkhandhaṁ paripūretīti

  *  *  *  *  *  *
  Footnote:1 Ma. samokkhāyanabahlo sapekkhāyanabahulo. evamuparipi. 2 Ma. vibhūtavihārī
 taccarito. evamuparipi. 3 Sī. Ma. tappoṇo tappabbhāro. evamuparipi.
-------------------------------------------------
[page 581]
 Sīghapaññā sīghaṁ sīghaṁ vimuttikkhandhaṁ paripūretīti sīghapaññā sīghaṁ
 sīghaṁ vimuttiñāṇadassanakkhandhaṁ paripūretīti sīghapaññā sīghaṁ sīghaṁ
 ṭhānāṭṭhānāni paṭivijjhatīti sīghapaññā sīghaṁ sīghaṁ vihārasamāpattiyo
 paripūretīti sīghapaññā sīghaṁ sīghaṁ ariyasaccāni paṭivijjhatīti
 sīghapaññā sīghaṁ sīghaṁ satipaṭṭhāne bhāvetīti sīghapaññā sīghaṁ
 sīghaṁ sammappadhāne bhāvetīti sīghapaññā sīghaṁ sīghaṁ iddhipāde
 bhāvetīti sīghapaññā sīghaṁ sīghaṁ indriyāni bhāvetīti sīghapaññā
 sīghaṁ sīghaṁ balāni bhāvetīti sīghapaññā sīghaṁ sīghaṁ bojjhaṅge
 bhāvetīti sīghapaññā sīghaṁ sīghaṁ ariyamaggaṁ bhāvetīti sīghapaññā
 sīghaṁ sīghaṁ sāmaññaphalāni sacchikarotīti sīghapaññā sīghaṁ sīghaṁ
 abhiññāyo paṭivijjhatīti sīghapaññā sīghaṁ sīghaṁ paramaṭṭhaṁ nibbānaṁ
 sacchikarotīti sīghapaññā sīghapaññatāya saṁvattantīti ayaṁ
 sīghapaññā.
      [673] Lahupaññatāya saṁvattantīti katamā lahupaññā.
 Lahuṁ lahuṁ sīlāni paripūretīti lahupaññā lahuṁ lahuṁ indriyasaṁvaraṁ
 paripūretīti lahupaññā lahuṁ < PTS. Ps II , 199 >lahuṁ bhojane mattaññutaṁ paripūretīti
 lahupaññā lahuṁ lahuṁ jāgariyānuyogaṁ paripūretīti lahupaññā lahuṁ
 lahuṁ sīlakkhandhaṁ .pe. Samādhikkhandhaṁ paññākkhandhaṁ vimuttikkhandhaṁ
 vimuttiñāṇadassanakkhandhaṁ paripūretīti lahupaññā lahuṁ lahuṁ
 ṭhānāṭṭhānāni paṭivijjhatīti lahupaññā lahuṁ lahuṁ vihārasamāpattiyo
-------------------------------------------------
[page 582]
 Paripūretīti lahupaññā lahuṁ lahuṁ ariyasaccāni paṭivijjhatīti
 lahupaññā lahuṁ lahuṁ satipaṭṭhāne bhāvetīti lahupaññā lahuṁ
 lahuṁ sammappadhāne bhāvetīti lahupaññā lahuṁ lahuṁ iddhipāde
 bhāvetīti lahupaññā lahuṁ lahuṁ indriyāni bhāvetīti lahupaññā
 lahuṁ lahuṁ balāni bhāvetīti lahupaññā lahuṁ lahuṁ bojjhaṅge
 bhāvetīti lahupaññā lahuṁ lahuṁ ariyamaggaṁ bhāvetīti lahupaññā
 lahuṁ lahuṁ sāmaññaphalāni sacchikarotīti lahupaññā lahuṁ lahuṁ
 abhiññāyo paṭivijjhatīti lahupaññā lahuṁ lahuṁ paramaṭṭhaṁ nibbānaṁ
 sacchikarotīti lahupaññā lahupaññatāya saṁvattantīti ayaṁ
 lahupaññā.
      [674] Hāsapaññatāya saṁvattantīti katamā hāsapaññā.
 Idhekacco hāsabahulo vedabahulo tuṭṭhibahulo pāmujjabahulo sīlāni
 paripūretīti hāsapaññā hāsabahulo vedabahulo tuṭṭhibahulo
 pāmujjabahulo indriyasaṁvaraṁ paripūretīti hāsapaññā hāsabahulo
 vedabahulo tuṭṭhibahulo pāmujjabahulo bhojane mattaññutaṁ paripūretīti
 hāsapaññā hāsabahulo vedabahulo tuṭṭhibahulo pāmujjabahulo
 jāgariyānuyogaṁ paripūretīti hāsapaññā hāsabahulo vedabahulo
 tuṭṭhibahulo pāmujjabahulo sīlakkhandhaṁ .pe. Samādhikkhandhaṁ
 paññākkhandhaṁ vimuttikkhandhaṁ vimuttiñāṇadassanakkhandhaṁ paripūretīti
 hāsapaññā ṭhānāṭṭhānāni paṭivijjhatīti vihārasamāpattiyo
-------------------------------------------------
[page 583]
 Paripūretīti ariyasaccāni paṭivijjhatīti satipaṭṭhāne bhāvetīti
 sammappadhāne bhāvetīti iddhipāde bhāvetīti indriyāni
 bhāvetīti balāni bhāvetīti bojjhaṅge < PTS. Ps II , 200 >bhāvetīti ariyamaggaṁ
 bhāvetīti sāmaññaphalāni sacchikarotīti hāsapaññā hāsabahulo
 vedabahulo tuṭṭhibahulo pāmujjabahulo abhiññāyo paṭivijjhatīti
 hāsapaññā hāsabahulo vedabahulo tuṭṭhibahulo pāmujjabahulo
 paramaṭṭhaṁ nibbānaṁ sacchikarotīti hāsapaññā hāsapaññatāya
 saṁvattantīti ayaṁ hāsapaññā.
      [675] Javanapaññatāya saṁvattantīti katamā javanapaññā.
 Yaṅkiñci rūpaṁ atītānāgatapaccuppannaṁ ajjhattaṁ vā bahiddhā vā
 oḷārikaṁ vā sukhumaṁ vā hīnaṁ vā paṇītaṁ vā yandūre santike vā
 sabbaṁ rūpaṁ aniccato khippaṁ javatīti javanapaññā dukkhato khippaṁ
 javatīti javanapaññā anattato khippaṁ javatīti javanapaññā yā
 kāci vedanā .pe. Yā kāci saññā ye keci saṅkhārā
 yaṅkiñci viññāṇaṁ atītānāgatapaccuppannaṁ ajjhattaṁ vā bahiddhā
 vā oḷārikaṁ vā sukhumaṁ vā hīnaṁ vā paṇītaṁ vā yandūre santike
 vā sabbaṁ viññāṇaṁ aniccato khippaṁ javatīti javanapaññā
 dukkhato khippaṁ javatīti javanapaññā anattato khippaṁ javatīti
 javanapaññā cakkhuṁ .pe. Jarāmaraṇaṁ atītānāgatapaccuppannaṁ
 aniccato khippaṁ javatīti javanapaññā dukkhato khippaṁ javatīti
-------------------------------------------------
[page 584]
 Javanapaññā anattato khippaṁ javatīti javanapaññā rūpaṁ atītānāgatapaccuppannaṁ
 aniccaṁ khayaṭṭhena dukkhaṁ bhayaṭṭhena anattā
 asārakaṭṭhenāti tulayitvā tīrayitvā vibhāvayitvā vibhūtaṁ katvā
 rūpanirodhe nibbāne khippaṁ javatīti javanapaññā vedanā saññā
 saṅkhārā viññāṇaṁ cakkhuṁ .pe. Jarāmaraṇaṁ atītānāgatapaccuppannaṁ
 aniccaṁ khayaṭṭhena dukkhaṁ bhayaṭṭhena anattā asārakaṭṭhenāti
 tulayitvā tīrayitvā vibhāvayitvā vibhūtaṁ katvā jarāmaraṇaṁ
 rūpanirodhe 1- nibbāne khippaṁ javatīti javanapaññā rūpaṁ atītānāgatapaccuppannaṁ
 aniccaṁ saṅkhataṁ paṭiccasamuppannaṁ khayadhammaṁ vayadhammaṁ
 virāgadhammaṁ nirodhadhammanti tulayitvā tīrayitvā vibhāvayitvā vibhūtaṁ
 katvā rūpanirodhe nibbāne khippaṁ javatīti javanapaññā vedanā
 saññā saṅkhārā viññāṇaṁ cakkhuṁ .pe. Jarāmaraṇaṁ
 atītānāgatapaccuppannaṁ aniccaṁ saṅkhataṁ paṭiccasamuppannaṁ khayadhammaṁ
 vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā
 vibhūtaṁ katvā jarāmaraṇanirodhe nibbāne khippaṁ javatīti javanapaññā
 javanapaññatāya saṁvattantīti ayaṁ javanapaññā.
      [676] Tikkhapaññatāya saṁvattantīti katamā tikkhapaññā.
 Khippaṁ kilese bhindatīti tikkhapaññā uppannaṁ kāmavitakkaṁ
 nādhivāseti pajahati vinodeti byantīkaroti anabhāvaṅgametīti
 tikkhapaññā uppannaṁ byāpādavitakkaṁ nādhivāseti pajahati vinodeti

  *  *  *  *  *  *
  Footnote:1 Ma. Yu. jarāmaraṇanirodhe.
-------------------------------------------------
[page 585]
 Byantīkaroti anabhāvaṅgametīti tikkhapaññā uppannaṁ vihiṁsāvitakkaṁ
 nādhivāseti .pe. Uppannuppanne pāpake akusale dhamme nādhivāseti
 pajahati vinodeti byantīkaroti anabhāvaṅgametīti tikkhapaññā uppannaṁ
 rāgaṁ nādhivāseti pajahati vinodeti byantīkaroti anabhāvaṅgametīti
 tikkhapaññā uppannaṁ dosaṁ .pe. Uppannaṁ mohaṁ uppannaṁ
 kodhaṁ upanāhaṁ makkhaṁ paḷāsaṁ issaṁ macchariyaṁ māyaṁ
 sāṭheyyaṁ thambhaṁ sārambhaṁ mānaṁ atimānaṁ madaṁ pamādaṁ
 sabbe kilese sabbe duccarite sabbe abhisaṅkhāre .pe. Sabbe
 bhavagāmikamme nādhivāseti pajahati vinodeti byantīkaroti anabhāvaṅgametīti
 tikkhapaññā ekamhi āsane cattāro ca ariyamaggā
 cattāri ca sāmaññaphalāni catasso ca paṭisambhidāyo cha abhiññāyo
 adhigatā honti sacchikatā phassitā paññāyāti tikkhapaññā
 tikkhapaññatāya saṁvattantīti ayaṁ tikkhapaññā.
      [677] Nibbedhikapaññatāya saṁvattantīti katamā nibbedhikapaññā.
 Idhekacco sabbasaṅkhāresu ubbedhabahulo hoti
 uttāsabahulo ukkaṇṭhānabahulo hoti aratibahulo anabhiratibahulo
 bahimukho na ramati sabbasaṅkhāresu anibbiddhapubbaṁ appadālitapubbaṁ
 lobhakkhandhaṁ nibbijjhati padāletīti nibbedhikapaññā anibbiddhapubbaṁ
 appadālitapubbaṁ dosakkhandhaṁ nibbijjhati padāletīti nibbedhikapaññā
 anibbiddhapubbaṁ appadālitapubbaṁ < PTS. Ps II , 202 >mohakkhandhaṁ nibbijjhati padāletīti
-------------------------------------------------
[page 586]
 Nibbedhikapaññā anibbiddhapubbaṁ appadālitapubbaṁ kodhaṁ .pe.
 Upanāhaṁ makkhaṁ paḷāsaṁ issaṁ macchariyaṁ māyaṁ sāṭhayyaṁ
 thambhaṁ sārambhaṁ mānaṁ atimānaṁ madaṁ pamādaṁ sabbe
 kilese sabbe duccarite sabbe abhisaṅkhāre .pe. Sabbe
 bhavagāmikamme nibbijjhati padāletīti nibbedhikapaññā nibbedhikapaññatāya
 saṁvattantīti ayaṁ nibbedhikapaññā imā soḷasa
 paññāyo.
      [678] Imāhi soḷasahi paññāhi samannāgato puggalo
 paṭisambhidappatto. Dve puggalā paṭisambhidappattā eko
 pubbayogasampanno eko na pubbayogasampanno yo pubbayogasampanno
 so tena atireko hoti adhiko hoti viseso hoti
 tassa ñāṇaṁ pabhijjatīti 1- dve puggalā paṭisambhidappattā dvepi
 pubbayogasampannā eko bahussuto eko na bahussuto yo
 bahussuto so tena atireko hoti adhiko hoti viseso
 hoti tassa ñāṇaṁ pabhijjatīti dve puggalā paṭisambhidappattā
 dvepi pubbayogasampannā dvepi bahussutā eko desanābahulo
 eko na desanābahulo yo desanābahulo so tena atireko
 hoti adhiko hoti viseso hoti tassa ñāṇaṁ pabhijjatīti
 dve puggalā paṭisambhidappattā dvepi pubbayogasampannā dvepi
 bahussutā dvepi desanābahulā eko garūpanissito eko na

  *  *  *  *  *  *
  Footnote:1 Ma. Yu. itisaddo natthi. evamuparipi.
-------------------------------------------------
[page 587]
 Garūpanissito yo garūpanissito so tena atireko hoti adhiko
 hoti viseso hoti tassa ñāṇaṁ pabhijjatīti dve puggalā
 paṭisambhidappattā dvepi pubbayogasampannā dvepi bahussutā
 dvepi desanābahulā dvepi garūpanissitā eko vihārabahulo
 eko na vihārabahulo yo vihārabahulo so tena atireko
 hoti adhiko hoti viseso hoti tassa ñāṇaṁ pabhijjatīti
 dve puggalā paṭisambhidappattā dvepi pubbayogasampannā dvepi
 bahussutā dvepi desanābahulā dvepi garūpanissitā dvepi
 vihārabahulā eko paccavekkhaṇābahulo < PTS. Ps II , 203 >eko na paccavekkhaṇābahulo
 yo paccavekkhaṇābahulo so tena atireko hoti
 adhiko hoti viseso hoti tassa ñāṇaṁ pabhijjatīti dve puggalā
 paṭisambhidappattā dvepi pubbayogasampannā dvepi bahussutā
 dvepi desanābahulā dvepi garūpanissitā dvepi vihārabahulā dvepi
 paccavekkhaṇābahulā eko sekkhapaṭisambhidappatto eko
 asekkhapaṭisambhidappatto yo asekkhapaṭisambhidappatto so tena
 atireko hoti adhiko hoti viseso hoti tassa ñāṇaṁ
 pabhijjatīti dve puggalā paṭisambhidappattā dvepi pubbayogasampannā
 dvepi bahussutā dvepi desanābahulā dvepi
 garūpanissitā dvepi vihārabahulā dvepi paccavekkhaṇābahulā dvepi
 asekkhapaṭisambhidappattā eko sāvakapāramippatto eko
-------------------------------------------------
[page 588]
 Na sāvakapāramippatto yo sāvakapāramippatto so tena atireko
 hoti adhiko hoti viseso hoti tassa ñāṇaṁ pabhijjatīti
 dve puggalā paṭisambhidappattā dvepi pubbayogasampannā dvepi
 bahussutā dvepi desanābahulā dvepi garūpanissitā dvepi vihārabahulā
 dvepi paccavekkhaṇābahulā dvepi asekkhapaṭisambhidappattā eko
 sāvakapāramippatto eko paccekasambuddho yo paccekasambuddho
 so tena atireko hoti adhiko hoti viseso hoti tassa
 ñāṇaṁ pabhijjatīti paccekabuddhañca sadevakañca lokaṁ upādāya
 tathāgato arahaṁ sammāsambuddho aggo paṭisambhidappatto paññāpabhedakusalo
 pabhinnañāṇo adhigatapaṭisambhido catuvesārajjappatto
 dasabaladhārī purisāsabho purisasīho .pe. Yepi te khattiyapaṇḍitā
 brāhmaṇapaṇḍitā gahapatipaṇḍitā samaṇapaṇḍitā nipuṇā
 kataparappavādā bālavedhirūpā te 1- bhindantā paññā 2- caranti
 paññātatena diṭṭhigatāni te pañhañca abhisaṅkharitvā tathāgataṁ
 upasaṅkamitvā pucchanti guḷhāni < PTS. Ps II , 204 >ca paṭicchannāni ca kathitā
 vijsajjitā ca 3- te pañhā bhagavatā honti niddiṭṭhikāraṇā
 upakkhittakā ca 4- te bhagavato sampajjanti atha kho bhagavā tattha
 abhirocati yadidaṁ paññāyāti aggo paṭisambhidappattoti.
                       Mahāpaññākathā
                        --------

  *  *  *  *  *  *
  Footnote:1 Ma. vo. 2 Ma. maññe. Yu. paññe. 3 Yu. va. 4 Yu. casaddo natthi.
-------------------------------------------------
[page 589]
                     Paññāvagge iddhikathā
      [679] < PTS. Ps II , 205 >Kā iddhi kati iddhiyo iddhiyā kati bhūmiyo kati
 pādā kati padāni kati mūlāni. Kā iddhīti ijjhanaṭṭhena
 iddhi. Kati iddhiyoti dasa iddhiyo. Iddhiyā catasso bhūmiyo
 cattāro pādā aṭṭha padāni soḷasa mūlāni.
      [680] Katamā dasa iddhiyo. Adhiṭṭhānā iddhi vikubbanā
 iddhi manomayā iddhi ñāṇavipphārā iddhi samādhivipphārā iddhi
 ariyā iddhi kammavipākajā iddhi puññavato iddhi vijjāmayā
 iddhi tattha tattha sammappayogappaccayā 1- ijjhanaṭṭhena iddhi.
      [681] Iddhiyā katamā catasso bhūmiyo. Vivekajābhūmi
 paṭhamajjhānaṁ pītisukhabhūmi dutiyajjhānaṁ upekkhāsukhabhūmi tatiyajjhānaṁ
 adukkhamasukhabhūmi catutthajjhānaṁ iddhiyā imā catasso bhūmiyo
 iddhilābhāya iddhipaṭilābhāya iddhivikubbanāya iddhivisavitāya
 iddhivasībhāvāya iddhivesārajjāya saṁvattantīti.
      [682] Iddhiyā katame cattāro pādā. Idha bhikkhu
 chandasamādhipadhānasaṅkhārasamannāgataṁ iddhipādaṁ bhāveti viriyasamādhipadhāna-
 saṅkhārasamannāgataṁ iddhipādaṁ bhāveti cittasamādhipadhānasaṅkhārasamannāgataṁ
 iddhipādaṁ bhāveti vīmaṁsāsamādhipadhānasaṅkhārasamannāgataṁ
 iddhipādaṁ bhāveti iddhiyā ime cattāro pādā iddhilābhāya

  *  *  *  *  *  *
  Footnote:1 Ma. Yu. sammā payogapaccayā. evamuparipi.
-------------------------------------------------
[page 590]
 Iddhipaṭilābhāya iddhivikubbanāya 1- iddhivisavitāya iddhivasībhāvāya
 iddhivesārajjāya saṁvattantīti.
      [683] Iddhiyā katamāni aṭṭha padāni. Chandañce < PTS. Ps II , 206 >bhikkhu
 nissāya labhati samādhiṁ labhati cittassa ekaggataṁ chando na
 samādhi samādhi na chando añño chando añño samādhi
 viriyañce bhikkhu nissāya labhati samādhiṁ labhati cittassa ekaggataṁ
 viriyaṁ na samādhi samādhi na viriyaṁ aññaṁ viriyaṁ añño samādhi
 cittañce bhikkhu nissāya labhati samādhiṁ labhati cittassa ekaggataṁ
 cittaṁ na samādhi samādhi na cittaṁ aññaṁ cittaṁ añño samādhi
 vīmaṁsañce bhikkhu nissāya labhati samādhiṁ labhati cittassa ekaggataṁ
 vīmaṁsā na samādhi samādhi na vīmaṁsā aññā vīmaṁsā añño
 samādhi iddhiyā imāni aṭṭha padāni iddhilābhāya iddhipaṭilābhāya
 iddhivikubbanāya iddhivisavitāya iddhivasībhāvāya iddhivesārajjāya
 saṁvattantīti.
      [684] Iddhiyā katamāni soḷasa mūlāni. Anonataṁ 2- cittaṁ
 kosajje na iñjatīti āneñjaṁ anunnataṁ cittaṁ uddhacce na
 iñjatīti āneñjaṁ anabhinataṁ cittaṁ rāge na iñjatīti āneñjaṁ
 anapanataṁ cittaṁ byāpāde na iñjatīti āneñjaṁ anissitaṁ cittaṁ
 diṭṭhiyā na iñjatīti āneñjaṁ appaṭibaddhaṁ cittaṁ chandarāge
 na iñjatīti āneñjaṁ vippamuttaṁ cittaṁ kāmarāge na iñjatīti

  *  *  *  *  *  *
  Footnote:1 Ma. iddhivikubbanatāya. evamuparipi. 2 Yu. anoṇataṁ.
-------------------------------------------------
[page 591]
 Āneñjaṁ visaññuttaṁ cittaṁ kilese na iñjatīti āneñjaṁ
 vipariyādikataṁ cittaṁ kilesapariyāde na iñjatīti āneñjaṁ ekaggataṁ 1-
 cittaṁ nānattakilese 2- na iñjatīti āneñjaṁ saddhāya pariggahitaṁ
 cittaṁ assaddhiye na iñjatīti āneñjaṁ viriyena pariggahitaṁ
 cittaṁ kosajje na iñjatīti āneñjaṁ satiyā pariggahitaṁ cittaṁ
 pamāde na iñjatīti āneñjaṁ samādhinā pariggahitaṁ cittaṁ
 uddhacce na iñjatīti āneñjaṁ paññāya pariggahitaṁ cittaṁ
 avijjāya na iñjatīti āneñjaṁ obhāsagataṁ cittaṁ avijjandhakāre
 na iñjatīti āneñjaṁ iddhiyā imāni soḷasa mūlāni
 iddhilābhāya iddhipaṭilābhāya iddhivikubbanāya iddhivisavitāya
 iddhivasībhāvāya iddhivesārajjāya saṁvattantīti.
        [685] < PTS. Ps II , 207 >Katamā adhiṭṭhānā iddhi. Idha bhikkhu anekavihitaṁ
 iddhividhaṁ paccanubhoti ekopi hutvā bahudhā hoti bahudhāpi
 hutvā eko hoti āvibhāvaṁ tirobhāvaṁ tirokuḍḍaṁ tiropākāraṁ
 tiropabbataṁ asajjamāno gacchati seyyathāpi ākāse paṭhaviyāpi
 ummujjanimmujjaṁ karoti seyyathāpi udake udakepi abhijjamāne
 gacchati seyyathāpi paṭhaviyaṁ ākāsepi pallaṅkena kamati 3-
 seyyathāpi pakkhī sakuṇo imepi candimasuriye evaṁmahiddhike
 evaṁmahānubhāve pāṇinā parāmasati parimajjati yāva brahmalokāpi
 kāyena vasaṁ vatteti.

  *  *  *  *  *  *
  Footnote:1 Ma. ekattagataṁ. 2 Ma. nānattakilesehi. 3 Yu. caṅkamati. evamuparipi.
-------------------------------------------------
[page 592]
      Idhāti imissā diṭṭhiyā imissā khantiyā imissā ruciyā
 imasmiṁ ādāye imasmiṁ dhamme imasmiṁ vinaye imasmiṁ pāvacane
 imasmiṁ brahmacariye imasmiṁ satthusāsane tena vuccati idhāti.
      Bhikkhūti puthujjanakalyāṇako vā hoti bhikkhu sekkho vā
 arahā vā akuppadhammo.
      Anekavihitaṁ iddhividhaṁ paccanubhotīti nānappakārakaṁ iddhividhaṁ
 paccanubhoti.
      Ekopi hutvā bahudhā hotīti pakatiyā eko bahukaṁ āvajjati
 sataṁ vā sahassaṁ vā satasahassaṁ vā āvajjati āvajjitvā
 ñāṇena adhiṭṭhāti bahuko 1- homīti bahuko hoti yathāyasmā
 cullapanthako ekopi hutvā bahudhā hoti evameva so iddhimā
 cetovasippatto eko hutvā bahudhā hoti.
      Bahudhāpi hutvā eko hotīti pakatiyā bahuko ekaṁ āvajjati
 āvajjitvā ñāṇena adhiṭṭhāti eko homīti eko hoti
 yathāyasmā cullapanthako bahudhāpi hutvā eko hoti evameva
 so iddhimā cetovasippatto bahudhāpi hutvā eko hoti.
      Āvibhāvanti kenaci anāvaṭaṁ hoti appaṭicchannaṁ vivaṭaṁ. [2]-
      Tirobhāvanti kenaci āvaṭaṁ hoti paṭicchannaṁ pihitaṁ
 paṭikujjitaṁ.
      Tirokuḍḍaṁ tiropākāraṁ tiropabbataṁ asajjamāno gacchati

  *  *  *  *  *  *
  Footnote:1 Ma. Yu. bahulo. evamuparipi. 2 Ma. Yu. pākaṭaṁ.
-------------------------------------------------
[page 593]
 Seyyathāpi ākāseti pakatiyā ākāsakasiṇasamāpattiyā lābhī
 hoti tirokuḍḍaṁ tiropākāraṁ tiropabbataṁ āvajjati āvajjitvā
 ñāṇena adhiṭṭhāti ākāso hotūti ākāso hoti so 1-
 tirokuḍḍaṁ tiropākāraṁ tiropabbataṁ asajjamāno 2- gacchati yathā
 manussā pakatiyā aniddhimanto kenaci anāvaṭe aparikkhitte
 asajjamānā gacchanti evameva so iddhimā cetovasippatto
 tirokuḍḍaṁ tiropākāraṁ tiropabbataṁ asajjamāno gacchati
 seyyathāpi ākāse.
      Paṭhaviyāpi ummujjanimmujjaṁ karoti seyyathāpi udaketi
 pakatiyā āpokasiṇasamāpattiyā lābhī hoti paṭhaviṁ āvajjati
 āvajjitvā ñāṇena adhiṭṭhāti udakaṁ hotūti udakaṁ hoti
 so paṭhaviyā ummujjanimmujjaṁ karoti yathā manussā pakatiyā
 aniddhimanto udake ummujjanimmujjaṁ karoti evameva so iddhimā
 cetovasippatto paṭhaviyā ummujjanimmujjaṁ karoti seyyathāpi
 udake.
      Udakepi abhijjamāne gacchati seyyathāpi paṭhaviyanti pakatiyā
 paṭhavīkasiṇasamāpattiyā lābhī hoti udakaṁ āvajjati āvajjitvā
 ñāṇena adhiṭṭhāti paṭhavī hotūti paṭhavī hoti so abhijjamāne
 udake gacchati yathā manussā pakatiyā aniddhimanto abhijjamānāya
 paṭhaviyā gacchanti evameva so iddhimā cetovasippatto

  *  *  *  *  *  *
  Footnote:1 Ma. ayaṁ pāṭho natthi. 2 Yu. āvajjamāno.
-------------------------------------------------
[page 594]
 Abhijjamāne udake gacchati seyyathāpi paṭhaviyaṁ.
      Ākāsepi pallaṅkena kamati seyyathāpi pakkhī sakuṇoti
 pakatiyā paṭhavīkasiṇasamāpattiyā lābhī hoti ākāse 1- āvajjati
 āvajjitvā ñāṇena adhiṭṭhāti paṭhavī hotūti paṭhavī hoti so
 ākāse antalikkhe caṅkamatipi tiṭṭhatipi nisīdatipi seyyampi kappeti
 yathā manussā pakatiyā aniddhimanto paṭhaviyā caṅkamantipi tiṭṭhantipi
 nisīdantipi seyyampi kappenti evameva so iddhimā cetovasippatto
 ākāse antalikkhe caṅkamatipi tiṭṭhatipi nisīdatipi seyyampi
 kappeti seyyathāpi pakkhī sakuṇo.
      Imepi candimasuriye evaṁmahiddhike evaṁmahānubhāve pāṇinā
 parāmasati parimajjatīti idha so iddhimā < PTS. Ps II , 209 >cetovasippatto
 nisinnako vā nipannako vā candimasuriye āvajjati āvajjitvā
 ñāṇena adhiṭṭhāti hatthapāse hotūti hatthapāse hoti so
 nisinnako vā nipannako vā candimasuriye pāṇinā āmasati
 parāmasati parimajjati yathā manussā pakatiyā aniddhimanto kiñcideva
 rūpagataṁ hatthapāse āmasanti parāmasanti parimajjanti evameva
 so iddhimā cetovasippatto nisinnako vā nipannako vā candimasuriye
 pāṇinā āmasati parāmasati parimajjati.
      Yāva brahmalokāpi kāyena vasaṁ vattetīti sace so iddhimā
 cetovasippatto brahmalokaṁ gantukāmo hoti dūrepi santike

  *  *  *  *  *  *
  Footnote:1 Ma. Yu. ākāsaṁ.
-------------------------------------------------
[page 595]
 Adhiṭṭhāti santike hotūti santikepi hoti santikepi dūre
 adhiṭṭhāti dūre hotūti dūre hoti bahukaṁpi thokaṁ adhiṭṭhāti
 thokaṁ hotūti thokaṁ hoti thokampi bahukaṁ adhiṭṭhāti bahukaṁ
 hotūti bahukaṁ hoti dibbena cakkhunā tassa brahmuno rūpaṁ
 passati dibbāya sotadhātuyā tassa brahmuno saddaṁ suṇāti
 cetopariyañāṇena tassa brahmuno cittaṁ pajānāti sace so
 iddhimā cetovasippatto dissamānena kāyena brahmalokaṁ
 gantukāmo hoti kāyavasena cittaṁ pariṇāmeti kāyavasena cittaṁ
 adhiṭṭhāti kāyavasena cittaṁ pariṇāmetvā kāyavasena cittaṁ
 adhiṭṭhahitvā sukhasaññañca lahusaññañca okkamitvā dissamānena
 kāyena brahmalokaṁ gacchati sace so iddhimā cetovasippatto
 adissamānena kāyena brahmalokaṁ gantukāmo hoti cittavasena
 kāyaṁ pariṇāmeti cittavasena kāyaṁ adhiṭṭhāti cittavasena kāyaṁ
 pariṇāmetvā cittavasena kāyaṁ adhiṭṭhahitvā sukhasaññañca lahusaññañca
 okkamitvā adissamānena kāyena brahmalokaṁ gacchati
 so tassa brahmuno purato rūpaṁ 1- abhinimmināti manomayaṁ sabbaṅgapaccaṅgaṁ 2-
 ahīnindriyaṁ sace so iddhimā caṅkamati nimmitopi
 tattha caṅkamati sace so iddhimā tiṭṭhati nimmitopi tattha
 tiṭṭhati sace so iddhimā nisīdati nimmitopi tattha nisīdati
 sace so iddhimā seyyaṁ kappeti nimmitopi < PTS. Ps II , 210 >tattha seyyaṁ kappeti

  *  *  *  *  *  *
  Footnote:1-2 Ma. rūpiṁ... sabbaṅgapaccaṅgiṁ. evamuparipi.
-------------------------------------------------
[page 596]
 Sace so iddhimā dhūmāyati nimmitopi tattha dhūmāyati sace
 so iddhimā pajjalati nimmitopi tattha pajjalati sace so
 iddhimā dhammaṁ bhāsati nimmitopi tattha dhammaṁ bhāsati sace
 so iddhimā pañhaṁ pucchati nimmitopi tattha pañhaṁ pucchati sace
 so iddhimā pañhaṁ puṭṭho vissajjeti 1- nimmitopi tattha pañhaṁ
 puṭṭho vissajjeti sace so iddhimā tena brahmunā saddhiṁ
 santiṭṭhati sallapati sākacchaṁ samāpajjati nimmitopi tattha tena
 brahmunā saddhiṁ santiṭṭhati sallapati sākacchaṁ samāpajjati
 yaññadeva [2]- so iddhimā karoti tantadeva hi so nimmito
 karotīti ayaṁ adhiṭṭhānā iddhi.
      [686] Katamā vikubbanā iddhi. Sikhissa bhagavato arahato
 sammāsambuddhassa abhibhū nāma sāvako brahmaloke ṭhito sahassīlokadhātuṁ
 sarena viññāpesi so dissamānenapi kāyena dhammaṁ
 desesi 3- adissamānenapi kāyena dhammaṁ desesi dissamānenapi
 heṭṭhimena upaḍḍhakāyena adissamānenapi uparimena upaḍḍhakāyena
 dhammaṁ desesi dissamānenapi uparimena upaḍḍhakāyena adissamānenapi
 heṭṭhimena upaḍḍhakāyena dhammaṁ desesi so pakativaṇṇaṁ
 vijahitvā kumārakavaṇṇaṁ vā dasseti nāgavaṇṇaṁ vā dasseti
 supaṇṇavaṇṇaṁ vā dasseti yakkhavaṇṇaṁ vā dasseti asuravaṇṇaṁ
 vā dasseti indavaṇṇaṁ vā dasseti devavaṇṇaṁ vā

  *  *  *  *  *  *
  Footnote:1 Ma. sabbattha visajjeti. 2 Yu. hi. 3 Yu. deseti. evamuparipi.
-------------------------------------------------
[page 597]
 Dasseti brahmavaṇṇaṁ vā dasseti samuddavaṇṇaṁ vā dasseti
 pabbatavaṇṇaṁ vā dasseti vanavaṇṇaṁ vā dasseti sīhavaṇṇaṁ
 vā dasseti byagghavaṇṇaṁ vā dasseti dīpivaṇṇaṁ vā dasseti
 hatthiṁpi 1- dasseti assaṁpi dasseti rathaṁpi dasseti pattiṁpi
 dasseti vividhaṁpi senābyūhaṁ dasseti 2- ayaṁ vikubbanā iddhi.
      [687] Katamā manomayā iddhi. Idha bhikkhu imamhā kāyā
 aññaṁ kāyaṁ abhinimmināti rūpiṁ manomayaṁ < PTS. Ps II , 211 >sabbaṅgapaccaṅgaṁ ahīnindriyaṁ
 seyyathāpi puriso muñjamhā isikaṁ 3- pavāheyya tassa
 evamassa ayaṁ muñjo ayaṁ isikā 3- añño muñjo aññā
 isikā 3- muñjamhā tveva isikā 3- pavāḷhāti seyyathāpi vā
 pana puriso asiṁ kosiyā pavāheyya tassa evamassa ayaṁ asi
 ayaṁ kosi añño asi aññā kosi kosiyā tveva asi
 pavāḷhoti seyyathāpi vā pana puriso ahiṁ karaṇḍā uddhareyya
 tassa evamassa ayaṁ ahi 4- ayaṁ karaṇḍo añño ahi añño
 karaṇḍo karaṇḍā tveva ahi ubbhatoti evameva bhikkhu
 imamhā kāyā aññaṁ kāyaṁ abhinimmināti rūpaṁ manomayaṁ sabbaṅgapaccaṅgaṁ
 ahīnindriyaṁ ayaṁ manomayā iddhi.
      [688] Katamā ñāṇavipphārā iddhi. Aniccānupassanāya
 niccasaññāya pahānaṭṭho ijjhatīti ñāṇavipphārā iddhi dukkhānupassanāya
 sukhasaññāya anattānupassanāya attasaññāya nibbidānupassanāya

  *  *  *  *  *  *
  Footnote:1 Yu. hatthivaṇṇaṁpi. 2 Ma. dassetīti. 3 Ma. īsikaṁ. īsikā.
 4 Yu. asi. evamuparipi.
-------------------------------------------------
[page 598]
 Nandiyā virāgānupassanāya rāgassa nirodhānupassanāya
 samudayassa paṭinissaggānupassanāya ādānassa pahānaṭṭho
 ijjhatīti ñāṇavipphārā iddhi āyasmato bakkulassa
 ñāṇavipphārā iddhi āyasmato saṅkiccassa ñāṇavipphārā iddhi
 āyasmato bhūtapālassa ñāṇavipphārā iddhi ayaṁ ñāṇavipphārā
 iddhi.
      [689] Katamā samādhivipphārā iddhi. Paṭhamajjhānena nīvaraṇānaṁ
 pahānaṭṭho ijjhatīti samādhivipphārā iddhi dutiyajjhānena
 vitakkavicārānaṁ pahānaṭṭho ijjhatīti samādhivipphārā iddhi tatiyajjhānena
 pītiyā pahānaṭṭho ijjhatīti .pe. Catutthajjhānena
 sukhadukkhānaṁ pahānaṭṭho ijjhatīti .pe. Ākāsānañcāyatanasamāpattiyā
 rūpasaññāya paṭighasaññāya nānattasaññāya pahānaṭṭho
 ijjhatīti .pe. Viññāṇañcāyatanasamāpattiyā ākāsānañcāyatanasaññāya
 pahānaṭṭho ijjhatīti .pe. Ākiñcaññāyatanasamāpattiyā
 viññāṇañcāyatanasaññāya < PTS. Ps II , 212 >pahānaṭṭho ijjhatīti .pe.
 Nevasaññānāsaññāyatanasamāpattiyā ākiñcaññāyatanasaññāya
 pahānaṭṭho ijjhatīti samādhivipphārā iddhi āyasmato sārīputtassa
 samādhivipphārā iddhi āyasmato sañjīvassa samādhivipphārā
 iddhi āyasmato khāṇukoṇḍaññassa samādhivipphārā iddhi
 uttarāya upāsikāya samādhivipphārā iddhi sāmāvatiyā
-------------------------------------------------
[page 599]
 Upāsikāya samādhivipphārā iddhi ayaṁ samādhivipphārā iddhi.
      [690] Katamā ariyā iddhi. Idha bhikkhu sace ākaṅkhati
 paṭikūle appaṭikūlasaññī vihareyyanti appaṭikūlasaññī tattha
 viharati sace ākaṅkhati appaṭikūle paṭikūlasaññī vihareyyanti
 paṭikūlasaññī tattha viharati sace ākaṅkhati paṭikūle ca appaṭikūle
 ca appaṭikūlasaññī vihareyyanti appaṭikūlasaññī tattha
 viharati sace ākaṅkhati appaṭikūle ca paṭikūle ca paṭikūlasaññī
 vihareyyanti paṭikūlasaññī tattha viharati sace ākaṅkhati
 paṭikūle ca appaṭikūle ca tadubhayaṁ abhinivajjetvā upekkhako
 vihareyyaṁ sato sampajānoti upekkhako tattha viharati sato
 sampajāno.
      Kathaṁ paṭikūle appaṭikūlasaññī viharati. Aniṭṭhasmiṁ vatthusmiṁ
 mettāya vā pharati dhātuto vā upasaṁharati evaṁ paṭikūle
 appaṭikūlasaññī viharati.
      Kathaṁ appaṭikūle paṭikūlasaññī viharati. Iṭṭhasmiṁ vatthusmiṁ
 asubhāya vā pharati aniccato vā upasaṁharati evaṁ appaṭikūle
 paṭikūlasaññī viharati.
      Kathaṁ paṭikūle ca appaṭikūle ca appaṭikūlasaññī viharati.
 Aniṭṭhasmiṁ ca iṭṭhasmiṁ ca vatthusmiṁ mettāya vā pharati dhātuto
 vā upasaṁharati evaṁ paṭikūle ca appaṭikūle ca appaṭikūlasaññī
-------------------------------------------------
[page 600]
 Viharati.
      Kathaṁ appaṭikūle ca paṭikūle ca paṭikūlasaññī viharati.
 Iṭṭhasmiṁ ca aniṭṭhasmiṁ ca [1]- asubhāya vā pharati aniccato vā
 upasaṁharati evaṁ appaṭikūle ca paṭikūle ca paṭikūlasaññī viharati.
      Kathaṁ paṭikūle ca appaṭikūle ca tadubhayaṁ abhinivajjetvā
 upekkhako viharati sato sampajāno. Idha bhikkhu cakkhunā rūpaṁ
 disvā neva sumano hoti na dummano upekkhako viharati sato
 sampajāno sotena saddaṁ sutvā ghānena gandhaṁ ghāyitvā jivhāya
 rasaṁ sāyitvā kāyena phoṭṭhabbaṁ phusitvā manasā dhammaṁ viññāya
 neva sumano hoti na dummano upekkhako viharati sato
 sampajāno evaṁ paṭikūle ca appaṭikūle ca tadubhayaṁ abhinivajjetvā
 upekkhako viharati sato sampajāno ayaṁ ariyā iddhi.
      [691] Katamā kammavipākajā iddhi. Sabbesaṁ pakkhīnaṁ sabbesaṁ
 devānaṁ ekaccānaṁ manussānaṁ ekaccānaṁ vinipātikānaṁ ayaṁ
 kammavipākajā iddhi.
      [692] Katamā puññavato iddhi. Rājā cakkavatti vehāsaṁ
 gacchati saddhiṁ caturaṅginiyā senāya antamaso assabandhagopake
 purise 2- upādāya jotiyassa 3- gahapatissa puññavato iddhi
 jaṭilassa gahapatissa puññavato iddhi meṇḍakassa gahapatissa

  *  *  *  *  *  *
  Footnote:1 Ma. Yu. vatthusmiṁ. 2 Sī. assabandhane purise. Ma. assabandhagopurise.
 3 Sī. Yu. jotikassa.
-------------------------------------------------
[page 601]
 Puññavato iddhi ghositassa gahapatissa puññavato iddhi pañcannaṁ
 mahāpuññānaṁ puññavato iddhi ayaṁ puññavato iddhi.
      [693] Katamā vijjāmayā iddhi. Vijjādharā vijjaṁ parijapetvā 1-
 vehāsaṁ gacchanti ākāse antalikkhe hatthimpi dassenti
 assampi dassenti rathampi dassenti pattimpi dassenti
 vividhampi senābyūhaṁ dassenti ayaṁ vijjāmayā iddhi.
      [694] Kathaṁ tattha tattha sammappayogappaccayā ijjhanaṭṭhena
 iddhi. Nekkhammena kāmacchandassa pahānaṭṭho ijjhatīti tattha
 tattha sammappayogappaccayā ijjhanaṭṭhena < PTS. Ps II , 214 >iddhi abyāpādena
 byāpādassa pahānaṭṭho ijjhatīti .pe. Ālokasaññāya thīnamiddhassa
 .pe. Arahattamaggena sabbakilesānaṁ pahānaṭṭho ijjhatīti
 tattha tattha sammappayogappaccayā ijjhanaṭṭhena iddhi evaṁ
 tattha tattha sammappayogappaccayā ijjhanaṭṭhena iddhi imā dasa
 iddhiyoti.
                     Iddhikathā niṭṭhitā.
                       ----------
                    Paññāvagge abhisamayakathā
      [695] < PTS. Ps II , 215 >Abhisamayoti kena abhisameti. Cittena abhisameti.

  *  *  *  *  *  *
  Footnote:1 Sī. paridametvā. Ma. parijappetvā.
-------------------------------------------------
[page 602]
 Hañci cittena abhisameti tenahi aññāṇī abhisameti. Na
 aññāṇī abhisameti ñāṇena abhisameti. Hañci ñāṇena
 abhisameti tenahi [1]- acittako abhisameti. Na acittako abhisameti
 cittena ca ñāṇena ca abhisameti. Hañci cittena ca ñāṇena
 ca abhisameti tenahi kāmāvacaracittena ca ñāṇena ca abhisameti.
 Na kāmāvacaracittena ca ñāṇena ca abhisameti tenahi rūpāvacaracittena
 ca ñāṇena ca abhisameti. Na rūpāvacaracittena ca
 ñāṇena ca abhisameti. Tenahi arūpāvacaracittena ca ñāṇena
 ca abhisameti. Na arūpāvacaracittena ca ñāṇena ca abhisameti.
 Tenahi kammassakatācittena 2- ca ñāṇena ca abhisameti. Na
 kammassakatācittena 2- ca ñāṇena ca abhisameti. Tenahi saccānulomikacittena
 ca ñāṇena ca abhisameti. Na saccānulomikacittena
 ca ñāṇena ca abhisameti. Tenahi atītacittena ca ñāṇena
 ca abhisameti. Na atītacittena ca ñāṇena ca abhisameti.
 Tenahi anāgatacittena ca ñāṇena ca abhisameti. Na anāgatacittena
 ca ñāṇena ca abhisameti. Tenahi paccuppannalokiyacittena
 ca ñāṇena ca abhisameti. Na paccuppannalokiyacittena
 ca ñāṇena ca abhisameti lokuttaramaggakkhaṇe paccuppannacittena
 ca ñāṇena ca abhisameti.
      [696] Kathaṁ lokuttaramaggakkhaṇe paccuppannacittena ca

  *  *  *  *  *  *
  Footnote:1 Ma. acittena ca ñāṇena ca. 2 Ma. kammassakatacittena. Yu. kammassakacittena.
-------------------------------------------------
[page 603]
 Ñāṇena ca abhisameti. Lokuttaramaggakkhaṇe uppādādhipateyyaṁ cittaṁ
 ñāṇassa hetu paccayo ca taṁsampayuttaṁ < PTS. Ps II , 216 >cittaṁ nirodhagocaraṁ
 dassanādhipateyyaṁ ñāṇaṁ cittassa hetu paccayo ca taṁsampayuttaṁ
 ñāṇaṁ nirodhagocaraṁ evaṁ lokuttaramaggakkhaṇe paccuppannacittena
 ca ñāṇena ca abhisameti.
      [697] Kinnu ettakoyeva abhisamayoti. Na hi lokuttaramaggakkhaṇe
 dassanābhisamayo sammādiṭṭhi abhiniropanābhisamayo
 sammāsaṅkappo pariggahābhisamayo sammāvācā samuṭṭhānābhisamayo
 sammākammanto vodānābhisamayo sammāājīvo pariggahābhisamayo
 sammāvāyāmo upaṭṭhānābhisamayo sammāsati avikkhepābhisamayo
 sammāsamādhi upaṭṭhānābhisamayo satisambojjhaṅgo .pe. Paṭisaṅkhānābhisamayo
 upekkhāsambojjhaṅgo assaddhiye akampiyābhisamayo
 saddhābalaṁ kosajje akampiyābhisamayo viriyabalaṁ pamāde
 akampiyābhisamayo satibalaṁ uddhacce akampiyābhisamayo samādhibalaṁ
 avijjāya akampiyābhisamayo paññābalaṁ adhimokkhābhisamayo saddhindriyaṁ
 paggahābhisamayo viriyindriyaṁ upaṭṭhānābhisamayo satindriyaṁ
 avikkhepābhisamayo samādhindriyaṁ dassanābhisamayo paññindriyaṁ
 ādhipateyyaṭṭhena indriyābhisamayo akampiyaṭṭhena
 balābhisamayo niyyānaṭṭhena bojjhaṅgābhisamayo hetaṭṭhena maggābhisamayo
 upaṭṭhānaṭṭhena satipaṭṭhānābhisamayo padahanaṭṭhena 1-

  *  *  *  *  *  *
  Footnote:1 Ma. padahaṭṭhena.
-------------------------------------------------
[page 604]
 Sammappadhānābhisamayo ijjhanaṭṭhena iddhipādābhisamayo tathaṭṭhena
 saccābhisamayo avikkhepaṭṭhena samathābhisamayo anupassanaṭṭhena
 vipassanābhisamayo ekarasaṭṭhena samathavipassanābhisamayo anativattanaṭṭhena
 yuganaddhābhisamayo 1- saṁvaraṭṭhena sīlavisuddhi abhisamayo
 avikkhepaṭṭhena cittavisuddhi 2- abhisamayo dassanaṭṭhena diṭṭhivisuddhi
 abhisamayo muttaṭṭhena adhimokkhābhisamayo paṭivedhaṭṭhena vijjābhisamayo
 pariccāgaṭṭhena vimutti abhisamayo samucchedaṭṭhena khaye
 ñāṇaṁ abhisamayo chando mūlaṭṭhena abhisamayo manasikāro
 samuṭṭhānaṭṭhena abhisamayo phasso samodhānaṭṭhena abhisamayo
 vedanā samosaraṇaṭṭhena abhisamayo samādhi pamukhaṭṭhena < PTS. Ps II , 217 >abhisamayo
 sati ādhipateyyaṭṭhena abhisamayo paññā taduttaraṭṭhena abhisamayo
 vimutti sāraṭṭhena abhisamayo amatogadhaṁ nibbānaṁ
 pariyosānaṭṭhena abhisamayo.
      [698] Kinnu ettakoyeva abhisamayoti. Na hi sotāpattimaggakkhaṇe
 dassanābhisamayo sammādiṭṭhi .pe. Amatogadhaṁ
 nibbānaṁ pariyosānaṭṭhena abhisamayo.
      Kinnu ettakoyeva abhisamayoti. Na hi sotāpattiphalakkhaṇe
 dassanābhisamayo sammādiṭṭhi .pe. Paṭippassaddhaṭṭhena
 anuppāde ñāṇaṁ abhisamayo chando mūlaṭṭhena abhisamayo .pe.

  *  *  *  *  *  *
  Footnote:1 Sī. yuganandābhisamayo. 2 Ma. visuddhi.
-------------------------------------------------
[page 605]
 Amatogadhaṁ nibbānaṁ pariyosānaṭṭhena abhisamayo.
      Kinnu ettakoyeva abhisamayoti. Na hi sakadāgāmimaggakkhaṇe
 .pe. Sakadāgāmiphalakkhaṇe anāgāmimaggakkhaṇe anāgāmiphalakkhaṇe
 arahattamaggakkhaṇe arahattaphalakkhaṇe dassanābhisamayo
 sammādiṭṭhi abhiniropanābhisamayo sammāsaṅkappo .pe.
 Paṭippassaddhaṭṭhena anuppāde ñāṇaṁ abhisamayo chando
 mūlaṭṭhena abhisamayo .pe. Amatogadhaṁ nibbānaṁ pariyosānaṭṭhena
 abhisamayo svāyaṁ [1]- atīte kilese pajahati anāgate kilese
 pajahati paccuppanne kilese pajahati.
      [699] Atīte kilese pajahatīti hañci atīte kilese
 pajahati tenahi khīṇaṁ khepeti niruddhaṁ nirodheti vigataṁ vigameti
 atthaṅgataṁ atthaṅgameti atītaṁ yaṁ natthi taṁ pajahatīti na atīte
 kilese pajahati 2-.
      Anāgate kilese pajahatīti hañci anāgate kilese pajahati
 tenahi ajātaṁ pajahati anibbattaṁ pajahati anuppannaṁ pajahati
 apātubhūtaṁ pajahati anāgataṁ yaṁ natthi taṁ pajahatīti na anāgate
 kilese pajahati 2-.
      Paccuppanne kilese pajahatīti hañci paccuppanne kilese
 pajahati tenahi ratto rāgaṁ pajahati duṭṭho dosaṁ pajahati
 mūḷho mohaṁ pajahati vinibandho mānaṁ pajahati parāmaṭṭho diṭṭhiṁ

  *  *  *  *  *  *
  Footnote:1 Ma. yvāyaṁ kilese pajahati. 2 Ma. Yu. itisaddo dissati.
-------------------------------------------------
[page 606]
 Pajahati vikkhepagato 1- uddhaccaṁ pajahati aniṭṭhaṅgato vicikicchaṁ
 pajahati thāmagato anusayaṁ pajahati kaṇhasukkadhammā yuganaddhā
 pavattanti 2- taṁsaṅkilesikā 3- maggabhāvanā hotīti 4- na atīte kilese
 pajahati anāgate kilese pajahati paccuppanne kilese pajahatīti.
      [700] Hañci na atīte kilese pajahati na anāgate kilese
 pajahati na paccuppanne kilese pajahati tenahi natthi maggabhāvanā
 natthi phalasacchikiriyā natthi kilesappahānaṁ natthi
 dhammābhisamayo. Na hi atthi maggabhāvanā atthi phalasacchikiriyā
 atthi kilesappahānaṁ atthi dhammābhisamayo yathā kathaṁ viya yathāpi
 taruṇo rukkho ajātaphalo tamenaṁ puriso mūle chindeyya ye
 tassa rukkhassa ajātaphalā ajātāyeva na jāyanti anibbattāyeva
 na nibbattanti anuppannāyeva na uppajjanti apātubhūtāyeva
 na pātubhavanti evameva uppādo hetu uppādo
 paccayo kilesānaṁ nibbattiyā uppāde ādīnavaṁ disvā anuppāde
 cittaṁ pakkhandati anuppāde cittassa pakkhandanattā ye
 uppādapaccayā kilesā nibbatteyyuṁ te ajātāyeva na jāyanti
 anibbattāyeva na nibbattanti anuppannāyeva na uppajjanti
 apātubhūtāyeva na pātubhavanti evaṁ hetunirodhā dukkhanirodho
 pavattahetu nimittahetu āyuhanahetu āyuhanā paccayo kilesānaṁ
 nibbattiyā āyuhane ādīnavaṁ disvā anāyuhane cittaṁ pakkhandati

  *  *  *  *  *  *
  Footnote:1 Yu. avikkhepagato. 2 Ma. samameva vattanti. 3 Ma. Yu. saṅkilesikā.
 4 Ma. itisaddo na dissati.
-------------------------------------------------
[page 607]
 Anāyuhane cittassa pakkhandanattā ye āyuhanapaccayā kilesā
 nibbatteyyuṁ te ajātāyeva na jāyanti anibbattāyeva na
 nibbattanti anuppannāyeva na uppajjanti apātubhūtāyeva na
 pātubhavanti evaṁ hetunirodhā dukkhanirodho evaṁ atthi maggabhāvanā
 atthi phalasacchikiriyā atthi kilesappahānaṁ atthi
 dhammābhisamayoti.
                    Abhisamayakathā niṭṭhitā.
                       ----------
                    Paññāvagge vivekakathā
                        sāvatthīnidānaṁ
      [701] < PTS. Ps II , 219 >Seyyathāpi bhikkhave ye keci balakaraṇīyā 1- kammantā
 kayiranti 2- sabbe te paṭhaviṁ nissāya paṭhaviyaṁ patiṭṭhāya evamete
 balakaraṇīyā kammantā kayiranti evameva kho bhikkhave bhikkhu sīlaṁ
 nissāya sīle patiṭṭhāya ariyaṁ aṭṭhaṅgikaṁ maggaṁ bhāveti ariyaṁ
 aṭṭhaṅgikaṁ maggaṁ bahulīkaroti.
      [702] Kathañca bhikkhave bhikkhu sīlaṁ nissāya sīle patiṭṭhāya
 ariyaṁ aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
 Idha bhikkhave bhikkhu sammādiṭṭhiṁ bhāveti vivekanissitaṁ virāganissitaṁ

  *  *  *  *  *  *
  Footnote:1 Sī. Yu. bahulakaraṇīyātipi bahukaraṇīyātipi pāṭho. 2 Ma. kariyanti. evamuparipi.
-------------------------------------------------
[page 608]
 Nissitaṁ nirodhanissitaṁ vossaggapariṇāmiṁ sammāsaṅkappaṁ bhāveti
 sammāvācaṁ bhāveti sammākammantaṁ bhāveti sammāājīvaṁ bhāveti
 sammāvāyāmaṁ bhāveti sammāsatiṁ bhāveti sammāsamādhiṁ
 bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
 evaṁ kho bhikkhave bhikkhu sīlaṁ nissāya sīle patiṭṭhāya ariyaṁ
 aṭṭhaṅgikaṁ maggaṁ bhāveti ariyaṁ aṭṭhaṅgikaṁ maggaṁ bahulīkaroti.
      Seyyathāpi bhikkhave yepime 1- vījagāmabhūtagāmā vuḍḍhiṁ virūḷhiṁ
 vepullaṁ āpajjanti sabbe te paṭhaviṁ nissāya paṭhaviyaṁ patiṭṭhāya
 evamete vījagāmabhūtagāmā vuḍḍhiṁ virūḷhiṁ vepullaṁ āpajjanti
 evameva kho bhikkhave bhikkhu sīlaṁ nissāya sīle patiṭṭhāya < PTS. Ps II , 220 >ariyaṁ
 aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
 vuḍḍhiṁ virūḷhiṁ vepullaṁ pāpuṇāti dhammesu.
      [703] Kathañca bhikkhave bhikkhu sīlaṁ nissāya sīle patiṭṭhāya
 ariyaṁ aṭṭhaṅgikaṁ maggaṁ bhāvento ariyaṁ aṭṭhaṅgikaṁ maggaṁ bahulīkaronto
 vuḍḍhiṁ virūḷhiṁ vepullaṁ pāpuṇāti dhammesu idha bhikkhave
 bhikkhu sammādiṭṭhiṁ bhāveti vivekanissitaṁ virāganissitaṁ nirodhanissitaṁ
 vossaggapariṇāmiṁ sammāsaṅkappaṁ bhāveti sammāvācaṁ bhāveti
 sammākammantaṁ bhāveti sammāājīvaṁ bhāveti sammāvāyāmaṁ
 bhāveti sammāsatiṁ bhāveti sammāsamādhiṁ bhāveti vivekanissitaṁ
 virāganissitaṁ nirodhanissitaṁ vossaggapariṇāmiṁ [2]- sammādiṭṭhiyā

  *  *  *  *  *  *
  Footnote:1 Ma. yekeci. 2 Ma. evaṁ kho bhikkhave bhikkhu sīlaṁ nissāya ... vepullaṁ
 pāpuṇāti. dhamamesūti.
-------------------------------------------------
[page 609]
 Diṭṭhiyā pañca vivekā pañca virāgā pañca nirodhā pañca
 vossaggā dvādasa nissayā sammāsaṅkappassa .pe. Sammāvācāya
 sammākammantassa sammāājīvassa sammāvāyāmassa sammāsatiyā
 sammāsamādhissa pañca vivekā pañca virāgā pañca
 nirodhā pañca vossaggā dvādasa nissayā.
      [704] Sammādiṭṭhiyā katame pañca vivekā vikkhambhanaviveko
 tadaṅgaviveko samucchedaviveko paṭippassaddhiviveko nissaraṇaviveko
 vikkhambhanaviveko ca nīvaraṇānaṁ paṭhamajjhānaṁ bhāvayato tadaṅgaviveko
 ca diṭṭhigatānaṁ nibbedhabhāgiyaṁ samādhiṁ bhāvayato samucchedaviveko
 ca lokuttaraṁ khayagāmiṁ maggaṁ bhāvayato paṭippassaddhiviveko ca
 phalakkhaṇe nissaraṇaviveko ca nirodho nibbānaṁ sammādiṭṭhiyā
 ime pañca vivekā imesu pañcasu vivekesu chandajāto hoti
 saddhādhimutto cittaṁ cassa svādhiṭṭhitaṁ.
      [705] Sammādiṭṭhiyā katame pañca virāgā vikkhambhanavirāgo
 tadaṅgavirāgo samucchedavirāgo paṭippassaddhivirāgo nissaraṇavirāgo
 vikkhambhanavirāgo ca nīvaraṇānaṁ paṭhamajjhānaṁ bhāvayato tadaṅgavirāgo
 ca diṭṭhigatānaṁ nibbedhabhāgiyaṁ samādhiṁ bhāvayato samucchedavirāgo
 ca lokuttaraṁ khayagāmiṁ maggaṁ bhāvayato paṭippassaddhivirāgo
 ca phalakkhaṇe nissaraṇavirāgo ca nirodho nibbānaṁ sammādiṭṭhiyā
 ime pañca virāgā imesu pañcasu virāgesu chandajāto
-------------------------------------------------
[page 610]
 Hoti saddhādhimutto cittaṁ cassa svādhiṭṭhitaṁ.
      [706] < PTS. Ps II , 221 >Sammādiṭṭhiyā katame pañca nirodhā vikkhambhananirodho
 tadaṅganirodho samucchedanirodho paṭippassaddhinirodho
 nissaraṇanirodho vikkhambhananirodho ca nīvaraṇānaṁ paṭhamajjhānaṁ
 bhāvayato tadaṅganirodho ca diṭṭhigatānaṁ nibbedhabhāgiyaṁ samādhiṁ
 bhāvayato samucchedanirodho ca lokuttaraṁ khayagāmiṁ maggaṁ bhāvayato
 paṭippassaddhinirodho ca phalakkhaṇe nissaraṇanirodho ca amatā
 dhātu sammādiṭṭhiyā ime pañca nirodhā imesu pañcasu
 nirodhesu chandajāto hoti saddhādhimutto cittaṁ cassa svādhiṭṭhitaṁ.
      [707] Sammādiṭṭhiyā katame pañca vossaggā vikkhambhanavossaggo
 tadaṅgavossaggo samucchedavossaggo paṭippassaddhivossaggo
 nissaraṇavossaggo vikkhambhanavossaggo ca nīvaraṇānaṁ
 paṭhamajjhānaṁ bhāvayato tadaṅgavossaggo ca diṭṭhigatānaṁ nibbedhabhāgiyaṁ
 samādhiṁ bhāvayato samucchedavossaggo ca lokuttaraṁ
 khayagāmiṁ maggaṁ bhāvayato paṭippassaddhivossaggo ca phalakkhaṇe
 nissaraṇavossaggo ca nirodho nibbānaṁ sammādiṭṭhiyā ime
 pañca vossaggā imesu pañcasu vossaggesu chandajāto hoti
 saddhādhimutto cittaṁ cassa svādhiṭṭhitaṁ.
      Sammādiṭṭhiyā ime pañca vivekā pañca virāgā pañca
 nirodhā pañca vossaggā dvādasa nissayā.
-------------------------------------------------
[page 611]
      [708] Sammāsaṅkappassa .pe. Sammāvācāya .pe.
 Sammākammantassa .pe. Sammāājīvassa .pe. Sammāvāyāmassa
 .pe. Sammāsatiyā .pe..
      Sammāsamādhissa katame pañca vivekā vikkhambhanaviveko
 tadaṅgaviveko samucchedaviveko paṭippassaddhiviveko nissaraṇaviveko
 vikkhambhanaviveko ca nīvaraṇānaṁ paṭhamajjhānaṁ bhāvayato tadaṅgaviveko
 ca diṭṭhigatānaṁ nibbedhabhāgiyaṁ samādhiṁ bhāvayato samucchedaviveko
 ca lokuttaraṁ khayagāmiṁ maggaṁ bhāvayato paṭippassaddhiviveko ca
 phalakkhaṇe nissaraṇaviveko ca nirodho nibbānaṁ sammāsamādhissa
 ime pañca vivekā imesu pañcasu vivekesu chandajāto hoti
 saddhādhimutto cittaṁ cassa svādhiṭṭhitaṁ.
      [709] Sammāsamādhissa katame pañca virāgā vikkhambhanavirāgo
 tadaṅgavirāgo samucchedavirāgo paṭippassaddhivirāgo
 nissaraṇavirāgo vikkhambhanavirāgo ca nīvaraṇānaṁ paṭhamajjhānaṁ
 bhāvayato tadaṅgavirāgo ca diṭṭhigatānaṁ nibbedhabhāgiyaṁ samādhiṁ
 bhāvayato samucchedavirāgo ca lokuttaraṁ khayagāmiṁ maggaṁ bhāvayato
 paṭippassaddhivirāgo ca phalakkhaṇe nissaraṇavirāgo ca nirodho
 nibbānaṁ sammāsamādhissa ime pañca virāgā imesu pañcasu
 virāgesu chandajāto hoti saddhādhimutto cittaṁ cassa svādhiṭṭhitaṁ.
      [710] Sammāsamādhissa katame pañca nirodhā vikkhambhananirodho
-------------------------------------------------
[page 612]
 Tadaṅganirodho samucchedanirodho paṭippassaddhinirodho
 nissaraṇanirodho vikkhambhananirodho ca nīvaraṇānaṁ paṭhamajjhānaṁ
 bhāvayato tadaṅganirodho ca diṭṭhigatānaṁ nibbedhabhāgiyaṁ samādhiṁ
 bhāvayato samucchedanirodho ca lokuttaraṁ khayagāmiṁ maggaṁ bhāvayato
 paṭippassaddhinirodho ca phalakkhaṇe nissaraṇanirodho ca amatā
 dhātu sammāsamādhissa ime pañca nirodhā imesu pañcasu
 nirodhesu chandajāto hoti saddhādhimutto cittaṁ cassa
 svādhiṭṭhitaṁ.
      [711] Sammāsamādhissa katame pañca vossaggā vikkhambhanavossaggo
 tadaṅgavossaggo samucchedavossaggo paṭippassaddhivossaggo
 nissaraṇavossaggo vikkhambhanavossaggo ca nīvaraṇānaṁ paṭhamajjhānaṁ
 bhāvayato tadaṅgavossaggo ca diṭṭhigatānaṁ nibbedhabhāgiyaṁ samādhiṁ
 bhāvayato samucchedavossaggo ca lokuttaraṁ khayagāmiṁ maggaṁ
 bhāvayato paṭippassaddhivossaggo ca phalakkhaṇe nissaraṇavossaggo
 ca nirodho nibbānaṁ sammāsamādhissa ime pañca vossaggā
 imesu pañcasu vossaggesu chandajāto hoti saddhādhimutto
 cittaṁ cassa svādhiṭṭhitaṁ.
      Sammāsamādhissa ime pañca vivekā pañca virāgā pañca
 nirodhā pañca vossaggā dvādasa nissayā.
      [712] Seyyathāpi bhikkhave ye keci balakaraṇīyā kammantā
-------------------------------------------------
[page 613]
 Kayiranti sabbe te paṭhaviṁ nissāya paṭhaviyaṁ patiṭṭhāya evamete
 balakaraṇīyā kammantā kayiranti evameva kho bhikkhave bhikkhu
 sīlaṁ nissāya sīle < PTS. Ps II , 223 >patiṭṭhāya satta bojjhaṅge bhāveti satta
 bojjhaṅge bahulīkaroti .pe. Satta bojjhaṅge bhāvento satta
 bojjhaṅge bahulīkaronto vuḍḍhiṁ virūḷhiṁ vepullaṁ pāpuṇāti
 dhammesu .pe. Pañca balāni bhāveti. Pañca balāni bahulīkaroti
 .pe. Pañca balāni bhāvento pañca balāni bahulīkaronto
 vuḍḍhiṁ virūḷhiṁ vepullaṁ pāpuṇāti dhammesu .pe. Pañcindriyāni
 bhāveti pañcindriyāni bahulīkaroti .pe..
      Seyyathāpi bhikkhave ye keci vījagāmabhūtagāmā vuḍḍhiṁ virūḷhiṁ
 vepullaṁ āpajjanti sabbe te paṭhaviṁ nissāya paṭhaviyaṁ patiṭṭhāya
 evamete vījagāmabhūtagāmā vuḍḍhiṁ virūḷhiṁ vepullaṁ āpajjanti
 evameva kho bhikkhave bhikkhu sīlaṁ nissāya sīle patiṭṭhāya
 pañcindriyāni bhāvento pañcindriyāni bahulīkaronto vuḍḍhiṁ virūḷhiṁ
 vepullaṁ pāpuṇāti dhammesu.
      [713] Kathañca bhikkhave bhikkhu sīlaṁ nissāya sīle patiṭṭhāya
 pañcindriyāni bhāvento pañcindriyāni bahulīkaronto vuḍḍhiṁ
 virūḷhiṁ vepullaṁ pāpuṇāti dhammesu. Idha bhikkhave bhikkhu saddhindriyaṁ
 bhāveti vivekanissitaṁ virāganissitaṁ nirodhanissitaṁ vossaggapariṇāmiṁ
 viriyindriyaṁ bhāveti .pe. Satindriyaṁ bhāveti samādhindriyaṁ
-------------------------------------------------
[page 614]
 Bhāveti paññindriyaṁ bhāveti vivekanissitaṁ virāganissitaṁ
 nirodhanissitaṁ vossaggapariṇāmiṁ [1]- saddhindriyassa pañca vivekā
 pañca virāgā pañca nirodhā pañca vossaggā dvādasa nissayā
 .pe. Viriyindriyassa .pe. Satindriyassa .pe. Samādhindriyassa
 paññindriyassa pañca vivekā pañca virāgā pañca nirodhā
 pañca vossaggā dvādasa nissayā.
      [714] Saddhindriyassa katame pañca vivekā vikkhambhanaviveko
 tadaṅgaviveko samucchedaviveko paṭippassaddhiviveko nissaraṇaviveko
 vikkhambhanaviveko ca nīvaraṇānaṁ paṭhamajjhānaṁ bhāvayato tadaṅgaviveko
 ca diṭṭhigatānaṁ nibbedhabhāgiyaṁ samādhiṁ bhāvayato samucchedaviveko
 ca lokuttaraṁ khayagāmiṁ maggaṁ bhāvayato paṭippassaddhiviveko ca
 phalakkhaṇe nissaraṇaviveko ca nirodho nibbānaṁ saddhindriyassa
 ime pañca vivekā < PTS. Ps II , 224 >imesu pañcasu vivekesu chandajāto
 hoti saddhādhimutto cittaṁ cassa svādhiṭṭhitaṁ .pe. Saddhindriyassa
 ime pañca vivekā pañca virāgā pañca nirodhā pañca
 vossaggā dvādasa nissayā viriyindriyassa .pe. Satindriyassa
 samādhindriyassa .pe..
      Paññindriyassa katame pañca vivekā vikkhambhanaviveko
 tadaṅgaviveko samucchedaviveko paṭippassaddhiviveko nissaraṇaviveko
 .pe. Paññindriyassa ime pañca vivekā pañca virāgā pañca

  *  *  *  *  *  *
  Footnote:1 Ma. evaṁ kho bhikkhave bhikkhu sīlaṁ nissāya ... vepulalaṁ pāpuṇāti dhammesūti.
-------------------------------------------------
[page 615]
 Nirodhā pañca vossaggā dvādasa nissayāti.
                     Vivekakathā niṭṭhitā.
                         -------
                    Paññāvagge cariyākathā
      [715] < PTS. Ps II , 225 >Cariyāti aṭṭha cariyāyo iriyāpathacariyā āyatanacariyā
 saticariyā samādhicariyā ñāṇacariyā maggacariyā patticariyā
 lokatthacariyā 1-.
      Iriyāpathacariyāti catūsu iriyāpathesu. Āyatanacariyāti chasu
 ajjhattikabāhiresu āyatanesu. Saticariyāti catūsu satipaṭṭhānesu.
 Samādhicariyāti catūsu jhānesu. Ñāṇacariyāti catūsu ariyasaccesu.
 Maggacariyāti catūsu ariyamaggesu. Patticariyāti catūsu
 sāmaññaphalesu. Lokatthacariyāti tathāgatesu arahantesu
 sammāsambuddhesu padeso 2- paccekabuddhesu padeso 2- sāvakesu.
 Iriyāpathacariyā ca paṇidhisampannānaṁ āyatanacariyā ca indriyesu
 guttadvārānaṁ saticariyā ca appamādavihārīnaṁ samādhicariyā
 ca adhicittamanuyuttānaṁ ñāṇacariyā ca buddhisampannānaṁ maggacariyā
 ca sammāpaṭipannānaṁ patticariyā ca adhigataphalānaṁ
 lokatthacariyā ca tathāgatānaṁ arahantānaṁ sammāsambuddhānaṁ padeso 2-
 paccekabuddhānaṁ padeso 2- sāvakānaṁ imā aṭṭha cariyāyo.

  *  *  *  *  *  *
  Footnote:1 Ma. lokatthacariyāti. 2 Ma. padese.
-------------------------------------------------
[page 616]
      [716] Aparāpi aṭṭha cariyāyo adhimuccanto saddhāya carati
 paggaṇhanto viriyena carati upaṭṭhāpento satiyā carati avikkhepaṁ
 karonto samādhinā carati pajānanto paññāya carati
 vijānanto viññāṇena 1- carati evaṁ paṭipanno visesamadhigacchatīti
 visesacariyāya carati evaṁ < PTS. Ps II , 226 >paṭipannassa kusalā dhammā āyāpentīti
 āyatanacariyāya carati imā aṭṭha cariyāyo.
      [717] Aparāpi aṭṭha cariyāyo dassanacariyā ca sammādiṭṭhiyā
 abhiropanacariyā ca sammāsaṅkappassa pariggahacariyā
 ca sammāvācāya samuṭṭhānacariyā ca sammākammantassa
 vodānacariyā ca sammāājīvassa paggahacariyā ca sammāvāyāmassa
 upaṭṭhānacariyā ca sammāsatiyā avikkhepacariyā ca sammāsamādhissa
 imā aṭṭha cariyāyoti.
                     Cariyākathā niṭṭhitā.
                        --------
                   Paññāvagge pāṭihāriyakathā
      [718] < PTS. Ps II , 227 >Tīṇīmāni bhikkhave pāṭihāriyāni katamāni tīṇi
 iddhipāṭihāriyaṁ ādesanāpāṭihāriyaṁ anusāsanīpāṭihāriyaṁ.
      [719] Katamañca bhikkhave iddhipāṭihāriyaṁ idha bhikkhave
 ekacco anekavihitaṁ iddhividhaṁ paccanubhoti ekopi hutvā bahudhā

  *  *  *  *  *  *
  Footnote:1 Ma. viññāṇacariyāya.
-------------------------------------------------
[page 617]
 Hoti bahudhāpi hutvā eko hoti āvibhāvaṁ tirobhāvaṁ .pe.
 Yāva brahmalokāpi kāyena vasaṁ vatteti idaṁ vuccati bhikkhave
 iddhipāṭihāriyaṁ.
      [720] Katamañca bhikkhave ādesanāpāṭihāriyaṁ idha bhikkhave
 ekacco nimittena ādisati evampi te mano itthampi te
 mano itipi te cittanti so bahuñcepi ādisati tatheva taṁ
 hoti no aññathā idha pana bhikkhave ekacco na heva kho
 nimittena ādisati api ca kho manussānaṁ vā amanussānaṁ vā
 devānaṁ vā saddaṁ sutvā ādisati evampi te mano itthampi
 te mano itipi te cittanti so bahuñcepi ādisati tatheva
 taṁ hoti no aññathā idha pana bhikkhave ekacco na heva kho
 nimittena ādisati napi manussānaṁ vā amanussānaṁ vā devānaṁ
 vā saddaṁ sutvā ādisati api ca kho vitakkayato vicārayato
 vitakkavicārasaddaṁ sutvā ādisati evampi te mano itthampi
 te mano itipi te cittanti so bahuñcepi ādisati tatheva
 taṁ hoti no aññathā idha pana bhikkhave ekacco na heva kho
 nimittena ādisati napi manussānaṁ vā amanussānaṁ vā devānaṁ
 vā saddaṁ sutvā ādisati na vitakkayato vicārayato vitakkavicārasaddaṁ
 sutvā ādisati api ca kho avitakkaṁ avicāraṁ samādhiṁ
 samāpannassa cetasā ceto paricca pajānāti yathā imassa bhoto
-------------------------------------------------
[page 618]
 Manosaṅkhārā paṇihitā tathā 1- imassa cittassa anantarā amunnāma 2-
 vitakkaṁ vitakkessatīti 3- so bahuñcepi ādisati tatheva
 taṁ hoti no aññathā idaṁ vuccati bhikkhave ādesanāpāṭihāriyaṁ.
      [721] Katamañca bhikkhave anusāsanīpāṭihāriyaṁ idha pana
 bhikkhave ekacco evaṁ anusāsati evaṁ vitakketha mā evaṁ
 vitakkayittha evaṁ manasi karotha mā evaṁ manasākarittha idaṁ
 pajahatha idaṁ upasampajja viharathāti idaṁ vuccati bhikkhave
 anusāsanīpāṭihāriyaṁ imāni kho bhikkhave tīṇi pāṭihāriyāni.
      [722] Nekkhammaṁ ijjhatīti iddhi kāmacchandaṁ paṭiharatīti
 pāṭihāriyaṁ ye tena nekkhammena samannāgatā sabbe te
 visuddhicittā anāvilasaṅkappāti ādesanāpāṭihāriyaṁ taṁ kho pana
 nekkhammaṁ evaṁ āsevitabbaṁ evaṁ bhāvetabbaṁ evaṁ bahulīkātabbaṁ
 evaṁ tadanudhammatāsati upaṭṭhāpetabbāti anusāsanīpāṭihāriyaṁ
 abyāpādo ijjhatīti iddhi byāpādaṁ paṭiharatīti pāṭihāriyaṁ ye
 tena abyāpādena samannāgatā sabbe te visuddhicittā
 anāvilasaṅkappāti ādesanāpāṭihāriyaṁ so kho pana abyāpādo
 evaṁ āsevitabbo evaṁ bhāvetabbo evaṁ bahulīkātabbo evaṁ
 tadanudhammatāsati upaṭṭhāpetabbāti anusāsanīpāṭihāriyaṁ ālokasaññā
 ijjhatīti iddhi thīnamiddhaṁ paṭiharatīti pāṭihāriyaṁ ye
 tāya ālokasaññāya samannāgatā sabbe te visuddhicittā

  *  *  *  *  *  *
  Footnote:1 Ma. tathāsaddo natthi. 2 Ma. Yu. amukaṁ nāma. 3 Ma. vitakkayissatīti.
-------------------------------------------------
[page 619]
 Anāvilasaṅkappāti ādesanāpāṭihāriyaṁ sā kho pana ālokasaññā
 evaṁ āsevitabbā evaṁ bhāvetabbā evaṁ bahulīkātabbā
 evaṁ tadanudhammatāsati upaṭṭhāpetabbāti anusāsanīpāṭihāriyaṁ avikkhepo
 ijjhatīti iddhi uddhaccaṁ paṭiharatīti pāṭihāriyaṁ ye tena
 avikkhepena samannāgatā sabbe te < PTS. Ps II , 229 >visuddhicittā anāvilasaṅkappāti
 ādesanāpāṭihāriyaṁ so kho pana avikkhepo evaṁ āsevitabbo
 evaṁ bhāvetabbo evaṁ bahulīkātabbo evaṁ tadanudhammatāsati
 upaṭṭhāpetabbāti anusāsanīpāṭihāriyaṁ .pe. Arahattamaggo
 ijjhatīti iddhi sabbakilese paṭiharatīti pāṭihāriyaṁ ye tena
 arahattamaggena samannāgatā sabbe te visuddhicittā anāvilasaṅkappāti
 ādesanāpāṭihāriyaṁ so kho pana arahattamaggo
 evaṁ āsevitabbo evaṁ bhāvetabbo evaṁ bahulīkātabbo evaṁ
 tadanudhammatāsati upaṭṭhāpetabbāti anusāsanīpāṭihāriyaṁ nekkhammaṁ
 ijjhatīti iddhi kāmacchandaṁ paṭiharatīti pāṭihāriyaṁ yā ca
 iddhi yañca pāṭihāriyaṁ idaṁ vuccati iddhipāṭihāriyaṁ abyāpādo
 ijjhatīti iddhi byāpādaṁ paṭiharatīti pāṭihāriyaṁ yā ca
 iddhi yañca pāṭihāriyaṁ idaṁ vuccati iddhipāṭihāriyaṁ ālokasaññā
 ijjhatīti iddhi thīnamiddhaṁ paṭiharatīti pāṭihāriyaṁ .pe.
 Arahattamaggo ijjhatīti iddhi sabbe kilese paṭiharatīti
 pāṭihāriyaṁ yā ca iddhi yañca pāṭihāriyaṁ idaṁ vuccati iddhipāṭihāriyanti.
-------------------------------------------------
[page 620]
 Pāṭihāriyanti.
                    Pāṭihāriyakathā niṭṭhitā.
                        ---------
                    Paññāvagge samasīsakathā
      [723] < PTS. Ps II , 230 >Sabbadhammānaṁ sammāsamucchede nirodhe ca anupaṭṭhānatāpaññā
 samasīsaṭṭhe ñāṇaṁ.
      Sabbadhammānanti pañcakkhandhā dvādasāyatanāni aṭṭhārasa
 dhātuyo kusalā dhammā akusalā dhammā abyākatā dhammā
 kāmāvacarā dhammā rūpāvacarā dhammā arūpāvacarā dhammā
 apariyāpannā dhammā.
      Sammāsamucchedeti nekkhammena kāmacchandaṁ sammā samucchindati
 abyāpādena byāpādaṁ sammā samucchindati ālokasaññāya
 thīnamiddhaṁ sammā samucchindati avikkhepena uddhaccaṁ sammā samucchindati
 dhammavavatthānena vicikicchaṁ sammā samucchindati ñāṇena
 avijjaṁ sammā samucchindati pāmujjena aratiṁ sammā samucchindati
 paṭhamajjhānena nīvaraṇe sammā samucchindati .pe. Arahattamaggena
 sabbakilese sammā samucchindati.
      [724] Nirodheti nekkhammena kāmacchandaṁ nirodheti abyāpādena
 byāpādaṁ nirodheti ālokasaññāya thīnamiddhaṁ nirodheti
-------------------------------------------------
[page 621]
 Avikkhepena uddhaccaṁ nirodheti dhammavavatthānena vicikicchaṁ nirodheti
 ñāṇena avijjaṁ nirodheti pāmujjena aratiṁ nirodheti paṭhamajjhānena
 nīvaraṇe nirodheti .pe. Arahattamaggena sabbakilese
 nirodheti.
      Anupaṭṭhānatāti nekkhammaṁ paṭiladdhassa kāmacchando na
 upaṭṭhāti abyāpādaṁ paṭiladdhassa byāpādo na upaṭṭhāti ālokasaññaṁ
 paṭiladdhassa thīnamiddhaṁ na upaṭṭhāti avikkhepaṁ paṭiladdhassa
 uddhaccaṁ na upaṭṭhāti dhammavavatthānaṁ paṭiladdhassa vicikicchā na
 upaṭṭhāti ñāṇaṁ paṭiladdhassa avijjā na upaṭṭhāti pāmujjaṁ
 paṭiladdhassa arati na upaṭṭhāti paṭhamajjhānaṁ < PTS. Ps II , 231 >paṭiladdhassa nīvaraṇā
 na upaṭṭhahanti .pe. Arahattamaggaṁ paṭiladdhassa sabbakilesā na
 upaṭṭhahanti.
      [725] Samanti kāmacchandassa pahīnattā nekkhammaṁ samaṁ
 byāpādassa pahīnattā abyāpādo samaṁ thīnamiddhassa pahīnattā
 ālokasaññā samaṁ uddhaccassa pahīnattā avikkhepo samaṁ
 vicikicchāya pahīnattā dhammavavatthānaṁ samaṁ avijjāya pahīnattā ñāṇaṁ
 samaṁ aratiyā pahīnattā pāmujjaṁ samaṁ nīvaraṇānaṁ pahīnattā
 paṭhamajjhānaṁ samaṁ .pe. Sabbakilesānaṁ pahīnattā arahattamaggo
 samaṁ.
      Sīsanti terasa sīsāni palibodhasīsañca taṇhā bandhanasīsañca 1-

  *  *  *  *  *  *
  Footnote:1 Ma. Yu. vinibandhasīsañca.
-------------------------------------------------
[page 622]
 Māno parāmāsasīsañca diṭṭhi vikkhepasīsañca uddhaccaṁ
 kilesasīsañca 1- avijjā adhimokkhasīsañca saddhā paggahasīsañca
 viriyaṁ upaṭṭhānasīsañca sati avikkhepasīsañca samādhi dassanasīsañca
 paññā pavattasīsañca jīvitindriyaṁ gocarasīsañca vimokkho
 saṅkhārasīsañca nirodhoti.
                     Samasīsakathā niṭṭhitā.
                     ---------------
                   Paññāvagge satipaṭṭhānakathā
                     sāvatthīparipuṇṇanidānaṁ
      [726] [2]- < PTS. Ps II , 232 >Cattārome bhikkhave satipaṭṭhānā katame cattāro
 idha bhikkhave bhikkhu kāye kāyānupassī viharati ātāpī sampajāno
 satimā vineyya loke abhijjhādomanassaṁ vedanāsu .pe. Citte
 dhammesu dhammānupassī viharati ātāpī sampajāno satimā vineyya
 loke abhijjhādomanassaṁ ime kho bhikkhave cattāro satipaṭṭhānāti.
      [727] Kathaṁ kāye kāyānupassī viharati. Idhekacco paṭhavīkāyaṁ
 aniccato anupassati no niccato dukkhato anupassati no
 sukhato anattato anupassati no attato nibbindati no nandati
 virajjati no rajjati nirodheti no samudeti paṭinissajjati no

  *  *  *  *  *  *
  Footnote:1 Ma. saṅkilesasīsañca. 2 Ma. sāvatthinidānaṁ.
-------------------------------------------------
[page 623]
 Ādiyati aniccato anupassanto niccasaññaṁ pajahati dukkhato
 anupassanto sukhasaññaṁ pajahati anattato anupassanto attasaññaṁ
 pajahati nibbindanto nandiṁ pajahati virajjanto rāgaṁ
 pajahati nirodhento samudayaṁ pajahati paṭinissajjanto ādānaṁ
 pajahati imehi sattahākārehi kāyaṁ anupassati kāyo upaṭṭhānaṁ
 no sati sati upaṭṭhānaṁ ceva sati ca tāya satiyā tena ñāṇena
 taṁ kāyaṁ anupassatīti tena vuccati kāye kāyānupassanā
 satipaṭṭhānabhāvanā 1-.
      Bhāvanāti catasso bhāvanā tattha jātānaṁ dhammānaṁ anativattanaṭṭhena
 bhāvanā indriyānaṁ ekarasaṭṭhena bhāvanā tadupagaviriyavāhanaṭṭhena
 bhāvanā āsevanaṭṭhena bhāvanā idhekacco
 āpokāyaṁ tejokāyaṁ vāyokāyaṁ kesakāyaṁ lomakāyaṁ
 chavikāyaṁ cammakāyaṁ maṁsakāyaṁ [2]- nahārukāyaṁ aṭṭhikāyaṁ
 aṭṭhimiñjakāyaṁ aniccato anupassati no niccato dukkhato anupassati
 no < PTS. Ps II , 233 >sukhato anattato anupassati no attato nibbindati no
 nandati virajjati no rajjati nirodheti no samudeti paṭinissajjati
 no ādiyati aniccato anupassanto niccasaññaṁ pajahati
 dukkhato anupassanto sukhasaññaṁ pajahati anattato anupassanto
 attasaññaṁ pajahati nibbindanto nandiṁ pajahati virajjanto rāgaṁ
 pajahati nirodhento samudayaṁ pajahati paṭinissajjanto ādānaṁ

  *  *  *  *  *  *
  Footnote:1 Ma. kāyānupassanāsatipaṭṭhānā. evamīdisesu ṭhānesu. 2 Ma. Yu. rūdhirakāyaṁ.
-------------------------------------------------
[page 624]
 Pajahati imehi sattahi ākārehi kāyaṁ anupassati kāyo upaṭṭhānaṁ
 no sati sati upaṭṭhānaṁ ceva sati ca tāya satiyā tena
 ñāṇena taṁ kāyaṁ anupassatīti 1- tena vuccati kāye kāyānupassanā
 satipaṭṭhānabhāvanā.
      Bhāvanāti catasso bhāvanā .pe. Āsevanaṭṭhena bhāvanā
 .pe. Evaṁ kāye kāyānupassī viharati.
      [728] Kathaṁ vedanāsu vedanānupassī viharati. Idhekacco sukhaṁ
 vedanaṁ aniccato anupassati no niccato .pe. Paṭinissajjati
 no ādiyati aniccato anupassanto niccasaññaṁ pajahati .pe.
 Paṭinissajjanto ādānaṁ pajahati imehi sattahākārehi vedanaṁ
 anupassati vedanā upaṭṭhānaṁ no sati sati upaṭṭhānaṁ ceva
 sati ca tāya satiyā tena ñāṇena taṁ vedanaṁ anupassatīti tena
 vuccati vedanāsu vedanānupassanā satipaṭṭhānabhāvanā.
      Bhāvanāti catasso bhāvanā .pe. Āsevanaṭṭhena bhāvanā
 .pe. Idhekacco dukkhaṁ vedanaṁ .pe. Adukkhamasukhaṁ vedanaṁ cakkhusamphassajaṁ
 vedanaṁ sotasamphassajaṁ vedanaṁ ghānasamphassajaṁ vedanaṁ
 .pe. Paṭinissajjanto ādānaṁ pajahati imehi sattahākārehi
 vedanaṁ anupassati vedanā upaṭṭhānaṁ no sati sati upaṭṭhānaṁ
 ceva sati ca tāya satiyā tena ñāṇena taṁ vedanaṁ anupassatīti
 tena vuccati vedanāsu vedanānupassanā satipaṭṭhānabhāvanā.

  *  *  *  *  *  *
  Footnote:1 Ma. itisaddo na dissati. evamīdisesu padesu.
-------------------------------------------------
[page 625]
      Bhāvanāti catasso bhāvanā .pe. Āsevanaṭṭhena bhāvanā .pe.
 Evaṁ vedanāsu vedanānupassī viharati.
      [729] Kathaṁ citte cittānupassī viharati. Idhekacco sarāgaṁ
 cittaṁ aniccato anupassati no niccato .pe. Paṭinissajjati
 no ādiyati aniccato anupassanto niccasaññaṁ pajahati .pe.
 Paṭinissajjanto ādānaṁ < PTS. Ps II , 234 >pajahati imehi sattahākārehi cittaṁ
 anupassati cittaṁ upaṭṭhānaṁ no sati sati upaṭṭhānaṁ ceva sati
 ca tāya satiyā tena ñāṇena taṁ cittaṁ anupassatīti tena
 vuccati citte cittānupassanā satipaṭṭhānabhāvanā.
      Bhāvanāti catasso bhāvanā .pe. Āsevanaṭṭhena bhāvanā .pe.
 Idhekacco vītarāgaṁ cittaṁ sadosaṁ cittaṁ vītadosaṁ cittaṁ
 samohaṁ cittaṁ vītamohaṁ cittaṁ saṅkhittaṁ cittaṁ vikkhittaṁ cittaṁ
 mahaggataṁ cittaṁ amahaggataṁ cittaṁ sauttaraṁ cittaṁ anuttaraṁ
 cittaṁ samāhitaṁ cittaṁ asamāhitaṁ cittaṁ vimuttaṁ cittaṁ avimuttaṁ
 cittaṁ cakkhuviññāṇaṁ sotaviññāṇaṁ ghānaviññāṇaṁ jivhāviññāṇaṁ
 kāyaviññāṇaṁ manoviññāṇaṁ aniccato anupassati
 no niccato .pe. Paṭinissajjati no ādiyati aniccato
 anupassanto niccasaññaṁ pajahati .pe. Paṭinissajjanto
 ādānaṁ pajahati imehi sattahākārehi cittaṁ anupassati cittaṁ
 upaṭṭhānaṁ no sati sati upaṭṭhānaṁ ceva sati ca tāya satiyā
-------------------------------------------------
[page 626]
 Tena ñāṇena taṁ cittaṁ anupassatīti tena vuccati citte cittānupassanā
 satipaṭṭhānabhāvanā.
      Bhāvanāti catasso bhāvanā .pe. Āsevanaṭṭhena bhāvanā .pe.
 Evaṁ citte cittānupassī viharati.
      [730] Kathaṁ dhammesu dhammānupassī viharati. Idhekacco ṭhapetvā
 kāyaṁ ṭhapetvā vedanaṁ ṭhapetvā cittaṁ tadavasese dhamme aniccato
 anupassati no niccato dukkhato anupassati no sukhato
 anattato anupassati no attato nibbindati no nandati
 virajjati no rajjati nirodheti no samudeti paṭinissajjati no
 ādiyati aniccato anupassanto niccasaññaṁ pajahati dukkhato
 anupassanto sukhasaññaṁ pajahati anattato anupassanto attasaññaṁ
 pajahati nibbindanto nandiṁ pajahati virajjanto rāgaṁ pajahati
 nirodhento samudayaṁ pajahati paṭinissajjanto ādānaṁ pajahati
 imehi sattahākārehi dhamme anupassati dhammā upaṭṭhānaṁ no
 sati sati upaṭṭhānaṁ ceva sati ca tāya satiyā tena ñāṇena
 te dhamme anupassatīti tena vuccati dhammesu dhammānupassanā
 satipaṭṭhānabhāvanā.
      Bhāvanāti catasso bhāvanā tattha jātānaṁ dhammānaṁ
 anativattanaṭṭhena bhāvanā indriyānaṁ ekarasaṭṭhena bhāvanā
 tadupagaviriyavāhanaṭṭhena bhāvanā āsevanaṭṭhena bhāvanā .pe.
-------------------------------------------------
[page 627]
 Evaṁ dhammesu dhammānupassī viharatīti.
                   Satipaṭṭhānakathā niṭṭhitā.
                     ---------------
                   Paññāvagge vipassanākathā
                     sāvatthīparipuṇṇanidānaṁ
      [731] .pe. < PTS. Ps II , 236 >So vata bhikkhave bhikkhu kañci saṅkhāraṁ niccato
 samanupassanto anulomikāya khantiyā samannāgato bhavissatīti netaṁ
 ṭhānaṁ vijjati anulomikāya khantiyā asamannāgato sammattaniyāmaṁ
 okkamissatīti netaṁ ṭhānaṁ vijjati sammattaniyāmaṁ anokkamamāno
 sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ 1-
 vā sacchikarissatīti netaṁ ṭhānaṁ vijjati so vata bhikkhave
 bhikkhu sabbasaṅkhāre aniccato samanupassanto anulomikāya khantiyā
 samannāgato bhavissatīti ṭhānametaṁ vijjati anulomikāya khantiyā
 samannāgato sammattaniyāmaṁ okkamissatīti ṭhānametaṁ vijjati
 sammattaniyāmaṁ okkamamāno sotāpattiphalaṁ vā sakadāgāmiphalaṁ vā
 anāgāmiphalaṁ vā arahattaphalaṁ vā sacchikarissatīti ṭhānametaṁ vijjati.
      [732] So vata bhikkhave bhikkhu kañci saṅkhāraṁ sukhato samanupassanto
 anulomikāya khantiyā samannāgato bhavissatīti netaṁ ṭhānaṁ
 vijjati anulomikāya khantiyā asamannāgato sammattaniyāmaṁ

  *  *  *  *  *  *
  Footnote:1 Ma. arahattaṁ. evamuparipi.
-------------------------------------------------
[page 628]
 Okkamissatīti netaṁ ṭhānaṁ vijjati sammattaniyāmaṁ anokkamamāno
 sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ
 vā sacchikarissatīti netaṁ ṭhānaṁ vijjati < PTS. Ps II , 237 >so vata bhikkhave bhikkhu
 sabbasaṅkhāre dukkhato samanupassanto anulomikāya khantiyā samannāgato
 bhavissatīti ṭhānametaṁ vijjati anulomikāya khantiyā samannāgato
 sammattaniyāmaṁ okkamissatīti ṭhānametaṁ vijjati sammattaniyāmaṁ
 okkamamāno sotāpattiphalaṁ vā sakadāgāmiphalaṁ vā anāgāmiphalaṁ
 vā arahattaphalaṁ vā sacchikarissatīti ṭhānametaṁ vijjati.
      [733] So vata bhikkhave bhikkhu kañci dhammaṁ attato samanupassanto
 anulomikāya khantiyā samannāgato bhavissatīti netaṁ ṭhānaṁ
 vijjati anulomikāya khantiyā asamannāgato sammattaniyāmaṁ
 okkamissatīti netaṁ ṭhānaṁ vijjati sammattaniyāmaṁ anokkamamāno
 sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ
 vā sacchikarissatīti netaṁ ṭhānaṁ vijjati so vata bhikkhave bhikkhu
 kañci dhammaṁ 1- anattato samanupassanto anulomikāya khantiyā samannāgato
 bhavissatīti ṭhānametaṁ vijjati anulomikāya khantiyā samannāgato
 sammattaniyāmaṁ okkamissatīti ṭhānametaṁ vijjati sammattaniyāmaṁ
 okkamamāno sotāpattiphalaṁ vā sakadāgāmiphalaṁ vā anāgāmiphalaṁ
 vā arahattaphalaṁ vā sacchikarissatīti ṭhānametaṁ vijjati.
      [734] So vata bhikkhave bhikkhu nibbānaṁ dukkhato samanupassanto

  *  *  *  *  *  *
  Footnote:1 Ma. sabbadhamme.
-------------------------------------------------
[page 629]
 Anulomikāya khantiyā samannāgato bhavissatīti netaṁ ṭhānaṁ
 vijjati anulomikāya khantiyā asamannāgato sammattaniyāmaṁ
 okkamissatīti netaṁ ṭhānaṁ vijjati sammattaniyāmaṁ anokkamamāno
 sotāpattiphalaṁ vā sakadāgāmiphalaṁ vā anāgāmiphalaṁ vā arahattaphalaṁ
 vā sacchikarissatīti netaṁ ṭhānaṁ vijjati so vata bhikkhave bhikkhu
 nibbānaṁ sukhato samanupassanto anulomikāya khantiyā samannāgato
 bhavissatīti ṭhānametaṁ vijjati anulomikāya khantiyā samannāgato
 sammattaniyāmaṁ okkamissatīti ṭhānametaṁ vijjati sammattaniyāmaṁ
 okkamamāno sotāpattiphalaṁ vā sakadāgāmiphalaṁ vā anāgāmiphalaṁ
 vā arahattaphalaṁ vā sacchikarissatīti ṭhānametaṁ vijjati.
      [735] < PTS. Ps II , 238 >Katihākārehi anulomikaṁ khantiṁ paṭilabhati katihākārehi
 sammattaniyāmaṁ okkamati. Cattārīsāya ākārehi anulomikaṁ
 khantiṁ paṭilabhati cattārīsāya ākārehi sammattaniyāmaṁ
 okkamati.
      Katamehi cattārīsāya ākārehi anulomikaṁ khantiṁ paṭilabhati
 katamehi cattārīsāya ākārehi sammattaniyāmaṁ okkamati.
 Pañcakkhandhe aniccato dukkhato rogato gaṇḍato sallato aghato
 ābādhato parato palokato ītito upaddavato bhayato upasaggato
 calato pabhaṅgato 1- addhuvato attāṇato 2- aleṇato asaraṇato

  *  *  *  *  *  *
  Footnote:1 Sī. Ma. pabhaṅgutoti vā pabhaṅgatoti vā likhitaṁ. 2 Ma. Yu. atāṇato. evamuparipi.
-------------------------------------------------
[page 630]
 Rittato tucchato suññato anattato ādīnavato vipariṇāmadhammato
 asārakato aghamūlato vadhakato vibhavato sāsavato saṅkhatato mārāmisato
 jātidhammato jarādhammato byādhidhammato maraṇadhammato sokadhammato
 paridevadhammato upāyāsadhammato saṅkilesikadhammato pañcakkhandhe
 aniccato passanto anulomikaṁ khantiṁ paṭilabhati pañcannaṁ
 khandhānaṁ nirodho niccaṁ nibbānanti passanto sammattaniyāmaṁ
 okkamati pañcakkhandhe dukkhato passanto anulomikaṁ khantiṁ
 paṭilabhati pañcannaṁ khandhānaṁ nirodho sukhaṁ nibbānanti passanto
 sammattaniyāmaṁ okkamati pañcakkhandhe rogato passanto anulomikaṁ
 khantiṁ paṭilabhati pañcannaṁ khandhānaṁ nirodho ārogyaṁ
 nibbānanti passanto sammattaniyāmaṁ okkamati pañcakkhandhe
 gaṇḍato passanto anulomikaṁ khantiṁ paṭilabhati pañcannaṁ khandhānaṁ
 nirodho nigaṇḍo 1- nibbānanti passanto sammattaniyāmaṁ okkamati
 pañcakkhandhe sallato passanto anulomikaṁ khantiṁ paṭilabhati pañcannaṁ
 khandhānaṁ nirodho nisallaṁ 2- nibbānanti passanto sammattaniyāmaṁ
 okkamati pañcakkhandhe aghato passanto anulomikaṁ khantiṁ
 paṭilabhati pañcannaṁ khandhānaṁ nirodho anagho nibbānanti passanto
 sammattaniyāmaṁ okkamati pañcakkhandhe ābādhato passanto
 anulomikaṁ khantiṁ paṭilabhati pañcannaṁ khandhānaṁ nirodho anābādho

  *  *  *  *  *  *
  Footnote:1 Sī. Ma. Yu. agaṇḍaṁ. 2 Ma. visallaṁ.
-------------------------------------------------
[page 631]
 Nibbānanti passanto sammattaniyāmaṁ okkamati pañcakkhandhe
 parato passanto anulomikaṁ khantiṁ paṭilabhati pañcannaṁ khandhānaṁ
 nirodho aparappaccayaṁ nibbānanti passanto sammattaniyāmaṁ
 okkamati pañcakkhandhe palokato passanto anulomikaṁ khantiṁ
 paṭilabhati pañcannaṁ khandhānaṁ nirodho appalokadhammo nibbānanti
 passanto sammattaniyāmaṁ okkamati pañcakkhandhe ītito passanto
 anulomikaṁ khantiṁ paṭilabhati pañcannaṁ khandhānaṁ nirodho anītikaṁ
 nibbānanti passanto sammattaniyāmaṁ okkamati pañcakkhandhe
 upaddavato passanto anulomikaṁ khantiṁ paṭilabhati pañcannaṁ khandhānaṁ
 nirodho anupaddavaṁ nibbānanti passanto sammattaniyāmaṁ okkamati
 pañcakkhandhe bhayato passanto anulomikaṁ khantiṁ paṭilabhati pañcannaṁ
 khandhānaṁ nirodho abhayaṁ nibbānanti passanto sammattaniyāmaṁ
 okkamati pañcakkhandhe upasaggato passanto anulomikaṁ khantiṁ paṭilabhati
 pañcannaṁ khandhānaṁ nirodho anupasaggaṁ nibbānanti passanto
 sammattaniyāmaṁ okkamati pañcakkhandhe calato passanto anulomikaṁ
 khantiṁ paṭilabhati pañcannaṁ khandhānaṁ nirodho acalaṁ nibbānanti
 passanto sammattaniyāmaṁ okkamati pañcakkhandhe pabhaṅgato
 passanto anulomikaṁ khantiṁ paṭilabhati pañcannaṁ khandhānaṁ nirodho
 appabhaṅgaṁ nibbānanti passanto sammattaniyāmaṁ okkamati pañcakkhandhe
 addhuvato passanto anulomikaṁ khantiṁ paṭilabhati pañcannaṁ
-------------------------------------------------
[page 632]
 Khandhānaṁ nirodho dhuvaṁ nibbānanti passanto sammattaniyāmaṁ
 okkamati pañcakkhandhe attāṇato passanto anulomikaṁ khantiṁ
 paṭilabhati pañcannaṁ khandhānaṁ nirodho tāṇaṁ nibbānanti passanto
 sammattaniyāmaṁ okkamati pañcakkhandhe aleṇato passanto
 anulomikaṁ khantiṁ paṭilabhati pañcannaṁ khandhānaṁ nirodho leṇaṁ
 nibbānanti passanto sammattaniyāmaṁ okkamati pañcakkhandhe
 asaraṇato passanto anulomikaṁ khantiṁ paṭilabhati pañcannaṁ khandhānaṁ
 nirodho saraṇaṁ nibbānanti passanto sammattaniyāmaṁ okkamati
 pañcakkhandhe rittato passanto < PTS. Ps II , 240 >anulomikaṁ khantiṁ paṭilabhati
 pañcannaṁ khandhānaṁ nirodho arittaṁ nibbānanti passanto sammattaniyāmaṁ
 okkamati pañcakkhandhe tucchato passanto anulomikaṁ
 khantiṁ paṭilabhati pañcannaṁ khandhānaṁ nirodho atucchaṁ nibbānanti
 passanto sammattaniyāmaṁ okkamati pañcakkhandhe suññato
 passanto anulomikaṁ khantiṁ paṭilabhati pañcannaṁ khandhānaṁ nirodho
 paramaṁ suññaṁ nibbānanti passanto sammattaniyāmaṁ okkamati
 pañcakkhandhe anattato passanto anulomikaṁ khantiṁ paṭilabhati
 pañcannaṁ khandhānaṁ nirodho paramaṭṭhaṁ nibbānanti passanto sammattaniyāmaṁ
 okkamati pañcakkhandhe ādīnavato passanto anulomikaṁ
 khantiṁ paṭilabhati pañcannaṁ khandhānaṁ nirodho anādīnavaṁ nibbānanti
 passanto sammattaniyāmaṁ okkamati pañcakkhandhe vipariṇāmadhammato
-------------------------------------------------
[page 633]
 Passanto anulomikaṁ khantiṁ paṭilabhati pañcannaṁ khandhānaṁ
 nirodho avipariṇāmadhammaṁ nibbānanti passanto sammattaniyāmaṁ
 okkamati pañcakkhandhe asārakato passanto anulomikaṁ khantiṁ
 paṭilabhati pañcannaṁ khandhānaṁ nirodho sāraṁ nibbānanti passanto
 sammattaniyāmaṁ okkamati pañcakkhandhe aghamūlato passanto
 anulomikaṁ khantiṁ paṭilabhati pañcannaṁ khandhānaṁ nirodho anaghamūlaṁ
 nibbānanti passanto sammattaniyāmaṁ okkamati pañcakkhandhe
 vadhakato passanto anulomikaṁ khantiṁ paṭilabhati pañcannaṁ khandhānaṁ
 nirodho avadhakaṁ nibbānanti passanto sammattaniyāmaṁ okkamati
 pañcakkhandhe vibhavato passanto anulomikaṁ khantiṁ paṭilabhati
 pañcannaṁ khandhānaṁ nirodho avibhavaṁ nibbānanti passanto sammattaniyāmaṁ
 okkamati pañcakkhandhe sāsavato passanto anulomikaṁ
 khantiṁ paṭilabhati pañcannaṁ khandhānaṁ nirodho anāsavaṁ nibbānanti
 passanto sammattaniyāmaṁ okkamati pañcakkhandhe saṅkhatato
 passanto anulomikaṁ khantiṁ paṭilabhati pañcannaṁ khandhānaṁ nirodho
 asaṅkhataṁ nibbānanti passanto sammattaniyāmaṁ < PTS. Ps II , 241 >okkamati pañcakkhandhe
 mārāmisato passanto anulomikaṁ khantiṁ paṭilabhati pañcannaṁ
 khandhānaṁ nirodho nirāmisaṁ nibbānanti passanto sammattaniyāmaṁ
 okkamati pañcakkhandhe jātidhammato passanto anulomikaṁ khantiṁ
 paṭilabhati pañcannaṁ khandhānaṁ nirodho ajātaṁ nibbānanti passanto
-------------------------------------------------
[page 634]
 Sammattaniyāmaṁ okkamati pañcakkhandhe jarādhammato passanto
 anulomikaṁ khantiṁ paṭilabhati pañcannaṁ khandhānaṁ nirodho ajaraṁ
 nibbānanti passanto sammattaniyāmaṁ okkamati pañcakkhandhe
 byādhidhammato passanto anulomikaṁ khantiṁ paṭilabhati pañcannaṁ
 khandhānaṁ nirodho abyādhidhammaṁ 1- nibbānanti passanto sammattaniyāmaṁ
 okkamati pañcakkhandhe maraṇadhammato passanto anulomikaṁ khantiṁ
 paṭilabhati pañcannaṁ khandhānaṁ nirodho amataṁ nibbānanti
 passanto sammattaniyāmaṁ okkamati pañcakkhandhe sokadhammato
 passanto anulomikaṁ khantiṁ paṭilabhati pañcannaṁ khandhānaṁ nirodho
 asokaṁ nibbānanti passanto sammattaniyāmaṁ okkamati pañcakkhandhe
 paridevadhammato passanto anulomikaṁ khantiṁ paṭilabhati
 pañcannaṁ khandhānaṁ nirodho aparidevaṁ nibbānanti passanto sammattaniyāmaṁ
 okkamati pañcakkhandhe upāyāsadhammato passanto anulomikaṁ
 khantiṁ paṭilabhati pañcannaṁ khandhānaṁ nirodho anupāyāsaṁ
 nibbānanti passanto sammattaniyāmaṁ okkamati pañcakkhandhe
 saṅkilesikadhammato passanto anulomikaṁ khantiṁ paṭilabhati pañcannaṁ
 khandhānaṁ nirodho asaṅkiliṭṭhaṁ nibbānanti passanto sammattaniyāmaṁ
 okkamati.
           [736] Aniccatoti aniccānupassanā.
                 Dukkhatoti dukkhānupassanā.

  *  *  *  *  *  *
  Footnote:1 Ma. Yu. abyādhi.
-------------------------------------------------
[page 635]
                 Rogatoti dukkhānupassanā.
                 Gaṇḍatoti dukkhānupassanā.
                 Sallatoti dukkhānupassanā.
                 Aghatoti dukkhānupassanā.
                 Ābādhatoti dukkhānupassanā.
                 Paratoti anattānupassanā.
                 Palokatoti anattānupassanā.
                 Ītitoti dukkhānupassanā.
                 Upaddavatoti dukkhānupassanā.
                 Bhayatoti dukkhānupassanā.
                 Upasaggatoti dukkhānupassanā.
                 Calatoti aniccānupassanā.
                 Pabhaṅgatoti aniccānupassanā.
                 Addhuvatoti aniccānupassanā.
                 Attāṇatoti dukkhānupassanā.
                 Aleṇatoti dukkhānupassanā.
                 Asaraṇatoti dukkhānupassanā.
                 Rittatoti dukkhānupassanā.
                 Tucchatoti anattānupassanā.
                 Suññatoti anattānupassanā.
-------------------------------------------------
[page 636]
                 Anattatoti anattānupassanā.
                 Ādīnavatoti dukkhānupassanā.
                 Vipariṇāmadhammatoti aniccānupassanā.
                 Asārakatoti anattānupassanā.
                 Aghamūlatoti dukkhānupassanā.
                 Vadhakatoti dukkhānupassanā.
                 Vibhavatoti aniccānupassanā.
                 Sāsavatoti dukkhānupassanā.
                 Saṅkhatatoti aniccānupassanā.
                 Mārāmisatoti dukkhānupassanā.
                 Jātidhammatoti dukkhānupassanā.
                 Jarādhammatoti dukkhānupassanā.
                 Byādhidhammatoti dukkhānupassanā.
                 Maraṇadhammatoti aniccānupassanā.
                 Sokadhammatoti dukkhānupassanā.
                 Paridevadhammatoti dukkhānupassanā.
                 Upāyāsadhammatoti dukkhānupassanā.
                 Saṅkilesadhammatoti dukkhānupassanā.
      Imehi cattārīsāya ākārehi anulomikaṁ khantiṁ paṭilabhati
 imehi cattārīsāya ākārehi sammattaniyāmaṁ okkamati.
-------------------------------------------------
[page 637]
      Imehi cattārīsāya ākārehi anulomikaṁ khantiṁ paṭilabhantassa
 imehi cattārīsāya ākārehi sammattaniyāmaṁ okkamantassa kati
 aniccānupassanā kati dukkhānupassanā kati anattānupassanā.
          Pañcavīsati anattānupassanā paññāsaṁ aniccānupassanā
          sataṁ pañcavīsatiñceva yāni dukkhe pavuccareti.
                    Vipassanākathā niṭṭhitā.
                    -----------------
                    Paññāvagge mātikakathā
      [737] < PTS. Ps II , 243 >Nicchāto muccatīti 1- vimokkho vijjāvimutti
 adhisīlaṁ adhicittaṁ adhipaññā passaddhi ñāṇaṁ dassanaṁ suddhi 2-
 nekkhammaṁ nissaraṇaṁ paviveko vossaggo cariyā jhānavimokkho
 bhāvanādhiṭṭhānajīvitaṁ 3-.
      Nicchātoti nekkhammena kāmacchandato nicchāto abyāpādena
 byāpādato nicchāto .pe. Paṭhamajjhānena nīvaraṇehi
 nicchāto .pe. Arahattamaggena sabbakilesehi nicchāto muccati 4-.
      Vimokkhoti nekkhammena kāmacchandato muccatīti vimokkho
 abyāpādena byāpādato muccatīti vimokkho .pe. Paṭhamajjhānena
 nīvaraṇehi muccatīti vimokkho .pe. Arahattamaggena

  *  *  *  *  *  *
  Footnote:1 Sī. Ma. - mokkho vimokkho. evamuparipi. niccato vimuttīti.
 2 Ma. Yu. visuddhi. 3 Ma. Yu. bhāvanā adhiṭṭhānaṁ jīvitaṁ. 4 Ma. ayaṁ pāṭho natthi.
-------------------------------------------------
[page 638]
 Sabbakilesehi muccatīti vimokkho.
      Vijjāvimuttīti nekkhammaṁ vijjatīti vijjā kāmacchandato
 muccatīti vimutti vijjanto muccati muccanto vijjatīti vijjāvimutti
 abyāpādaṁ 1- vijjatīti vijjā byāpādato muccatīti
 vimutti vijjanto muccati muccanto vijjatīti vijjāvimutti .pe.
 Arahattamaggo vijjatīti vijjā sabbakilesehi muccatīti vimutti
 vijjanto muccati muccanto vijjatīti vijjāvimutti.
      [738] Adhisīlaṁ adhicittaṁ adhipaññāti nekkhammena kāmacchandaṁ
 saṁvaraṭṭhena sīlavisuddhi avikkhepaṭṭhena cittavisuddhi
 dassanaṭṭhena diṭṭhivisuddhi yo tattha saṁvaraṭṭho ayaṁ adhisīlasikkhā
 yo tattha avikkhepaṭṭho ayaṁ adhicittasikkhā yo tattha
 dassanaṭṭho < PTS. Ps II , 244 >ayaṁ adhipaññāsikkhā abyāpādena byāpādaṁ
 saṁvaraṭṭhena sīlavisuddhi .pe. Arahattamaggena sabbakilese saṁvaraṭṭhena
 sīlavisuddhi avikkhepaṭṭhena cittavisuddhi dassanaṭṭhena diṭṭhivisuddhi
 yo tattha saṁvaraṭṭho ayaṁ adhisīlasikkhā yo tattha avikkhepaṭṭho
 ayaṁ adhicittasikkhā yo tattha dassanaṭṭho ayaṁ adhipaññāsikkhā.
      [739] Passaddhīti nekkhammena kāmacchandaṁ paṭippassambheti
 abyāpādena byāpādaṁ paṭippassambheti .pe. Arahattamaggena
 sabbakilese paṭippassambheti.
      Ñāṇanti kāmacchandassa pahīnattā nekkhammaṁ ñātaṭṭhena

  *  *  *  *  *  *
  Footnote:1 Ma. Yu. abyāpādo.
-------------------------------------------------
[page 639]
 Ñāṇaṁ byāpādassa pahīnattā abyāpādo ñātaṭṭhena ñāṇaṁ .pe.
 Sabbakilesānaṁ pahīnattā arahattamaggo ñātaṭṭhena ñāṇaṁ.
      Dassananti kāmacchandassa pahīnattā nekkhammaṁ diṭṭhattā
 dassanaṁ byāpādassa pahīnattā abyāpādo diṭṭhattā dassanaṁ .pe.
 Sabbakilesānaṁ pahīnattā arahattamaggo diṭṭhattā dassanaṁ.
      Visuddhīti kāmacchandaṁ pajahanto nekkhammena visujjhati byāpādaṁ
 pajahanto abyāpādena visujjhati .pe. Sabbakilese
 pajahanto arahattamaggena visujjhati.
      [740] Nekkhammanti kāmānametaṁ nissaraṇaṁ yadidaṁ nekkhammaṁ
 rūpānametaṁ nissaraṇaṁ yadidaṁ āruppaṁ yaṁ kho pana
 kiñci bhūtaṁ saṅkhataṁ paṭiccasamuppannaṁ nirodho tassa nekkhammaṁ
 byāpādassa abyāpādo nekkhammaṁ thīnamiddhassa ālokasaññā
 nekkhammaṁ .pe..
      Nissaraṇanti kāmānametaṁ nissaraṇaṁ yadidaṁ nekkhammaṁ
 rūpānametaṁ nissaraṇaṁ yadidaṁ āruppaṁ yaṁ kho pana kiñci bhūtaṁ
 saṅkhataṁ paṭiccasamuppannaṁ nirodho tassa nissaraṇaṁ kāmacchandassa
 nekkhammaṁ nissaraṇaṁ byāpādassa abyāpādo nissaraṇaṁ .pe.
 Sabbakilesānaṁ arahattamaggo nissaraṇaṁ.
      Pavivekoti kāmacchandassa nekkhammaṁ paviveko < PTS. Ps II , 245 >byāpādassa
 abyāpādo paviveko .pe. Sabbakilesānaṁ arahattamaggo
-------------------------------------------------
[page 640]
 Paviveko.
      Vossaggoti nekkhammena kāmacchandaṁ vossajjati abyāpādena
 byāpādaṁ vossajjati .pe. Arahattamaggena sabbakilese
 vossajjati.
      Cariyāti kāmacchandaṁ pajahanto nekkhammena carati byāpādaṁ
 pajahanto abyāpādena carati .pe. Sabbakilese pajahanto
 arahattamaggena carati.
      Jhānavimokkhoti nekkhammaṁ jāyatīti jhānaṁ kāmacchandaṁ
 jhāpetīti jhānaṁ jāyanto muccatīti jhānavimokkho jhāpento
 muccatīti jhānavimokkho jāyantīti dhammā jhāpentīti kilese
 jāte ca jhāpe ca jānātīti jhānavimokkho abyāpādo
 jāyatīti jhānaṁ byāpādaṁ jhāpetīti jhānaṁ ālokasaññā jāyatīti
 jhānaṁ .pe. Thīnamiddhaṁ jhāpetīti jhānaṁ .pe. Arahattamaggo
 jāyatīti jhānaṁ sabbakilese jhāpetīti jhānaṁ jāyanto
 muccatīti jhānavimokkho jhāpento muccatīti jhānavimokkho
 jāyantīti dhammā jhāpentīti kilese jāte ca jhāpe ca
 jānātīti jhānavimokkho.
      [741] Bhāvanādhiṭṭhānajīvitanti kāmacchandaṁ pajahanto
 nekkhammaṁ bhāvetīti bhāvanāsampanno nekkhammavasena cittaṁ adhiṭṭhātīti
 adhiṭṭhānasampanno svāyaṁ evaṁ bhāvanāsampanno adhiṭṭhānasampanno
-------------------------------------------------
[page 641]
 Samaṁ jīvati no visamaṁ sammā jīvati no micchā visuddhaṁ
 jīvati no kiliṭṭhanti ājīvasampanno svāyaṁ evaṁ bhāvanāsampanno
 adhiṭṭhānasampanno ājīvasampanno yaññadeva parisaṁ
 upasaṅkamati yadi khattiyaparisaṁ yadi brāhmaṇaparisaṁ yadi gahapatiparisaṁ
 yadi samaṇaparisaṁ visārado upasaṅkamati amaṅkubhūto taṁ kissahetu
 tathā hi so bhāvanāsampanno adhiṭṭhānasampanno ājīvasampanno
 byāpādaṁ pajahanto abyāpādaṁ bhāvetīti bhāvanāsampanno thīnamiddhaṁ
 pajahanto ālokasaññaṁ bhāvetīti bhāvanāsampanno uddhaccaṁ
 pajahanto avikkhepaṁ bhāvetīti bhāvanāsampanno vicikicchaṁ pajahanto
 dhammavavatthānaṁ bhāvetīti bhāvanāsampanno avijjaṁ pajahanto
 ñāṇaṁ 1- bhāvetīti < PTS. Ps II , 246 >bhāvanāsampanno aratiṁ pajahanto pāmujjaṁ
 bhāvetīti bhāvanāsampanno nīvaraṇaṁ 2- pajahanto paṭhamajjhānaṁ bhāvetīti
 bhāvanāsampanno .pe. Sabbakilese pajahanto arahattamaggaṁ
 bhāvetīti bhāvanāsampanno arahattamaggavasena cittaṁ adhiṭṭhātīti
 adhiṭṭhānasampanno svāyaṁ evaṁ bhāvanāsampanno adhiṭṭhānasampanno
 samaṁ jīvati no visamaṁ sammā jīvati no micchā visuddhaṁ jīvati
 no kiliṭṭhanti ājīvasampanno svāyaṁ evaṁ bhāvanāsampanno
 adhiṭṭhānasampanno ājīvasampanno yaññadeva parisaṁ upasaṅkamati
 yadi khattiyaparisaṁ yadi brāhmaṇaparisaṁ yadi gahapatiparisaṁ yadi
 samaṇaparisaṁ visārado upasaṅkamati amaṅkubhūto taṁ kissahetu

  *  *  *  *  *  *
  Footnote:1 Ma. vijjaṁ. 2 Ma. nīvaraṇe.
-------------------------------------------------
[page 642]
 Tathā hi so bhāvanāsampanno adhiṭṭhānasampanno ājīvasampannoti.
                       Mātikakathā niṭṭhitā.
                     Paṭisambhidāpakaraṇaṁ samattaṁ.
                        Tatruddānaṁ bhavati
          ñāṇaṁ diṭṭhi ca assāsaṁ 1- indriyaṁ vimokkhena pañcamaṁ
          gatikammaṁ vipallāso maggo maṇḍena 2- te dasa
          yuganaddhaṁ saccabojjhaṅgā mettā virāgena pañcamaṁ
          paṭisambhidā dhammacakkaṁ lokuttaraṁ balaṁ suññato te dasa 3-
          paññā iddhi abhisamayo vivekaṁ cariyena 4- pañcamaṁ
          pāṭihiriyañca samasīsañca 5- satipaṭṭhānaṁ vipassanā 6-
          tatiye paññavaggamhi mātikāya ca te dasāti.
                           [7]-
          Tivaggo yassa vikkhepo 8- paṭisambhidāpakaraṇe
          anantanayamaggesu gambhīro sāgarūpamo
          nabhaṁ ca tārakākiṇṇaṁ thūlo jātassaro yathā
          kathikānaṁ vilāsāya yoginaṁ ñāṇajotananti.
                    Iti paṭisambhidā niṭṭhitā.
                      -------------

  *  *  *  *  *  *
  Footnote:1 Yu. ānāpānaṁ. 2 Yu. maṇḍoti. 3 Ma. ñāṇaṁ ... te dasāti ime pāṭhā
 natthi. Yu. te dasāti idaṁ pāṭhadvayaṁ natthi. 4 Ma. Yu. viveko cariyapañcamo.
 5 Ma. pāṭihāri samasīsi. Yu. paṭihāriyañca .... 6 Yu. sati vipassanamātikāti.
 7 Ma. mahāvaggo yuganaddho paññāvaggo ca nāmako. 8 Ma. tayova vaggo imamhi.
-------------------------------------------------
