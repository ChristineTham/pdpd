[page 001]
                  Suttantapiṭake khuddakanikāyassa
                         vimānavatthu
                        --------
            namo tassa bhagavato arahato sammāsambuddhassa.
                       Paṭhamo pīṭhavaggo
              [1] < PTS. Vv , 1 >Pīṭhante sovaṇṇamayaṁ uḷāraṁ
                  manojavaṁ gacchati yenakāmaṁ
                  alaṅkate mālyadhare 1- suvatthe
                  obhāsasi vijjurivabbhakūṭaṁ
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā

  *  *  *  *  *  *
  Footnote:1 yuropiyapotthake malyadhare .pe.
-------------------------------------------------
[page 002]
         Pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  abbhāgatānāsanakaṁ adāsiṁ
                  abhivādayiṁ añjalikaṁ akāsiṁ
                  yathānubhāvañca adāsi dānaṁ
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamakāsi puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                      Pīṭhavimānaṁ paṭhamaṁ.
              [2] < PTS. Vv , 8 >Pīṭhante veḷuriyamayaṁ uḷāraṁ
                  manojavaṁ gacchati yenakāmaṁ
                  alaṅkate mālyadhare suvatthe
                  obhāsasi vijjurivabbhakūṭaṁ
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
-------------------------------------------------
[page 003]
                  Kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  abbhāgatānāsanakaṁ adāsiṁ
                  abhivādayiṁ añjalikaṁ akāsiṁ
                  yathānubhāvañca adāsi dānaṁ
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamakāsi puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                      Pīṭhavimānaṁ dutiyaṁ.
              [3] < PTS. Vv , 15 >Pīṭhante sovaṇṇamayaṁ uḷāraṁ
                  manojavaṁ gacchati yenakāmaṁ
                  alaṅkate mālyadhare suvatthe
                  obhāsasi vijjurivabbhakūṭaṁ
         kena tetādiso vaṇṇo kena te idhamijjhati
-------------------------------------------------
[page 004]
         Uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggalānena pucchitā
         pañhaṁ puṭṭhā viyākāsi yassa kammassidaṁ phalaṁ
                  appassa kammassa phalaṁ mamedaṁ
                  yenamhi evañjalitānubhāvā
                  ahaṁ manussesu manussabhūtā
                  purimāya jātiyā manussaloke
         addasaṁ virajaṁ bhikkhuṁ vippasannamanāvilaṁ
         tassa adāsihaṁ pīṭhaṁ pasannā sakehi pāṇihi
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamakāsi puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                      Pīṭhavimānaṁ tatiyaṁ.
-------------------------------------------------
[page 005]
              [4] < PTS. Vv , 23 >Pīṭhante veḷuriyamayaṁ uḷāraṁ
                  manojavaṁ gacchati yenakāmaṁ
                  alaṅkate mālyadhare suvatthe
                  obhāsasi vijjurivabbhakūṭaṁ
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  appassa kammassa phalaṁ mamedaṁ
                  yenamhi evañjalitānubhāvā
                  ahaṁ manussesu manussabhūtā
                  purimāya jātiyā manussaloke
         addasaṁ virajaṁ bhikkhuṁ vippasannamanāvilaṁ
         tassa adāsihaṁ pīṭhaṁ pasannā sakehi pāṇihi
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
-------------------------------------------------
[page 006]
                  Akkhāmi taṁ bhikkhu mahānubhāva
                  manussabhūtā yamahaṁ 1- akāsiṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                      Pīṭhavimānaṁ catutthaṁ.
     [5] < PTS. Vv , 31 >Kuñjaro te varāroho nānāratanakappano
         ruciro thāmavā javasampanno ākāsamhi samīhati
         padumī padumapattakkhī 2- padumuppalajutindharo 3-
         padumacuṇṇābhikiṇṇaṅgo 2- sovaṇṇapokkharamālavā
         padumānusataṁ maggaṁ padumapattavibhūsitaṁ 2-
         ṭhitaṁ vaggumanugghāti mitaṁ gacchati vāraṇo
         tassa pakkamamānassa sovaṇṇakaṁsā ratissarā
         tesaṁ suyyati nigghoso turiye pañcaṅgike yathā
         tassa nāgassa khandhamhi sucivatthā alaṅkatā
         mahantaṁ accharāsaṅghaṁ vaṇṇena atirocasi
         dānassa te idaṁ phalaṁ atho sīlassa vā pana
         atho añjalikammassa taṁ me akkhāhi pucchitā (ti .)
         sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ

  *  *  *  *  *  *
  Footnote:1. Ma. yamakāsi puññaṁ. 2 Ma. Yu. padma -. 3 Ma. Yu. padmuppala -.
-------------------------------------------------
[page 007]
         Disvāna guṇasampannaṁ jhāyiṁ jhānarataṁ sataṁ
         adāsiṁ pupphābhikiṇṇaṁ āsanaṁ dussasanthataṁ
         upaḍḍhapadumamālāhaṁ āsanassa samantato
         abbhokirissaṁ pattehi pasannā sakehi pāṇihi
         tassa kammakusalassa idaṁ me tādisaṁ phalaṁ
         sakkāro garukāro ca devānaṁ apacitā ahaṁ
         yo ve sammāvimuttānaṁ santānaṁ brahmacārinaṁ
         pasanno āsanaṁ dajjā evaṁ nande yathā ahaṁ
         tasmā hi attakāmena mahattamabhikaṅkhatā
         āsanaṁ dātabbaṁ hoti sarīrantimadhārinanti.
                     Kuñjaravimānaṁ pañcamaṁ.
     [6] < PTS. Vv , 43 >Suvaṇṇacchadanaṁ nāvaṁ nāri āruyha tiṭṭhasi
         ogāḷhasi 1- pokkharaṇiṁ padumaṁ 2- chindasi pāṇinā
         kūṭāgārā nivesā 3- te vibhattā bhāgaso mitā
         daddallamānā ābhanti samantā caturo disā 4-
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ

  *  *  *  *  *  *
  Footnote:1 Po. Ma. Yu. ogāhasi. 2 Ma. Yu. padmaṁ. 3 Po. nivāsā. 4 Ma. kūṭāgārā .pe.
 caturo disāti ayaṁ gāthā na pākaṭā.
-------------------------------------------------
[page 008]
                  Kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  purimāya 1- jātiyā manussaloke
                  disvāna bhikkhū tasite kilante
                  uṭṭhāya pātuṁ udakaṁ adāsiṁ
                  yo ve kilantāna pipāsitānaṁ
                  uṭṭhāya pātuṁ udakaṁ dadāti
                  sītodakā tassa bhavanti najjo
                  pahūtamalyā bahupuṇḍarīkā
                  taṁ āpagā anupariyanti sabbadā
                  sītodakā vālukasanthatā nadī
                  ambā ca sālā tilakā ca jambuyo
                  uddālakā pāṭaliyo ca phullā
                  taṁ bhūmibhāgehi upetarūpaṁ
                  vimānaseṭṭhaṁ bhusasobhamānaṁ
                  tasseva kammassa ayaṁ vipāko
                  etādisaṁ puññakatā 2- labhanti

  *  *  *  *  *  *
  Footnote:1 Yu. parimayā. 2 Po. Sī. katapuññā.
-------------------------------------------------
[page 009]
         Kūṭāgārā nivesā me vibhattā bhāgaso mitā
         daddallamānā 1- ābhanti samantā caturo disā
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamahaṁ 2- akāsiṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                     Nāvāvimānaṁ chaṭṭhaṁ.
     [7] < PTS. Vv , 53 >Suvaṇṇacchadanaṁ nāvaṁ nāri āruyha tiṭṭhasi
         ogāḷhasi 3- pokkharaṇiṁ padumaṁ 4- chindasi pāṇinā
         kūṭāgārā nivesā te vibhattā bhāgaso mitā
         daddallamānā ābhanti samantā caturo disā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.

  *  *  *  *  *  *
  Footnote:1 Po. daddaḷhamānā. 2 Ma. Yu. yamakāsi puññaṁ. 3 Po. Ma. Yu. ogāhasi.
 4 Ma. Yu. padmaṁ.
-------------------------------------------------
[page 010]
         Sā 1- devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke
                  disvāna bhikkhuṁ tasitaṁ kilantaṁ
                  uṭṭhāya pātuṁ udakaṁ adāsiṁ
                  yo ve kilantassa pipāsitassa
                  uṭṭhāya pātuṁ udakaṁ dadāti
                  sītodakā tassa bhavanti najjo
                  pahūtamalyā bahupuṇḍarīkā
                  taṁ āpagā anupariyanti sabbadā
                  sītodakā vālukasanthatā nadī
                  ambā ca sālā tilakā ca jambuyo
                  uddālakā pāṭaliyo ca phullā
                  taṁ bhūmibhāgehi upetarūpaṁ
                  vimānaseṭṭhaṁ bhusasobhamānaṁ
                  tasseva 2- kammassa ayaṁ vipāko
                  etādisaṁ puññakatā labhanti
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā

  *  *  *  *  *  *
  Footnote:1 Yu. sa. 2 Ma. tassīdha.
-------------------------------------------------
[page 011]
                  Akkhāmi te bhikkhu mahānubhāva
                  manussabhūtā yamakāsi puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                     Nāvāvimānaṁ sattamaṁ.
     [8] < PTS. Vv , 63 >Suvaṇṇacchadanaṁ nāvaṁ nāri āruyha tiṭṭhasi
         ogāḷhasi 1- pokkharaṇiṁ padumaṁ 2- chindasi pāṇinā
         kūṭāgārā nivesā te vibhattā bhāgaso mitā
         daddallamānā ābhanti samantā caturo disā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā sambuddheneva pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke

  *  *  *  *  *  *
  Footnote:1 Yu. ogāhasi. 2 Ma. Yu. padmaṁ.
-------------------------------------------------
[page 012]
                  Disvāna bhikkhū tasite kilante
                  uṭṭhāya pātuṁ udakaṁ adāsiṁ
                  yo ve kilantāna pipāsitānaṁ
                  uṭṭhāya pātuṁ udakaṁ dadāti
                  sītodakā tassa bhavanti najjo
                  pahūtamalyā bahupuṇḍarīkā
                  taṁ āpagā anupariyanti sabbadā
                  sītodakā vālukasanthatā nadī
                  ambā ca sālā tilakā ca jambuyo
                  uddālakā pāṭaliyo ca phullā
                  taṁ bhūmibhāgehi upetarūpaṁ
                  vimānaseṭṭhaṁ bhusasobhamānaṁ
                  tasseva kammassa ayaṁ vipāko
                  etādisaṁ puññakatā labhanti
         kūṭāgārā nivesā me vibhattā bhāgaso mitā
         daddallamānā ābhanti samantā caturo disā
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā [1]-
                  tenamhi evañjalitānubhāvā
                  vaṇṇo ca me sabbadisā pabhāsatīti

  *  *  *  *  *  *
  Footnote:1 Ma. akkhāmi te buddhamahānubhāva manussabhūtā yamakāsi puññaṁ.
-------------------------------------------------
[page 013]
                  Etassa kammassa ayaṁ vipāko 1-
                  uṭṭhāya 2- buddho udakaṁ apāsīti 3-.
                     Nāvāvimānaṁ aṭṭhamaṁ.
     [9] < PTS. Vv , 75 >Abhikkantena vaṇṇena yā tvaṁ tiṭṭhasi devate
         obhāsentī disā sabbā osadhī viya tārakā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
         kena tvaṁ vimalobhāsā atirocasi devate
         kena te sabbagattehi sabbā obhāsare disā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
           pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke
                  tamandhakāramhi 4- timīsikāyaṁ
                  padīpakālamhi adaṁ padīpaṁ
                  yo andhakāramhi timīsikāyaṁ

  *  *  *  *  *  *
  Footnote:1 Po. kammassidaṁ phalaṁ. Ma. phalaṁ mamedaṁ. 2 Po. Ma. atthāya. 3 Ma. apāyīti.
 4 Po. samandhakāramhi.
-------------------------------------------------
[page 014]
                  Padīpakālamhi dadāti dīpaṁ
                  uppajjati jotirasaṁ vimānaṁ
                  pahūtamalyaṁ bahupuṇḍarīkaṁ
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
         tenāhaṁ vimalobhāsā atirocāmi devatā
         tena me sabbagattehi sabbā obhāsare disā
                  akkhāmi te bhikkhu mahānubhāva
                  manussabhūtā yamakāsi 1- puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                      Padīpavimānaṁ navamaṁ.
    [10] < PTS. Vv , 85 >Abhikkantena vaṇṇena yā tvaṁ tiṭṭhasi devate
         obhāsentī disā sabbā osadhī viya tārakā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.

  *  *  *  *  *  *
  Footnote:1 Po. yamahaṁ akāsiṁ.
-------------------------------------------------
[page 015]
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke
         addasaṁ virajaṁ buddhaṁ vippasannamanāvilaṁ
         āsajja dānaṁ adāsiṁ akāmā tiladakkhiṇaṁ
         dakkhiṇeyyassa buddhassa pasannā sakehi pāṇihi
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamakāsi puññaṁ
                  tenamhi evañjalitānubhāvā
                  vaṇṇo ca me sabbadisā pabhāsatīti.
                    Tiladakkhiṇavimānaṁ dasamaṁ.
             [11] < PTS. Vv , 93 >Koñcā mayurā diviyā ca haṁsā
                  vaggussarā kokilā sampatanti
                  pupphābhikiṇṇaṁ rammamidaṁ vimānaṁ
                  anekacittaṁ naranārisevitaṁ
                  tatthacchasi devi mahānubhāve
                  iddhī vikubbanti anekarūpā
-------------------------------------------------
[page 016]
                  Imā ca te accharāyo samantato
                  naccanti gāyanti pamodayanti 1-
                  deviddhipattāsi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  patibbatā anaññamanā ahosiṁ
                  mātāva puttaṁ anurakkhamānā
                  kuddhāpihaṁ nappharusaṁ avocaṁ
                  sacce ṭhitā mosavajjaṁ pahāya
                  dāne ratā saṅgahitattabhāvā
                  annañca pānañca pasannacittā
                  sakkacca dānaṁ vipulaṁ adāsiṁ
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamakāsi puññaṁ

  *  *  *  *  *  *
  Footnote:1 Po. pamodanti ca. Ma. mamodayanti ca.
-------------------------------------------------
[page 017]
                  Tenamhi evañjalitānubhāvā
                  vaṇṇo ca me sabbadisā pabhāsatīti.
                  Patibbatāvimānaṁ ekādasamaṁ.
             [12] < PTS. Vv , 101 >Veḷuriyatthambhaṁ ruciraṁ pabhassaraṁ
                  vimānamāruyha anekacittaṁ
                  tatthacchasi devi mahānubhāve
                  uccāvacā iddhivikubbamānā
                  imā ca te accharāyo samantato
                  naccanti gāyanti pamodayanti
                  deviddhipattāsi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  upāsikā cakkhumato ahosiṁ
                  pāṇātipātā viratā ahosiṁ
                  loke adinnaṁ parivajjayissaṁ
                  amajjapā 1- nāpi musā abhāṇiṁ

  *  *  *  *  *  *
  Footnote:1 Ma. amajjapāno ca.
-------------------------------------------------
[page 018]
                  Sakena sāminā ahosiṁ tuṭṭhā
                  annañca pānañca pasannacittā
                  sakkacca dānaṁ vipulaṁ adāsiṁ
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamahaṁ akāsiṁ 1-
                  tenamhi evañjalitānubhāvā
                  vaṇṇo ca me sabbadisā pabhāsatīti.
                  Dutiyapatibbatāvimānaṁ dvādasamaṁ.
    [13] < PTS. Vv , 109 >Abhikkantena vaṇṇena yā tvaṁ tiṭṭhasi devate
         obhāsentī disā sabbā osadhī viya tārakā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ

  *  *  *  *  *  *
  Footnote:1 Ma. yamakāsi puññaṁ.
-------------------------------------------------
[page 019]
                  Ahaṁ manussesu manussabhūtā
                  suṇisā ahosiṁ sasurassa ghare 1-
          addasaṁ virajaṁ bhikkhuṁ vippasannamanāvilaṁ
          tassa adāsihaṁ pūvaṁ pasannā sakehi 2- pāṇihi
          bhāgaḍḍhabhāgaṁ datvāna modāmi nandane vane
          tena metādiso vaṇṇo tena me idhamijjhati
          uppajjanti ca me bhogā ye keci manaso piyā
                  tenamhi evañjalitānubhāvā
                  vaṇṇo ca me sabbadisā pabhāsatīti.
                    Suṇisāvimānaṁ terasamaṁ.
     [14] < PTS. Vv , 117 >Abhikkantena vaṇṇena yā tvaṁ tiṭṭhasi devate
          obhāsentī disā sabbā osadhī viya tārakā
          kena tetādiso vaṇṇo kena te idhamijjhati
          uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
          Sā devatā attamanā moggallānena pucchitā
          pañhaṁ puṭṭhā viyākāsi yassa kammassidaṁ phalaṁ

  *  *  *  *  *  *
  Footnote:1 Ma. gehe. 2 Ma. sehi.
-------------------------------------------------
[page 020]
                  Ahaṁ manussesu manussabhūtā
                  suṇisā ahosiṁ sasurassa ghare
         addasaṁ virajaṁ bhikkhuṁ vippasannamanāvilaṁ
         tassa adāsihaṁ bhāgaṁ pasannā sakehi pāṇihi
         kummāsapiṇḍaṁ datvāna modāmi nandane vane
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  tenamhi evañjalitānubhāvā
                  vaṇṇo ca me sabbadisā pabhāsatīti.
                    Suṇisāvimānaṁ cuddasamaṁ.
    [15] < PTS. Vv , 125 >Abhikkantena vaṇṇena yā tvaṁ tiṭṭhasi devate
         obhāsentī disā sabbā osadhī viya tārakā
         kena tetādiso vaṇṇo kena te idhamijjhati
         uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
         Sā devatā attamanā moggallānena pucchitā
         pañhaṁ puṭṭhā viyākāsi yassa kammassidaṁ phalaṁ
-------------------------------------------------
[page 021]
                  Issā ca macchariyamāno 1- palāso
                  nāhosi mayhaṁ gharamāvasantiyā
                  akkodhanā bhattu vasānuvattinī
                  uposathe niccappamattā 2-
         cātuddasiṁ pañcadasiṁ yā ca pakkhassa aṭṭhamī
         pāṭihāriyapakkhañca aṭṭhaṅgasusamāgataṁ
         uposathaṁ upavasiṁ 3- sadā sīle susaṁvutā
         saññamā saṁvibhāgā ca vimānaṁ āvasāmahaṁ
         pāṇātipātā viratā musāvādā ca saññatā
         theyyā ca aticārā ca majjapānā ca ārakā
         pañcasikkhāpade ratā ariyasaccānakovidā
         upāsikā cakkhumato gotamassa yasassino
         sāhaṁ sakena sīlena yasasā ca yasassinī
         anubhomi sakaṁ puññaṁ sukhitā camhi anāmayā
         tena metādiso vaṇṇo tena me idhamijjhati
         uppajjanti ca me bhogā ye keci manaso piyā
                  akkhāmi te bhikkhu mahānubhāva
                  manussabhūtā yamahaṁ akāsiṁ
                  tenamhi evañjalitānubhāvā

  *  *  *  *  *  *
  Footnote:1 Ma. maccheramatho. Yu. macchariyamatho. 2 Ma. niccahamappamattā.
 3 Po. Ma. upavasissaṁ.
-------------------------------------------------
[page 022]
                  Vaṇṇo ca me sabbadisā pabhāsatīti.
       Mama ca bhante vacanena bhagavato pāde sirasā vandeyyāsi
 uttarā nāma bhante upāsikā bhagavato pāde sirasā vandatīti
 anacchariyaṁ kho panetaṁ bhante yaṁ maṁ bhagavā aññatarasmiṁ sāmaññaphale
 byākareyya taṁ bhagavā sakadāgāmiphale byākāsīti.
                   Uttarāvimānaṁ paṇṇarasamaṁ.
             [16] < PTS. Vv , 137 >Yuttā ca te paramālaṅkatā hayā
                  adhomukhā aghasi gamā balī javā
                  abhinimmitā pañca rathā satā ca te
                  anventi taṁ sārathicoditā hayā
                  sā tiṭṭhasi rathavare alaṅkatā
                  obhāsayaṁ jalamiva jotipāvako
                  pucchāmi taṁ varatanu anomadassane
                  kasmā kāyā anadhivaraṁ upāgami
                  kāmaggapattānaṁ yamāhu anuttarā
                  nimmāya nimmāya ramanti devatā
                  tasmā kāyā accharā kāmavaṇṇinī
                  idhāgatā anadhivaraṁ namassituṁ
                  kiṁ tvaṁ pure sucaritamācarī idha
-------------------------------------------------
[page 023]
                  Kenāsi tvaṁ amitayasā sukhedhitā
                  iddhī ca te anadhivarā vihaṅgamā
                  vaṇṇo ca te dasa disā virocati
                  devehi tvaṁ parivutā sakkatā casi
                  kuto cutā sugatigatāsi devate
                  kassa vā tvaṁ vacanakarānusāsaniṁ
                  ācikkha me tvaṁ yadi buddhasāvikā (ti).
                  Nagantare nagaravare sumāpite
                  paricārikā rājavarassa sirīmato
                  naccehi gītehi 1- paramasusikkhitā ahuṁ
                  sirimāti maṁ rājagahe avediṁsu
                  buddho ca me isinisabho vināyako
                  adesayi samudayadukkhaniccataṁ
                  asaṅkhataṁ dukkhanirodhaṁ sassataṁ
                  maggañcimaṁ akuṭilaṁ añjasaṁ sivaṁ
                  sutvānahaṁ amatapadaṁ asaṅkhataṁ
                  tathāgatassa anadhivarassa sāsanaṁ
                  sīlesvāhaṁ paramasusaṁvutā ahuṁ
                  dhamme ṭhitā naravarabuddhadesite
                  ñatvāna taṁ 2- virajaṁ padaṁ asaṅkhataṁ

  *  *  *  *  *  *
  Footnote:1 Ma. Yu. nacce gīte. 2 ñatvānahantipi.
-------------------------------------------------
[page 024]
                  Tathāgatena anadhivarena desitaṁ
                  tatthevahaṁ samathasamādhimāphusiṁ
                  sāyeva me paramaniyāmatā ahu
                  laddhānahaṁ amatavaraṁ visesanaṁ
                  ekaṁsikā abhisamaye visesiya
                  asaṁsayā bahujanapūjitā ahaṁ
                  khiḍḍaṁ ratiṁ paccanubhomanappakaṁ
                  evaṁ ahaṁ amatarasamhi devatā
                  tathāgatassa anadhivarassa sāvikā
                  dhammaddasā paṭhamaphale patiṭṭhitā
                  sotāpannā na ca punamatthi duggati
                  sā vandituṁ anadhivaraṁ upāgamiṁ
                  pāsādike kusalarate ca bhikkhavo
                  namassituṁ samaṇasamāgamaṁ sivaṁ
                  sagāravā sirimato dhammarājino
                  disvā muniṁ muditamanamhi pīṇitā
                  tathāgataṁ naravaradammasārathiṁ
                  taṇhacchidaṁ kusalarataṁ vināyakaṁ
                  vandāmahaṁ paramahitānukampakanti.
                    Sirimāvimānaṁ soḷasamaṁ.
-------------------------------------------------
[page 025]
             [17] < PTS. Vv , 150 >Idaṁ vimānaṁ ruciraṁ pabhassaraṁ
                  veḷuriyatthambhaṁ satataṁ sunimmalaṁ 1-
                  suvaṇṇarukkhehi samantamotthataṁ
                  ṭhānaṁ mamaṁ kammavipākasambhavaṁ
                  tatrūpapannā purimaccharā imā
                  sataṁ sahassāni sakena kammunā
                  tuvaṁsi ajjhūpagatā yasassinī
                  obhāsayaṁ tiṭṭhasi pubbadevatā
                  sasī adhiggayha yathā virocati
                  nakkhattarājāriva tārakāgaṇaṁ
                  tatheva tvaṁ accharāsaṅgaṇaṁ imaṁ
                  daddallamānā yasasā virocasi
                  kuto nu āgamma anomadassane
                  upapannā tvaṁ bhavanaṁ mamaṁ idaṁ
                  brahmaṁva devā tidasā sahindakā
                  sabbe na tappāmase dassanena tanti.
                  Yametaṁ sakka anupucchase mamaṁ
                  kuto cutā idha āgatā tuvaṁ
                  bārāṇasī nāma puratthi kāsinaṁ
                  tattha pure ahosiṁ pesakārikā 2-

  *  *  *  *  *  *
  Footnote:1 Po. Ma. Yu. sunimmitaṁ. 2 Po. Ma. Yu. kesakārikā.
-------------------------------------------------
[page 026]
                  Buddhe ca dhamme ca pasannamānasā
                  saṅghe ca ekantagatā asaṁsayā
                  akhaṇḍasikkhāpadā āgatapphalā
                  sambodhidhamme niyatā anāmayāti
                  tantyābhinandāmase svāgatañca te
                  dhammena ca tvaṁ yasasā virocasi
                  buddhe ca dhamme ca pasannamānase
                  saṅghe ca ekantagate asaṁsaye
                  akhaṇḍasikkhāpade āgatapphale
                  sambodhidhamme niyate anāmayeti.
                   Pesakāriyavimānaṁ sattarasamaṁ.
                           Uddānaṁ
           pañca pīṭhā tayo nāvā padīpā tiladakkhiṇā
           dve patī dve suṇisā uttarā sirimā pesakārikā
           vaggo tena pavuccatīti.
                   Itthīvimāne vaggo paṭhamo.
                     Dutiyo cittalatāvaggo
    [18] 1 < PTS. Vv , 157 >Api sakkova devindo ramme cittalatāvane
           samantā anupariyāsi nārīgaṇapurakkhatā
-------------------------------------------------
[page 027]
           Obhāsentī disā sabbā osadhī viya tārakā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
           Sā devatā attamanā moggallānena pucchitā
           pañhaṁ puṭṭhā viyākāsi yassa kammassidaṁ phalaṁ
                  ahaṁ manussesu manussabhūtā
                  dāsī ahosiṁ parapessiyā kule
           upāsikā cakkhumato gotamassa yasassino
           tassā me nikkamo āsi sāsane tassa tādino
           kāmaṁ bhijjatu yaṁ kāyo neva atthettha santhanaṁ
           sikkhāpadānaṁ pañcannaṁ maggo sovatthiko sivo
           akaṇṭako agahano uju sabbhi pavedito
           nikkamassa phalaṁ passa yathidaṁ pāpuṇitthikā
           āmantanikā raññomhi sakkassa vasavattino
           saṭṭhi turiyasahassāni paṭibodhaṁ karonti me
           ālambo gaggamo bhīmo sādhuvādi pasaṁsiyo
-------------------------------------------------
[page 028]
           Pokkharo ca suphasso ca vīṇāmokkhā ca nāriyo
           nandā ceva sunandā ca soṇadinnā sucimhitā
           ālambusā missakesī 1- puṇḍarīkāti dāruṇī
           enipassā supassā ca subhaddā mudukāvadī
           etā aññā ca seyyāse accharānaṁ pabodhikā
           tā maṁ kālenupāgantvā abhibhāsanti devatā
           handa naccāma gāyāma handa taṁ ramayāmase
           nayidaṁ akatapuññānaṁ katapuññānamevidaṁ
           asokaṁ nandanaṁ rammaṁ tidasānaṁ mahāvanaṁ
           sukhaṁ akatapuññānaṁ idha natthi parattha ca
           sukhañca katapuññānaṁ idha ceva parattha ca
           tesaṁ sahabyakāmānaṁ kattabbaṁ kusalaṁ bahuṁ
           katapuññā hi modanti sagge bhogasamaṅginoti.
                      Dāsīvimānaṁ paṭhamaṁ.
    [19] 2 < PTS. Vv , 172 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā

  *  *  *  *  *  *
  Footnote:1 Po. Ma. Yu. alambusā missakesī ca.
-------------------------------------------------
[page 029]
           Pañhaṁ puṭṭhā viyākāsi yassa kammassidaṁ phalaṁ
           kevaṭṭadvārā nikkhamma ahu mayhaṁ nivesanaṁ
           tattha saṁsaramānānaṁ sāvakānaṁ mahesinaṁ
           odanaṁ kummāsaṁ ḍākaṁ loṇasovīrakañcahaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīlesu saṁvutā
           saññamā saṁvibhāgā ca vimānaṁ āvasāmahaṁ
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccānakovidā
           upāsikā cakkhumato gotamassa yasassino
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
       Mama ca bhante vacanena bhagavato pāde sirasā vandeyyāsi
 lakhumā nāma bhante upāsikā bhagavato pāde sirasā vandatīti
 anacchariyaṁ kho panetaṁ bhante yaṁ maṁ bhagavā aññatarasmiṁ sāmaññaphale
 byākareyya taṁ bhagavā sakadāgāmiphale byākāsīti.
                     Lakhumāvimānaṁ dutiyaṁ.
-------------------------------------------------
[page 030]
    [20] 3 < PTS. Vv , 184 >Piṇḍāya te carantassa tuṇhībhūtassa tiṭṭhato
           daḷiddā kapaṇā nārī parāgāraṁ avassitā 1-
           yā te adāsi ācāmaṁ pasannā sakehi pāṇihi
           sā hitvā mānusaṁ dehaṁ kaṁ nu sādisataṁ gatāti.
           Piṇḍāya me carantassa tuṇhībhūtassa tiṭṭhato
           daḷiddā kapaṇā nārī parāgāraṁ avassitā 1-
           yā me adāsi ācāmaṁ pasannā sakehi pāṇihi
           sā hitvā mānusaṁ dehaṁ vippamuttā ito cutā
           nimmānaratino nāma santi devā mahiddhikā
           tattha sā sukhitā nārī moditācāmadāyikā
           aho dānaṁ varākiyā kassape supatiṭṭhitaṁ
           parābhatena dānena ijjhittha vata dakkhiṇā
           yā mahesittaṁ kareyya cakkavattissa rājino
           nārī sabbaṅgakalyāṇī bhattu cānomadassikā
           etassācāmadānassa kalaṁ nāgghanti soḷasiṁ
           sataṁ nikkhā sataṁ assā sataṁ assatarī rathā
           sataṁ kaññāsahassāni āmuttamaṇikuṇḍalā
           etassācāmadānassa kalaṁ nāgghanti soḷasiṁ
           sataṁ hemavatā nāgā īsā dantā urūḷhavā
           suvaṇṇakacchā mātaṅgā hemakappanivāsasā

  *  *  *  *  *  *
  Footnote:1 apassitātipi.
-------------------------------------------------
[page 031]
           Etassācāmadānassa kalaṁ nāgghanti soḷasiṁ
           catunnaṁ mahādīpānaṁ issaraṁ yodha kāraye
           etassācāmadānassa kalaṁ nāgghanti soḷasinti.
                   Ācāmadāyikāvimānaṁ tatiyaṁ.
    [21] 4 < PTS. Vv , 194 >Caṇḍāli vanda pādāni gotamassa yasassino
           tameva anukampāya aṭṭhāsi isisattamo
           abhippasādehi manaṁ arahantamhi tādine 1-
           khippamañjalikā 2- vanda parittaṁ tava jīvitanti.
           Coditā bhāvitattena sarīrantimadhārinā
           caṇḍālī vandi pādāni gotamassa yasassino
           tamenaṁ avadhi gāvī caṇḍāliṁ pañjaliṁ ṭhitaṁ
           namassamānaṁ sambuddhaṁ andhakāre pabhaṅkaraṁ
                  khīṇāsavaṁ vigatarajaṁ aneñjaṁ
                          [3]-
                  Deviddhipattā upasaṅkamitvā
                  vandāmi taṁ vīra mahānubhāva
                  suvaṇṇavaṇṇā jalitā mahāyasā
                  vimānamoruyha anekacittā
                  parivāritā accharāsaṅgaṇena
                  kā tvaṁ subhe devate vandase mamaṁ (iti).
           Ahaṁ bhadante caṇḍālī tayā 4- vīrena pesitā

  *  *  *  *  *  *
  Footnote:1 Po. tādino. Ma. Yu. tādini. 2 Ma. Yu. khippaṁ pañjalikā. 3 Po. Ma. Yu. ekaṁ
 āraññamhi raho nisinnaṁ. 4 Yu. tayo.
-------------------------------------------------
[page 032]
           Vandiṁ arahato pāde gotamassa yasassino
           sāhaṁ vanditvā pādāni cutā caṇḍālayoniyā
           vimānaṁ sabbaso bhaddaṁ upapannamhi nandane
           accharānaṁ sahassāni purakkhitvā maṁ tiṭṭhanti
           tāsāhaṁ pavarā seṭṭhā vaṇṇena yasasāyunā
           pahūtakatakalyāṇā sampajānā patissatā
           muniṁ kāruṇikaṁ loke bhante vanditumāgatāti
           idaṁ vatvāna caṇḍālī kataññukatavedinī
           vanditvā arahato pāde tatthevantaradhāyatīti.
                     Caṇḍālivimānaṁ catutthaṁ.
    [22] 5 < PTS. Vv , 205 >Nīlā pītā ca kāḷā ca mañjiṭṭhā atha lohitā
           uccāvacānaṁ vaṇṇānaṁ kiñjakkhaparivāritā
           mandāravānaṁ pupphānaṁ mālaṁ dhāresi muddhani
           nayime aññesu kāyesu rukkhā santi sumedhase
           kena kāyaṁ upapannā tāvatiṁsaṁ yasassinī
           devate pucchitācikkha kissa kammassidaṁ phalaṁ (iti).
           Bhadditthikāti maṁ aññiṁsu kimbilāyaṁ upāsikā
           saddhāsīlena sampannā saṁvibhāgaratā sadā
           acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
-------------------------------------------------
[page 033]
           Cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato appamādavihārinī
                  katāvakāsā katakusalā tato cutā
                  sayampabhā anuvicarāmi nandanaṁ
                  bhikkhū cāhaṁ paramahitānukampake
                  abhojayiṁ tapassiyugaṁ mahāmuniṁ
                  katāvakāsā katakusalā tato cutā
                  sayampabhā anuvicarāmi nandanaṁ
                  aṭṭhaṅgikaṁ aparimitaṁ sukhāvahaṁ
                  uposathaṁ sattatamupāvasiṁ ahaṁ
                  katāvakāsā katakusalā tato cutā
                  sayampabhā anuvicarāmi nandananti.
                    Bhadditthikāvimānaṁ pañcamaṁ.
    [23] 6 < PTS. Vv , 215 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
-------------------------------------------------
[page 034]
           Kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
           Sā devatā attamanā moggallānena pucchitā
           pañhaṁ puṭṭhā viyākāsi yassa kammassidaṁ phalaṁ
           soṇadinnāti maṁ aññiṁsu nālandāyaṁ upāsikā
           saddhāsīlena sampannā saṁvibhāgaratā sadā
           acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca 1- saññatā 2-
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato gotamassa yasassino
           tena metādiso vaṇṇo ... Pe ...

  *  *  *  *  *  *
  Footnote:1 Po. Yu. casaddo natthi. 2 Po. Yu. susaññatā.
-------------------------------------------------
[page 035]
                  Vaṇṇo ca me sabbadisā pabhāsatīti.
                     Soṇadinnāvimānaṁ chaṭṭhaṁ.
    [24] 7 < PTS. Vv , 226 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
           uposathāti maṁ aññiṁsu sāketāyaṁ upāsikā
           saddhāsīlena sampannā saṁvibhāgaratā sadā
           acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato gotamassa yasassino
           tena metādiso vaṇṇo ... Pe ...
-------------------------------------------------
[page 036]
                  Vaṇṇo ca me sabbadisā pabhāsatīti.
           Abhikkhaṇaṁ nandanaṁ sutvā chando me upapajjatha
           tattha cittaṁ paṇidhāya upapannamhi nandanaṁ
           nākāsiṁ satthu vacanaṁ buddhassādiccabandhuno
           hīne cittaṁ paṇidhāya samhi pacchānutāpinī
           kīvaciraṁ vimānasmiṁ idha vassasuposathe
           devate pucchitācikkha yadi jānāsi āyu no (iti).
           Saṭṭhivassasahassāni [1]- idha ṭhatvā mahāmuni
           ito cutā gamissāmi manussānaṁ sahabyatanti.
           Mā tvaṁ uposathe bhayi sambuddhenāsi byākatā
           sotāpannā visesayi pahīnā tava duggatīti.
                     Uposathavimānaṁ sattamaṁ.
    [25] 8 < PTS. Vv , 242 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
           suniddāti maṁ aññiṁsa rājagahasmiṁ upāsikā
           saddhāsīlena sampannā saṁvibhāgaratā sadā

  *  *  *  *  *  *
  Footnote:1 Ma. Yu. tisso ca vassakoṭiyo.
-------------------------------------------------
[page 037]
           Acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato gotamassa yasassino
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Suniddāvimānaṁ aṭṭhamaṁ.
    [26] 9 < PTS. Vv , 253 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
           sudinnāti maṁ aññiṁsu rājagahasmiṁ upāsikā
           saddhāsīlena sampannā saṁvibhāgaratā sadā
-------------------------------------------------
[page 038]
           Acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato gotamassa yasassino
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                      Sudinnāvimānaṁ navamaṁ.
  [27] 10 < PTS. Vv , 264 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                   ahaṁ manussesu manussabhūtā
                   purimāya jātiyā masussaloke
-------------------------------------------------
[page 039]
           Addasaṁ virajaṁ buddhaṁ vippasannamanāvilaṁ
           tassa adāsihaṁ bhikkhaṁ pasannā sakehi pāṇihi
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    Bhikkhādāyikavimānaṁ dasamaṁ.
   [28] 11 < PTS. Vv , 271 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke
           addasaṁ virajaṁ buddhaṁ vippasannamanāvilaṁ
           tassa adāsihaṁ bhikkhaṁ pasannā sakehi pāṇihi
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                  Dutiyabhikkhādāyikavimānaṁ ekādasamaṁ.
                           Uddānaṁ
           dāsī ceva lakhumā ca atha ācāmadāyikā
-------------------------------------------------
[page 040]
           Caṇḍālī bhadditthikā ceva soṇadinnā uposathā
           niddā ceva sudinnā ca dve ca bhikkhāyadāyikā
           vaggo tena pavuccatīti.
                  Itthivimāne dutiyo vaggo.
                      Bhāṇavāraṁ paṭhamaṁ.
                      ------------
                    Tatiyo pārichattakavaggo
    [29] 1 < PTS. Vv , 278 >Uḷāro te yaso vaṇṇo sabbā obhāsate disā
           nāriyo naccanti gāyanti devaputtā alaṅkatā
           modanti parivārenti tava pūjāya devate
           sovaṇṇāni vimānāni tavimāni sudassane
           tuvaṁpi issarā tesaṁ sabbakāmasamiddhinaṁ
           abhijātā mahantāsi devakāye pamodasi
           devate pucchitācikkha yassa kammassidaṁ phalanti.
                  Ahaṁ manussesu manussabhūtā
                  dussīle kule suṇisā ahosiṁ
           assaddhesu kadariyesu < PTS. Vv , 285 >saddhāsīlena sampannā
                          [1]-
           Piṇḍāya caramānassa apūvaṁ te adāsihaṁ
           tassa adāsihaṁ 2- pūvaṁ pasannā sakehi pāṇihi

  *  *  *  *  *  *
  Footnote:1 Po. Ma. Yu. tadāhaṁ sassuyācikkhiṁ samaṇo āgato idha. 2 Ma. Yu. adāsahaṁ.
-------------------------------------------------
[page 041]
           Itissā sassu paribhāsi avinītā tvaṁ vadhū
           na maṁ sampucchituṁ icchi samaṇassa dadāmahaṁ
           tato me sassu kupitā pahāsi musalena maṁ
           kuṭaṅgañchi avadhi maṁ nāsakkhiṁ jīvituṁ ciraṁ
           sāhaṁ kāyassa bhedā ca vippamuttā tato cutā
           tāvatiṁsānaṁ devānaṁ upapannā sahabyataṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Uḷāravimānaṁ paṭhamaṁ.
           [30] 2 < PTS. Vv , 292 >Obhāsayitvā paṭhaviṁ sadevakaṁ
                  atirocasi candimasuriyā viya
                  siriyā ca vaṇṇena yasena tejasā
                  brahmāva devi tidase sahindake
                  pucchāmi taṁ uppalamāladhārini
                  āveḷini kañcanasannibhattace
                  alaṅkate uttamavatthadhārini
                  kā tvaṁ subhe devate vandase mamaṁ
                  kiṁ tvaṁ pure kammaṁ akāsi attanā
                  manussabhūtā purimāya jātiyā
                  dānaṁ suciṇṇaṁ atha sīlasaññamaṁ
-------------------------------------------------
[page 042]
                  Kenūpapannā sugatiṁ yasassinī
           devate pucchitācikkha kissa kammassidaṁ phalanti.
                  Idāni bhante imameva gāmaṁ
                  piṇḍāya amhākaṁ gharaṁ upāgami
                  tato te ucchussa adāsiṁ khaṇḍikaṁ
                  pasannacittā atulāya pītiyā
                  sassū ca pacchā anuyuñjate mamaṁ
                  kahannu ucchuṁ vadhuke avākari
                  na chaḍḍitaṁ na ca khāditaṁ mayā
                  santassa bhikkhussa sayaṁ adāsihaṁ
                  tuyhaṁ idaṁ issariyaṁ atho mamaṁ
                  itissā sassu paribhāsate mamaṁ
                  pīṭhaṁ gahetvā pahāraṁ adāsi me
                  tato cutā kālakatamhi devatā
                  tadeva kammaṁ kusalaṁ kataṁ mayā
                  sukhañca kammaṁ anubhomi attanā
                  devehi saddhiṁ paricāriyāmahaṁ
                  modāmahaṁ kāmaguṇehi pañcahi
                  tadeva kammaṁ kusalaṁ kataṁ mayā
                  sukhañca kammaṁ anubhomi attanā
-------------------------------------------------
[page 043]
                  Devindaguttā tidasehi rakkhitā
                  samappitā kāmaguṇehi pañcahi
                  etādisaṁ puññaphalaṁ anappakaṁ
                  mahāvipākā mama ucchudakkhiṇā
                  devehi saddhiṁ paricāriyāmahaṁ
                  modāmahaṁ kāmaguṇehi pañcahi
                  etādisaṁ puññaphalaṁ anappakaṁ
                  mahājutikā mama ucchudakkhiṇā
                  devindaguttā tidasehi rakkhitā
                  sahassanettoriva nandane vane
                  tuvañca bhante anukampakaṁ viduṁ
                  upecca vandiṁ kusalañca pucchiyā
                  tato te ucchussa adāsiṁ khaṇḍikaṁ
                  pasannacittā atulāya pītiyāti.
                      Ucchuvimānaṁ dutiyaṁ.
           [31] 3 < PTS. Vv , 303 >Pallaṅkaseṭṭhe maṇisovaṇṇacitte
                  pupphābhikiṇṇe sayane uḷāre
                  tatthacchasi devi mahānubhāve
                  uccāvacā iddhivikubbamānā
                  imā ca te accharāyo samantato
-------------------------------------------------
[page 044]
                  Naccanti gāyanti pamodayanti
                  deviddhipattāsi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatita.
                  Ahaṁ manussesu manussabhūtā
                  aḍḍhe kule suṇisā ahosiṁ
                  akkodhanā bhattu vasānuvattinī
                  appamattā uposathe
                  manussabhūtā daharā apāpikā
                  pasannacittā patimābhirādhayiṁ
                  divā ca ratto ca manāpacārinī
                  ahaṁ pure sīlavatī ahosiṁ
                  pāṇātipātā viratā acoriyā
                  saṁsuddhakāyā sucibrahmacārinī
                  amajjapānā ca musā abhāṇī
                  sikkhāpadesu paripūrakārinī
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca pasannamānasā ahaṁ
                  aṭṭhaṅgupetaṁ anudhammacārinī
-------------------------------------------------
[page 045]
                  Uposathaṁ pītimanā upāvasiṁ
                  imañca ariyaṁ aṭṭhaṅgavarehupetaṁ
                  samādayitvā kusalaṁ sukhudrayaṁ
                  patimhi kalyāṇavasānuvattinī
                  ahosiṁ pubbe sugatassa sāvikā
                  etādisaṁ kusalaṁ jīvaloke
                  kammaṁ karitvāna visesabhāginī
                  kāyassa bhedā abhisamparāyaṁ
                  deviddhipattā sugatimhi āgatā
                  vimānapāsādavare manorame
                  parivāritā accharāsaṅgaṇena
                  sayampabhā devagaṇā ramanti maṁ
                  dīghāyukiṁ devavimānamāgatanti.
                     Pallaṅkavimānaṁ tatiyaṁ.
           [32] 4 < PTS. Vv , 312 >Latā ca sajjā pavarā ca devatā
                  acchimutīrājavarassa sirīmato
                  sutā ca rañño vessavaṇṇassa dhītā
                  rājī matī dhammaguṇehi sobhitā 1-
                  pañcettha nāriyo agamaṁsu nhāyituṁ
                  sītodakaṁ uppaliniṁ sivaṁ nadiṁ

  *  *  *  *  *  *
  Footnote:1 Po. Ma. sobhatha.
-------------------------------------------------
[page 046]
                  Tā tattha nhāyitvā ramitvā devatā
                  naccitvā gāyitvā sutālataṁ bravi
                  pucchāmi taṁ uppalamāladhārini
                  āveḷini kāñcanasannibhattace
                  pītarattāmbakkhi nabheva sobhaṇe
                  dīghāyukī kena kato yaso tava
                  kenāsi bhadde patino piyatarā
                  visiṭṭhakalyāṇitarassa rūpato
                  padakkhiṇā naccagītavādite
                  ācikkha no tvaṁ naranāri pucchitāti.
                  Ahaṁ manussesu manussabhūtā
                  uḷārabhoge kule suṇisā ahosiṁ
                  akkodhanā bhattu vasānuvattinī
                  appamattā uposathe
                  manussabhūtā daharā apāvikā
                  pasannacittā patimābhirādhayiṁ
                  sadevaraṁ sassuraṁ sadāsakaṁ
                  abhirādhayiṁ tamhi kato yaso mama
                  sāhaṁ tena kusalena kammunā
                  catubbhi ṭhānesu visesamajjhagā
-------------------------------------------------
[page 047]
                  Āyuñca vaṇṇañca sukhaṁ balañca
                  khiddaṁ ratiṁ paccanubhomanappakaṁ
                  sutaṁ nu taṁ bhāsati yaṁ ayaṁ latā
                  yaṁ no āpucchimha 1- akittayino
                  patino kiramhākaṁ visiṭṭhā nārinaṁ
                  gatī ca nesaṁ pavarā ca devatā
                  patīsu dhammaṁ paricarāma sabbā
                  patibbatā yathābhavanti itthiyo
                  patīsu dhammaṁ paricarāma sabbā
                  lacchāmase bhāsati yaṁ ayaṁ latā
                  sīho yathā pabbatasānugocaro
                  mahindharaṁ pabbatamāvasitvā
                  pasayha gantvā itare catuppade
                  khudde mige khādati maṁsabhojano
                  tatheva saddhā idha ariyasāvikā
                  bhattāraṁ nissāya patiṁ anubbatā
                  kodhaṁ vadhitvā anubhuyya maccheraṁ
                  saggamhi sā modati dhammacārinīti.
                      Latāvimānaṁ catutthaṁ.
    [33] 5 < PTS. Vv , 323 >Sattatantiṁ sumadhuraṁ rāmaṇeyyaṁ avācayiṁ

  *  *  *  *  *  *
  Footnote:1 Po. Ma. Yu. apucachimha.
-------------------------------------------------
[page 048]
           Somaṁ raṅgamhi avheti saraṇaṁ me hohi kosiyāti.
           Ahaṁ te saraṇaṁ homi ahamācariyapūjako
           na taṁ jahissati sisso sissamācariya jessasīti.
           Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.
           Sā devatā attamanā moggallānena pucchitā
           pañhaṁ puṭṭhā viyākāsi yassa kammassidaṁ phalaṁ
                  vatthuttamadāyikā nāri
                  pavarā hoti naresu nārīsu
                  evaṁ piyarūpadāyikā manāpaṁ
                  dibbaṁ sā labhate upecca ṭhānaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
-------------------------------------------------
[page 049]
                  Passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
 Itaraṁ caturavimānaṁ yathā vatthadāyikavimānaṁ tathā vitthāretabbaṁ.
       (1) Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  pupphuttamadāyikā nārī
                  pavarā hoti naresu nārīsu
                  evaṁ piyarūpadāyikā manāpaṁ
                  dibbaṁ sā labhate upecca ṭhānaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                       ------------
       (2) Abhikkantena vaṇṇena yā tvaṁ tiṭṭhasi devate
-------------------------------------------------
[page 050]
           ... Pe ... Osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  gandhuttamadāyikā nārī
                  pavarā hoti naresu nārīsu
                  evaṁ piyarūpadāyikā manāpaṁ
                  dibbaṁ sā labhate upecca ṭhānaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                      ------------
       (3) Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
-------------------------------------------------
[page 051]
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  phaluttamadāyikā nārī
                  pavarā hoti naresu nārīsu
                  evaṁ piyarūpadāyikā manāpaṁ
                  dibbaṁ sā labhate upecca ṭhānaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                      ------------
       (4) Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  rasuttamadāyikā nārī
-------------------------------------------------
[page 052]
                  Pavarā hoti naresu nārīsu
                  evaṁ piyarūpadāyikā manāpaṁ
                  dibbaṁ sā labhate upecca ṭhānaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     --------------
           Abhikkantena vaṇṇena yā tvaṁ tiṭṭhasi devate
           ... Pe ... Osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  gandhapañcaṅgulikaṁ ahamadāsiṁ
                  kassapassa bhagavato thūpasmiṁ
                  tassā me passa vimānaṁ
                  accharā kāmavaṇṇinīhamasmi
-------------------------------------------------
[page 053]
                  Accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
      Itaraṁ caturavimānaṁ yathā gandhapañcaṅgulikaṁ vimānaṁ tathā
 vitthāretabbaṁ.
       (1) Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  bhikkhū cāhaṁ bhikkhuniyo ca
                  addasāmi panthapaṭipanne
                  tesāhaṁ dhammaṁ sutvāna
                  ekūposathaṁ upavasissaṁ
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
-------------------------------------------------
[page 054]
       (2) Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  udake ṭhitā udakaṁ adāsiṁ
                  bhikkhuno cittena vippasannena
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    ----------------
       (3) Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  sassuñcāhaṁ sassure ca
                  caṇḍike kodhane ca pharuse ca
                  anussuyyikā upaṭṭhāsiṁ
-------------------------------------------------
[page 055]
                  Appamattā sakena sīlena
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    -----------------
       (4) Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kasmassidaṁ phalaṁ
                  parakammakārinī 1- āsiṁ
                  atthenātanditā dāsī
                  akkodhanā anatimānī 2-
                  saṁvibhāginī sakassa bhāgassa
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā

  *  *  *  *  *  *
  Footnote:1 Po. Ma. parakammakārī. yu parakammakāri. 2 Ma. nātimāninī.
-------------------------------------------------
[page 056]
                  Passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     -----------------
           Abhikkantena vaṇṇena yā tvaṁ tiṭṭhasi devate
           ... Pe ... Osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  khīrodanamahaṁ adāsiṁ
                  bhikkhuno piṇḍāya carantassa
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
       Tesu pañcavīsativimānaṁ yathā khīrodanadāyikāvimānaṁ tathā vitthāretabbaṁ.
           Abhikkantena vaṇṇena ... Pe ...
-------------------------------------------------
[page 057]
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
       (1) < PTS. Vv , 417 >phāṇitaṁ ahamadāsiṁ
       (2) < PTS. Vv , 425 >ucchukhaṇḍikaṁ ... Pe ...
       (3) < PTS. Vv , 433 >Timbarūsakaṁ
       (4) < PTS. Vv , 441 >kakkārukaṁ 1-
       (5) < PTS. Vv , 449 >eḷālukaṁ
       (6) < PTS. Vv , 457 >vallīpakkaṁ 2-
       (7) < PTS. Vv , 465 >phārūsakaṁ
       (8) < PTS. Vv , 473 >hatthappatāpakaṁ
       (9) < PTS. Vv , 481 >sākamuṭṭhiṁ
      (10) < PTS. Vv , 489 >pupphakamuṭṭhiṁ
      (11) < PTS. Vv , 497 >mūlakaṁ
      (12) < PTS. Vv , 505 >nimbamuṭṭhiṁ
      (13) < PTS. Vv , 513 >ambakañjikaṁ
      (14) < PTS. Vv , 521 >doṇinimmujjanaṁ 3-
      (15) < PTS. Vv , 529 >kāyabandhanaṁ
      (16) < PTS. Vv , 537 >aṁsabandhakaṁ 4-

  *  *  *  *  *  *
  Footnote:1 Ma. Yu. kakkārikaṁ. 2 Ma. Yu. valliphalaṁ. 3 ma ... nimmajjaniṁ. 4 Po. Ma.
 aṁsabaddhakaṁ. Yu. aṁsavaṭṭakaṁ.
-------------------------------------------------
[page 058]
      (17) < PTS. Vv , 545 >Ayogapattaṁ
      (18) < PTS. Vv , 553 >vidhūpanaṁ
      (19) < PTS. Vv , 561 >tālapaṇṇaṁ 1-
      (20) < PTS. Vv , 569 >morahatthaṁ
      (21) < PTS. Vv , 577 >chattaṁ
      (22) < PTS. Vv , 585 >upāhanaṁ
      (23) < PTS. Vv , 593 >pūvaṁ
      (24) < PTS. Vv , 601 >modakaṁ
      (25) < PTS. Vv , 609 >sakkhaliṁ 2-
                  bhikkhuno piṇḍāya carantassa
                  tassā me passa vimānaṁ
                  accharā kāmavaṇṇinīhamasmi
                  accharāsahassāhaṁ pavarā
                  passa puññānaṁ vipākaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
           Svāgataṁ vata me ajja suppabhātaṁ suhuṭṭhitaṁ
           yaṁ addasaṁ devatāyo accharā kāmavaṇṇiniyo
           tāsāhaṁ dhammaṁ sutvāna kāhāmi kusalaṁ bahuṁ
           dānena samacariyāya saṁyamena damena ca
           sāhaṁ tattha gamissāmi yattha gantvā na socareti.
                      Guttilavimānaṁ pañcamaṁ.

  *  *  *  *  *  *
  Footnote:1 Ma. Yu. tālavaṇṭhaṁ. 2 Ma. sakkhalikaṁ.
-------------------------------------------------
[page 059]
    [34] 6 < PTS. Vv , 615 >Daddallamānā vaṇṇena yasassā ca yasassinī
           sabbe deve tāvatiṁse vaṇṇena atirocasi
           dassanaṁ nābhijānāmi idaṁ paṭhamadassanaṁ
           kasmā kāyā nu āgamma nāmena bhāsase mamanti.
           Ahaṁ bhadde subhaddāsiṁ pubbe mānusake bhave
           sahabhariyā ca te āsiṁ bhaginī ca kaniṭṭhakā
           sāhaṁ kāyassa bhedāya vippamuttā tato cutā
           nimmānaratīdevānaṁ upapannā sahabyatanti.
           Pahūtakatakalyāṇā te deve yanti pāṇino
           yesaṁ tvaṁ kittayissasi subhadde jātimattano
           kathaṁ tvaṁ kena vaṇṇena kena vā anusāsitā
           kīdiseneva dānena subbatena yasassinī
           yasaṁ etādisaṁ pattā visesaṁ vipulamajjhagā
           devate pucchitācikkha kissa kammassidaṁ phalaṁ (iti).
           Aṭṭheva piṇḍapātāni yaṁ dānaṁ adadaṁ pure
           dakkhiṇeyyassa saṅghassa pasannā sakehi pāṇihi
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
           Ahaṁ tayā bahutare bhikkhū saññate brahmacārino
           tappesiṁ annapānena pasannā sakehi pāṇihi
-------------------------------------------------
[page 060]
           Tayā bahutaraṁ datvā hīnakāyūpagā ahaṁ
           kathaṁ tvaṁ appataraṁ datvā visesaṁ vipulamajjhagā
           devate pucchitācikkha kissa kammassidaṁ phalaṁ (iti).
           Manobhāvanīyo bhikkhu sandiṭṭho me pure ahu
           tāhaṁ bhattena nimantesiṁ revataṁ attanaṭṭhamaṁ
           so me atthapurekkhāro anukampāya revato
           saṅghe dehīti maṁ avoca tassāhaṁ vacanaṁ kariṁ
           sā dakkhiṇā saṅghagatā appameyyā patiṭṭhitā
           puggalesu tayā dinnaṁ na taṁ tava mahapphalanti.
           Idānevāhaṁ jānāmi saṅghe dinnaṁ mahapphalaṁ
           sāhaṁ gantvā manussattaṁ vadaññū vītamaccharā
           saṅghe dānaṁ dassāmihaṁ appamattā punappunanti.
           Kā esā devatā bhadde tayā mantayate saha
           sabbe deve tāvatiṁse vaṇṇena atirocati (iti).
           Manussabhūtā devinda pubbe mānusake bhave
           sahabhariyā ca me āsi bhaginī ca kaniṭṭhakā 1-
           saṅghe dānāni datvāna katapuññā virocati (iti).
           Dhammena pubbe bhaginī tayā bhadde virocasi
           yaṁ saṅghasmiṁ appameyye patiṭṭhāpesi dakkhiṇaṁ
           pucchito hi mayā buddho gijjhakūṭasmiṁ pabbate

  *  *  *  *  *  *
  Footnote:1 Ma. yu kaniṭṭhikā.
-------------------------------------------------
[page 061]
           Vipākaṁ saṁvibhāgassa yattha dinnaṁ mahapphalaṁ
           yajamānānaṁ manussānaṁ puññapekkhāna pāṇinaṁ
           karontaṁ 1- opadhikaṁ puññaṁ yattha dinnaṁ mahapphalaṁ
           taṁ me buddho viyākāsi jānaṁ kammaphalaṁ sakaṁ
           vipākaṁ saṁvibhāgassa yattha dinnaṁ mahapphalaṁ
           cattāro ca paṭipannā cattāro ca phale ṭhitā
           esa saṅgho ujubhūto paññāsīlasamāhito
           yajamānānaṁ manussānaṁ puññapekkhāna pāṇinaṁ
           karontaṁ 1- opadhikaṁ puññaṁ saṅghe dinnaṁ mahapphalaṁ
                  eso hi saṅgho vipulo mahaggato
                  esappameyyo udadhīva sāgaro
                  ete hi seṭṭhā naraviriyasāvakā
                  pabhaṅkarā dhammakathaṁ udīrayanti
                  tesaṁ sudinnaṁ suhutaṁ suyiṭṭhaṁ
                  ye saṅghamuddissa dadanti dānaṁ
                  sā dakkhiṇā saṅghagatā patiṭṭhitā
                  mahapphalā lokavidūhi vaṇṇitā
                  etādisaṁ puññamanussarantā
                  ye vedajātā vicaranti loke
                  vineyya maccheramalaṁ samūlaṁ

  *  *  *  *  *  *
  Footnote:1 karotantipi dissati.
-------------------------------------------------
[page 062]
                  Aninditā saggamupenti ṭhānanti.
                     Daddallavimānaṁ chaṭṭhaṁ.
           [35] 7 < PTS. Vv , 642 >Phalikarajatahemajālacchannaṁ
                  vividhavicitratalamaddasaṁ surammaṁ
                  byamhaṁ sunimmitaṁ toraṇūpapannaṁ
                  rucakūpakiṇṇamidaṁ subhaṁ vimānaṁ
                  bhāti ca dasa disā nabheva suriyo
                  sarade tamanudo sahassaraṁsī
                  tathā tapatimidaṁ tava vimānaṁ
                  jalamiva dhūmasikho nise nabhagge
                  musatīva nayanaṁ sateritāva
                  ākāse ṭhapitamidaṁ manuññaṁ
                  vīṇāmurajasammatāḷaghuṭṭhaṁ
                  iddhaṁ indapuraṁ yathā tava yidaṁ
                  padumakumudauppalakuvalayaṁ
                  yothikābhaṇḍikānojakā ca santi
                  sālakusumitapupphitā asokā
                  vividhadumaggasugandhasevitamidaṁ
                  salaḷalabujasujakasaṁyuttā
-------------------------------------------------
[page 063]
                  Kusakasuphullitalatāvalambinīhi
                  maṇijālasadisā yasassinī
                  rammā pokkharaṇī upaṭṭhitā te
                  udakaruhā ca yetthi pupphajātā
                  thalajā ye ca santi rukkhajātā
                  mānussakā amānussakā ca dibbā
                  sabbe tuyhaṁ nivesanamhi jātā
                  kissa samadamassa 1- ayaṁ vipāko
                  kenāsi kammaphalenidhūpapannā
                  yathā ca te adhigatamidaṁ vimānaṁ
                  tadanupadaṁ avacāsi āḷārapakhumeti.
                  Yathā ca me adhigatamidaṁ vimānaṁ
                  koñcamayuracakorasaṅghacaritaṁ
                  dibyapilavahaṁsarājaciṇṇaṁ
                  dijakāraṇḍavakokilābhināditaṁ
                  nānāsantānakapuppharukkhavividhā
                  pāṭalijambuasokarukkhavantaṁ
                  yathā ca me adhigatamidaṁ vimānaṁ

  *  *  *  *  *  *
  Footnote:1 Ma. saññamadamassayaṁ.
-------------------------------------------------
[page 064]
                  Tante pavedissāmi suṇohi bhante
                  magadhavarapuratthimena
                  nāḷakagāmako nāma atthi bhante
                  tattha ahosiṁ pure suṇisā
                  sesavatīti tattha jāniṁsu mamaṁ
                  sāhaṁ apacitatthadhammakusalaṁ
                  devamanussapūjitaṁ mahantaṁ
                  upatissaṁ nibbutaṁ appameyyaṁ
                  muditamanā kusumehi abbhokiriṁ
                  paramagatigatañca pūjayitvā
                  antimadehadharaṁ isiṁ uḷāraṁ
                  pahāya mānusakaṁ samussayaṁ
                  tidasāgatā idhamāvasāmi ṭhānanti.
                    Sesavatīvimānaṁ sattamaṁ.
    [36] 8 < PTS. Vv , 654 >Pītavatthe pītadhaje pītālaṅkārabhūsite
           pītantarāhi vaggūhi apilandhā va sobhasi
           kā kambukāyuradhare kañcanāveḷabhūsite
           hemajālakasañchanne nānāratanamālinī
                  sovaṇṇamayā lohitaṅkamayā ca
-------------------------------------------------
[page 065]
                  Muttāmayā veḷuriyāmayā ca
                  masāragallā sahalohitaṅkā
                  pārevatakkhīhi maṇīhi cittatā
                  koci koci ettha mayūrasussaro
                  haṁsassa rañño karavīkasussaro
                  tesaṁ saro suyyati vaggurūpo
                  pañcaṅgikaṁ turiyamivappavāditaṁ
           ratho ca te subho vaggū 1- nānāratanacittaṅgo 2-
           nānāvaṇṇīhi dhātūhi suvibhatto va sobhati
                  tasmiṁ rathe kāñcanabimbavaṇṇe
                  yattha ṭhitā bhāsasimaṁ padesaṁ
           devate pucchitācikkha kissa kammassidaṁ phalanti.
                  Sovaṇṇajālaṁ 3- maṇisoṇṇacittaṁ
                  muttācittaṁ hemajālena channaṁ
                  parinibbute gotame appameyye
                  pasannacittā ahamābhiropayiṁ
           tāhaṁ kammaṁ karitvāna kusalaṁ buddhavaṇṇitaṁ
           apetasokā sukhitā sampamodāmanāmayāti.
                    Mallikāvimānaṁ aṭṭhamaṁ.

  *  *  *  *  *  *
  Footnote:1 Ma. Yu. vaggu. 2 Ma. Yu. nānāratanacittito. 3 Ma. maṇisoṇṇacittitaṁ.
 Po. maṇisovaṇṇacittaṁ.
-------------------------------------------------
[page 066]
    [37] 9 < PTS. Vv , 662 >Kā nāma tvaṁ visālakkhī ramme cittalatāvane
           samantā anupariyāsi nārīgaṇapurakkhitā
           yadā devā tāvatiṁsā pavisanti imaṁ vanaṁ
           sayoggā sarathā sabbe citrā honti idhāgatā
           tuyhañca idha pattāya uyyāne vicarantiyā
           kāyena dissati cittaṁ kena rūpaṁ tavedisaṁ
           devate pucchitācikkha kissa kammassidaṁ phalaṁ (iti .)
           yena kammena devinda rūpaṁ mayhaṁ gatī ca me
           iddhī ca ānubhāvo ca taṁ suṇohi purindada
           ahaṁ rājagahe ramme sunandā nāma upāsikā
           saddhāsīlena sampannā saṁvibhāgaratā sadā
           acchādanañca bhattañca senāsanaṁ padīpiyaṁ
           adāsiṁ ujubhūtesu vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasiṁ sadā sīle susaṁvutā
           pāṇātipātā viratā musāvādā ca saññatā
           theyyā ca aticārā ca majjapānā ca ārakā
           pañcasikkhāpade ratā ariyasaccāna kovidā
           upāsikā cakkhumato gotamassa yasassino
-------------------------------------------------
[page 067]
           Tassā me ñātikulaṁ āsi sadā mālābhihārati
           tāhaṁ bhagavato thūpe sabbamevābhiropayiṁ
           uposathevahaṁ gantvā mālāgandhavilepanaṁ
           thūpasmiṁ abhiropesiṁ pasannā sakehi pāṇihi
           tena kammena devinda rūpaṁ mayhaṁ gatī ca me
           iddhī ca ānubhāvo ca yañca mālābhiropayiṁ
           yañca sīlavatī āsiṁ na taṁ tāva vipaccati
           āsā ca pana me devinda sakadāgāminī siyanti.
                     Visālakkhivimānaṁ navamaṁ.
   [38] 10 < PTS. Vv , 675 >Pārichattake koviḷāre ramaṇīye manorame
           dibbamālaṁ ganthamānā gāyantī sampamodasi
           tassā te naccamānāya aṅgamaṅgehi sabbaso
           dibbā saddā niccharanti savanīyā manoramā
           tassā te naccamānāya aṅgamaṅgehi sabbaso
           dibbā gandhā pavāyanti sucigandhā manoramā
           vivattamānā kāyena yā veṇīsu pilandhanā
           tesaṁ suyyati nigghoso turiye pañcaṅgike yathā
           vaṭaṁsakā vātadhūtā vātena sampakampitā
           tesaṁ suyyati nigghoso turiye pañcaṅgike yathā
           yāpi te sirasmiṁ mālā sucigandhā manoramā
-------------------------------------------------
[page 068]
           Vāti gandho disā sabbā rukkho mañjūsako yathā
           ghāyase taṁ sucigandhaṁ rūpaṁ passasi amānusaṁ
           devate pucchitācikkha kissa kammassidaṁ phalaṁ (iti .)
           pabhassaraṁ acchimantaṁ vaṇṇagandhena saññutaṁ
           asokapupphamālāhaṁ buddhassa upanāmayiṁ
           tāhaṁ kammaṁ karitvāna kusalaṁ buddhavaṇṇitaṁ
           apetasokā sukhitā sampamodāmanāmayāti.
                    Pārichattakavimānaṁ dasamaṁ.
                          Uddānaṁ
           uḷāraṁ ucchupallaṅkaṁ 1- latā ca guttilena ca
           daddalla sesavatī mallī visālakkhi pārichattako
           vaggo tena pavuccatīti.
                   Pārichattakavaggo tatiyo.
                     --------------
                    Catuttho mañjiṭṭhakavaggo
    [39] 1 < PTS. Vv , 684 >Mañjiṭṭhake 2- vimānasmiṁ sovaṇṇavālukasanthate
           pañcaṅgikena turiyena ramasi suppavādite
           tamhā vimānā oruyha nimmitā ratanāmayā

  *  *  *  *  *  *
  Footnote:1 Ma. uḷāro. uchupallaṅko. 2 Yu. mañjeṭṭhake .pe.
-------------------------------------------------
[page 069]
           Ogāhasi sālavanaṁ pupphitaṁ sabbakālikaṁ
           yassa yasseva sālassa mūle tiṭṭhasi devate
           so so muñcati pupphāni onamitvā dumuttamo
           vāteritaṁ sālavanaṁ ādhutaṁ dijasevitaṁ
           vāti gandho disā sabbā rukkho mañjūsako yathā
           ghāyase taṁ sucigandhaṁ rūpaṁ passasi amānusaṁ
           devate pucchitācikkha kissa kammassidaṁ phalanti.
                  Ahaṁ manussesu manussabhūtā
                  dāsī ayyirakule 1- ahuṁ
           buddhaṁ nisinnaṁ disvāna sālapupphehi okiriṁ
           vaṭaṁsakañca sukataṁ sālapupphamayaṁ ahaṁ
           buddhassa upanāmesiṁ pasannā sakehi pāṇihi
           tāhaṁ kammaṁ karitvāna kusalaṁ buddhavaṇṇitaṁ
           apetasokā sukhitā sampamodāmanāmayāti.
                    Mañjiṭṭhakavimānaṁ paṭhamaṁ.
           [40] 2 < PTS. Vv , 692 >Pabhassavaravaṇṇanibhe
                  surattavatthanivāsane
                  mahiddhike candanaruciragatte
                  kā tvaṁ subhe devate vandase mamaṁ
                  pallaṅko ca te mahaggho

  *  *  *  *  *  *
  Footnote:1 Ma. ayirakule. Yu. ayyarakule. 2 Yu. candara ....
-------------------------------------------------
[page 070]
                  Nānāratanacittito ruciro
                  yattha tvaṁ nisinnā virocasi
                  devarājāriva nandane vane
                  kiṁ tvaṁ pure sucaritamācari bhadde
                  kissa kammassa vipākaṁ anubhosi
                  devalokasmiṁ devate pucchitācikkha
                  kissa kammassidaṁ phalanti.
                  Piṇḍāya te carantassa
                  mālaṁ phāṇitañca adadaṁ bhante
                  tassa kammassidaṁ vipākaṁ
                  anubhomi devalokasmiṁ
                  hoti ca me anutāpo
                  aparādhaṁ 1- dukkhitañca me bhante
                  sāhaṁ dhammaṁ nāssosiṁ
                  sudesitaṁ dhammarājena
                  taṁ taṁ vadāmi bhaddante
                  yassa me anukampiyo
                  koci dhammesu taṁ samādapetha
                  sudesitaṁ dhammarājena
                  yesaṁ atthi saddhā buddhe

  *  *  *  *  *  *
  Footnote:1 Ma. Yu. aparaddhaṁ.
-------------------------------------------------
[page 071]
                  Dhamme ca saṅgharatane ca
                  te maṁ ativirocanti
                  āyunā yasasā siriyā
                  patāpena vaṇṇena uttaritarā
                  aññe mahiddhikatarā mayā devāti.
                     Pabhassaravimānaṁ dutiyaṁ.
           [41] 3 < PTS. Vv , 700 >Alaṅkatā kanakakañcanācitaṁ 1-
                  suvaṇṇajālacittaṁ mahantaṁ
                  abhiruyha gajavaraṁ sukappitaṁ
                  idhāgamā vehāsayaṁ antalikkhe
                  nāgassa dantesu duvesu nimmitā
                  acchodakā paduminiyo suphullā
                  padumesu 2- turiyagaṇā pavajjare 3-
                  imā ca naccanti manoharāyo
                  deviddhipattāsi mahānubhāve
                  manussabhūtā kimakāsi puññaṁ
                  kenāsi evañjalitānubhāvā
                  vaṇṇo ca te sabbadisā pabhāsatīti.

  *  *  *  *  *  *
  Footnote:1 Ma. maṇikañcanācitaṁ. Po. Yu. maṇikanakañcanācitaṁ. 2 Yu. casaddo dissati.
 3 Ma. pabhijjare.
-------------------------------------------------
[page 072]
                  Bārāṇasiyaṁ upasaṅkamitvā
                  buddhassāhaṁ vatthayugaṁ adāsiṁ
                  pādāni vanditvā chamā nisīdiṁ
                  cittāva 1- taṁ añjalikaṁ akāsiṁ
                  buddho ca me kañcanasannibhattaco
                  adesayi samudayadukkhaniccataṁ
                  asaṅkhataṁ 2- dukkhanirodhasaccaṁ
                  maggaṁ adesayi yato vijānissaṁ
                  appāyukī kālakatā tato cutā
                  upapannā tidasānaṁ 3- yasassinī
                  sakkassāhaṁ aññatarā pajāpati
                  yasuttarā nāma disāsu vissutāti.
                      Nāgavimānaṁ tatiyaṁ.
    [42] 4 < PTS. Vv , 706 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ

  *  *  *  *  *  *
  Footnote:1 Ma. Yu. vittāva. 2 Ma. ... sassataṁ. 3 uppannā tidasagaṇaṁ.
-------------------------------------------------
[page 073]
           Ahañca bārāṇasiyaṁ buddhassādiccabandhuno
           adāsiṁ sukkhakummāsaṁ pasannā sakehi pāṇihi
           sukkhāya aloṇikāya ca passa phalaṁ kummāsapiṇḍiyā
           alomaṁ sukhitaṁ disvā ko puññaṁ na karissati
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Alomavimānaṁ catutthaṁ.
    [43] 5 < PTS. Vv , 714 >Abhikkantena vaṇṇena yā tvaṁ tiṭṭhasi devate
           ... Pe ... Osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
           ahaṁ andhakavindasmiṁ buddhassādiccabandhuno
           adāsiṁ kolasampākaṁ kañjikaṁ teladhūpitaṁ
           pipphalyā lasuṇena ca missaṁ lāmajjakena ca
           adāsiṁ ujubhūtasmiṁ vippasannena cetasā
           yā mahesitaṁ kāreyya cakkavattissa rājino
           nārī sabbaṅgakalyāṇī bhattu cānomadassikā
-------------------------------------------------
[page 074]
           Etassa kañjikadānassa kalaṁ nāgghanti soḷasiṁ
           sataṁ nikkhā sataṁ assā sataṁ assatarīrathā
           sataṁ kaññāsahassāni āmuttamaṇikuṇḍalā
           etassa kañjikadānassa kalaṁ nāgghanti soḷasiṁ
           sataṁ hemavatā nāgā īsādantā urūḷhavā
           suvaṇṇakacchā mātaṅgā hemakappanivāsasā
           etassa 1- kañjikadānassa kalaṁ nāgghanti soḷasiṁ
           catunnaṁpi padīpānaṁ 2- issaraṁ yodha kāraye
           etassa kañjikadānassa kalaṁ nāgghanti soḷasinti.
                   Kañjikadāyikāvimānaṁ pañcamaṁ.
    [44] 6 < PTS. Vv , 724 >Abhikkantena vaṇṇena yā tvaṁ tiṭṭhasi devate
           ... Pe ... Osadhī viya tārakā
           tassā te naccamānāya aṅgamaṅgehi sabbaso
           dibbā saddā niccharanti savanīyā manoramā
           tassā te naccamānāya aṅgamaṅgehi sabbaso
           dibbā gandhā pavāyanti sucigandhā manoramā
           vivattamānā kāyena yā veṇīsu pilandhanā
           tesaṁ suyyati nigghoso turiye pañcaṅgike yathā
           vaṭaṁsakā vātadhūtā vātena sampakampitā
           tesaṁ suyyati nigghoso turiye pañcaṅgike yathā

  *  *  *  *  *  *
  Footnote:1 Ma. ekassa. 2 Po. Yu. ca dīpānaṁ. Ma. dīpānaṁ.
-------------------------------------------------
[page 075]
           Yāpi te sirasi mālā sucigandhā manoramā
           vāti gandho disā sabbā rukkho mañjūsako yathā
           ghāyase taṁ sucigandhaṁ rūpaṁ passasi amānusaṁ
           devate pucchitācikkha kissa kammassidaṁ phalanti.
                  Sāvatthiyaṁ mayha sakhī bhadante
                  saṅghassa kāresi mahāvihāraṁ
                  tattha pasannā ahamānumodiṁ
                  disvā agārañca piyañca metaṁ
                  tāyeva me suddhanumodanāya
                  laddhaṁ vimānabbhūtadassaneyyaṁ
                  samantato soḷasayojanāni
                  vehāsayaṁ gacchati iddhiyā mama
           kūṭāgārā nivesā me vibhattā bhāgaso mitā
           daddallamānā ābhanti samantā satayojanaṁ
           pokkharañño ca me ettha puthulomanisevitā
           acchodakā vippasannā sovaṇṇavālukasanthatā
           nānāpadumasañchannā puṇḍarīkasamotatā
           surabhī sampavāyanti manuññamāluteritā
           jambuyo panasā tālā nāḷikerā vanāni ca
           anto nivesane jātā nānārukkhā aropitā 1-

  *  *  *  *  *  *
  Footnote:1 Po. Ma. Yu. aropimā.
-------------------------------------------------
[page 076]
           Nānāturiyasaṅghuṭṭhaṁ accharāgaṇaghositaṁ
           yopi maṁ supine passe sopi vitto siyā naro
           etādisaṁ abbhūtadassaneyyaṁ vimānaṁ sabbaso pabhaṁ
           mama kammehi nibbattaṁ alaṁ puññāni kātave
                  tāyeva te suddhanumodanāya
                  laddhaṁ vimānabbhūtadassaneyyaṁ
                  yā ceva sā dānamadāsi nārī
                  tassā gatiṁ brūhi kuhiṁ uppannā sāti.
                  Yā sā ahu mayha sakhī bhadante
                  saṅghassa kāresi mahāvihāraṁ
                  viññātadhammā sā adāsi dānaṁ
                  uppannā nimmānaratīsu devesu
                  pajāpatī tassa sunimmitassa
                  acintiyā kammavipāka tassā
                  yametaṁ pucchasi kuhiṁ uppannā sāti
                  bhante viyākāsiṁ 1- anaññathā ahaṁ
                  tena haññepi samādapetha
                  saṅghassa dānāni dadātha vittā
                  dhammañca suṇātha pasannamānasā
                  sudullabho laddho manussalābho

  *  *  *  *  *  *
  Footnote:1 Po. bayākāsiṁ.
-------------------------------------------------
[page 077]
                  Yaṁ maggaṁ maggādhipatī adesayi
                  brahmassaro kañcanasannibhattaco
                  saṅghassa dānāni dadātha vittā
                  mahapphalā yattha bhavanti dakkhiṇā
                  ye puggalā aṭṭhasataṁ pasaṭṭhā
                  cattāri etāni yugāni honti
                  te dakkhiṇeyyā sugatassa sāvakā
                  etesu dinnāni mahapphalāni
           cattāro ca paṭipannā cattāro ca phale ṭhitā
           esa saṅgho ujubhūto paññāsīlasamāhito
           yajamānānaṁ manussānaṁ puññapekkhāna pāṇinaṁ
           karontaṁ opadhikaṁ puññaṁ saṅghe dinnaṁ mahapphalaṁ
                  eso hi saṅgho vipulo mahagghato
                  esappameyyo udadhīva sāgaro
                  etehi seṭṭhā naraviriyasāvakā 1-
                  pabhaṅkarā dhammamudīrayanti
                  tesaṁ sudinnaṁ suhuttaṁ suyiṭṭhaṁ
                  ye saṅghamuddissa dadanti dānaṁ
                  sā dakkhiṇā saṅghagatā patiṭṭhitā
                  mahapphalā lokavidūhi vaṇṇitā

  *  *  *  *  *  *
  Footnote:1 Ma. Yu. naravīrasāvakā.
-------------------------------------------------
[page 078]
                  Etādisaṁ puññamanussarantā
                  ye vedajātā vicaranti loke
                  vineyya maccheramalaṁ samūlaṁ
                  aninditā saggamupenti ṭhānanti.
                     Vihāravimānaṁ chaṭṭhaṁ.
                      Bhāṇavāraṁ dutiyaṁ.
    [45] 7 < PTS. Vv , 750 >Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  indīvarānaṁ hatthakaṁ ahamadāsiṁ
                  bhikkhuno piṇḍāya carantassa
                  esikānaṁ uṇṇatasmiṁ nagare
                  vare paṇṇakate ramme
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (1)
                    ----------------
           Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
-------------------------------------------------
[page 079]
           ... Pe ... Yassa kammassidaṁ phalaṁ
                  nīluppalahatthakaṁ ahamadāsiṁ
                  bhikkhuno piṇḍāya carantassa
                  esikānaṁ uṇṇatasmiṁ nagare
                  vare paṇṇakate ramme
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (2)
                     --------------
           Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  odātamūlakaṁ harītapattaṁ
                  udakamhi sare jātaṁ ahamadāsiṁ
                  bhikkhuno piṇḍāya carantassa
                  esikānaṁ uṇṇatasmiṁ nagare
                  vare paṇṇakate ramme
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (3)
                     --------------
-------------------------------------------------
[page 080]
           Abhikkantena vaṇṇena ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  ahaṁ sumanā sumanassa sumanamakulāni
                  dantavaṇṇāni ahamadāsiṁ
                  bhikkhuno piṇḍāya carantassa
                  esikānaṁ uṇṇatasmiṁ nagare
                  vare paṇṇakate ramme
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (4)
                    Caturitthivimānaṁ sattamaṁ.
    [46] 8 < PTS. Vv , 778 >Dibbante ambavanaṁ rammaṁ pāsādettha mahallako
           nānāturiyasaṅghuṭṭho accharāgaṇaghosito
           padīpo cettha jalati niccaṁ sovaṇṇayo mahā
           dussaphalehi rukkhehi samantā parivārito
           kena te ambavanaṁ rammaṁ pāsādettha mahallako
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
-------------------------------------------------
[page 081]
           ... Pe ... Yassa kammassidaṁ phalaṁ
                  ahaṁ manussesu manussabhūtā
                  purimāya jātiyā manussaloke
           vihāraṁ saṅghassa kāresiṁ ambehi parivāritaṁ
           pariyosite vihāre kārente niṭṭhite mahe
           ambehacchādayitvāna katvā dussamaye phale
           padīpaṁ tattha jāletvā bhojayitvā gaṇuttamaṁ
           niyyādesiṁ taṁ saṅghassa pasannā sakehi pāṇihi
           tena me ambavanaṁ rammaṁ pāsādettha mahallako
           nānāturiyasaṅghuṭṭho accharāgaṇaghosito
           padīpo cettha jalati niccaṁ sovaṇṇayo mahā
           dussaphalehi rukkhehi samantā parivārito
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Ambavimānaṁ aṭṭhamaṁ.
    [47] 9 < PTS. Vv , 790 >Pītavatthe pītadhaje pītālaṅkārabhūsite
           pītacandanalittaṅge pītuppalamadhārinī
           pītapāsādasayane pītāsane pītabhojane 1-
           pītachatte pītarathe pītasse pītavījane

  *  *  *  *  *  *
  Footnote:1 Ma. pītabhājane.
-------------------------------------------------
[page 082]
           Kiṁ kammaṁ akarī bhadde pubbe mānusake bhave
           devate pucchitācikkha kissa kammassidaṁ phalaṁ (iti).
           Kosātakī 1- nāma latatthi bhante tittikā anabhijjhitā
           tassā cattāri pupphāni thūpaṁ abhihariṁ ahaṁ
           satthu sarīraṁ uddissa vippasannena cetasā
           nāssa maggaṁ avekkhissaṁ tadaṅgamanasā satī
           tato maṁ avadhi gāvī thūpaṁ appattamānasaṁ
           tañcāhaṁ abhisañceyyaṁ bhiyyo 2- nūna ito siyā
           tena kammena devinda maghavā devakuñjara
           pahāya mānusaṁ dehaṁ tava sahabyatamāgatāti.
           Idaṁ sutvā tidasādhipati maghavā devakuñjaro
           tāvatiṁse pasādento mātaliṁ etadabravi
           passa mātali accheraṁ cittaṁ kammaphalaṁ idaṁ
           appakampi kataṁ deyyaṁ puññaṁ hoti mahapphalaṁ
           natthi citte pasannamhi appakā nāma dakkhiṇā
           tathāgate vā sambuddhe atha vā tassa sāvake
           ehi mātali amhepi bhiyyo bhiyyo 2- mahemhase 3-
           tathāgatassa dhātuyo sukho puññānamuccayo
           tiṭṭhante nibbute vāpi same citte samaṁ phalaṁ

  *  *  *  *  *  *
  Footnote:1 Yu. kosātikī. 2 Yu. bhīyo. 3 Ma. Yu. mahemase.
-------------------------------------------------
[page 083]
           Cetopaṇidhihetū hi sattā gacchanti suggatiṁ
           bahunnaṁ vata atthāya uppajjanti tathāgatā
           yattha kāraṁ karitvāna saggaṁ gacchanti dāyakāti.
                      Pītavimānaṁ navamaṁ.
          [48] 10 < PTS. Vv , 803 >Obhāsayitvā paṭhaviṁ sadevakaṁ
                  atirocasi candimasuriyā viya
                  siriyā ca vaṇṇena 1- yasena tejasā
                  brahmāva deve tidase sahindake
                  pucchāmi taṁ uppalamāladhārine
                  āveḷine kañcanasannibhattace
                  alaṅkate uttamavatthadhārine
                  kā tvaṁ subhe devate vandase mamaṁ 2- [3]-
                  dānaṁ suciṇṇaṁ atha sīlasaññamo 4-
                  kenūpapannā sugatiṁ yasassinī
           devate pucchitācikkha kissa kammassidaṁ phalaṁ (iti).
                  Idāni bhante imameva gāmaṁ
                  piṇḍāya amhāka gharaṁ upāgami
                  tato te ucchussa adāsiṁ khaṇḍikaṁ
                  pasannacittā atulāya pītiyā

  *  *  *  *  *  *
  Footnote:1 sarīravaṇṇenātipi dissati. 2 Po. Yu. mama. 3 kiṁ tvaṁ pure kammamakāsi
 attanā manussabhūtā purimāya jātiyā. 4 Ma. sīlasaññamaṁ.
-------------------------------------------------
[page 084]
                  Sassu ca pacchā anuyuñjate mamaṁ
                  kahaṁ nu ucchuṁ vadhu te avākari
                  na chaḍḍitaṁ na pana khāditaṁ mayā
                  santassa bhikkhussa sayaṁ adāsihaṁ
                  tuyhañcidaṁ issariyaṁ atho mama
                  itissa sassu paribhāsate mamaṁ
                  leḍḍuṁ gahetvā pahāraṁ adāsi me
                  tato cutā kālakatamhi devatā
                  tadeva kammaṁ kusalaṁ kataṁ mayā
                  sukhañca kammaṁ anubhomi attanā
                  devehi saddhiṁ paricāriyāmahaṁ
                  modāmahaṁ kāmaguṇehi pañcahi
                  tadeva kammaṁ kusalaṁ kataṁ mayā
                  sukhañca kammaṁ anubhomi attanā
                  devindaguttā tidasehi rakkhitā
                  samappitā kāmaguṇehi pañcahi
                  etādisaṁ puññaphalaṁ anappakaṁ
                  mahāvipākā mama ucchudakkhiṇā
                  devehi saddhiṁ paricāriyāmahaṁ
                  modāmahaṁ kāmaguṇehi pañcahi
-------------------------------------------------
[page 085]
                  Etādisaṁ puññaphalaṁ anappakaṁ
                  mahājutikā mama ucchudakkhiṇā
                  devindaguttā tidasehi rakkhitā
                  sahassanettoriva nandane vane
                  tuvañca bhante anukampakaṁ viduṁ
                  upecca vandiṁ kusalañca pucchimaṁ
                  tato te ucchussa adāsi khaṇḍikaṁ
                  pasannacittā atulāya pītiyāti.
                      Ucchuvimānaṁ dasamaṁ.
   [49] 11 < PTS. Vv , 814 >Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           Sā devatā attamanā moggallānena pucchitā
           ... Pe ... Yassa kammassidaṁ phalaṁ
                  ahaṁ manussesu manussabhūtā
                  disvāna samaṇe sīlavante
                  pādāni vanditvā manaṁ pasādayiṁ
                  vittā cahaṁ añjalikaṁ akāsiṁ
           tena metādiso vaṇṇo ... Pe ...
-------------------------------------------------
[page 086]
                  Vaṇṇo ca me sabbadisā pabhāsatīti.
                   Vandanavimānaṁ ekādasamaṁ.
   [50] 12 < PTS. Vv , 821 >Abhikkantena vaṇṇena yā tvaṁ tiṭṭhasi devate
           hatthe pāde ca viggayha naccasi suppavādite
           tassā te naccamānāya 1- aṅgamaṅgehi sabbaso
           dibbā saddā niccharanti savanīyā manoramā
           tassā te naccamānāya aṅgamaṅgehi sabbaso
           dibbā gandhā pavāyanti sucigandhā manoramā
           vivattamānā kāyena yā veṇīsu pilandhanā
           tesaṁ suyyati nigghoso turiye pañcaṅgike yathā
           vaṭaṁsakā vātadhūtā vātena sampakampitā
           tesaṁ suyyati nigghoso turiye pañcaṅgike yathā
           sāpi te sirasi mālā sucigandhā manoramā
           vāti gandho disā sabbā rukkho mañjūsako yathā
           ghāyase taṁ sucigandhaṁ rūpaṁ passasi amānusaṁ
           devate pucchitācikkha kissa kammassidaṁ phalaṁ (iti).
           Dāsī ahaṁ pure āsiṁ gayāyaṁ brāhmaṇassahaṁ
           appapuññā alakkhikā rajjumālāti maṁ vidū
           akkosānaṁ vadhānañca tajjanāya ca ukkatā 2-

  *  *  *  *  *  *
  Footnote:1 Yu. nandamānāya. 2 uggatātipi dissati.
-------------------------------------------------
[page 087]
           Kuṭaṁ gahetvā nikkhamma āgacchiṁ udakahāriyā
           vipathe kuṭaṁ nikkhipitvā vanasaṇḍaṁ upāgamiṁ
           idhevāhaṁ marissāmi kvatthopi jīvitena me
           daḷhapāsaṁ karitvāna ālambitvāna pādape
           tato disā vilokesiṁ ko nu khova namassito
           tatthaddasāsiṁ 1- sambuddhaṁ sabbalokahitaṁ muniṁ
           nisinnaṁ rukkhamūlasmiṁ jhāyantaṁ akutobhayaṁ
           tassā me ahu saṁvego abbhūto lomahaṁsano
           ko nu khova namassito manusso udāhu devatā
           pāsādikaṁ pasādanīyaṁ vanā nibbanamāgataṁ
           disvā mano me pasīdi nāyaṁ yādisikīdiso
           guttindriyo jhānarato abahigatamānaso
           hito sabbassa lokassa buddho ayaṁ bhavissati
           bhayabheravo durāsado sīhova gūhanissito
           dullabhāyaṁ dassanāya pupphaṁ udumbaraṁ yathā
           so maṁ mudūhi vācāhi ālapitvā tathāgato
           rajjumāleti maṁ avoca saraṇaṁ gaccha tathāgataṁ
           tāhaṁ giraṁ suṇitvāna nelaṁ atthavatiṁ suciṁ
           saṇhaṁ muduñca vagguñca sabbasokāpanūdanaṁ
           kallacittañca maṁ ñatvā pasannaṁ suddhamānasaṁ

  *  *  *  *  *  *
  Footnote:1 Yu. tatthaddasāmi.
-------------------------------------------------
[page 088]
           Hito sabbassa lokassa anusāsi tathāgato
           idaṁ dukkhanti maṁ avoca ayaṁ dukkhassa sambhavo
           ayaṁ dukkhanirodho ca añjaso amatogadho
           anukampakassa kusalassa ovādamhi ahaṁ ṭhitā
           ajjhagā amataṁ santiṁ nibbānaṁ padamaccutaṁ
           sāhaṁ avatthitā 1- pemā dassane avikampinī
           mūlajātāya saddhāya dhītā buddhassa orasā
           sāhaṁ ramāmi kīḷāmi modāmi akutobhayā
           dibbamālaṁ dhārayāmi pivāmi madhumaddhuvaṁ 2-
           saṭṭhituriyasahassāni paṭibodhaṁ karonti me
           āḷambo gaggaro bhīmo sādhuvādī ca saṁsayo
           pokkharo ca suphasso ca vīṇā mokkhā ca nāriyo
           nandā ceva sunandā ca soṇadinnā sucimhitā 3-
           alambusā missakesī ca puṇḍarīkātidāruṇī
           eṇipassā supassā ca subhaddā mudukāvadī
           etā caññā ca seyyāse accharānaṁ pabodhiyā
           tā maṁ kālenupāgantvā abhibhāsanti devatā
           handa naccāma gāyāma handa taṁ ramayāmase
           nayidaṁ akatapuññānaṁ katapuññānamevidaṁ

  *  *  *  *  *  *
  Footnote:1 Yu. avaṭṭhitā. 2 Ma. madhumaddavaṁ. 3 Yu. suvimhitā.
-------------------------------------------------
[page 089]
           Asokaṁ nandanaṁ rammaṁ tidasānaṁ mahāvanaṁ
           sukhaṁ akatapuññānaṁ idha natthi parattha ca
           sukhañca katapuññānaṁ idha ceva parattha ca
           tesaṁ sahabyakāmānaṁ kātabbaṁ kusalaṁ bahuṁ
           katapuññā hi modanti sagge bhogasamaṅgino
           bahunnaṁ vata atthāya uppajjanti tathāgatā
           dakkhiṇeyyā manussānaṁ puññakkhettānamākarā
           yattha kāraṁ karitvāna sagge modanti dāyakāti.
                    Rajjumālāvimānaṁ dvādasamaṁ.
                           Uddānaṁ
           mañjiṭṭhā pabhassarā nāgā alomā kañjikadāyikā
           vihāracaturitthambā pītā ucchuvandanarajjumālā ca
           vaggo tena pavuccatīti.
                   Itthivimāne vaggo catuttho.
                     Pañcamo mahārathavaggo
    [51] 1 < PTS. Vv , 852 >Ko me vandati pādāni iddhiyā yasasā jalaṁ
           abhikkantena vaṇṇena sabbā obhāsayaṁ disāti.
           Maṇḍukohaṁ pure āsiṁ udake vārigocaro
           tava dhammaṁ suṇantassa avadhi vacchapālako
-------------------------------------------------
[page 090]
           Muhuttaṁ cittapasādassa iddhiṁ passa yasañca me
           ānubhāvañca me passa vaṇṇaṁ passa jutiñca me
           ye ca te dīghamaddhānaṁ dhammaṁ assosuṁ gotama
           pattā te acalaṭṭhānaṁ yattha gantvā na socareti.
                     Maṇḍukadevaputtavimānaṁ paṭhamaṁ.
    [52] 2 < PTS. Vv , 856 >Cirappavāsiṁ purisaṁ dūrato sotthimāgataṁ
           ñātī mittā suhajjā ca abhinandanti āgataṁ
           tatheva katapuññaṁpi asmā lokā paraṁ gataṁ
           puññāni paṭiggaṇhanti piyaṁ ñātīva āgataṁ
                  uṭṭhehi revate supāpadhamme
                  apārutaṁ dvāraṁ adānasīle
                  nessāma taṁ yattha thunanti duggatā
                  samappitā nerayikā dukkhenāti
                  iccevaṁ vatvāna yamassa dūtā
                  te dve yakkhā lohitakkhā brahantā
                  paccekabāhāsu gahetvā revatiṁ
                  pakkāmayiṁsu devagaṇassa santike
                  ādiccavaṇṇaṁ ruciraṁ pabhassaraṁ
                  byamhaṁ subhaṁ kañcanajālachannaṁ
-------------------------------------------------
[page 091]
                  Kassetaṁ ākiṇṇajanaṁ vimānaṁ
                  suriyassa raṁsīriva jotamānaṁ
                  nārīgaṇā candanasārānulittā 1-
                  ubhato vimānaṁ upasobhayanti
                  tandissati suriyasamānavaṇṇaṁ
                  ko modati saggappatto vimāneti.
                  Bārāṇasiyaṁ nandiyo nāmāsi upāsako
                  amaccharī dānapatī vadaññū
                  tassetaṁ ākiṇṇajanaṁ vimānaṁ
                  suriyassa raṁsīriva jotamānaṁ
                  nārīgaṇā candanasārānulittā 2-
                  ubhato vimānaṁ upasobhayanti
                  tandissati suriyasamānavaṇṇaṁ
                  so modati saggappatto vimāne
                  nandiyassāhaṁ bhariyā
                  agārinī sabbakulassa issarā
                  bhattuvimāne ramissāmi dānihaṁ
                  na patthaye nirayaṁ dassanāya
                  eseva te nirayo supāpadhamme

  *  *  *  *  *  *
  Footnote:1-2 Yu. candanasāralittā.
-------------------------------------------------
[page 092]
                  Puññaṁ tayā akataṁ jīvaloke
                  na hi macchariyo rosako pāpadhammo
                  saggūpagānaṁ labhati sahabyataṁ
         kiṁ nu gūthañca muttañca asuci paṭidissati
         duggandhaṁ kimidaṁ miḷhaṁ kimetaṁ upavāyati
         esa saṁsavako nāma nirayo 1- gambhīro sataporiso
         yattha vassasahassāni tuvaṁ paccasi revateti.
         Kiṁ nu kāyena vācāya manasā dukkaṭaṁ kataṁ
         kena saṁsavako laddho nirayo 1- gambhīro sataporiso (iti).
         Samaṇe brāhmaṇe cāpi aññe cāpi 2- vaṇibbake
         musāvādena vañcesi taṁ pāpaṁ pakataṁ tayā
         tena saṁsavako laddho nirayo 1- gambhīro sataporiso
         tattha vassasahassāni tuvaṁ paccasi revate
                  hatthepi chindanti athopi pāde
                  kaṇṇepi chindanti athopi nāsaṁ
                  athopi kākolagaṇā samecca
                  saṅgamma khādanti viphandamānanti.
         Sādhu kho maṁ paṭinetha kāhāmi kusalaṁ bahuṁ
         dānena samacariyāya saññamena damena ca
         yaṁ katvā sukhitā honti na ca pacchānutappareti.

  *  *  *  *  *  *
  Footnote:1 Ma. Yu. ayaṁ pāṭho natthi. 2 Ma. Yu. vāpi.
-------------------------------------------------
[page 093]
           Pure tvaṁ pamajjitvā idāni paridevasi
           sayaṁ katānaṁ kammānaṁ vipākaṁ anubhossasi
                  ko devalokato manussalokaṁ
                  gantvāna puṭṭho me evaṁ vadeyya
                  nikkhittadaṇḍesu dadātha dānaṁ
                  acchādanaṁ sayanamathannapānaṁ 1-
                  na hi macchariyo rosako pāpadhammo
                  saggūpagānaṁ labhati sahabyataṁ (iti).
           Sāhaṁ nūna ito gantvā yoniṁ laddhāna mānusiṁ
           vadaññū sīlasampannā kāhāmi kusalaṁ bahuṁ
           dānena samacariyāya saññamena damena ca
           ārāmāni ca ropissaṁ dugge saṅkamanāni ca
           papañca udapānañca vippasannena cetasā
           cātuddasiṁ pañcadasiṁ yā ca pakkhassa aṭṭhamī
           pāṭihāriyapakkhañca aṭṭhaṅgasusamāgataṁ
           uposathaṁ upavasissaṁ sadā sīlesu saṁvutā
           na ca dāne pamajjissaṁ sāmaṁ diṭṭhamidaṁ mayāti.
           Iccevaṁ vilapantiñca 2- phandamānaṁ tato tato
           khipiṁsu niraye ghore uddhapādaṁ avaṁsiraṁ
                  ahaṁ pure maccharinī ahosiṁ

  *  *  *  *  *  *
  Footnote:1 Ma. seyyamathannapānaṁ. 2 Ma. Yu. vippalapantiṁ. Po. vippalapantiñca.
-------------------------------------------------
[page 094]
                  Paribhāsikā samaṇabrāhmaṇānaṁ
                  vitathena ca sāmikaṁ vañcayitvā
                  paccāmahaṁ niraye ghorarūpeti.
                     Revativimānaṁ dutiyaṁ.
           [53] 3 < PTS. Vv , 881 >Yo vadataṁ pavaro manujesu
                  sakyamunī bhagavā katakicco
                  pāragato balaviriyasamaṅgī
                  taṁ sugataṁ saraṇatthamupehi
                  rāgavirāgamaneñjamasokaṁ
                  dhammasaṅkhatamappaṭikūlaṁ
                  madhuramimaṁ paguṇaṁ suvibhattaṁ
                  dhammamimaṁ saraṇatthamupehi
                  yattha ca dinnamahapphalamāhu
                  catūsu sucīsu purisayugesu
                  aṭṭha ca puggaladhammaddasā te
                  saṅghamimaṁ saraṇatthamupehīti 1-.
                  Na tathā tapati nabhasmiṁ suriyo
                  cando na bhāsati na phusso
                  yathā tulamidaṁ mahappabhāsaṁ

  *  *  *  *  *  *
  Footnote:1 Ma. Yu. saraṇatthamupehi.
-------------------------------------------------
[page 095]
                  Ko nu tvaṁ tidivāmahimupāgami
                  chindati ca raṁsi pabhākarassa
                  sādhikavīsati yojanāni ābhā
                  rattimpi ca yathā divaṁ karoti
                  parisuddhaṁ vimalaṁ subhaṁ vimānaṁ
                  bahūpadumavicitrapuṇḍarīkaṁ
                  vokiṇṇaṁ kusumehi nekavicittaṁ 1-
                  arajavirajahemajālacchannaṁ
                  ākāse tapati yathāpi suriyo
                  rattakambalapītavāsasāhi 2-
                  agalūpiyaṅgukacandanussadāhi
                  kañcanatanusannibhattacāhi
                  paripūraṅgagaṇaṁva tārakāhi
                  naranāriyo bahukettha nekavaṇṇā
                  kusumavibhūsitābharaṇettha sumanā
                  anilapamuñcitā pavanti surabhi 3-
                  tapanīyacittattā suvaṇṇachadanā
                  kissa kammassa 4- ayaṁ vipāko
                  kenāsi kammaphalenidhūpapanno

  *  *  *  *  *  *
  Footnote:1 Ma. nekacittaṁ. 2 Ma. Yu. rattambarapita .... 3 Ma. surabhiṁ.
 4 Ma. saṁyamassa.
-------------------------------------------------
[page 096]
                  Yathā ca te adhigatamidaṁ vimānaṁ
                  tadanurūpaṁ avacāsi iṅgha puṭṭhoti.
                  Sayamidha pathe samecca māṇavena
                  satthānusāsi anukampamāno
                  tava ratanavarassa dhammaṁ sutvā
                  karissāmīti ca iti bravittha chatto
                  jinapavaraṁ upemi saraṇaṁ
                  dhammañcāpi tatheva bhikkhusaṅghaṁ
                  noti paṭhamaṁ avocāhaṁ bhante
                  pacchā te vacanaṁ tathevakāsiṁ
                  mā ca pāṇavadhaṁ vividhamācarassu asuciṁ
                  na hi pāṇesu asaññataṁ avaṇṇayiṁsu sappaññā
                  noti paṭhamaṁ avocāhaṁ bhante
                  pacchā te vacanaṁ tathevakāsiṁ
                  mā ca parajanassa rakkhitāyo 1- [2]-
                  parabhariyāyo agamā anariyametaṁ
                  noti paṭhamaṁ avocāhaṁ bhante
                  pacchā te vacanaṁ tathevakāsiṁ
                  mā ca vitathaṁ aññathā abhaṇi

  *  *  *  *  *  *
  Footnote:1 Ma. rakkhitampi. Yu. rakkhitamhi. 2 Po. Yu. ādātabbamamaññittho adinnaṁ
 noti paṭhamaṁ avocāhaṁ bhante pacchā te vacanaṁ tathevakāsiṁ mā ca parajanassa rakkhitāyo.
-------------------------------------------------
[page 097]
                  Na hi musāvādaṁ avaṇṇayiṁsu sappaññā
                  noti paṭhamaṁ avocāhaṁ bhante
                  pacchā te vacanaṁ tathevakāsiṁ
                  yena ca purisassa apeti saññā
                  taṁ majjaṁ parivajjayassu sabbaṁ
                  noti paṭhamaṁ avocāhaṁ bhante
                  pacchā te vacanaṁ tathevakāsiṁ
                  svāhaṁ idha pañcasikkhā karitvā
                  paṭipajjitvā tathāgatassa dhamme
                  dvepathamagamāsiṁ coramajjhe
                  te maṁ tattha vadhiṁsu bhogahetu
                  ettakamidaṁ anussarāmi kusalaṁ
                  tato paraṁ na me vijjati aññaṁ
                  tena sucaritena kammunāhaṁ
                  upapanno tidivesu kāmakāmī
                  passa khaṇamuhuttasaññamassa
                  anudhammapaṭipattiyā vipākaṁ
                  jalamiva yasasā pekkhamānā
                  bahukā maṁ pihayanti hīnadhammā 1-
                  passa katipayāya desanāya

  *  *  *  *  *  *
  Footnote:1 hīnakāmātipi dissati.
-------------------------------------------------
[page 098]
                  Sugatiñcamhi gato sukhañca patto
                  ye ca te sattañca suṇanti dhammaṁ
                  maññe te amataṁ phusanti khemaṁ
                  appakampi kataṁ mahāvipākaṁ
                  vipulaṁ hoti tathāgatassa dhamme
                  passa katapuññatāya chatto
                  obhāseti paṭhaviṁ yathāpi suriyo
                  kimidaṁ kusalaṁ kimācarema
                  icceke hi samecca mantayanti
                  te mayaṁ punadeva laddhā mānussattaṁ
                  paṭipannā vicāremu 1- sīlavanto
                  bahukāro anukampako ca me satthā
                  iti me sati agamā divādivassa
                  svāhaṁ upagatomhi saccanāmaṁ
                  anukampassu punapi suṇomi 2- dhammaṁ
                  yedha pajahanti kāmarāgaṁ
                  bhavarāgānussayañca pahāya mohaṁ
                  na ca te upenti 3- gabbhaseyyaṁ
                  parinibbānagatā hi sītibhūtāti.
                   Chattamāṇavakavimānaṁ tatiyaṁ.

  *  *  *  *  *  *
  Footnote:1 viharemu itipi dissati. 2 Sī. suṇoma. Ma. suṇemu. 3 Po. Yu. punamupenti.
-------------------------------------------------
[page 099]
           [54] 4 < PTS. Vv , 905 >Uccamidaṁ maṇithūṇaṁ vimānaṁ
                  samantato dvādasa yojanāni
                  kūṭāgārā sattasatā uḷārā
                  veḷuriyatthambhā 1- ruciratthatā 2- subhā
                  tatthacchasi pivasi khādasi ca
                  dibbā ca vīṇā pavadanti vaggū
                  dibbā rasā kāmaguṇettha pañca
                  nāriyo ca naccanti suvaṇṇachannā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ deva mahānubhāva
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
           So devaputto attamano moggallānena pucchito
           pañhaṁ puṭṭho viyākāsi yassa kammassidaṁ phalaṁ
           satisamuppādakaro dvāre kakkaṭako ṭhito
           niṭṭhito jātarūpassa sobhati dasapādako
           tena metādiso vaṇṇo tena me idhamijjhati

  *  *  *  *  *  *
  Footnote:1 yu veḷuriyatthambā. 2 Po. Yu. rucikatthatā. Ma. rucakatthatā.
-------------------------------------------------
[page 100]
           Uppajjanti ca me bhogā ye keci manaso piyā
                  tenamhi evañjalitānubhāvo
                  vaṇṇo ca me sabbadisā pabhāsatīti.
                    Kakkaṭarasadāyakavimānaṁ catutthaṁ
   itaraṁ 1- pañcavimānaṁ yathā kakkaṭavimānaṁ tathā vitthāretabbaṁ.
           [55] 5 Uccamidaṁ maṇithūṇaṁ vimānaṁ
                  samantato dvādasa yojanāni
                  ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
                  dibbaṁ mama vassasahassamāyu
                  vācābhigītaṁ manasā pavattitaṁ
                  ettāvatā ṭhassati puññakammo
                  dibbehi kāmehi samaṅgibhūto
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (1)
                    Dvārapālakavimānaṁ pañcamaṁ.
           [56] 6 Uccamidaṁ maṇithūṇaṁ vimānaṁ
                  samantato dvādasa yojanāni

  *  *  *  *  *  *
  Footnote:1 Ma. anantaraṁ.
-------------------------------------------------
[page 101]
                  ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
           karaṇīyāni puññāni paṇḍitena vijānatā
           samaggatesu buddhesu yattha dinnaṁ mahapphalaṁ
           atthāya vata me buddho araññā gāmamāgato
           tattha cittaṁ pasādetvā tāvatiṁsūpago ahaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (2)
                      Karaṇīyavimānaṁ chaṭṭhaṁ.
           [57] 7 Uccamidaṁ maṇithūṇaṁ vimānaṁ
                  samantato dvādasa yojanāni
                  ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
           karaṇīyāni puññāni paṇḍitena vijānatā
           samaggatesu bhikkhūsu yattha dinnaṁ mahapphalaṁ
           atthāya vata me bhikkhū araññā gāmamāgatā
-------------------------------------------------
[page 102]
           Tattha cittaṁ pasādetvā tāvatiṁsūpago ahaṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (3)
                    Dutiyakaraṇīyavimānaṁ sattamaṁ.
           [58] 8 Uccamidaṁ maṇithūṇaṁ vimānaṁ
                  samantato dvādasa yojanāni
                  ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
                  yaṁ dadāti na taṁ hoti
                  yañceva dajjā tañceva seyyo
                  sūci dinnā sūcimeva seyyo
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (4)
                       Sūcivimānaṁ aṭṭhamaṁ.
           [59] 9 Uccamidaṁ maṇithūṇaṁ vimānaṁ
                  samantato dvādasa yojanāni
                  ... Pe ...
                  Vaṇṇo ca te sabbadisā pabhāsatīti.
-------------------------------------------------
[page 103]
           So devaputto attamano moggallānena pucchito
           ... Pe ... Yassa kammassidaṁ phalaṁ
                  ahaṁ manussesu manussabhūto
                  purimāya jātiyā manussaloke
           addasaṁ virajaṁ bhikkhuṁ vippasannamanāvilaṁ
           tassa adāsihaṁ sūciṁ pasanno sakehi pāṇihi
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti. (5)
                     Dutiyasūcivimānaṁ navamaṁ.
          [60] 10 < PTS. Vv , 955 >Susukkakhandhaṁ abhiruyha nāgaṁ
                  akācinaṁ dantibaliṁ mahājavaṁ
                  āruyha gajaṁ pavaraṁ sukappitaṁ
                  idhāgamā vehāsayamantalikkhe
                  nāgassa dantesu duvesu nimmitā
                  acchodakā paduminiyo suphullā
                  padumesu ca turiyagaṇā pavajjare
                  imā ca naccanti manoharāyo
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
-------------------------------------------------
[page 104]
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
           aṭṭheva muṭṭhipupphāni 1- kassapassa bhagavato 2-
           thūpasmiṁ abhiropayiṁ 3- pasanno sakehi pāṇihi
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                      Nāgavimānaṁ dasamaṁ.
   [61] 11 < PTS. Vv , 962 >Mahantaṁ nāgaṁ abhiruyha sabbasetaṁ gajuttamaṁ
           vanā vanaṁ anupariyāsi nārīgaṇapurakkhito
           obhāsento disā sabbā osadhī viya tārakā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
                  ahaṁ manussesu manussabhūto
                  upāsako cakkhumato ahosiṁ
                  pāṇātipātā virato ahosiṁ
                  loke adinnaṁ parivajjayissaṁ

  *  *  *  *  *  *
  Footnote:1 Ma. Yu. muttapupphāni. 2 Ma. Yu. mahesino. 3 Ma. Yu. abhiropesiṁ.
-------------------------------------------------
[page 105]
                  Amajjapo no ca musā abhāṇiṁ
                  sakena dārena ca tuṭṭho ahosiṁ
                  annañca pānañca pasannacitto
                  sakkacca dānaṁ vipulaṁ adāsiṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    Dutiyanāgavimānaṁ ekādasamaṁ.
   [62] 12 < PTS. Vv , 970 >Ko nu dibbena yānena sabbasetena hatthinā
           turiyatāḷitanigghoso antalikkhe mahiyyati
           devatā nusi gandhabbo ādū sakko purindado
           ajānantā taṁ pucchāma kathaṁ jānemu taṁ mayanti.
           Namhi devo na gandhabbo nāpi sakko purindado
           sudhammā nāma ye devā tesaṁ aññataro ahanti.
           Pucchāma deva sudhamma puthuṁ katvāna añjaliṁ
           kiṁ katvā mānuse kammaṁ sudhammaṁ upapajjasīti.
           Ucchāgāraṁ tiṇāgāraṁ vatthāgārañca yo dade
           tiṇṇamaññataraṁ datvā sudhammaṁ upapajjatīti.
                    Tatiyanāgavimānaṁ dvādasamaṁ.
   [63] 13 < PTS. Vv , 975 >Daḷhadhammanisārassa dhanuṁ olubbha tiṭṭhasi
           khattiyo nusi rājañño ādū luddho vanācaroti.
-------------------------------------------------
[page 106]
           Assakādhipatissāhaṁ bhante putto vanecaro
           nāmaṁ me bhikkhu te brūmi sujāto iti maṁ vidū
           mige gavesamānohaṁ ogāhanto brahāvanaṁ
           migaṁ gantveva nādakkhiṁ tañca disvā ahaṁ ṭhito (iti).
           Svāgatante mahāpuñña atho te adūrāgataṁ
           ito udakamādāya pāde pakkhālayassu te
           idaṁpi pāniyaṁ sītaṁ ābhataṁ girigabbharā
           rājaputta tato pitvā santhatasmiṁ upāvisāti.
           Kalyāṇī vata te vācā savanīyā mahāmuni
           nelā 1- atthavatī vaggū mantā atthañca bhāsasi
                  kā te rati vane viharato
                  isinisabha vadehi puṭṭho
                  tava vacanapathaṁ nisāmayitvā
                  atthadhammapadaṁ samācaremaseti.
           Ahiṁsā sabbapāṇinaṁ kumāramhākaṁ 2- ruccati
           theyyā ca aticārā ca majjapānā ca ārati
           arati samacariyā ca bāhusaccaṁ kataññutā
           diṭṭheva dhamme pasaṁsā 3- dhammā ete pasaṁsiyāti
           santike maraṇaṁ tuyhaṁ oraṁ māsehi pañcahi

  *  *  *  *  *  *
  Footnote:1 Yu. neḷā. 2 Ma. kumāramhāka. 3 Ma. pāsaṁsā.
-------------------------------------------------
[page 107]
           Rājaputta vijānāhi attānaṁ parimocayāti.
           Katamaṁ svāhaṁ janapadaṁ gantvā kiṁ kammaṁ kiñci porisaṁ
           kāya vā pana vijjāya bhaveyyaṁ ajarāmaroti.
           Na vijjate so padeso 1- kammaṁ vijjā ca porisaṁ
           yattha gantvā bhave macco rājaputtājarāmaro
           mahaddhanā mahābhogā raṭṭhavantopi khattiyā
           pahūtadhanadhaññāse na tepi ajarāmarā
                  yadi te sutā andhakaveṇḍaputtā 2-
                  sūrā vīrā vikkantappahārino
                  tepi āyukkhayaṁ pattā
                  viddhastā sassatīsamā
           khattiyā brāhmaṇā vessā suddā caṇḍālapukkusā
           ete caññe ca jātiyā tepi na ajarāmarā
           ye mantaṁ parivattenti chaḷaṅgaṁ brahmacintitaṁ
           ete caññe ca vijjāya tepi na ajarāmarā
           isayo cāpi ye santā saññatattā tapassino
           sarīraṁ tepi kālena vijahanti tapassino
           bhāvitattāpi arahanto katakiccā anāsavā
           nikkhipanti imaṁ dehaṁ puññapāpaparikkhayā (iti).
           Subhāsitā atthavatī gāthāyo te mahāmuni

  *  *  *  *  *  *
  Footnote:1 Yu. na. vijjate hi deso. 2 Sī. andhakaveṇhuputtā. Ma. andhakaveṇḍuputtā.
-------------------------------------------------
[page 108]
           Nijjhattomhi subhaṭṭhena tvañca me saraṇaṁ bhavāti.
           Mā maṁ tvaṁ saraṇaṁ gaccha tameva saraṇaṁ vaja
           sakyaputtaṁ mahāvīraṁ yamahaṁ saraṇaṁ gatoti.
           Katarasmiṁ so janapade satthā tumhāka mārisa
           ahampi daṭṭhuṁ gacchissaṁ jinaṁ appaṭipuggalanti.
           Puratthimasmiṁ janapade okkākakulasambhavo
           satthāpi purisājañño so ca kho parinibbutoti.
           Sace hi buddho tiṭṭheyya satthā tumhāka mārisa
           yojanāni sahassāni gacche 1- payirupāsituṁ
           yato ca kho parinibbuto satthā tumhāka mārisa
           parinibbutaṁ mahāvīraṁ gacchāmi saraṇaṁ ahaṁ
           upemi saraṇaṁ buddhaṁ dhammañcāpi anuttaraṁ
           saṅghañca naradevassa gacchāmi saraṇaṁ ahaṁ
                  pāṇātipātā viramāmi khippaṁ
                  loke adinnaṁ parivajjayāmi
                  amajjapo no ca musā bhaṇāmi
                  sakena dārena ca homi tuṭṭhoti.
                  Sahassaraṁsīva yathā mahappabho
                  disaṁ yathā bhāti nabhe anukkamaṁ
                  tathappakāro 2- tavāyaṁ 3- mahāratho

  *  *  *  *  *  *
  Footnote:1 Ma. Yu. gaccheyyaṁ. 2 Ma. tathāpakāro. 3 Sī. Yu. tavayaṁ.
-------------------------------------------------
[page 109]
                  Samantato yojanasataṁ āyato 1-
                  suvaṇṇapaṭṭehi samantamonaṭo 2-
                  urassa muttāhi maṇīhi cittito
                  lekhā suvaṇṇassa ca rūpiyassa ca
                  sobhanti veḷuriyamayā sunimmitā
                  sīsañcidaṁ veḷuriyassa nimmitaṁ
                  yugañcidaṁ lohitakāya cittitaṁ
                  yuttā suvaṇṇassa ca rūpiyassa ca
                  sobhanti assāpi cime manojavā
                  so tiṭṭhasi hemarathe adhiṭṭhito
                  devānamindova sahassavāhano
                  pucchāmi tāhaṁ yasavantakovidaṁ
                  kathaṁ tayā laddho ayaṁ uḷāroti.
           Sujāto nāmahaṁ bhante rājaputto pure ahuṁ
           tañca 3- maṁ anukampāya saññamasmiṁ nivesayi
           khīṇāyukañca maṁ ñatvā sarīraṁ pādāsi satthuno (iti).
           Imaṁ sujāta pūjehi tante atthāya hohīti
           tāhaṁ gandhehi mālehi pūjayitvā samuyyuko 4-
           pahāya mānusaṁ dehaṁ upapannomhi nandane

  *  *  *  *  *  *
  Footnote:1 Ma. yojanasattamāyato. 2 Ma. samantamotthato. 3 Ma. tvañca. 4 Ma. Yu. samuyyuto.
-------------------------------------------------
[page 110]
           Nandane pavare 1- ramme nānādijagaṇāyute
           ramāmi naccagītehi accharāhi purakkhitoti.
                     Cūḷarathavimānaṁ terasamaṁ.
          [64] 14 < PTS. Vv , 1009 >Sahassayuttaṁ hayavāhanaṁ subhaṁ
                  āruyhimaṁ sandananekacittaṁ
                  uyyānabhūmiṁ abhito anukkamaṁ
                  purindado bhūtapatīva vāsavo
                  sovaṇṇamayā te rathakubbarā ubho
                  phalehi aṁsehi atīva saṅgatā
                  sujātagumbā naravīraniṭṭhitā
                  virocati paṇṇaraseva cando
                  suvaṇṇajālāvitato 2- ratho ayaṁ
                  bahūhi nānāratanehi cittito
                  sunandighoso ca subhassaro ca
                  virocati cāmarahatthabāhuhi
                  imā ca nābhyo manasāhi 3- nimmitā
                  rathassa pādantaramajjhabhūsitā
                  imā ca nābhyo satarājicittitā
                  sateritā 4- vijjurivappabhāsare

  *  *  *  *  *  *
  Footnote:1 Ma. nandane ca vane. Yu. pavane. 2 suvaṇṇajālāvatatotipi dissati.
 3 Ma. Yu. manasābhinimmitā. 4 Ma. sateratā.
-------------------------------------------------
[page 111]
                  Anekacittāvitato 1- ratho ayaṁ
                  puthū ca nemī ca sahassaraṁsiyo 2-
                  tesaṁ saro suyyati vaggurūpo
                  pañcaṅgikaṁ turiyamivappavāditaṁ
                  sirasmiṁ cittaṁ maṇisandakappitaṁ 3-
                  sadā visuddhaṁ ruciraṁ pabhassaraṁ
                  suvaṇṇarājīhi atīva saṅgataṁ
                  veḷuriyarājīhi atīva sobhati
                  ime ca vāḷī maṇisandakappitā 3-
                  ārohakambū sujavā brahmūpamā
                  brahā mahantā balino mahājavā
                  mano tavaññāya tatheva siṁsare
                  ime ca sabbe sahitā catukkamā
                  mano tavaññāya tatheva siṁsare
                  samaṁ vahanti mudukā anuddhatā
                  āmodamānā turagānamuttamā
                  dhunanti vagganti pavattanti ambare
                  abbhuddhunantā sukate pilandhane
                  tesaṁ saro suyyati vaggurūpo

  *  *  *  *  *  *
  Footnote:1 anekacittāvatatotipi dissati. 2 Ma. sahassaraṁsiko.
 3 ...canda... itipi dissati.
-------------------------------------------------
[page 112]
                  Pañcaṅgikaṁ turiyamivappavāditaṁ
                  rathassa ghoso apilandhanāni 1-
                  khurassa nādi abhihiṁsanāya ca
                  ghoso suvaggū samitassa suyyati
                  gandhabbaturiyāni vicitrasavane
                  rathe ṭhitā tā migamandalocanā
                  āḷārapamhā hasitā piyaṁvadā
                  veḷuriyajālā vinatā 2- tanucchavā
                  sadeva gandhabbasuraggapūjitā
                  rattā rattambarapītavāsasā
                  visālanettā abhirattalocanā
                  kulesu jātā sutanū suvimhitā 3-
                  rathe ṭhitā pañjalikā upaṭṭhitā
                  tā kambukāyuradharā suvāsasā
                  sumajjhimā ūruthanopapannā
                  vaṭṭaṅguliyo sumukhā sudassanā
                  rathe ṭhitā pañjalikā upaṭṭhitā
                  aññāsu veṇīsu sumissakesiyo 4-
                  samaṁ vibhattāhi pabhassarāhi ca

  *  *  *  *  *  *
  Footnote:1 apilandhanānañca itipi dissati. 2 veḷuriyajālāvitatātipi dissati.
 3 sucimhitātipi dissati. 4 aññā suveṇī sus missakesiyotipi dissati.
-------------------------------------------------
[page 113]
                  Anupubbatā tā tava mānase ratā
                  rathe ṭhitā pañjalikā upaṭṭhitā
                  āveḷiniyo padumuppalacchadā
                  alaṅkatā candanasāravositā 1-
                  anupubbatā tā tava mānase ratā
                  rathe ṭhitā pañjalikā upaṭṭhitā
                  tā māliniyo padumuppalacchadā
                  alaṅkatā candanasāravositā
                  anupubbatā tā tava mānase ratā
                  rathe ṭhitā pañjalikā upaṭṭhitā
                  kaṇṭhesu te 2- yāni pilandhanāni ca
                  hatthesu pādesu tatheva sīse
                  obhāsayanti dasa sabbato 3- disā
                  abbhuddayaṁ sāradikova bhāṇumā
                  vātassa vegena ca sampakampitā
                  bhujesu mālā apilandhanāni ca
                  muñcanti ghosaṁ ruciraṁ suciṁ subhaṁ
                  sabbehi viññūhi susattarūpaṁ 4-
                  uyyānabhumyā ca duvaṭṭhito 5- ṭhitā

  *  *  *  *  *  *
  Footnote:1 ma ... vāsitā. 2 Yu. tava. 3 Ma. sabbaso.
 4 Po. sutaggarūpaṁ. Ma. sutabbarūpaṁ. 5 Ma. duvaddhato. Yu. duhaṭṭhato.
-------------------------------------------------
[page 114]
                  Rathā ca nāgā turiyāni vāsaro 1-
                  tameva devinda pamodayanti
                  vīṇā yathā pokkharapattabāhuhi
                  imāsu vīṇāsu bahūsu vaggūsu
                  manuññarūpāsu hadayeritampi taṁ
                  pavajjamānāsu atīva accharā
                  bhamanti kaññā padumesu sikkhitā
                  yathā ca gītāni ca vāditāni ca
                  naccāni cimāni samenti ekato
                  athettha naccanti athettha accharā
                  obhāsayanti ubhato va rattiyā
                  so modasi turiyagaṇappabodhano
                  mahīyamāno vajirāvudhoriva
                  imāsu vīṇāsu bahūsu vaggūsu
                  manuññarūpāsu hadayeritampi taṁ
                  kiṁ tvaṁ pure kammamakāsi attanā
                  manussabhūto purimāya jātiyā
                  uposathaṁ kiṁ va tuvaṁ upāvisi
                  kiṁ dhammacariyaṁ vatamābhirocasi
                  nayidaṁ appassa katassa kammuno
                  pubbe suciṇṇassa uposathassa vā

  *  *  *  *  *  *
  Footnote:1 ca sarotipi dissati.
-------------------------------------------------
[page 115]
                  Iddhānubhāvo vipulo ayaṁ tava
                  yaṁ devasaṅghaṁ abhirocase bhusaṁ
          dānassa te idaṁ phalaṁ atho sīlassa vā pana
          atho añjalikammassa tamme akkhāhi pucchito (iti).
          So devaputto attamano moggallānena pucchito
          pañhaṁ puṭṭho viyākāsi yassa kammassidaṁ phalaṁ
                  jitindriyaṁ buddhamanomanikkamaṁ
                  naruttamaṁ kassapamaggapuggalaṁ
                  apāpurantaṁ amatassa dvāraṁ
                  devātidevaṁ satapuññalakkhaṇaṁ
                  tamaddasaṁ kuñjaramoghatiṇṇaṁ
                  suvaṇṇasiṅginadabimbasādisaṁ
                  disvāna taṁ khippamahuṁ sucimano
                  tameva disvāna subhāsitaddhajaṁ
                  tamannapānaṁ atha vāpi cīvaraṁ
                  suciṁ paṇītaṁ rasasā upetaṁ
                  pupphābhikiṇṇamhi sake nivāsane
                  patiṭṭhapesiṁ sa asaṅgamānaso
                  tamannapānena ca cīvarena ca
                  khajjena bhojjena ca sāyanena ca
-------------------------------------------------
[page 116]
                  Santappayitvā dipadānamuttamaṁ
                  so saggaso devapure ramāmahaṁ
                  etenupāyena imaṁ niraggalaṁ
                  yaññaṁ yajitvā tividhaṁ visuddhaṁ
                  pahāyahaṁ mānussakaṁ samussayaṁ
                  indasamo devapure ramāmahaṁ
                  āyuñca vaṇṇañca sukhaṁ balañca
                  paṇītarūpaṁ abhikaṅkhatā muni
                  annañca pānañca bahuṁ susaṅkhataṁ
                  patiṭṭhapetabbamasaṅgamānaso
                  imasmiṁ loke parasmiṁ vā pana
                  buddhena seṭṭho ca samo na vijjati
                  āhuneyyānaṁ paramāhutaṁ 1- gato
                  puññatthikānaṁ vipulapphalesinanti.
                    Mahārathavimānaṁ cuddasamaṁ.
                          Uddānaṁ
          maṇḍūko revatī chatto kakkaṭako 2- dvārapālako
          dve karaṇīyā dve sūcī tayo nāgā ca dve rathā
          purisānaṁ pañcamo vaggoti paṭhamo vaggo 3- pavuccatīti.
                       Bhāṇavāraṁ tatiyaṁ.

  *  *  *  *  *  *
  Footnote:1 Ma. Yu. paramāhtiṁ. 2 Ma. Yu. kakkaṭo. 3 Yu. paṭhamo vaggoti ime pāṭhā natthi.
-------------------------------------------------
[page 117]
                     Chaṭṭho pāyāsikavaggo
           [65] 1 < PTS. Vv , 1042 >Yathā vanaṁ cittalataṁ pabhāsati
                  uyyānaseṭṭhaṁ tidasānamuttamaṁ
                  tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          pañhaṁ puṭṭho viyākāsi yassa kammassidaṁ phalaṁ
                  ahañca bhariyā ca manussaloke
                  opānabhūtā gharamāvasimhā
                  annañca pānañca pasannacittā
                  sakkacca dānaṁ vipulaṁ adamha
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Agāriyavimānaṁ paṭhamaṁ.
           [66] 2 < PTS. Vv , 1048 >Yathā vanaṁ cittalataṁ pabhāsati
                  uyyānaseṭṭhaṁ tidasānamuttamaṁ
-------------------------------------------------
[page 118]
                  Tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahañca bhariyā ca manussaloke
                  opānabhūtā gharamāvasimhā
                  annañca pānañca pasannacittā
                  sakkacca dānaṁ vipulaṁ adamha
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Agāriyavimānaṁ dutiyaṁ.
           [67] 3 < PTS. Vv , 1054 >Uccamidaṁ maṇithūṇaṁ vimānaṁ
                  samantato dvādasa 1- yojanāni
                  kūṭāgārā sattasatā uḷārā
                  veḷuriyatthambhā ruciratthatā 2- subhā
                  tatthacchasi pivasi khādasi ca

  *  *  *  *  *  *
  Footnote:1 Po. Ma. Yu. soḷasa. 2 Ma. rucakatthatā.
-------------------------------------------------
[page 119]
                  Dibbā ca vīṇā pavadanti vaggū 1-
                  aṭṭhaṭṭhakā sikkhitā sādhurūpā
                  dibbā ca kaññā tidasacarā 2- uḷārā
                  naccanti gāyanti pamodayanti
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          pañhaṁ puṭṭho viyākāsi yassa kammassidaṁ phalaṁ
                  phaladāyī phalaṁ vipulaṁ labhati
                  dadamujugatesu pasannamānaso
                  so hi modati saggappatto tidive
                  anubhoti ca puññaphalaṁ vipulaṁ
          tathevāhaṁ 3- mahāmuni adāsiṁ caturo phale
                  tasmā hi phalaṁ alameva dātuṁ
                  niccaṁ manussena sukhatthikena
                  dibbāni vā patthayatā sukhāni
                  manussasobhāgyatamicchitā 4- vāti.

  *  *  *  *  *  *
  Footnote:1 Ma. vagguṁ. 2 Yu. tidasā varā. 3 Ma. tavevāhaṁ.
 4 Ma. Yu. manussasobhāguyatamicchatā.
-------------------------------------------------
[page 120]
          Tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Phaladāyakavimānaṁ tatiyaṁ.
           [68] 4 < PTS. Vv , 1062 >Cando yathā viggatavalāhake nabhe
                  obhāsayaṁ tiṭṭhati antalikkhe
                  tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahañca bhariyā ca manussaloke
                  upassayaṁ arahato adamha
                  annañca pānañca pasannacittā
                  sakkacca dānaṁ vipulaṁ adamha
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    Upassayadāyakavimānaṁ catutthaṁ.
-------------------------------------------------
[page 121]
           [69] 5 < PTS. Vv , 1068 >Suriyo yathā viggatavalāhake nabhe
                  ... Pe ...
                 (yathā heṭṭhāvimānaṁ tathā vitthāretabbaṁ)
                  vaṇṇo ca me sabbadisā pabhāsatīti.
                  Dutiyaupassayadāyakavimānaṁ pañcamaṁ.
           [70] 6 < PTS. Vv , 1074 >Uccamidaṁ maṇithūṇaṁ vimānaṁ
                  samantato dvādasa yojanāni
                  kūṭāgārā sattasatā 1- uḷārā
                  veḷuriyatthambhā ruciratthatā subhā
                  deviddhipattosi mahānubhāvo
                  ... Pe ...
                  Vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahaṁ manussesu manussabhūto
                  disvāna bhikkhuṁ tasitaṁ kilantaṁ
                  ekāhaṁ bhikkhaṁ paṭipādayissaṁ
                  samaṅgibhattena tadā akāsiṁ 2-

  *  *  *  *  *  *
  Footnote:1 Yu. sattarasā. 2 Yu. adāsiṁ.
-------------------------------------------------
[page 122]
          Tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                   Bhikkhādāyakavimānaṁ chaṭṭhaṁ.
           [71] 7 < PTS. Vv , 1080 >Uccamidaṁ maṇithūṇaṁ vimānaṁ
                  ... Pe ...
                  Vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahaṁ manussesu manussabhūto
                  ahosiṁ yavapālako
          addasaṁ virajaṁ bhikkhuṁ vippasannamanāvilaṁ
          tassa adāsahaṁ 1- bhāgaṁ 2- pasanno sakehi pāṇihi
          kummāsapiṇḍaṁ datvāna modāmi nandane vane
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Yavapālakavimānaṁ sattamaṁ.
           [72] 8 < PTS. Vv , 1087 >Alaṅkato mālyadharo suvattho
                  sukuṇḍalī kappitakesamassu
                  āmuttahatthābharaṇo yasassī

  *  *  *  *  *  *
  Footnote:1 Po. Yu. adāsiṁ. 2 Po. Yu. kummāsaṁ.
-------------------------------------------------
[page 123]
                  Dibbe vimānamhi yathāpi candimā
                  dibbā ca vīṇā pavadanti vaggū
                  aṭṭhaṭṭhakā sikkhitā sādhurūpā
                  dibbā ca kaññā tidasacarā uḷārā
                  naccanti gāyanti pamodayanti
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahaṁ manussesu manussabhūto
                  disvāna samaṇe sīlavante
                  sampannavijjācaraṇe yasassī
                  bahussute taṇhakkhayūpapanne
                  annañca pānañca pasannacitto
                  sakkacca dānaṁ vipulaṁ adāsiṁ
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                      Kuṇḍalīvimānaṁ aṭṭhamaṁ.
-------------------------------------------------
[page 124]
           [73] 9 < PTS. Vv , 1094 >Alaṅkato mālyadharo suvattho
                  sukuṇḍalī kappitakesamassu
                  āmuttahatthābharaṇo yasassī
                  dibbe vimānamhi yathāpi candimā
                  dibbā ca vīṇā pavadanti vaggū
                  aṭṭhaṭṭhakā sikkhitā sādhurūpā
                  dibbā ca kaññā tidasacarā uḷārā
                  naccanti gāyanti pamodayanti
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahaṁ manussesu manussabhūto
                  disvāna samaṇe sādhurūpe 1-
                  sampannavijjācaraṇe yasassī
                  bahussute sīlavante 2- pasanne
                  annañca pānañca pasannacitto

  *  *  *  *  *  *
  Footnote:1 Yu. sāravante. 2 Yu. taṇhakkhayūpapanne.
-------------------------------------------------
[page 125]
                  Sakkacca dānaṁ vipulaṁ adāsiṁ
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                    Dutiyakuṇḍalīvimānaṁ navamaṁ.
          [74] 10 < PTS. Vv , 1101 >Yā devarājassa sabhā sudhammā
                  yatthacchasi 1- devasaṅgho samaggo
                  tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
          ... Pe ... Yassa kammassidaṁ phalaṁ
                  ahaṁ manussesu manussabhūto
                  rañño pāyāsissa ahosi māṇavo
                  laddhā dhanaṁ saṁvibhāgaṁ akāsiṁ
                  piyā ca me sīlavanto ahesuṁ
                  annañca pānañca pasannacitto

  *  *  *  *  *  *
  Footnote:1 Po. Yu. yatthacchati.
-------------------------------------------------
[page 126]
                  Sakkacca dānaṁ vipulaṁ adāsiṁ
          tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Uttaravimānaṁ dasamaṁ.
                          Uddānaṁ
          dve agārino phaladāyī dve upassayadāyī
          bhikkhāya dāyī yavapālako ceva dve kuṇḍalino pāyāsīti.
                       Vaggo chaṭṭho.
                     ---------------
                    Sattamo sunikkhittavaggo
           [75] 1 < PTS. Vv , 1107 >Yathā vanaṁ cittalataṁ pabhāsati
                  uyyānaseṭṭhaṁ tidasānamuttamaṁ
                  tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
          So devaputto attamano moggallānena pucchito
-------------------------------------------------
[page 127]
           ... Pe ... Yassa kammassidaṁ phalaṁ
                  ahaṁ manussesu manussabhūto
                  daliddo atāṇo kapaṇo kammakaro ahosiṁ
                  jiṇṇe ca mātāpitaro abhariṁ
                  piyā ca me sīlavanto ahesuṁ
                  annañca pānañca pasannacitto
                  sakkacca dānaṁ vipulaṁ adāsiṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Cittalatāvimānaṁ paṭhamaṁ.
           [76] 2 < PTS. Vv , 1113 >Yathā vanaṁ 1- cittalataṁ pabhāsati
                  uyyānaseṭṭhaṁ tidasānamuttamaṁ
                  tathūpamaṁ tuyhamidaṁ vimānaṁ
                  obhāsayaṁ tiṭṭhati antalikkhe
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
           So devaputto attamano moggallānena pucchito

  *  *  *  *  *  *
  Footnote:1 Yu. nandanaṁ.
-------------------------------------------------
[page 128]
           ... Pe ... Yassa kammassidaṁ phalaṁ
                  ahaṁ manussesu manussabhūto
                  daliddo atāṇo kapaṇo kammakaro ahosiṁ
                  jiṇṇe ca mātāpitaro abhariṁ
                  piyā ca me sīlavanto ahesuṁ
                  annañca pānañca pasannacitto
                  sakkacca dānaṁ vipulaṁ adāsiṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Nandanavimānaṁ dutiyaṁ.
           [77] 3 < PTS. Vv , 1119 >Uccamidaṁ maṇithūṇaṁ vimānaṁ
                  samantato dvādasa yojanāni
                  kūṭāgārā sattasatā urāḷā
                  veḷuriyatthambhā ruciratthatā subhā
                  tatthacchasi pivasi khādasi ca
                  dibbā ca vīṇā pavadanti vaggū
                  dibbā rasā kāmaguṇettha pañca
                  nāriyo ca naccanti suvaṇṇachannā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
-------------------------------------------------
[page 129]
           So devaputto attamano moggallānena pucchito
           ... Pe ... Yassa kammassidaṁ phalaṁ
                  ahaṁ manussesu manussabhūto
                  vivane pathe caṅkamaṁ akāsiṁ
                  ārāmarukkhāni ca ropayissaṁ
                  piyā ca me sīlavanto ahesuṁ
                  annañca pānañca pasannacitto
                  sakkacca dānaṁ vipulaṁ adāsiṁ
           tena metādiso vaṇṇo ... Pe ...
                  Vaṇṇo ca me sabbadisā pabhāsatīti.
                     Maṇithūṇavimānaṁ tatiyaṁ.
    [78] 4 < PTS. Vv , 1127 >Sovaṇṇamaye pabbatasmiṁ vimānaṁ sabbato pabhaṁ
           hemajālapaṭicchannaṁ kiṁkaṇikajālakappitaṁ
           aṭṭhaṁsā sukatā thambhā sabbe veḷuriyāmayā
           ekamekāya aṁsiyā ratanā satta nimmitā
           veḷuriyasuvaṇṇassa phalikārūpiyassa ca
           masāragallamuttāhi lohitaṅgamaṇīhi ca
           citrā manoramā bhūmi na tatthuddhaṁsate rajo
           gopāṇase 1- gaṇāpītā kūṭaṁ dhārenti nimmitā
           sopāṇāni ca cattāri nimmitā caturo disā

  *  *  *  *  *  *
  Footnote:1 Po. Ma. Yu. gopāṇasī.
-------------------------------------------------
[page 130]
           Nānāratanagabbhehi ādiccova virocati
           vedikā 1- catasso tattha vibhattā bhāgaso mitā
           daddallamānā ābhenti 2- samantā caturo disā
           tasmiṁ vimāne pavare devaputtā mahappabhā
           atirocasi vaṇṇena udayantova bhāṇumā
           dānassa te idaṁ phalaṁ atho sīlassa vā pana
           atho añjalikammassa taṁ me akkhāhi pucchitoti.
           So devaputto attamano moggallānena pucchito
           pañhaṁ puṭṭho viyākāsi yassa kammassidaṁ phalaṁ
           ahaṁ andhakavindasmiṁ buddhassādiccabandhuno
           vihāraṁ satthuno 3- kāresiṁ pasanno sakehi pāṇihi
           tattha gandhañca mālañca paccayañca vilepanaṁ
           vihāraṁ satthunodāsiṁ 4- vippasannena cetasā
           tena mayhaṁ idaṁ laddhaṁ vasaṁ vattemi nandane
           nandane pavare ramme nānādijagaṇāyute
           ramāmi naccagītehi accharāhi purakkhitoti.
                     Suvaṇṇavimānaṁ catutthaṁ.
           [79] 5 < PTS. Vv , 1139 >Uccamidaṁ maṇithūṇaṁ vimānaṁ
                  samantato dvādasa yojanāni

  *  *  *  *  *  *
  Footnote:1 Po. Ma. vediyā. 2 Ma. Yu. ābhanti. 3 Yu. satthu. 4 Yu. satthu pādāsiṁ.
-------------------------------------------------
[page 131]
                  Kūṭāgārā sattasatā uḷārā
                  veḷuriyatthambhā ruciratthatā subhā
                  tatthacchasi pivasi khādasi ca
                  dibbā ca vīṇā pavadanti vaggū
                  dibbā rasā kāmaguṇettha pañca
                  nāriyo ca naccanti suvaṇṇachannā
           kena tetādiso vaṇṇo ... Pe ...
                  Vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
           gimhānaṁ pacchime māse patāpante divaṅkare
           paresaṁ bhatako poso ambārāmaṁ asiñcahaṁ
           atha tenāgamā bhikkhu sārīputtoti vissuto
           kilantarūpo kāyena akilantopi cetasā
           tañca disvāna āyantaṁ avoca ambasiñcako
           sādhu taṁ bhante nhāpeyyaṁ yaṁ mamassa sukhāvahaṁ
           tassa me anukampāya nikkhipi pattacīvaraṁ
           nisīdi rukkhamūlasmiṁ chāyāya ekacīvaro
           tañca acchena vārinā pasannamānaso theraṁ
           nhāpayiṁ rukkhamūlasmiṁ chāyāya ekacīvaraṁ
-------------------------------------------------
[page 132]
                  Ambo ca sitto samaṇo nahāpito
                  mayā ca puññaṁ pasutaṁ anappakaṁ
           iti so pītiyā kāyaṁ sabbaṁ pharati attano
           tadeva ettakaṁ kammaṁ akāsiṁ tāya jātiyā
           pahāya mānusaṁ dehaṁ upapannomhi nandanaṁ
           nandane pavare 1- ramme nānādijagaṇāyute
           ramāmi naccagītehi accharāhi purakkhitoti.
                     Ambavimānaṁ pañcamaṁ.
           [80] 6 < PTS. Vv , 1152 >Disvāna devaṁ paṭipucchi bhikkhu
                  ucce vimānamhi ciraṭṭhitike
                  āmuttahatthābharaṇo yasassī [2]-
                  dibbe vimānamhi yathāpi candimā
                  dibbā ca vīṇā pavadanti vaggū
                  aṭṭhaṭṭhakā sikkhitā sādhurūpā
                  dibbā ca kaññā tidasacarā 3- uḷārā
                  naccanti gāyanti pamodayanti
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.

  *  *  *  *  *  *
  Footnote:1 Po. Yu. pavane. Ma. ca vane. 2 Ma. Yu. dibbe vimānamhi yathāpi candimā
 alaṅkato māladhāri suvattho sukuṇḍalī kappitakesamassu āmuttahatthābharaṇo yasassī.
 3 Po. Yu. tidasavarā.
-------------------------------------------------
[page 133]
           So devaputto attamano moggallānena pucchito
           ... Pe ... Yassa kammassidaṁ phalaṁ
                  ahaṁ manussesu manussabhūto
                  saṅgamma rakkhissaṁ paresaṁ dhenuyo
                  tato ca āgā samaṇo mama 1- santike
                  gāvo ca māse agamaṁsu khādituṁ
                  dvayajjakiccaṁ ubhayañca kārissaṁ 2-
                  iccevahaṁ bhante tadā vicintayaṁ 3-
                  tato ca saññaṁ paṭiladdhayoniso
                  adāsi 4- bhanteti khipiṁ anantakaṁ
                  so māsakhettaṁ turito avāsariṁ
                  purāyaṁ bhañjati yassidaṁ dhanaṁ
                  tato ca kaṇho urago mahāviso
                  aḍaṁsi pāde turitassa me sato
                  svāhaṁ aṭṭomhi dukkhena pīḷito
                  bhikkhu ca taṁ muñcitvā 5- anantakaṁ
                  adāsi 6- kummāsaṁ mamānukampāya
                  tato cuto kālamakatomhi devatā

  *  *  *  *  *  *
  Footnote:1 Ma. Yu. mamantike. 2 Ma. Yu. kāriyaṁ. 3 Po. Ma. Yu. vicintayiṁ.
 4 Yu. dadāhi. Ma. dadāmi. 5 Yu. sāmaṁ ... bhuñji canantakaṁ.
 Ma. sāmaṁ ... nantakaṁ. 6 Po. Yu. ahosi. Ma. ahāsi.
-------------------------------------------------
[page 134]
                  Tadeva kammaṁ kusalaṁ kataṁ mayā
                  sukhañca kammaṁ anubhomi attanā
                  tayā hi bhante anukampito bhusaṁ
                  kataññutāya abhivādayāmi taṁ
                  sadevake loke samārake ca
                  añño muni natthi tayānukampako
                  tayā hi bhante anukampito bhusaṁ
                  kataññutāya abhivādayāmi taṁ
                  imasmiṁ loke parasmiṁ vā pana
                  añño muni natthi tayānukampako
                  tayā hi bhante anukampito bhusaṁ
                  kataññutāya abhivādayāmi tanti.
                     Gopālavimānaṁ chaṭṭhaṁ.
    [81] 7 < PTS. Vv , 1164 >Puṇṇamāye 1- yathā cando nakkhattaparivārito
           samantā anupariyāti tārakādhipati sasī
           tathūpamaṁ idaṁ byamhaṁ dibbaṁ devapuramhi ca
           atirocati vaṇṇena udayantova raṁsimā
           veḷuriyasuvaṇṇassa phalikārūpiyassa ca
           masāragallamuttāhi lohitaṅgamaṇīhi ca
           citrā manoramā bhūmi veḷuriyassa santhatā 2-

  *  *  *  *  *  *
  Footnote:1 Po. puṇṇamāyo. Ma. puṇṇamāse. 2 Po. Yu. santhitā.
-------------------------------------------------
[page 135]
           Kūṭāgārā subhā rammā pāsādo te sumāpito
           rammā ca te pokkharaṇī puthulā macchasevitā 1-
           acchodakā vippasannā sovaṇṇavālukasanthatā
           nānāpadumasañchannā puṇḍarīkasamogatā
           surabhi sampavāyanti manuññā māluteritā
           tassā te ubhato passe vanagumbā sumāpitā
           upetā puppharukkhehi phalarukkhehi cūbhayaṁ
           sovaṇṇapāde pallaṅke muduke goṇasanthate
           nisinnaṁ devarājaṁva upatiṭṭhanti accharā
           sabbābharaṇasañchannā nānāmālāvibhūsitā
           ramenti taṁ mahiddhikaṁ vasavattīva modasi
           bherisaṅkhamudiṅgāhi vīṇāhi paṇavehi ca
           ramasi ratisampanno naccagītesu vādite
           dibbā te vividhā rūpā dibbā saddā atho rasā
           gandhā ca te adhippetā phoṭṭhabbā ca manoramā
           tasmiṁ vimāne pavare devaputtā mahappabhā
           abhirocasi vaṇṇena udayantova bhāṇumā
           dānassa te idaṁ phalaṁ atho sīlassa vā pana
           atho añjalikammassa taṁ me akkhāhi pucchitoti.

  *  *  *  *  *  *
  Footnote:1 Yu. puthulomanisevitātipi dissati.
-------------------------------------------------
[page 136]
           So devaputto attamano moggallānena pucchito
           ... Pe ... Yassa kammassidaṁ phalaṁ
           ahaṁ kapilavatthusmiṁ sākiyānaṁ puruttame
           suddhodanassa puttassa kaṇṭhako sahajo ahuṁ
           yadā so aḍḍharattāyaṁ sambodhāya abhinikkhami
           so maṁ mudūhi pāṇīhi jālitambanakhehi ca
           saṭṭhiṁ ākoṭayitvāna vaha sammātimabravi
           ahaṁ lokaṁ tārayissaṁ patto sambodhimuttamaṁ
           taṁ me giraṁ suṇantassa hāso me vipulo ahu
           udaggacitto sumano abhisiṁsiṁ tadā ahaṁ
           abhirūḷhañca maṁ ñatvā sākyaputtaṁ mahāyasaṁ
           udaggacitto mudito vāhissaṁ purisuttamaṁ
           paresaṁ vijitaṁ gantvā uggatasmiṁ divaṅkare 1-
           mamaṁ channañca ohāya anāpekkho apakkami
           tassa tambanakhe pāde jivhāya parilehisaṁ 2-
           gacchantañca mahāvīraṁ rudamāno udikkhissaṁ
           adassanenahaṁ tassa sākyaputtassa sirīmato
           alatthaṁ garukābādhaṁ khippaṁ me maraṇaṁ ahu
           tasseva ānubhāvena vimānaṁ āvasāmidaṁ 3-

  *  *  *  *  *  *
  Footnote:1 Po. Ma. Yu. divākare. 2 Po. Ma. parilehasiṁ. 3 Po. āvasamihaṁ. Ma. āvasāmahaṁ.
-------------------------------------------------
[page 137]
           Sabbakāmaguṇūpetaṁ dibbaṁ devapuramhi ca
           yañca me ahu vāhāso saddaṁ sutvāna bodhiyā
           teneva kusalamūlena phusissaṁ āsavakkhayaṁ
           sace hi bhante gaccheyyāsi satthu buddhassa santike
           mamāpi taṁ vacanena sirasā vajjāsi vandanaṁ
           ahampi daṭṭhuṁ gacchissaṁ jinaṁ appaṭipuggalaṁ
           dullabhaṁ dassanaṁ hoti lokanāthāna tādinanti.
           So ca kataññū katavedī satthāraṁ upasaṅkami
           sutvā giraṁ cakkhumato dhammacakkhuṁ visodhayi
           visodhayitvā diṭṭhigataṁ vicikicchā vatāni ca
           vanditvā satthuno pāde tatthevantaradhāyathāti.
                     Kaṇṭhakavimānaṁ sattamaṁ.
           [82] 8 < PTS. Vv , 1192 >Anekavaṇṇaṁ darasokanāsanaṁ
                  vimānamāruyha anekacittaṁ
                  parivārito accharānaṁ 1- gaṇena
                  sunimmito bhūtapatīva modasi
                  samassamo 2- natthi kutopanuttaro
                  yasena puññena ca iddhiyā ca
                  sabbe ca devā tidasā gaṇā samecca

  *  *  *  *  *  *
  Footnote:1 Po. Yu. accharāsaṁ. 2 Yu. samāsamo.
-------------------------------------------------
[page 138]
                  Taṁ taṁ namassanti sasiṁva devā
                  imā ca te accharāyo samantato
                  naccanti gāyanti pamodayanti
                  deviddhipattosi mahānubhāvo
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
           So devaputto attamano moggallānena pucchito
           ... Pe ... Yassa kammassidaṁ phalaṁ
                  sohaṁpi bhante 1- ahuvāsi pubbe
                  sumedhanāmassa jinassa sāvako
                  puthujjano anubodhohamasmi
                  so sattavassāni pabbajissahaṁ
                  sohaṁ sumedhassa jinassa satthuno
                  parinibbutassoghotiṇṇassa tādino
                  ratanuccayaṁ hemajālena channaṁ
                  vanditvā thūpasmiṁ manaṁ pasādayiṁ
                  na māsi dānaṁ na ca pana matthi dātuṁ
                  pare ca kho tattha samādapesiṁ
                  pūjetha naṁ pūjaneyyassa dhātuṁ

  *  *  *  *  *  *
  Footnote:1 Ma. ahaṁ bhadante.
-------------------------------------------------
[page 139]
                  Evaṁ kira saggamito gamissatha
                  tadeva kammaṁ kusalaṁ kataṁ mayā
                  sukhañca [1]- dibbaṁ anubhomi attanā 2-
                  modāmahaṁ tidasagaṇassa majjhe
                  na tassa puññassa khayamhi ajjhagāti.
                    Anekavaṇṇavimānaṁ aṭṭhamaṁ.
           [83] 9 < PTS. Vv , 1200 >Alaṅkato maṭṭhakuṇḍalī
                  mālādhārī 3- haricandanussado
                  bāhā paggayha kandasi
                  vanamajjhe kiṁ dukkhito tuvanti.
                  Sovaṇṇamayo pabhassaro
                  uppanno rathapañjaro mama
                  tassa cakkayugaṁ na vindāmi
                  tena dukkhena jahissāmi 4- jīvitanti.
                  Sovaṇṇamayaṁ maṇimayaṁ
                  lohitaṅgamayaṁ 5- atha rūpiyamayaṁ
                  ācikkha me tuvaṁ bhaddamāṇava
                  cakkayugaṁ paṭilābhayāmi teti.

  *  *  *  *  *  *
  Footnote:1 Po. Yu. kammaṁ. 2 Po. Yu. ayaṁ pāṭho natthi. 3 dhammapadaṭṭhakathāya mālābhārīti
 pāṭho dissati. 4 Ma. jahāmi. 5 Ma. lohitakamayaṁ.
-------------------------------------------------
[page 140]
                  So māṇavo tassa pāvadi
                  candimasuriyā 1- ubhayettha dissare
                  sovaṇṇamayo ratho mama
                  tena cakkayugena sobhatīti.
                  Bālo kho tvamasi māṇava
                  yo [2]- tvaṁ patthayasi apatthiyaṁ
                  maññāmi tuvaṁ marissasi
                  na hi tuvaṁ lacchasi candimasuriyeti 3-.
                  Gamanāgamanaṁpi dissati
                  vaṇṇadhātu ubhayattha vīthiyā
                  peto pana 4- kālakato na dissati
                  ko nīdha kandataṁ bālyataroti.
                  Saccaṁ kho vadesi māṇava
                  ahameva kandataṁ bālyataro
                  candaṁ viya dārako rudaṁ
                  petaṁ kālakatābhipatthayanti
           ādittaṁ vata maṁ santaṁ ghatasittaṁva pāvakaṁ
           vārinā viya osiñcaṁ sabbaṁ nibbāpaye daraṁ

  *  *  *  *  *  *
  Footnote:1 dhammapadaṭṭhakathāya candasūriyā ubhayattha bhātaroti dissati. 2 Yu. khosaddo atthi.
 3 Ma. candasūriye. 4 Ma. panasaddo na dissati.
-------------------------------------------------
[page 141]
           Abbūḷhaṁ 1- vata me sallaṁ sokaṁ hadayanissitaṁ
           yo me sokaparetassa puttasokaṁ apānudi
           svāhaṁ abbūḷhasallosmi sītabhūtosmi 2- nibbuto
           na socāmi na rodāmi tava sutvāna māṇavāti
           devatā nusi gandhabbo ādū sakko purindado
           ko vā tvaṁ kassa vā putto kathaṁ jānemu taṁ mayanti.
                  Yañca kandasi yañca rodasi
                  puttaṁ āḷāhane sayaṁ ḍahitvā
                  svāhaṁ kusalaṁ karitvāna kammaṁ
                  tidasānaṁ sahabyataṁ pattoti.
                  Appaṁ vā bahuṁ vā na addasāmi
                  dānaṁ dadantassa sake agāre
                  uposathakammaṁ vā tādisaṁ
                  kena kammena gatosi devalokanti.
                  Ābādhikohaṁ dukkhito gilāno
                  ātūrarūpomhi saka nivesane
                  buddhaṁ vigatarajaṁ vitiṇṇakaṅkhaṁ
                  addakkhiṁ sugataṁ anomapaññaṁ
                  svāhaṁ muditamano pasannacitto

  *  *  *  *  *  *
  Footnote:1 dhammapadaṭṭhakathāya abbuhīti dissati. Ma. abbahī. 2 Yu. sīti ....
-------------------------------------------------
[page 142]
                  Añjaliṁ akariṁ tathāgatassa
                  tāhaṁ kusalaṁ karitvāna kammaṁ
                  tidasānaṁ sahabyataṁ pattoti 1-.
                  Acchariyaṁ vata abbhūtaṁ vata
                  añjalīkammassa ayamīdiso vipāko
                  ahaṁpi muditamano pasannacitto
                  ajjeva buddhaṁ saraṇaṁ vajāmīti.
                  Ajjeva buddhaṁ saraṇaṁ vajāhi
                  dhammañca saṅghañca pasannacitto
                  tatheva sikkhāya padāni pañca
                  akhaṇḍaphullāni samādiyassu
                  pāṇātipātā viramassu khippaṁ
                  loke adinnaṁ parivajjayassu
                  amajjapo no ca musā bhaṇāhi
                  sakena dārena na hohi tuṭṭhoti.
           Atthakāmosi me yakkha hitakāmosi devate
           karomi tuyhaṁ vacanaṁ tvamasi ācariyo mama
           upemi saraṇaṁ buddhaṁ dhammañcāpi anuttaraṁ
           saṅghañca naradevassa gacchāmi saraṇaṁ ahaṁ
                  pāṇātipātā viramāmi khippaṁ

  *  *  *  *  *  *
  Footnote:1 Ma. gatoti.
-------------------------------------------------
[page 143]
                  Loke adinnaṁ parivajjayāmi
                  amajjapo no ca musā bhaṇāmi
                  sakena dārena ca homi tuṭṭhoti.
                    Maṭṭhakuṇḍalivimānaṁ navamaṁ.
          [84] 10 < PTS. Vv , 1221 >Suṇotha yakkhassa ca vāṇijāna ca
                  samāgamo yattha tadā ahosi
                  yathā kathaṁ itarītarena cāpi
                  subhāsitaṁ tañca suṇātha sabbe
                  yo so ahu rājā pāyāsi nāma
                  bhummānaṁ sahabyagato yasassī
                  so modamāno va sake vimāne
                  amānuso mānuse ajjhabhāsīti.
                  Saṅke 1- araññe amanussaṭhāne
                  kantāre appodake appabhakkhe
                  suduggame vanapathassa 2- majjhe
                  vaṅkambhayā naṭṭhamanā manussā
                  nayidha phalā mūlamayā ca santi
                  upādānaṁ natthi kutodha bhikkhā
                  aññatra paṁsūhi ca vālukāhi ca

  *  *  *  *  *  *
  Footnote:1 Ma. Yu. vaṅke. 2 Ma. Yu. vaṇṇupathassa ....
-------------------------------------------------
[page 144]
                  Tattāhi uṇhāhi ca dāruṇāhi
                  ujjaṅgalaṁ tattamidaṁ 1- kapālaṁ
                  anāyasaṁ paralokena tulyaṁ
                  luddānamāvāsamidaṁ purāṇaṁ
                  bhūmippadeso abhilattarūpo
                  atha tumhe kena nu vaṇṇena
                  kimāsamānā 2- imaṁ padesaṁ hi
                  anupaviṭṭhā sahasā samecca
                  lobhā bhayā atha vā sampamūḷhāti.
                  Magadhesu aṅgesu ca satthavāhā
                  āropiyamha 3- paṇiyaṁ pahūtaṁ
                  te yāmase sindhusovīrabhūmiṁ
                  dhanatthikā udayaṁ patthayānā
                  divā pipāsaṁnadhivāsayantā
                  yoggānukampañca 4- samekkhamānā
                  etena vegena āyāma sabbe
                  rattiṁ maggaṁ paṭipannā vikāle
                  te duppayātā aparaddhamaggā
                  andhākulā vippanaṭṭhā araññe

  *  *  *  *  *  *
  Footnote:1 Ma. tattamiva. 2 Yu. kāya āsiṁsanāya. 3 Ma. āropayitvā. 4 Ma.
 yoggānukammañca.
-------------------------------------------------
[page 145]
                  Suduggame vanapathassa 1- majjhe
                  disaṁ na jānāma pamūḷhacittā
                  idañca disvāna adiṭṭhapubbaṁ
                  vimānaseṭṭhañca tuvañca yakkha
                  tatuttariṁ jīvitamāsiṁsanā
                  disvā patītā sumanā udaggāti.
                  Pāraṁ samuddassa imañca vanaṁ 2-
                  vettaṁ paraṁ 3- sakupathañca maggaṁ
                  nadiyo pana pabbatānañca duggā
                  puthu disā gacchatha bhogahetu
                  pakkhandiyāna vijitaṁ paresaṁ
                  verajjake mānuse pekkhamānā
                  yaṁ vo sutaṁ atha vāpi diṭṭhaṁ
                  accherakaṁ taṁ vo suṇoma tātāti.
                  Itopi accherataraṁ kumāra
                  na no sutaṁ vā atha vāpi diṭṭhaṁ
                  atītamānussakameva sabbaṁ
                  disvāna tappāma anomavaṇṇaṁ
                  vehāsayaṁ pokkharañño savanti

  *  *  *  *  *  *
  Footnote:1 Yu. vaṇṇupathassa. 2 Yu. vaṇṇuṁ. 3 Yu. vettācaraṁ.
-------------------------------------------------
[page 146]
                  Pahūtamālyā bahupuṇḍarīkā
                  dumā ca te niccaphalūpapannā
                  atīva gandhā surabhī pavāyanti
                  veḷuriyatthambhā satamussitāse
                  silappavāḷassa ca āyataṁsā
                  masāragallā sahalohitakā
                  thambhā ime jotirasāmayāse
                  sahassatthambhaṁ atulānubhāvaṁ
                  tesuppari sādhumidaṁ vimānaṁ
                  ratanantaraṁ 1- kañcanavedimissaṁ
                  tapanīyapaṭṭehi ca sādhu channaṁ
                  jambonaduttamidaṁ sumaṭṭho
                  pāsādasopāṇaphalūpapanno
                  daḷho ca vaggū ca susaṅgato ca
                  atīva nijjhānakhamo manuñño
                  ratanantarasmiṁ 2- bahu annapānaṁ
                  parivārito accharāsaṅgaṇena
                  murajāalambaraturiyasaṅghuṭṭho
                  abhivanditosi thūtivandanāya

  *  *  *  *  *  *
  Footnote:1 Yu. ratanattaraṁ. 2 Yu. ratanattarasmiṁ.
-------------------------------------------------
[page 147]
                  So modasi nārigaṇappabodhano
                  vimānapāsādavare manorame
                  acintiyo sabbaguṇūpapanno
                  rājā yathā vessavaṇo nalinyā 1-
                  devo nu āsi uda vāsi yakkho
                  udāhu devindo manussabhūto
                  pucchanti taṁ vāṇijasatthavāhā
                  ācikkha ko nāma tuvaṁsi yakkhoti.
                  Serissako nāma ahamhi yakkho
                  kantāriyo vanapathamhi 2- gutto
                  imaṁ padesaṁ abhipālayāmi
                  vacanakaro vessavaṇassa raññoti.
                  Adhiccaladdhaṁ pariṇāmajante
                  sayaṁ kataṁ udāhu devehi dinnaṁ
                  pucchanti taṁ vāṇijasatthavāhā
                  kathaṁ tayā laddhamidaṁ manuññaṁ
                  nādhiccaladdhaṁ na pariṇāmajante 3-
                  na sayaṁ kataṁ na hi devehi dinnaṁ
                  sakehi kammehi apāpakehi

  *  *  *  *  *  *
  Footnote:1 Ma. nalindā. 2 Yu. vaṇṇupathamhi. 3 Po. Ma. Yu. pariṇāmajamme.
-------------------------------------------------
[page 148]
                  Puññehi me laddhamidaṁ manuññaṁ
                  kiṁ te vataṁ kiṁ pana brahmacariyaṁ
                  kissa suciṇṇassa ayaṁ vipāko
                  pucchanti taṁ vāṇijasatthavāhā
                  kathaṁ tayā laddhamidaṁ vimānaṁ
                  mama pāyāsīti ahu samaññā
                  rajjaṁ yadā kārayiṁ kosalānaṁ
                  natthi kudiṭṭhi kadariyo pāpadhammo
                  ucchedavādī ca tadā ahosiṁ
                  samaṇo ca kho āsi kumārakassapo
                  bahussuto cittakathī uḷāro
                  so me tadā dhammakathaṁ akāsi
                  diṭṭhivisūkāni vinodayi me
                  tāhaṁ tassa dhammakathaṁ suṇitvā
                  upāsakattaṁ paṭivedayissaṁ
                  pāṇātipātā virato ahosiṁ
                  loke adinnaṁ parivajjayissaṁ
                  amajjapo no ca musā abhāṇiṁ
                  sakena dārena ca homi tuṭṭho
-------------------------------------------------
[page 149]
                  Taṁ me vataṁ taṁ pana brahmacariyaṁ
                  tassa suciṇṇassa ayaṁ vipāko
                  teheva kammehi apāpakehi
                  puññehi me laddhamidaṁ vimānaṁ
                  saccaṁ kirāhaṁsu narā sapaññā
                  anaññathā vacanaṁ paṇḍitānaṁ
                  yahiṁ yahiṁ gacchati puññakammo
                  tahiṁ tahiṁ modati kāmakāmī 1-
                  yahiṁ yahiṁ sokapariddavo ca
                  vadho ca bandho ca parikkileso
                  tahiṁ tahiṁ gacchati pāpakammo
                  na muccati duggatiyā kadāci
                  sammūḷharūpo va jano ahosi
                  asmiṁ muhutte kalalīkato ca
                  janassimassa tuyhañca kumāra
                  apaccayo kena nu kho ahosi
                  ime [2]- sirisapavanā [3]- tātā
                  dibbā [4]- gandhā surabhī pavanti
                  te sampavāyanti idaṁ vimānaṁ

  *  *  *  *  *  *
  Footnote:1 Po. Yu. kāmakāmi. 2 Yu. pisaddo dissati. 3-4 Yu. casaddo dissati.
-------------------------------------------------
[page 150]
                  Divā ca ratto ca tamaṁ nihantvā 1-
                  imesañca kho vassasataccayena
                  sipāṭikā phalanti ekamekā
                  mānussakaṁ vassasataṁ atītaṁ
                  yadagge kāyamhi idhūpapanno
                  dibbānahaṁ vassasatāni pañca
                  asmiṁ vimānamhi ṭhatvāna tātā
                  āyukkhayā puññakkhayā cavissaṁ
                  teneva sokena pamucchitosmi
                  kathaṁ nu soceyya tathāvidho so
                  laddhā vimānaṁ atulaṁ cirāyaṁ
                  ye cāpi kho ittaraṁ upapanno
                  ye nūna soceyya parittapuññāti.
                  Anucchaviṁ ovadiyañca me taṁ
                  yaṁ maṁ tumhe peyyavācaṁ vadetha
                  tumheva kho tāta mayānuguttā
                  yenicchakaṁ tena paletha sotthinti.
                  Gantvā mayaṁ sindhusovīrabhūmiṁ
                  dhanatthikā uddayapatthayānā
                  yathā payogā paripuṇṇacāgā

  *  *  *  *  *  *
  Footnote:1 Ma. Yu. nihantā.
-------------------------------------------------
[page 151]
                  Kāhāma serissa mahaṁ uḷāranti.
                  Mā heva serissa mahaṁ akattha
                  sabbañca vo bhavissati yaṁ vadetha
                  pāpāni kammāni vivajjayātha
                  dhammānuyogañca adhiṭṭhahāthāti.
                  Upāsako atthi imamhi saṅghe
                  bahussuto sīlavatūpapanno
                  saddho ca cāgī ca supesalo ca
                  vicakkhaṇo santusito mutīmā
                  sañjānamāno na musā bhaṇeyya
                  parūpaghātāya na cetayeyya
                  vebhūtikaṁ pisuṇaṁ no kareyya
                  saṇhañca vācaṁ sakhilaṁ bhaṇeyya
                  sagāravo sappatisso vinīto
                  apāpako adhisīle visuddho
                  so mātaraṁ pitarañcāpi jantu
                  dhammena poseti ariyavutti
                  maññe so mātāpitūnaṁ hi kāraṇā
                  bhogāni pariyesati na attahetu
                  mātāpitūnañca yo accayena
-------------------------------------------------
[page 152]
                  Nekkhammapoṇo carissati brahmacariyaṁ
                  ujū avaṅko asaṭho amāyo
                  na lesakappena ca vohareyya
                  so tādiso sukatakammakārī
                  dhamme ṭhito kinti labhetha dukkhaṁ
                  taṁkāraṇā 1- pātukatomhi attanā
                  tasmā ca maṁ passatha vāṇijā se
                  aññatra te na hi bhasmi bhavetha
                  addhākulā 2- vippanaṭṭhā araññe
                  taṁ khippamānena lahuṁ parena
                  sukho have sappurisena saṅgamoti.
                  Kinnāma so kiñca karoti kammaṁ
                  kiṁ nāmadheyyaṁ kiṁ pana tassa gottaṁ
                  mayampi maṁ daṭṭhukāmamha yakkha
                  yassānukampāya idhāgatosi
                  lābhā hi tassa yassa tuvaṁ pihesīti.
                  Yo kappako sambhavanāmadheyyo
                  upāsako kocchabhaṇḍūpajīvī
                  jānātha naṁ tumhākaṁ pesiyo so

  *  *  *  *  *  *
  Footnote:1 Yu. kāruṇā. 2 Yu. andhākulā.
-------------------------------------------------
[page 153]
                  Mā ca kho naṁ hīḷittha supesalo soti.
                  Jānāmase yaṁ tvaṁ vadesi yakkha
                  na kho taṁ jānāmase edisoti
                  mayampi naṁ pūjayissāma yakkha
                  sutvāna tuyhaṁ vacanaṁ uḷāranti.
                  Ye kecimasmiṁ sabbe manussā
                  daharā mahantā atha vāpi majjhimā
                  sabbeva te ālabhantu vimānaṁ
                  passantu puññānaṁ phalaṁ kadariyāti.
                  Te tattha sabbeva ahaṁ pureti
                  taṁ kappakaṁ tattha purakkhitvā
                  sabbeva te ālabhiṁsu 1- vimānaṁ
                  masakkasāraṁ viya vāsavassa
                  te tattha sabbeva ahaṁ pureti
                  upāsakattaṁ paṭidesayiṁsu 2-
                  pāṇātipātā viratā ahesuṁ
                  loke adinnaṁ parivajjayiṁsu
                  amajjapā no ca musā bhaṇiṁsu
                  sakena dārena ahesuṁ tuṭṭhā

  *  *  *  *  *  *
  Footnote:1 Yu. ālambiṁsu. 2 Po. Yu. paṭidesayitvā.
-------------------------------------------------
[page 154]
                  Te tattha sabbeva ahaṁ pureti
                  upāsakattaṁ paṭidesayitvā
                  pakkāmi satthā anumodamāno
                  yakkhiddhiyā anumato punappunaṁ
                  gantvāna te sindhusovīrabhūmiṁ
                  dhanatthikā uddayaṁ patthayānā
                  yathā payogā paripuṇṇalābhā
                  paccāgamuṁ pātaliputtamakkhataṁ
                  gantvāna te saṁ gharaṁ sotthivanto
                  puttehi dārehi samaṅgibhūtā
                  ānandacittā sumanā patītā
                  akaṁsu serissa mahaṁ uḷāraṁ
                  serissakaṁ pariveṇaṁ māpayiṁsu
                  etādisā sappurisāna sevanā
                  mahiddhiyā dhammaguṇāna sevanā
                  ekassa atthāya upāsakassa
                  sabbeva sattā sukhitā ahesunti.
                    Serissakavimānaṁ dasamaṁ.
          [85] 11 < PTS. Vv , 1275 >Uccamidaṁ maṇithūṇaṁ vimānaṁ
                  samantato dvādasa yojanāni
-------------------------------------------------
[page 155]
                  Kūṭāgārā sattasatā uḷārā
                  veḷuriyatthambhā ruciratthatā subhā
                  tatthacchasi pivasi khādasi ca
                  dibbā ca vīṇā pavadanti vaggū
                  dibbā rasā kāmaguṇettha pañca
                  nāriyo ca naccanti suvaṇṇachannā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ deva mahānubhāva
                  manussabhūto kimakāsi puññaṁ
                  kenāsi evañjalitānubhāvo
                  vaṇṇo ca te sabbadisā pabhāsatīti.
           So devaputto attamano moggallānena pucchito
           pañhaṁ puṭṭho viyākāsi yassa kammassidaṁ phalaṁ
                  dunnikkhittaṁ mālaṁ sunikkhipitvā
                  patiṭṭhapetvā sugatassa thūpe
                  mahiddhiko camhi mahānubhāvo
                  dibbehi kāmehi samaṅgibhūto
           tena metādiso vaṇṇo tena me idhamijjhati
           uppajjanti ca me bhogā ye keci manaso piyā
-------------------------------------------------
[page 156]
                  Tenamhi evañjalitānubhāvo
                  vaṇṇo ca me sabbadisā pabhāsatīti.
                  Sunikkhittavimānaṁ ekādasamaṁ.
                          Uddānaṁ
          dve daliddā dve vihārā bhaṭako gopālakaṇṭhako
          anekavaṇṇamaṭṭhakuṇḍalī serissako sunikkhittaṁ
          purisānaṁ sattamo vaggoti.
                      Bhāṇavāraṁ catutthaṁ.
                   ------------------
-------------------------------------------------
[page 157]
                  Suttantapiṭake khuddakanikāyassa
                         petavatthu
                         -------
            namo tassa bhagavato arahato sammāsambuddhassa.
    [86] 1 < PTS. Pv , 1 >Khettūpamā arahanto dāyakā kassakūpamā
           bījūpamaṁ deyyadhammaṁ etto 1- nibbattate phalaṁ
           etaṁ bījaṁ 2- kasikhettaṁ petānaṁ dāyakassa ca
           taṁ petā paribhuñjanti dātā puññena vaḍḍhati
           idheva kusalaṁ katvā pete ca paṭipūjiya
           saggañca kamati ṭhānaṁ kammaṁ katvāna bhaddakanti.
                   Khettūpamāpetavatthu paṭhamaṁ.
    [87] 2 < PTS. Pv , 4 >Kāyo te sabbaso vaṇṇo sabbā obhāsate disā
           mukhaṁ te sūkarasseva kiṁ kammamakarā 3- pureti 4-.
           Kāyena saññato āsiṁ vācāyāsiṁ asaññato
           tena metādiso vaṇṇo yathā passasi nārada
           tantyāhaṁ nārada brūmi sāmaṁ diṭṭhamidantayā

  *  *  *  *  *  *
  Footnote:1 Yu. ogho. 2 Yu. oghabījaṁ. 3 Ma. Yu. kammamakārī. 4 Ma. itisaddo natthi.
-------------------------------------------------
[page 158]
           Mākāsi mukhasā pāpaṁ mā kho sūkaramukho ahūti.
                     Sūkarapetavatthu dutiyaṁ.
           [88] 3 < PTS. Pv , 7 >Dibbaṁ subhaṁ dhāresi vaṇṇadhātuṁ
                  vehāyasaṁ tiṭṭhasi antalikkhe
                  mukhañca te kimiyo pūtigandhaṁ
                  khādanti kiṁ kammamakāsi pubbeti 1-.
                  Samaṇo ahaṁ pāpo 2- dukkhavāco
                  tapassirūpo mukhasā asaññato
                  laddhā ca me tapasā vaṇṇadhātu
                  mukhañca me pesuniyena pūti.
                  Tayidaṁ tayā nārada sāmaṁ diṭṭhaṁ
                  anukampakā ye kusalā vadeyyuṁ
                  mā pesunaṁ mā ca musā abhāṇi
                  yakkho tuvaṁ hohisi kāmakāmīti.
                    Pūtimukhapetvatthu tatiyaṁ.
    [89] 4 < PTS. Pv , 10 >Yaṅkiñcārammaṇaṁ katvā dajjā dānamamaccharī
           pubbe peteva 3- ārabbha atha vā vatthudevatā
           cattāro va 4- mahārāje lokapāle yasassino 5-
           kuveraṁ dhataraṭṭhañca virūpakkhaṁ 6- virūḷhakaṁ

  *  *  *  *  *  *
  Footnote:1 Ma. itisaddo natthi. 2 Ma. pāpoti duṭṭhavāco. Sī. pāpo duṭṭhavāco.
 3 Ma. pete ca. 4 Ma. Yu. ca. 5 Yu. yasassine. 6 Yu. virūpakkhañca.
-------------------------------------------------
[page 159]
           Te ceva 1- pūjitā honti dāyakā ca anipphalā.
           Na hi ruṇṇaṁ vā soko vā yāvaññā paridevanā
           na taṁ petassa atthāya evaṁ tiṭṭhanti ñātayo 2-.
           Ayañca kho dakkhiṇā dinnā saṅghamhi suppatiṭṭhitā
           dīgharattaṁ hitāyassa ṭhānaso upakappatīti.
                  Piṭṭhadhītalikapetavatthu catutthaṁ.
    [90] 5 < PTS. Pv , 14 >Tirokuḍḍesu 3- tiṭṭhanti sandhisiṅghāṭakesu ca
           dvārabāhāsu tiṭṭhanti āgantvāna sakaṁ gharaṁ.
           Pahūte annapānamhi khajjabhojje upaṭṭhite
           na tesaṁ koci sarati sattānaṁ kammapaccayā.
           Evaṁ dadanti ñātīnaṁ ye honti anukampakā
           suciṁ paṇītaṁ kālena kappiyaṁ pānabhojanaṁ
           idaṁ vo ñātīnaṁ hotu sukhitā hontu ñātayo.
           Te ca tattha samāgantvā ñātipetā samāgatā
           pahūte annapānamhi sakkaccaṁ anumodare
           ciraṁ jīvantu no ñātī yesaṁ hetu labhāmase
           amhākañca katā pūjā dāyakā ca anipphalā.
           Na hi tattha kasi atthi gorakkhettha na vijjati
           vaṇijjā tādisī natthi hiraññena kayākayaṁ.

  *  *  *  *  *  *
  Footnote:1 Yu. tameva. 2 Ma. ñātakā. 3 Ma. tirokuṭṭesu.
-------------------------------------------------
[page 160]
           Ito dinnena yāpenti petā kālakatā tahiṁ
           unname 1- udakaṁ vuṭṭhaṁ yathā ninnaṁ pavattati
           evameva ito dinnaṁ petānaṁ upakappati.
           Yathā vārivahā pūrā paripūrenti sāgaraṁ
           evameva ito dinnaṁ petānaṁ upakappati.
           Adāsi me akāsi me ñātimittā sakhā ca me
           petānaṁ dakkhiṇaṁ dajjā pubbe katamanussaraṁ
           na hi ruṇṇaṁ vā soko vā yāvaññā paridevanā
           na taṁ petassa 2- atthāya evaṁ tiṭṭhanti ñātayo.
           Ayañca kho dakkhiṇā dinnā saṅghamhi suppatiṭṭhitā
           dīgharattaṁ hitāyassa ṭhānaso upakappati.
                  So ñātidhammo ca ayaṁ nidassito
                  petāna pūjā ca katā uḷārā
                  balañca bhikkhūnamanuppadinnaṁ
                  tumhehi puññaṁ pasutaṁ anappakanti.
                   Tirokuḍḍapetavatthu pañcamaṁ.
    [91] 6 < PTS. Pv , 26 >Naggā dubbaṇṇarūpāsi duggandhā pūti vāyasi
           makkhikāhi parikiṇṇā kā nu tvaṁ idha tiṭṭhasīti.
           Ahaṁ bhadante petīmhi duggatā yamalokikā

  *  *  *  *  *  *
  Footnote:1 maṅgalatthadīpaniyā unnateti dissati. 2 Ma. Yu. petānamatthāya.
-------------------------------------------------
[page 161]
           Pāpakammaṁ karitvāna petalokaṁ ito gatā 1-
           kālena pañca puttāni sāyaṁ pañca punāpare
           vijāyitvāna khādāmi tepi na honti me alaṁ.
           Pariḍayhati dhūmāyati khudāya hadayaṁ mama
           pānīyaṁ na labhe pātuṁ passa maṁ byasanaṁ gatanti.
           Kinnu kāyena vācāya manasā dukkaṭaṁ kataṁ
           kissa kammavipākena puttamaṁsāni khādasīti.
           Sapatī me gabbhinī āsi tassā pāpaṁ acetayiṁ
           sāhaṁ paduṭṭhamanasā akariṁ gabbhapātanaṁ.
           Tassā dvemāsiko gabbho lohitaññeva pagghari
           tadassā mātā kupitā mayhaṁ ñātī samānayi
           sapathañca maṁ akāresi paribhāsāpayi ca maṁ.
           Sāhaṁ ghorañca sapathaṁ musāvādaṁ abhāsiyaṁ 2-
           puttamaṁsāni khādāmi sacetaṁ pakataṁ 3- mayā.
           Tassa kammavipākena musāvādassa cūbhayaṁ
           puttamaṁsāni khādāmi pubbalohitamakkhitāti 4-.
                Pañcaputtakhādikapetavatthu 5- chaṭṭhaṁ.
    [92] 7 < PTS. Pv , 35 >Naggā dubbaṇṇarūpāsi duggandhā pūti vāyati

  *  *  *  *  *  *
  Footnote:1 Yu. gatāti. 2 Yu. abhāsissaṁ. 3 Yu. sapathañca kataṁ. 4 Yu. ...kāti.
 5 Ma. pañcaputtakhādapetivatthu.
-------------------------------------------------
[page 162]
           Makkhikāhi parikiṇṇā kā nu tvaṁ idha tiṭṭhasīti.
           Ahaṁ bhadante petīmhi duggatā yamalokikā
           pāpakammaṁ karitvāna petalokamito gatā
           kālena satta puttāni sāyaṁ satta punāpare
           vijāyitvāna khādāmi tepi na honti me alaṁ.
           Pariḍayhati dhūmāyati khudāya hadayaṁ mama
           nibbutiṁ nādhigacchāmi aggidaḍḍheva 1- ātapeti.
           Kinnu kāyena vācāya manasā dukkaṭaṁ kataṁ
           kissa kammavipākena puttamaṁsāni khādasīti.
           Ahu mayhaṁ duve puttā ubho sampattayobbanā
           sāhaṁ puttabalūpetā sāmikaṁ atimaññissaṁ 2-.
           Tato me sāmiko kuddho sapatimaññamānayi 3-
           sā ca gabbhaṁ alabhittha tassā pāpaṁ acetayiṁ
           sāhaṁ paduṭṭhamanasā akariṁ gabbhapātanaṁ.
           Tassā temāsiko gabbho pubbalohitako 4- pati
           tadassā mātā kupitā mayhaṁ ñātī samānayi
           sapathañca maṁ akāresi paribhāsāpayi ca maṁ.
           Sāhaṁ ghorañca sapathaṁ musāvādañca 5- bhāsissaṁ
           puttamaṁsāni khādāmi sacetaṁ pakataṁ mayā.

  *  *  *  *  *  *
  Footnote:1 Ma. aggidaḍḍhāva. 2 Yu. atimaññasiṁ. 3 Ma. sapattiṁ mayhamānayi.
 4 Sī. Yu. pūtilohitako. 5 Ma. musāvādaṁ abhāsisaṁ.
-------------------------------------------------
[page 163]
           Tassa kammavipākena musāvādassa cūbhayaṁ
           puttamaṁsāni khādāmi pubbalohitamakkhitāti.
                  Sattaputtakhādikapetavatthu sattamaṁ.
    [93] 8 < PTS. Pv , 46 >Kinnu ummattarūpova lāyitvā haritaṁ tiṇaṁ
           khāda khādāti lapasi gatasattaṁ jaraggavaṁ.
           Na hi annena pānena mato goṇo samuṭṭhahe
           tvaṁpi 1- bālo ca dummedho yathā añño 2- ca dummatīti.
           Ime pādā idaṁ sīsaṁ ayaṁ kāyo savāladhi
           nettā tatheva tiṭṭhanti ayaṁ goṇo samuṭṭhahe
           nayyakassa hatthapādā kāyo sīsañca dissati
           rudaṁ mattikathūpasmiṁ nanu tvaññeva dummatīti.
           Ādittaṁ vata maṁ santaṁ ghatasittaṁva pāvakaṁ
           vārinā viya osiñcaṁ sabbaṁ nibbāpaye daraṁ.
           Abbūḷhaṁ vata me sallaṁ sokaṁ hadayanissitaṁ
           yo me sokaparetassa pitusokaṁ apānudi
           svāhaṁ abbūḷhasallosmiṁ 4- sītibhūtosmi nibbuto
           na socāmi na rodāmi tava sutvāna māṇava.
           Evaṁ karonti sappaññā ye honti anukampakā
           nivattayanti 5- sokamhā sujāto pitaraṁ yathāti.
                     Goṇapetavatthu aṭṭhamaṁ.

  *  *  *  *  *  *
  Footnote:1 Yu. tvaṁsi. 2 Ma. taññova. Yu. taññeva. 3 Ma. abbahī.
 4 Ma. abbūḷhasallosmi. 5 Yu. vinivattayanti.
-------------------------------------------------
[page 164]
           [94] 9 < PTS. Pv , 54 >Gūthañca muttaṁ rudhirañca 1- pubbaṁ
                  paribhuñjati kissa ayaṁ vipāko
                  ayaṁ nu kiṁ kammamakāsi nārī
                  yā sabbadā lohitapubbabhakkhā
                  navāni vatthāni subhāni ceva
                  mudūni suddhāni ca lomasāni
                  dinnāni missā kiṭakā bhavanti
                  ayaṁ nu kiṁ kammamakāsi nārīti.
                  Bhariyā mamesā ahu bhadante
                  adāyikā maccharinī kadariyā
                  sā maṁ dadantaṁ samaṇabrāhmaṇānaṁ
                  akkosati paribhāsati ca
                  gūthañca muttaṁ rudhirañca 1- pubbaṁ
                  paribhuñja tvaṁ asuciṁ sabbakālaṁ.
                  Etaṁ te paralokasmiṁ hotu
                  vatthā ca te kiṭakā 2- bhavantu
                  etādisaṁ duccaritaṁ caritvā
                  idhāgatā cirarattāya khādatīti.
                  Mahāpesakārapetavatthu navamaṁ.

  *  *  *  *  *  *
  Footnote:1 Ma. ruhirañca. 2 Ma. kiṭakasamā.
-------------------------------------------------
[page 165]
   [95] 10 < PTS. Pv , 58 >Kā nu antovimānasmiṁ tiṭṭhantī nūpanikkhami
           upanikkhamassu bhadde passāmi 1- taṁ mahiddhikanti 2-.
           Aṭṭiyāmi harāyāmi naggā nikkhamituṁ bahi
           kesehamhi paṭicchannā puññaṁ me appakaṁ katanti.
           Handuttarīyaṁ dāmi 3- te imaṁ dussaṁ nivāsaya
           imaṁ dussaṁ nivāsetvā bahi 4- nikkhama sobhaṇe
           upanikkhamassu bhadde passāmi taṁ mahiddhikanti 2-.
           Hatthena hatthe te dinnaṁ na mayhaṁ upakappati
           esetthupāsako saddho sammā sambuddhasāvako
           etaṁ acchādayitvāna mama dakkhiṇamādisa
           tathāhaṁ 5- sukhitā hessaṁ sabbakāmasamiddhinīti.
           Tañca te nahāpayitvāna vilimpitvāna vāṇijā
           vatthehacchādayitvāna tassā dakkhiṇamādisuṁ
           samanantarānudiṭṭhe vipāko upapajjatha 6-
           bhojanacchādanapānīyaṁ dakkhiṇāya idaṁ phalaṁ
           tato suddhā sucivasanā kāsikuttamadhārinī
           hasantī vimānā nikkhami dakkhiṇāya idaṁ phalanti.
           Sucittarūpaṁ ruciraṁ vimānaṁ te ca bhāsati 7-
           devate pucchitācikkha kissa kammassidaṁ phalanti.

  *  *  *  *  *  *
  Footnote:1 Ma. passāma. 2 Ma. mahiṭṭhitanti. 3 Ma. dadāmi. 4 Ma. ehi. 5 Yu. tadāhaṁ.
 6 Ma. udapajjatha. 7 Ma. pabhāsati.
-------------------------------------------------
[page 166]
           Bhikkhuno caramānassa doṇinimmujjanī 1- ahaṁ
           adāsiṁ ujubhūtassa vippasannena cetasā
           tassa kammassa kusalassa vipākaṁ dīghamantaraṁ
           anubhomi vimānasmiṁ tañca dāni parittakaṁ.
           Uddhaṁ catūhi māsehi kālakiriyā bhavissati
           ekantaṁ kaṭukaṁ ghoraṁ nirayūpapatissahaṁ 2-
           catukkaṇṇaṁ catudvāraṁ vibhattaṁ bhāgaso mitaṁ
           ayopākārapariyantaṁ ayasā paṭikujjitaṁ.
           Tassa ayomayā bhūmi jalitā tejasā yuttā
           samantā yojanasataṁ pharitvā tiṭṭhati sabbadā
           tatthāhaṁ dīghamaddhānaṁ dukkhaṁ vedissaṁ 3- vedanaṁ
           phalañca pāpakammassa tasmā socāmidaṁ 4- bhūtanti.
                   Khalātiyapetavatthu 5- dasamaṁ.
          [96] 11 < PTS. Pv , 73 >Purato ca 6- setena paleti hatthinā
                  majjhe pana assatarīrathena
                  pacchā ca kaññā sivikāyaṁ niyyāti
                  obhāsayantī dasa sabbato disā.
                  Tumhe pana muggarahatthapāṇino
                  rudammukhā bhinnapabhinnagattā

  *  *  *  *  *  *
  Footnote:1 Ma. doṇinimmajjaniṁ. Yu. doṇinimmiñjanaṁ. 2 Ma. nirayaṁ papatissahaṁ.
 3 Ma. vedissa. 4 Ma. socāmahaṁ bhusanti. 5 Ma. khallāṭiyapetivatku.
 6 Ma. Yu. va.
-------------------------------------------------
[page 167]
                  Manussabhūtā kimakattha pāpaṁ
                  yenaññamaññassa pivātha lohitaṁ (iti).
                  Purato va yo gacchati kuñjarena
                  setena nāgena catukkamena
                  amhākaṁ putto ahu so pajeṭṭhako 1-
                  dānāni datvāna sukhiṁ 2- pamodati.
                  Yo so majjhe assatarīrathena
                  catubbhi yuttena suvaggitena
                  amhākaṁ putto ahu majjhimo so
                  amaccharī dānapati 3- virocati.
                  Yā sā [4]- pacchā sivikāya niyyāti
                  nārī 5- sapaññā migamandalocanā
                  amhākaṁ dhītā ahu sā kaniṭṭhā 6-
                  bhāgaḍḍhabhāgena sukhī pamodati.
                  Ete ca dānāni adaṁsu pubbe
                  pasannacittā samaṇabrāhmaṇānaṁ
                  mayaṁ pana maccharino ahumhā 7-
                  paribhāsakā samaṇabrāhmaṇānaṁ
                  ete ca datvā paricārayanti

  *  *  *  *  *  *
  Footnote:1 Ma. jeṭṭhaposo. Yu. jeṭṭhako. 2 Ma. sukhī. 3 Ma. dānavatī.
 4 Ma. ca. 5 Yu. dārī. 6 Ma. kaniṭṭhikā. 7 Ma. ahumha.
-------------------------------------------------
[page 168]
                  Mayañca sussāma naḷova dittoti 1-.
                  Kiṁ tumhākaṁ bhojanaṁ kiṁ sayanaṁ
                  kathañca yāpetha supāpadhammino
                  pahūtabhogesu anappakesu
                  sukhaṁ virāgāya 2- dukkhajja pattā 3-.
           Aññamaññaṁ vadhitvāna pivāma pubbalohitaṁ
           bahuṁ pitvā na dātā homa nacchādimhamhase 4- mayaṁ.
                  Icceva maccā paridevayanti
                  adāyikā 5- pecca yamassa ṭhāyino
                  ye te viriccā 6- adhigamma bhoge
                  na bhuñjare nāpi karonti puññaṁ.
                  Te khuppipāsupagatā parattha
                  pacchā ciraṁ jhāyire 7- ḍayhamānā
                  kammāni katvāna dukkhudrayāni 8-
                  anubhonti dukkhaṁ kaṭukapphalāni.
           Ittaraṁ hi dhanadhaññaṁ ittaraṁ idha jīvitaṁ
           ittaraṁ ittarato ñatvā dīpaṁ kayirātha paṇḍito.
           Ye te evaṁ pajānanti narā dhammassa kovidā
           te dāne nappamajjanti sutvā arahataṁ vacoti.
                   Nāgapetavatthu ekādasamaṁ.

  *  *  *  *  *  *
  Footnote:1 Ma. chinnoti. 2. Ma. virādhāya. 3 Ma. pattāti. 4 Ma. nacchādimhase.
 5 Ma. adāyakā. 6 Sī. viditvā. Ma. vidicca. Yu. viviccā. 7 Ma. jhāyare.
 8 Ma. dukhudrāni. Yu. dukkhandriyāni.
-------------------------------------------------
[page 169]
   [97] 12 < PTS. Pv , 85 >Uragova tacaṁ jiṇṇaṁ hitvā gacchati santanuṁ
           evaṁ sarīre nibbhoge pete kālakate sati
           ḍayhamāno na jānāti ñātīnaṁ paridevitaṁ
           tasmā etaṁ na socāmi 1- gato so tassa yā gati 2-
           anabbhito tato āgā nānuññāto ito gato
           yathāgato tathā gato tattha kā paridevanā
           ḍayhamāno na jānāti ñātīnaṁ paridevitaṁ
           tasmā etaṁ na rodāmi gato so tassa yā gati 2-.
           Sace rode kisā assaṁ tattha me kiṁ phalaṁ siyā
           ñātimittasuhajjānaṁ 3- bhiyyo no aratī siyā
           ḍayhamāno na jānāti ñātīnaṁ paridevitaṁ
           tasmā etaṁ na rodāmi gato so tassa yā gati 2-.
           Yathāpi dārako candaṁ gacchantaṁ anurodati
           evaṁ sampadamevetaṁ yo petaṁ anusocati
           ḍayhamāno na jānāti ñātīnaṁ paridevitaṁ
           tasmā etaṁ na rodāmi gato so tassa yā gati 2-.
           Yathāpi brahme udakumbho bhinno appaṭisandhiyo
           evaṁ sampadamevetaṁ yo petaṁ anusocati
           ḍayhamāno na jānāti ñātīnaṁ paridevitaṁ

  *  *  *  *  *  *
  Footnote:1 Ma. na rodāmi. 2 Yu. gatīti. 3 Yu. ñātimittā ....
-------------------------------------------------
[page 170]
           Tasmā etaṁ na rodāmi gato so tassa yā gatīti.
                    Uragapetavatthu dvādasamaṁ.
                          Uddānaṁ 1-
           khettūpamā 2- vaṇṇā duve dhītalīkaṁ tirokuḍḍaṁ
           puttakhādikā goṇagūthaṁ pāsādaṁ nāgoraga dvādasā
               te vatthūni vagge paṭhame uddānaṁ 3-.
                      Uragavaggo paṭhamo.
    [98] 1 < PTS. Pv , 95 >Naggā dubbaṇṇarūpāsi kīsā dhamanisaṇṭhitā 4-
           upphāsuḷike kīsike kā nu tvaṁ idha tiṭṭhasīti.
           Ahaṁ bhadante petīmhi duggatā yamalokikā
           pāpakammaṁ karitvāna petalokamito gatāti.
           Kinnu kāyena vācāya manasā dukkaṭaṁ kataṁ
           kissa kammavipākena petalokaṁ ito gatāti.
                  Anukkampakā mayhaṁ nāhesuṁ bhante
                  pitā mātā ca atha vāpi ñātakā
                  ye maṁ niyojeyyuṁ dadāhi dānaṁ
                  pasannacittā samaṇabrāhmaṇānaṁ.
                  Ito ahaṁ vassasatāni pañca
                  yaṁ evarūpā vicarāmi naggā

  *  *  *  *  *  *
  Footnote:1 tassuddānaṁ.
 2 Ma. khettaṁ ca sūkaraṁ pūti piṭṭhaṁ cāpi tirokuṭṭaṁ
  pañcāpi sattaputtañca goṇaṁ pesakārakañca
  tathā khallāṭiyaṁ nāgaṁ dvādasaṁ udagañcevāti.
 3 Yu. idaṁ uddānaṁ na dissati. 4 Ma. dhamanisanthatā. evamuparipi.
-------------------------------------------------
[page 171]
                  Khudāya taṇhāya ca khajjamānā
                  pāpassa kammassa phalaṁ mamedaṁ.
                  Vandāmi taṁ ayya pasannacittā
                  anukampa maṁ vīra mahānubhāva
                  datvā ca me ādisa yāhi 1- kiñci
                  mocehi maṁ duggatiyā bhadanteti.
       Sādhūti so tassā 2- paṭisuṇitvā sārīputto anukampako
           bhikkhūnaṁ ālopaṁ datvā pāṇimattañca colakaṁ
           thālakassa ca pānīyaṁ tassā dakkhiṇamādisi
           samanantarā anudiṭṭhe vipāko upapajjatha.
           Bhojanacchādanapānīyaṁ dakkhiṇāya idaṁ phalaṁ
           tato suddhā sucivasanā kāsikuttamadhārinī
           vicittavatthābharaṇā sārīputtaṁ upasaṅkami.
           Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā.
           Kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāpi 3- evaṁ jalitānubhāvā

  *  *  *  *  *  *
  Footnote:1 Ma. yaṁ hi. 2 Ma. ayaṁ pāṭho natthi. 3 Ma. kenāsi. evamuparipi.
-------------------------------------------------
[page 172]
                  Vaṇṇo ca te sabbadisā pabhāsatīti.
           Uppaṇḍukiṁ 1- kisaṁ chātaṁ naggasamuṭitacchaviṁ 2-
           muni kāruṇiko loke taṁ maṁ adakkhi dukkhitaṁ 3-
           bhikkhūnaṁ ālopaṁ datvā pāṇimattañca colakaṁ
           thālakassa ca pānīyaṁ mama dakkhiṇamādisi.
           Ālopassa phalaṁ passa bhattaṁ vassasataṁ dasa
           bhuñjāmi kāmakāminī anekarasabyañjanaṁ.
           Pāṇimattassa colassa vipākaṁ passa yādisaṁ
           yāvatā nandarājassa vijitasmiṁ paṭicchadā
           tato bahutarā bhante vatthānicchādanāni me
           koseyyakambalīyāni khomakappāsikāni ca
           vipulā ca mahagghā ca tepākāseva lambare
           sāhaṁ taṁ paridahāmi yaṁ yaṁ hi manaso piyaṁ
           thālakassa ca pānīyaṁ vipākaṁ passa yādisaṁ.
           Gambhīrā caturassā ca pokkharaññā 4- sunimmitā
           setodakā supatitthā sītā appaṭigandhiyā
           padumuppalasañchannā vārikiñjakkhapūritā
           sāhaṁ ramāmi kīḷāmi modāmi akutobhayā
           muniṁ kāruṇikaṁ loke bhante vanditumāgatāti.
                   Saṁsāramocakapetavatthu paṭhamaṁ.

  *  *  *  *  *  *
  Footnote:1 Yu. upakaṇḍakiṁ. 2 Sī. āpatitacchaviṁ. Ma. naggaṁ sampatitacchaviṁ. Yu. naggaṁ
 appaṭicchaviṁ. 3 Ma. duggataṁ. 4 Ma. pokkharañño.
-------------------------------------------------
[page 173]
    [99] 2 < PTS. Pv , 116 >Naggā dubbaṇṇarūpāsi kīsā dhamanisaṇṭhitā
           upphāsuḷike kīsike kā nu tvaṁ idha tiṭṭhasīti.
           Ahante sakiyā mātā pubbe aññāsu jātīsu
           uppannā pittivisayaṁ khuppipāsā samappitā
           chaḍḍitaṁ khipitaṁ kheḷaṁ siṅghāṇikaṁ silesumaṁ
           vasañca ḍayhamānānaṁ vijātānañca lohitaṁ
           vaṇitānañca 1- yaṁ ghānaṁ sīsacchinnañca 2- lohitaṁ
           khudāparetā bhuñjāmi itthīpurisanissitaṁ
           pubbalohitaṁ bhakkhāmi 3- pasūnaṁ manussānañca
           aleṇā ca anagārā ca nīlamañcaparāyanā
           dehi puttaka me dānaṁ datvā uddisāhi 4- me
           appeva nāma muñceyyaṁ pubbalohitabhojanāti.
           Mātuyā vacanaṁ sutvā upatissonukampako
           āmantayi moggallānaṁ anuruddhañca kappinaṁ
           catasso kuṭiyo katvā saṅghe catuddise adā
           kuṭiyo annapānañca mātu dakkhiṇamādisi.
           Samanantarānudiṭṭhe vipāko upapajjatha
           bhojanaṁ pānīyaṁ vatthaṁ dakkhiṇāya idaṁ phalaṁ
           tato suddhā sucivasanā kāsikuttamadhārinī
           vicittavatthābharaṇā kolitaṁ upasaṅkami.

  *  *  *  *  *  *
  Footnote:1 Ma. vaṇikānañca. 2 Ma. ghāna-sīsacchinnāna lohitaṁ. 3 Sī. --lohitabhakkhāsmi.
 4 Ma. anvādisāhi me.
-------------------------------------------------
[page 174]
           Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāpi 1- evaṁ jalitānubhāvā
                  vaṇṇo ca te sabbadisā pabhāsatīti.
           Sārīputtassāhaṁ mātā pubbe aññāsu jātīsu
           uppannā pittivisayaṁ khuppipāsā samappitā
           chaḍḍitaṁ khipitaṁ kheḷaṁ siṅghāṇikaṁ kilesumaṁ
           vasañca ḍayhamānānaṁ vijātānañca lohitaṁ
           vaṇitānañca yaṁ ghānaṁ sīsacchinnañca lohitaṁ
           khudāparetā bhuñjissaṁ 2- itthīpurisanissitaṁ
           pubbalohitaṁ bhakkhissaṁ pasūnaṁ manussānañca
           aleṇā ca anagārā ca nīlamañcaparāyanā.
           Sārīputtassa dānena modāmi akutobhayā
           muniṁ kāruṇikaṁ loke taṁ 3- bhante vanditumāgatāti.
               Sārīputtattherassa mātupetivatthu dutiyaṁ.
  [100] 3 < PTS. Pv , 134 >Naggā dubbaṇṇarūpāsi kīsā dhamanisaṇṭhitā

  *  *  *  *  *  *
  Footnote:1 Ma. kenāsi. 2 Ma. bhuñjāmi. 3 Ma. ayaṁ pāṭho natthi.
-------------------------------------------------
[page 175]
           Upphāsuḷike kīsike kā nu tvaṁ idha tiṭṭhasīti.
           Sāhaṁ mattā tuvaṁ tissā sapattī 1- te pure ahuṁ
           pāpakammaṁ karitvāna petalokaṁ ito gatāti.
           Kinnu kāyena vācāya manasā dukkaṭaṁ kataṁ
           kissa kammavipākena petalokaṁ ito gatāti.
           Caṇḍī ca pharusā cāsiṁ issukī maccharī saṭhā 2-
           tāhaṁ duruttaṁ vatvāna petalokaṁ ito gatāti.
           Saccaṁ 3- ahaṁpi jānāmi yathā tvaṁ caṇḍikā ahu
           aññañca kho taṁ pucchāmi kenāsi paṁsukuṭṭhitā 4-.
           Sīsaṁ nahātā tuvaṁ āsi sucivatthā alaṅkatā
           ahañca kho [5]- adhimattaṁ samalaṅkatarā 6- tayā
           tassā me pekkhamānāya sāmikena samantayi
           tato me issā vipulā kodho me samajāyatha
           tato paṁsuṁ gahetvāna paṁsunā taṁ vikīrihaṁ 7-
           tassa kammavipākena tenamhi paṁsukuṭṭhitāti 4-.
           Saccaṁ ahaṁpi jānāmi paṁsunā maṁ tvaṁ okiri
           aññañca kho taṁ pucchāmi kena khajjāsi kacchuyāti.
           Bhesajjahārī ubhayo vanantaṁ agamimhase
           tvaṁ ca bhesajjamāhāri ahañca kapikacchuno
           tassā tyājānamānāya seyyaṁ tyāhaṁ samokiri 8-

  *  *  *  *  *  *
  Footnote:1 Yu. sapatī. 2 Sī. saṭhī. 3 Sī. Yu. sabbaṁ .pe. 4 Ma. paṁsukunthitāti.
 [5] Sī. Yu. taṁ. 6 Ma. samalaṅkatatarā. 7 Ma. hi okiriṁ. 8 Ma. samokiriṁ.
-------------------------------------------------
[page 176]
           Tassa kammavipākena tena khajjāmi kacchuyāti.
           Saccaṁ ahaṁpi jānāmi seyyaṁ me tvaṁ samokiri
           aññañca kho taṁ pucchāmi kenāsi naggiyā tuvanti.
           Sahāyānaṁ samayo āsi ñātīnaṁ samitiṁ ahu
           tavañca āmantitā āsi sasāmī 1- no ca kho ahaṁ
           tassā tyājānamānāya dussaṁ tyāhaṁ apānudiṁ
           tassa kammavipākena tenamhi naggiyā ahanti.
           Saccaṁ ahaṁpi jānāmi dussaṁ me tvaṁ apānudi
           aññañca kho taṁ pucchāmi kenāsi gūthagandhinīti.
           Tava gandhañca mālañca paccagghañca vilepanaṁ
           gūthakūpe adhāresiṁ 2- taṁ pāpaṁ pakataṁ mayā
           tassa kammavipākena tenamhi gūthagandhinīti.
           Saccaṁ ahaṁpi jānāmi taṁ pāpaṁ pakataṁ tayā
           aññañca kho taṁ pucchāmi kenāsi duggatā tuvanti.
           Ubhinnaṁ samakaṁ āsi yaṁ gehe vijjate dhanaṁ
           santesu deyyadhammesu dīpaṁ nākāsimattano
           tassa kammavipākena tenamhi duggatā ahanti.
           Tadeva maṁ tvaṁ avaca pāpakammaṁ nisevasi
           na hi pāpehi kammehi sulabhā hosi suggatiṁ 3-
           vāmato maṁ tvaṁ paccesi athopi maṁ ussuyyati 4-

  *  *  *  *  *  *
  Footnote:1 Ma. sasāminī. 2 Sī. Yu. atāresiṁ. 3 Ma. hoti suggatīti. 4 Ma. usūyasi.
-------------------------------------------------
[page 177]
           Passa pāpānaṁ kammānaṁ vipāko hoti yādiso.
           Te gharadāsiyo 1- āsuṁ tānevābharaṇānime
           te aññe parivārenti na bhogā honti sassatā
           idāni bhūtassa pitā āpaṇā gehamehiti
           appeva te dade kiñci mā su tāva ito gatā 2-.
           Naggā dubbaṇṇarūpāmhi kīsā dhamanisaṇṭhitā
           kopīnaṁ etaṁ itthīnaṁ mā maṁ bhūtapitāddasa.
        Handa kiṁ [3]- tyāhaṁ 4- dammi kiṁ vā ca te 5- karomahaṁ
           yena tvaṁ sukhitā assa sabbakāmasamiddhinī.
           Cattāro bhikkhū saṅghato cattāro pana puggalā
           aṭṭha bhikkhū bhojayitvā mama dakkhiṇamādisi
           tadāhaṁ sukhitā hessaṁ sabbakāmasamiddhinī.
           Sādhūti sā paṭisutvā bhojayitvā aṭṭha bhikkhavo
           vatthehicchādayitvāna tassā dakkhiṇamādisi.
           Samanantarānudiṭṭhe vipāko upapajjatha
           bhojanacchādanapānīyaṁ dakkhiṇāya idaṁ phalaṁ
           tato suddhā sucivasanā kāsikuttamadhārinī
           vicittavatthābharaṇā sapattiṁ 6- upasaṅkami.
           Abhikkantena vaṇṇena yā tvaṁ tiṭṭhati devate

  *  *  *  *  *  *
  Footnote:1 Ma. te gharā tā ca dāsiyo. 2 Ma. Yu. agā. 3 Ma. vā. 4 Yu. kintāhaṁ.
 5 Ma. kiṁ vā tedha .... 6 Yu. sapatiṁ.
-------------------------------------------------
[page 178]
           Obhāsentī disā sabbā osadhī viya tārakā
           kena tetādiso vaṇṇo kena te idhamijjhati
           uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evaṁ jalitānubhāvā
                  vaṇṇo ca te sabbadisā pabhāsatīti.
           Ahaṁ mattā tuvaṁ tissā sapattī te pure ahuṁ
           pāpakammaṁ karitvāna petalokaṁ ito gatā
           tava dānena dinnena 1- modāmi akutobhayā.
           Ciraṁ jīvāhi bhagini saha sabbehi ñātibhi
           asokaṁ virajaṁ ṭhānaṁ āvāsaṁ vasavattīnaṁ
           idha dhammaṁ caritvāna dānaṁ datvāna sobhaṇe.
                  Vineyya maccheramalaṁ samūlaṁ
                  aninditā saggamupesi 2- ṭhānanti.
                       Mattāpetivatthu tatiyaṁ.
   [101] 4 < PTS. Pv , 168 >Kālī dubbaṇṇarūpāsi pharusā bhīrudassanā
           piṅgalāsi kaḷārāsi na taṁ maññāmi mānusinti.
           Ahaṁ nandā nandasena bhariyā te pure ahuṁ
           pāpakammaṁ karitvāna petalokaṁ ito gatāti.

  *  *  *  *  *  *
  Footnote:1 Ma. tava dinnena dānena. 2 Ma. saggamupehi.
-------------------------------------------------
[page 179]
           Kinnu kāyena vācāya manasā dukkaṭaṁ kataṁ
           kissa kammavipākena petalokaṁ ito gatāti.
           Caṇḍī ca pharusā cāsi 1- tayi cāsi 2- agāravā
           tāhaṁ duruttaṁ vatvāna petalokaṁ ito gatāti.
           Handuttarīyaṁ dadāmi te imaṁ dussaṁ nivāsaya
           imaṁ dussaṁ nivāsetvā ehi nessāmi taṁ gharaṁ
           vatthañca annapānañca lacchasi tvaṁ gharaṁ gatā
           putte ca te passissasi suṇisāye 3- ca dakkhasi.
           Hatthena hatthe te dinnaṁ na mayhaṁ upakappati
           bhikkhū ca sīlasampanne vītarāge bahussute
           tappehi annapānena mamaṁ dakkhiṇamādisi
           tadāhaṁ sukhitā hessaṁ sabbakāmasamiddhinīti.
       Tato 4- < PTS. Pv , 176 >sādhūti so paṭisuṇitvā dānaṁ vipulamākiri
           annapānaṁ khādanīyaṁ vatthaṁ senāsanāni ca
           chattaṁ gandhañca mālañca vividhā ca 5- upāhanā.
           Bhikkhū ca sīlasampanne vītarāge bahussute
           tappetvā annapānena tassā dakkhiṇamādisi.
           Samanantarānudiṭṭhe vipāko upapajjatha
           bhojanacchādanapānīyaṁ dakkhiṇāya idaṁ phalaṁ

  *  *  *  *  *  *
  Footnote:1 Sī. caṇḍī pharusavācā ca. 2 Ma. cāpi. 3 Ma. suṇisāyo. Yu. sūtisāye.
 4 Ma. ayaṁ pāṭho na dissati. 5 Yu. vividhāni.
-------------------------------------------------
[page 180]
           Tato suddhā sucivasanā kāsikuttamadhārinī
           vicittavatthābharaṇā sāmikaṁ upasaṅkami.
           Abhikkantena vaṇṇena yā tvaṁ tiṭṭhasi devate
           obhāsentī disā sabbā osadhī viya tārakā
           kena tetādiso vaṇṇo kena te idhamijjhati
            uppajjanti ca te bhogā ye keci manaso piyā
                  pucchāmi taṁ devi mahānubhāve
                  manussabhūtā kimakāsi puññaṁ
                  kenāsi evaṁ jalitānubhāvā
                  vaṇṇo ca te sabbadisā pabhāsatīti.
           Ahaṁ nandā nandasena bhariyā te pure ahuṁ
           pāpakammaṁ karitvāna petalokaṁ ito gatā
           tava dinnena dānena modāmi akutobhayā.
           Ciraṁ jīva gahapati saha sabbehi ñātibhi
           asokaṁ virajaṁ ṭhānaṁ 1- āvāsaṁ vasavattīnaṁ
           idha dhammaṁ caritvāna dānaṁ datvā gahapati.
                  Vineyya maccheralamalaṁ samūlaṁ
                  anindito saggamupesi 2- ṭhānanti.
                   Nandāpetavatthu catutthaṁ.

  *  *  *  *  *  *
  Footnote:1 Ma. khemaṁ. 2 Ma. saggamupehi.
-------------------------------------------------
[page 181]
   [102] 5 Alaṅkato maṭṭhakuṇḍalī
                          .pe.
      (vimānavatthusmiṁ sattamassa sunikkhittavaggassa navamavatthusmiṁ daṭṭhabbaṁ)
                  maṭṭhakuṇḍalipetavatthu pañcamaṁ.
   [103] 6 < PTS. Pv , 207 >Uṭṭhehi kaṇha kiṁ 1- sesi ko attho supanena te
           yo ca tuyhaṁ sako bhātā hadayaṁ cakkhuñca dakkhiṇaṁ
           tassa vātā balīyanti ghaṭo jappati kesavāti.
           Tassa taṁ vacanaṁ sutvā rohiṇeyyassa kesavo
           taramānarūpo 2- vuṭṭhāsi bhātu sokena addhitoti.
           Kiṁ nu ummattarūpova kevalaṁ dvārakaṁ imaṁ
           saso sasoti lapasi kīdisaṁ sasamicchasi
           sovaṇṇamayaṁ maṇimayaṁ lohamayaṁ atha rūpiyamayaṁ
           saṅkhasilāpavāḷamayaṁ kārayissāmi te sasaṁ
           santi aññepi sasakā araññavanagocarā
           tepi te ānayissāmi kīdisaṁ sasamicchasīti.
           Nāhaṁ me te sase icche ye sasā paṭhavīnissitā 3-
           candato sasamicchāmi taṁ me ohara kesavāti.
           So nūna 4- madhuraṁ ñāti jīvitaṁ vijahissasi
           apatthayaṁ patthayasi candato sasamicchasīti.
           Evañce kaṇha jānāsi yathaññamanusasāsi

  *  *  *  *  *  *
  Footnote:1 Yu. kaṇhe kiṁ. 2 Yu. vuṭṭhāyi. 3 Ma. paṭhavissitā. 4 Yu. nanda.
-------------------------------------------------
[page 182]
           Kasmā pure mataṁ puttaṁ ajjāpi 1- manusocasi.
           Na taṁ 2- labbhā manussena amanussena vā pana
           jāto me māmarī putto kuto labbhā alabbhiyaṁ
           na mantā mūlabhesajjā osathehi dhanena vā
           sakkā ānayituṁ kaṇha yaṁ petamanusocasi.
           Mahaddhanā mahābhogā raṭṭhavantopi khattiyā
           pahūtadhanadhaññāse 3- tepi no ajarāmarā.
           Khattiyā brāhmaṇā vessā suddā caṇḍālapukkusā
           ete caññe ca jātiyā tepi no ajarāmarā.
           Ye mantaṁ parivattenti chaḷaṅgaṁ brahmacintitaṁ
           ete caññe ca vijjāya tepi no ajarāmarā.
           Isayo vāpi ye santā saññatattā tapassino
           sarīraṁ tepi kālena vijahanti tapassino.
           Bhāvitattā arahanto katakiccā anāsavā
           nikkhipanti imaṁ dehaṁ puññapāpaparikkhayāti.
           Ādittaṁ vata maṁ santaṁ ghatasittaṁva pāvakaṁ
           vārinā viya osiñcaṁ sabbaṁ nibbāpaye daraṁ.
           Abbūḷhi 4- vata me sallaṁ sokaṁ hadayanissitaṁ
           yo me sokaparetassa puttasokaṁ apānudi

  *  *  *  *  *  *
  Footnote:1 Yu. ajāpi. 2 Ma. yaṁ. 3 Yu. pahūtadhanadhaññāso. 4 Ma. abbahī.
-------------------------------------------------
[page 183]
           Svāhaṁ abbūḷhasallosmi sītibhūtosmi nibbu.
           Na socāmi na rodāmi tava sutvāna bhāsitaṁ 1-
           evaṁ karonti sappaññā ye honti anukampakā
           nivattayanti 2- sokamhā ghaṭo jeṭṭhaṁva bhātaraṁ
           yassa etādisā honti amaccā 3- paricārikā
           subhāsitena anevanti 4- ghaṭo jeṭṭhaṁva bhātaranti.
                      Kaṇhapetavatthu chaṭṭhaṁ.
   [104] 7 < PTS. Pv , 227 >Naggo dubbaṇṇarūposi kīso dhamanisaṇṭhito
           upphāsuliko kīsiko ko nu tvaṁ asi mārisāti.
           Ahaṁ bhadante petomhi duggato yamalokiko
           pāpakammaṁ karitvāna petalokaṁ ito gatoti.
           Kiṁ nu kāyena vācāya manasā dukkaṭaṁ kataṁ
           kissa kammavipākena petalokaṁ ito gatoti.
           Nagaraṁ atthi dasannānaṁ 5- erakacchanti vissutaṁ
           tattha seṭṭhī pure āsiṁ dhanapāloti maṁ vidū.
           Asīti sakaṭavāhānaṁ hiraññassa ahosi me
           pahūtaṁ me jātarūpaṁ muttāveḷuriyā bahū.
           Tāva mahādhanassāpi 6- na me dātuṁ piyaṁ ahu

  *  *  *  *  *  *
  Footnote:1 Ma. bhātika. 2 Yu. vinivattayati. 3 Yu. amaccaparicārikā. 4 Yu. anvesi.
 5 Ma. paṇṇānaṁ. 6 Yu. mahaddhanassāmi.
-------------------------------------------------
[page 184]
           Pidahitvā dvāraṁ bhuñjāmi 1- mā maṁ yācanakāddasuṁ.
           Asaddho maccharī vāsiṁ 2- kadariyo paribhāsako
           dadantānaṁ karontānaṁ vārayissaṁ bahujjanaṁ 3-.
           Vipāko natthi dānassa saṁyamassa kuto phalaṁ
           pokkharaññodapānāni ārāmāni ca ropite
           papāyo ca vināsesiṁ dugge saṅkamanāni ca.
           Svāhaṁ akatakalyāṇo katapāpo tato cuto
           uppanno pittivisayaṁ 4- khuppipāsasamappito
           pañcapaññāsavassāni tato kālakato ahaṁ.
           Nābhijānāmi bhuttaṁ vā pītaṁ vā pana pāniyaṁ
           yo saṁyamo so vināso yo vināso so saṁyamo
           petā hi kira jānanti yo 5- saṁyamo so vināso.
           Ahaṁ pure saṁyamissaṁ nādāsiṁ bahuke dhane
           santesu deyyadhammesu dīpaṁ nākāsimattano.
           Svāhaṁ pacchānutappāmi attakammaphalūpago
           uddhaṁ catūhi māsehi kālakiriyā bhavissati.
           Ekantaṁ kaṭukaṁ ghoraṁ nirayaṁ papatissahaṁ
           catukkaṇṇaṁ catudvāraṁ vibhattaṁ bhāgaso mitaṁ
           ayopākārapariyantaṁ ayasā paṭikujjitaṁ.

  *  *  *  *  *  *
  Footnote:1 Ma. bhuñjiṁ. 2 Ma. cāsiṁ. 3 Ma. bahūjane. 4 Yu. petavisayaṁ. 5 Yu. so.
-------------------------------------------------
[page 185]
           Tassa ayomayā bhūmi jalitā tejasā yuttā
           samantā yojanasataṁ pharitvā tiṭṭhati sabbadā.
           Tatthāhaṁ dīghamaddhānaṁ dukkhaṁ vedissa vedanaṁ
           phalaṁ pāpassa kammassa tasmā socāmahaṁ bhusaṁ.
           Taṁ vo vadāmi bhaddaṁ 1- vo yāvantettha samāgatā
           mā kattha pāpakaṁ kammaṁ āviṁ 2- vā yadi vā raho.
           Sace taṁ pāpakaṁ kammaṁ karissatha karotha vā
           na vo dukkhā pamuttatthi 3- upacchāpi palāyitaṁ 4-
           matteyyā hotha petteyyā kule jeṭṭhāpacāyikā
           sāmaññā hotha brahmaññā evaṁ saggaṁ gamissathāti.
                  Na 5- antalikkhe na samuddamajjhe
                  na pabbatānaṁ vivaraṁ pavissa
                  na vijjatī so jagatippadeso
                  yatraṭṭhito muñceyya pāpakammāti.
                   Dhanapālapetavatthu sattamaṁ.
          [105] 8 < PTS. Pv , 246 >Naggo kīso pabbajitosi bhante
                  rattiṁ kuhiṁ gacchasi kissa hetu
                  ācikkha me taṁ api sakkuṇemu
                  sabbena vittaṁ paṭipādaye tuvanti.

  *  *  *  *  *  *
  Footnote:1 Ma. bhaddante. 2 Ma. āvi. 3 Ma. pamutyatthi. 4 Ma. upaccāpi palāyataṁ.
 5 Ma. na antalikkhe .pe. pāpakammātīti ime pāṭhā natthi.
-------------------------------------------------
[page 186]
                  Bārāṇasinagaraṁ dūraghuṭṭhaṁ
                  tatthāhaṁ gahapati aḍḍhako ahu 1- dinno
                  adātā gedhitamano āmisasmiṁ
                  dussīlyena yamavisayamhi patto.
                  So sūcikāya kilamito tehi teneva
                  ñātīsu yāmi āmisakiñcihetu 2-
                  adānasīlā na ca saddahanti
                  dānaṁ phalaṁ hoti paramhi loke.
                  Dhītā ca mayhaṁ lapate abhikkhaṇaṁ
                  dassāmi dānaṁ pitunnaṁ pitāmahānaṁ
                  upaṭṭhitaṁ 3- parivisayanti brāhmaṇā
                  yāmihaṁ andhakāvindaṁ bhuttuṁ 4-.
                  Tamavoca rājā tavamanubhaviyāna 5- tampi
                  eyyāsi khippaṁ ahampi karissa pūjaṁ
                  ācikkha me taṁ yadi atthi hetu
                  saddhāyitaṁ hetuvaco 6- suṇoma.
                  Tathāti vatvā agamāsi tattha
                  bhuñjiṁsu bhattaṁ na padakkhiṇārahā

  *  *  *  *  *  *
  Footnote:1 Ma. Yu. dīno. 2 Ma. āmisakiñcikkhahetu. 3 Ma. tamupakkhataṁ.
 4 Ma. bhottuntīti. 5 Ma. tavanti natthi. 6 Yu. hetuvahe.
-------------------------------------------------
[page 187]
                  Pacchā 1- gamī rājagahaṁ punāparaṁ
                  pāturahosi purato janādhipassa.
                  Disvāna petaṁ punadeva 2- āgataṁ
                  rājā avoca ahaṁpi kiṁ dadāmi
                  ācikkha me taṁ yadi atthi hetu
                  yena tuvaṁ cirataraṁ pīṇito siyā.
                  Buddhañca saṅghaṁ parivisiyāna rāja
                  annena pānenapi cīvarena
                  taṁ dakkhiṇaṁ ādisa me hitāya
                  evaṁ ahaṁ cirataraṁ pīṇito siyā.
                  Tato ca rājā nipatitvā tāvadeva 3-
                  dānaṁ sahatthā atulañca datvā 4-
                  saṅghe ca ārocayi pakatiṁ 5- gatāgatassa
                  petassa padakkhiṇaṁ ādisittha.
                  So pūjito ativiya sobhamāno
                  pāturahosi purato janādhipassa
                  yakkhohamasmiṁ paramiddhipatto
                  na mayhaṁ iddhisamasadisā 6- manussā.
                  Passānubhāvaṁ aparimitaṁ mamayidaṁ

  *  *  *  *  *  *
  Footnote:1 Ma. paccā. 2 Yu. punareva. 3 Ma. tāvade. 4 Ma. daditvā saṅghe.
 5 Ma. ārocesi pakataṁ. 6 Ma. atthi samā sadisā.
-------------------------------------------------
[page 188]
                  Tayānudiṭṭhaṁ atulaṁ daditvā saṅghe
                  saṁtappito sasataṁ sadā bahūhi
                  yāmi ahaṁ sukhito manussadevāti.
                  Cūḷaseṭṭhīpetavatthu aṭṭhamaṁ.
   [106] 9 < PTS. Pv , 257 >Yassa atthāya gacchāma kambojaṁ dhanahārakā
           ayaṁ kāmadado yakkho imaṁ yakkhaṁ niyāmase
           imaṁ yakkhaṁ gahetvāna sādhukena pasayha vā
           yānaṁ āropayitvāna khippaṁ gacchāma dvārakanti.
           Yassa rukkhassa chāyāya nisīdeyya sayeyya vā
           na tassa sākhaṁ bhañjeyya mittadubbho hi pāpakoti.
           Yassa rukkhassa chāyāya nisīdeyya sayeyya vā
           khandhampi tassa chindeyya attho ce tādiso siyāti.
           Yassa rukkhassa chāyāya nisīdeyya sayeyya vā
           na tassa 1- pattaṁ bhindeyya mittadubbho hi pāpakoti.
           Yassa rukkhassa chāyāya nisīdeyya sayeyya vā
           samūlaṁpi taṁ abbuyha 1- atthopetādiso siyāti.
                  Yassekarattiṁ hi 2- ghare vaseyya
                  yatthannapānaṁ puriso labhetha
                  na tassa pāpaṁ manasāpi cetaye 3-

  *  *  *  *  *  *
  Footnote:1 Ma. abbuhe. 2 Ma. pi. 3 Ma. cintaye.
-------------------------------------------------
[page 189]
                  Kataññutā sappurisehi vaṇṇitā.
                  Yassekarattiṁpi ghare vaseyya
                  annena pānena upaṭṭhito siyā
                  na tassa pāpaṁ manasāpi cetaye 1-
                  adubbhapāṇī dahate mittadubbhiṁ.
           Yo pubbe katakalyāṇo pacchā pāpena hiṁsati
           allapāṇihato poso na so bhadrāni passatīti.
                  Yo 2- appaduṭṭhassa narassa dussati
                  suddhassa posassa anaṅgaṇassa
                  tameva bālaṁ pacceti pāpaṁ
                  sukhumo rajo pativātaṁva khittoti 2-.
                  Nāhaṁ devena vā manussena vā
                  issariyena vāhaṁ suppasayho
                  yakkhohamasmi paramiddhipatto
                  dūraṅgamo vaṇṇabalūpapannoti.
           Pāṇi te sabbaso vaṇṇo pañcadhāro madhussavo
           nānārasā paggharanti maññehantaṁ purindadaṁ.
           Namhi devo na gandhabbo napi sakko purindado
           petaṁ aṅkura jānāhi roruvamhā 3- idhāgataṁ.

  *  *  *  *  *  *
  Footnote:1 Ma. cintaye. 2 Ma. yo appaduṭṭhassa .pe. khittotīti ime pāṭhā natthi.
 3 Sī. Yu. bheruvamhā.
-------------------------------------------------
[page 190]
           Kiṁsīlo kiṁsamācāro roruvamhi 1- pure tvaṁ
           kena te brahmacariyena puññaṁ pāṇimhi ijjhati.
           Tantavāyo pure āsiṁ roruvasmiṁ 2- tadā ahaṁ
           sukicchavutti kapaṇo na me vijjati dātave.
           Nivesanañca 3- me āsi asayhassa upantike
           saddhassa dānapatino katapuññassa lajjino.
           Tattha yācanakā yanti nānāgottā vaṇibbakā
           te ca maṁ tattha pucchanti asayhassa nivesanaṁ.
           Kattha gacchāma 4- bhaddaṁ vo tattha 5- dānaṁ padīyati
         tesāhaṁ 6- puṭṭho 7- akkhāmi asayhassa nivesanaṁ.
           Paggayha dakkhiṇaṁ bāhuṁ ettha gacchatha bhaddaṁ vo
           ettha dānaṁ padīyati [8]- tena pāṇi kāmadado
           tena pāṇi madhussavo tena me brahmacariyena
                                 puññaṁ pāṇimhi ijjhati.
           Na kira tvaṁ adā dānaṁ sakapāṇīhi kassaci
           parassa dānaṁ anumodamāno pāṇiṁ paggayha pāvadi.
           Tena pāṇi kāmadado tena pāṇi madhussavo
           tena me brahmacariyena puññaṁ pāṇimhi ijjhati.

  *  *  *  *  *  *
  Footnote:1 Ma. roruvasmiṁ. 2 Yu. bheruvasmiṁ. 3 Sī. Yu. āvesanañca.
 4 Yu. tattha gacchāmi. 5 Ma. Yu. kattha. 6 Yu. tenāhaṁ. 7 Yu. vakkhāmi.
 [8] Ma. asayhassa nivesane.
-------------------------------------------------
[page 191]
           Yo so dānamadā bhante pasanno sakapāṇīhi
           so hitvā mānusaṁ dehaṁ kinnu so disataṁ gato.
                  Nāhaṁ jānāmi asayhāsāhino
                  aṅgīrasassa gatiṁ āgatiṁ vā
                  sutaṁ ca me vessavaṇassa santike
                  sakkassa sahabyataṁ gato asayho.
           Alameva kātuṁ kalyāṇaṁ dānaṁ dātuṁ yathārahaṁ
           pāṇiṁ kāmadadaṁ disvā ko puññaṁ na karissati.
           So hi nūna ito gantvā anuppatvāna dvārakaṁ
           dānaṁ taṁ 1- paṭṭhāpayissāmi yaṁ mamassa sukhāvahaṁ.
           Dassāmi annapānañca vatthasenāsanāni ca
           papañca udapānañca dugge saṅkamanāni cāti.
           Kena te aṅgulī kuṇḍā 2- mukhañca kuṇḍalīkataṁ
           akkhīni ca paggharanti kiṁ pāpaṁ pakataṁ tayāti.
           Aṅgīrasassa gahapatino saddhassa gharamesino
           tassāhaṁ dānavissagge dāne adhikato ahu.
           Tattha yācanake disvā āgate bhojanatthike
           ekamantaṁ apakkamma akāsiṁ kuṇḍalīmukhaṁ.
           Tena me aṅgulī kuṇḍā mukhañca kuṇḍalīkataṁ
           akkhīni ca 3- paggharanti taṁ pāpaṁ pakataṁ mayāti.

  *  *  *  *  *  *
  Footnote:1 Ma. ayaṁ pāṭho natthi. 2 Ma. kuṇā. 3 Ma. me.
-------------------------------------------------
[page 192]
           Dhammena te kāpurisa mukhañca kuṇḍalīkataṁ
           akkhīni ca paggharanti yaṁ tvaṁ parassa dānassa
                                 akāsi kuṇḍalīmukhanti.
           Kathaṁ hi dānaṁ dadamāno kareyya parapattiyaṁ
           annapānaṁ khādanīyaṁ vatthasenāsanāni cāti.
           So hi nūna ito gantvā anuppatvāna dvārakaṁ
           dānaṁ taṁ paṭṭhāpayissāmi yaṁ mamassa sukhāvahaṁ.
           Dassāmannañca pānañca vatthasenāsanāni ca
           papañca udapānañca dugge saṅkammanāni cāti.
           Tato hi so nivattitvā anuppatvāna dvārakaṁ
           dānaṁ paṭṭhayi aṅkuro yantaṁ 1- assa sukhāvahaṁ.
           Adā annañca pānañca vatthasenāsanāni ca
           papañca udapānañca vippasannena cetasā.
           Ko chāto ko ca tasito ko vatthaṁ paridahissati 2-
           kassa santāni yoggāni ito yojentu vāhanaṁ.
           Ko chatticchati gandhañca ko mālaṁ ko upāhanaṁ
           iti su tattha ghosenti kappakā sūdamāgadhā
           sadā sāyañca pāto ca aṅkurassa nivesaneti.
           Sukhaṁ supati aṅkuro iti jānāti maṁ jano

  *  *  *  *  *  *
  Footnote:1 Ma. yaṁ tumassa. 2 Yu. parivassati.
-------------------------------------------------
[page 193]
           Dukkhaṁ supāmi sindhuka 1- yaṁ na passāmi yācake.
           Sukhaṁ supati aṅkuro iti jānāti maṁ jano
           dukkhaṁ sindhuka 1- supāmi appake su vaṇibbaketi.
           Sakko ce te varaṁ dajjā tāvatiṁsānamissaro
           kissa sabbassa lokassa varamāno varaṁ vareti.
           Sakko ce me varaṁ dajjā tāvatiṁsānamissaro
           kāluṭṭhitassa me sato suriyuggamanaṁ pati.
           Dibbā bhakkhā pātubhaveyyuṁ sīlavanto ca yācakā
           dadato me na khīyetha datvā nānutappeyyāhaṁ
           dadaṁ cittaṁ pasādeyya evaṁ sakka 2- varaṁ vareti.
                  Na sabbavittāni pare pavecche
                  dadeyya dānañca dhanañca rakkhe
                  tasmā hi dānā dhanameva seyyo
                  atippadānena kulā na honti.
           Idānamatidānañca na pasaṁsanti paṇḍitā
                  tasmā hi dānā dhanameva seyyo
                  samena vatteyya sa dhīradhammoti.
                  Aho vatāre ahameva dajjaṁ
                  santo hi maṁ sappurisā bhajeyyuṁ

  *  *  *  *  *  *
  Footnote:1 Ma. Yu. sindhaka. 2 Ma. etaṁ sakkaṁ. sakkavarantipi disati.
-------------------------------------------------
[page 194]
                  Meghova ninnāni hi 1- pūrayanto
                  santappaye sabbavaṇibbakānaṁ.
           Yassa yācanake disvā mukhavaṇṇo pasīdati
           datvā attamano hoti taṁ gharaṁ vasato sukhaṁ.
           Yassa yācanake disvā mukhavaṇṇo pasīdati.
           Datvā attamano hoti esā yaññassa 2- sampadā.
           Pubbeva dānā sumano dadaṁ cittaṁ pasādaye 3-
           datvā attamano hoti esā 4- yaññassa sampadāti.
           Saṭṭhivāhasahassāni aṅkurassa nivesane
           bhojanaṁ dīyate niccaṁ puññapekkhassa jantuno.
           Tisahassāni sūdāni 5- āmuttamaṇikuṇḍalā
           aṅkuraṁ upajīvanti dāne yaññassa pāvaṭā.
           Saṭṭhipurisasahassāni āmuttamaṇikuṇḍalā
           aṅkurassa mahādāne kaṭṭhaṁ phālenti māṇavā.
           Soḷasitthisahassāni sabbālaṅkārabhūsitā
           aṅkurassa mahādāne vidhā piṇḍenti nāriyo.
           Soḷasitthisahassāni sabbālaṅkārabhūsitā
           aṅkurassa mahādāne dabbiggāhā upaṭṭhitā.

  *  *  *  *  *  *
  Footnote:1 Ma. paripūrayanto. 2 Sī. Yu. puññassa. 3 Yu. pasādeyya. 4 Yu. eso.
 5 Yu. janā tisahassā sūdā.
-------------------------------------------------
[page 195]
           Bahuṁ bahūnaṁ pādāsi ciraṁ pādāsi khattiyo
           sakkaccañca sahatthā ca vittiṁ katvā punappunaṁ.
           Bahumāse ca pakkhe ca utusaṁvaccharāni ca
           mahādānaṁ pavattesi aṅkuro dīghamantaraṁ.
           Evaṁ datvā yajitvā ca aṅkuro dīghamantaraṁ
           so hitvā mānusaṁ dehaṁ tāvatiṁsūpago ahūti.
           Kaṭacchubhikkhaṁ datvāna anuruddhassa indako
           so hitvā mānusaṁ dehaṁ tāvatiṁsūpago ahu.
           Dasahi ṭhānehi aṅkuraṁ indako atirocati
           rūpe sadde rase gandhe phoṭṭhabbe ca manorame
           āyunā yasasā ceva vaṇṇena ca sukhena ca
           ādhipaccena aṅkuraṁ indako atirocatīti.
           Mahādānaṁ tayā dinnaṁ aṅkura dīghanantaraṁ
           avidūre nisinnosi āgaccha mama santiketi 1-.
           Tāvatiṁse yadā buddho silāyaṁ paṇḍukambale
           pārichattakamūlamhi vihāsi purisuttamo.
           Dasasu lokadhātūsu sannipatitvāna devatā
           payirupāsanti sambuddhaṁ vasantaṁ nagamuddhani.
           Na koci devo vaṇṇena sambuddhaṁ atirocati
           sabbe deve atikkamma 2- sambuddhova virocati.

  *  *  *  *  *  *
  Footnote:1 Ma. mahādānaṁ .pe. santiketīti ime pāṭhā natthi. 2 Sī. Yu. adhigayha.
-------------------------------------------------
[page 196]
           Yojanāni dasa ceva aṅkuroyaṁ tadā ahu
           avidūreva buddhassa indako atirocati.
           Oloketvāna sambuddho aṅkurañcāpi indakaṁ
           dakkhiṇeyyaṁ sambhāvento 1- idaṁ vacanamabrūvi 2-
           mahādānaṁ tayā dinnaṁ aṅkura dīghamantaraṁ
           atidūre nisinnosi āgaccha mama santikaṁ 3- (iti).
           Codito bhāvitattena aṅkuro idamabrūvi
           kiṁ mayhaṁ tena dānena dakkhiṇeyyena suññataṁ.
           Ayaṁ so indako yakkho dajjā dānaṁ parittakaṁ
           atirocati amhehi cando tāragaṇe yathā (iti).
           Ujjaṅgale 4- yathā khette bījaṁ bahuṁpi ropitaṁ
           na phalaṁ vipulaṁ hoti 5- napi toseti kassakaṁ
           tatheva dānaṁ bahukaṁ dussīlesu patiṭṭhitaṁ
           na phalaṁ vipulaṁ hoti 5- napi toseti dāyakaṁ.
           Yathāpi bhaddake khette bījaṁ appampi ropitaṁ
           sammādhāraṁ pavecchante phalaṁ toseti kassakaṁ
           tatheva sīlavantesu guṇavantesu tādisu
           appakaṁpi kataṁ kāraṁ puññaṁ hoti mahapphalanti.
           Viceyya dānaṁ dātabbaṁ yattha dinnaṁ mahapphalaṁ

  *  *  *  *  *  *
  Footnote:1 Yu. pabhāvento. 2 Ma. vacanamabravi. 3 Ma. santiketi. 4 Yu. ujjhaṅgale.
 5 Ma. na vipulaphalaṁ hoti. Yu. na vipulaṁ na phalaṁ hoti.
-------------------------------------------------
[page 197]
           Viceyya dānaṁ datvāna saggaṁ gacchanti dāyakā.
                  Viceyya dānaṁ sugatappasaṭṭhaṁ
                  ye dakkhiṇeyyā idha jīvaloke
                  etesu dinnāni mahapphalāni
                  bījāni vuttāni yathā sukhetteti.
                     Aṅkurapetavatthu navamaṁ.
  [107] 10 < PTS. Pv , 331 >Divāvihāragataṁ bhikkhuṁ gaṅgātīre nisinnakaṁ
           taṁ petī upasaṅkamma dubbaṇṇā bhīrudassanā
           kesā cassā atidīghā yāva bhummāvalambare
           kesehi sā paṭicchannā samaṇaṁ etamabrūvīti.
           Pañcapaṇṇāsavassāni yato kālakatā ahaṁ
           nābhijānāmi bhuttaṁ vā pītaṁ vā pana pānīyaṁ
           dehi tvaṁ pānīyaṁ bhante tasitā pānīyāya meti.
           Ayaṁ sītodakā gaṅgā himavantato sandati
           piva etto gahetvāna kiṁ maṁ yācasi pānīyaṁ (iti).
           Sacāhaṁ bhante gaṅgāya sayaṁ gaṇhāmi pānīyaṁ
           lohitaṁ me parivattati tasmā yācāmi pānīyaṁ (iti).
           Kinnu kāyena vācāya manasā dukkaṭaṁ kataṁ
           kissa kammavipākena gaṅgā te hoti lohitaṁ (iti).
           Putto me uttaro nāma saddho āsi upāsako
-------------------------------------------------
[page 198]
           So ca mayhaṁ akāmāya samaṇānaṁ pavecchati
           cīvaraṁ piṇḍapātañca paccayaṁ sayanāsanaṁ.
           Tamahaṁ paribhāsāmi maccherena upaddutā
           yantaṁ mayhaṁ akāmāya samaṇānaṁ pavecchasi
           cīvaraṁ piṇḍapātañca paccayaṁ sayanāsanaṁ.
           Etante paralokasmiṁ lohitaṁ hotu uttara
           tassa kammavipākena gaṅgā me hoti lohitanti.
                   Uttaramātupetivatthu dasamaṁ.
         [108] 11 < PTS. Pv , 340 >Ahaṁ pure pabbajitassa bhikkhuno
                  suttaṁ adāsi upagamma yācitā tassa
                  vipāko vipulaṁ phalūpalabbhati
                  bahū 1- ca me uppajjare vatthakoṭiyo.
                  Pupphābhikiṇṇaṁ ramitaṁ vimānaṁ
                  anekacittaṁ naranārisevitaṁ
                  sāhaṁ bhuñjāmi ca pārupāmi ca
                  pahūtavittā na ca tāva khīyati.
                  Tasseva kammassa vipākamanvyā 2-
                  sukhañca sātañca idhūpalabbhati
                  sāhaṁ gantvā punadeva mānusaṁ

  *  *  *  *  *  *
  Footnote:1 Ma. bahukā. 2 anvāyātipi dissati.
-------------------------------------------------
[page 199]
                  Kāhāmi puññāni nayayyaputta manti.
                  Satta tuvaṁ vassasatā idhāgatā
                  jiṇṇā ca vuḍḍhā ca tahiṁ bhavissasi
                  sabbeva te kālakatā ca ñātakā
                  tvaṁ 1- tattha gantvāna ito karissasīti.
                  Satteva vassāni idhāgatāya me
                  dibbañca sukhañca samappitāya
                  sāhaṁ gantvā punareva mānusaṁ
                  kāhāmi puññāni nayayyaputta manti.
                  So taṁ gahetvāna pasayha bāhāyaṁ
                  paccānayitvāna punareva 2- theriṁ sudubbalaṁ
                  vajjesi aññaṁpi janaṁ idhāgataṁ
                  karotha puññāni sukhūpalabbhatīti.
                  Diṭṭhā mayā akatena sādhunā
                  petā vihaññanti tatheva mānusā
                  kammañca katvā sukhavedanīyaṁ
                  devā manussā ca sukhe ṭhitā pajāti.
                   Suttapetavatthu ekādasamaṁ.

  *  *  *  *  *  *
  Footnote:1 Ma. kiṁ. 2 Ma. ayaṁ pāṭho natthi.
-------------------------------------------------
[page 200]
  [109] 12 < PTS. Pv , 347 >Sovaṇṇasopāṇaphalakā sovaṇṇavālukasanthatā 1-
           tattha sogandhiyā vaggū sucigandhā manoramā
           nānārukkhehi sañchannā nānāgandhasameritā
           nānāpadumasañchannā puṇḍarīkasamohatā 2-.
           Surabhī sampavāyanti manuññā māluteritā
           haṁsakoñcābhirudā ca cakkavākābhikujitā
           nānādijagaṇākiṇṇā nānāsaragaṇāyutā
           nānāphaladharā rukkhā nānāmāladharā 3- vanā.
           Na manussesu īdisaṁ nagaraṁ yādisaṁ idaṁ
           pāsādā ca bahukā tuyhaṁ sovaṇṇarūpiyamayā
           daddallamānā ābhenti samantā caturo disā.
           Pañca dāsīsatā tuyhaṁ yā temā paricārikā
           tā kambukāyūradharā kañcanācelabhūsitā 4-.
           Pallaṅkā bahukā tuyhaṁ sovaṇṇarūpiyamayā 5-
           kadalīmigasañchannā sajjā 6- goṇakasanthatā
           yattha tuvaṁ vāsupagatā sabbakāmasamiddhinī.
           Sampattāya aḍḍharattāya tato uṭṭhāya gacchasi
           uyyānabhūmiṁ gantvāna pokkharaññā samantato.

  *  *  *  *  *  *
  Footnote:1 Yu. ... saṇṭhitā. 2 Yu. ... samāgatā. 3 Ma. nānāpupphadhārā.
 4 Ma. kañcanāveḷabhūsitā 5 Yu. ruciyāmayā. 6 Yu. sañjāto
 goṇakasaṇṭhitā.
-------------------------------------------------
[page 201]
           Tassā tīre tuvaṁṭhāsi harite saddale subhe
           tato te kaṇṇamuṇḍo ca sunakho aṅgamaṅgāni khādati.
           Yadā ca khāyitā āsi aṭṭhisaṅkhalikā katā
           ogāhasi pokkharaṇiṁ hoti kāyo yathā pure.
           Tato tvaṁ aṅgapaccaṅgī 1- sucārū piyadassanā
           vatthena pārupitvāna āyāsi mama santikaṁ.
           Kinnu kāyena vācāya manasā dukkaṭaṁ kataṁ
           kissa kammavipākena kaṇṇamuṇḍo ca sunakho
                                 aṅgamaṅgāni khādatīti.
           Kimbilāyaṁ gahapati saddho āsi upāsako
           tassāhaṁ bhariyā āsi dussīlā aticārinī.
           Evamāticaramānāya 2- sāmiko etadabrūvi 3-
           netaṁ channaṁ paṭirūpaṁ yaṁ tvaṁ aticarāsi maṁ.
           Sāhaṁ ghorañca sapathaṁ musāvādaṁ abhāsissaṁ
           nāhantaṁ aticarāmi kāyena uda cetasā
           sacāhantaṁ aticarāmi kāyena uda cetasā
           ayaṁ kaṇṇamuṇḍo sunakho aṅgamaṅgāni khādatu.
           Tassa kammassa vipākaṁ musāvādassa cūbhayaṁ
           sattavassasatāni 4- ca anubhataṁ yatopi me

  *  *  *  *  *  *
  Footnote:1 uggacchantī. Ma. aṅgapaccaṅgā. 2 Ma. so maṁ aticaramānāya.
 3 Ma. etadabravi. 4 Ma. satteva.
-------------------------------------------------
[page 202]
           Kaṇṇamuṇḍo ca sunakho aṅgamaṅgāni khādatīti.
           Tvañca deva bahūpakāro atthāya me idhāgato
           sumuttāhaṁ kaṇṇamuṇḍassa asokā akutobhayā
           nāhaṁ deva namassāmi yācāmi añjalīkatā
           bhuñja amānuse kāme rama deva mayā sahāti.
           Bhuttā 1- amānusā kāmā ramitomhi tayā saha
           tāhaṁ subhage yācāmi khippaṁ paṭinayāhi manti.
                  Kaṇṇamuṇḍapetavatthu dvādasamaṁ.
  [110] 13 < PTS. Pv , 367 >Ahu rājā brahmadatto pañcālānaṁ rathesabho
           ahorattānamaccayā rājā kālamakrubbatha 2-.
           Tassa āḷāhanaṁ gantvā bhariyā kandati ubbarī
           brahmadattaṁ apassantī brahmadattāti kandati.
           Isi ca tattha āgacchi sampannacaraṇamuni
           so ca tattha apucchittha ye tattha su samāgatā
           kassa cidaṁ āḷāhanaṁ nānāgandhasameritaṁ
           kassāyaṁ kandati bhariyā ito dūragataṁ patiṁ
           brahmadattaṁ apassantī brahmadattāti kandati.
           Te ca tattha viyākaṁsu ye tattha su samāgatā
           brahmadattassa bhadante brahmadattassa mārisa

  *  *  *  *  *  *
  Footnote:1 Yu. bhutvā. 2 Sī. Yu. kālaṁ kari tadā.
-------------------------------------------------
[page 203]
           Tassa idaṁ āḷāhanaṁ nānāgandhasameritaṁ
           tassāyaṁ kandati bhariyā ito dūragataṁ patiṁ
           brahmadattaṁ apassantī brahmadattāti kandatīti.
           Chaḷāsītisahassāni brahmadattassa nāmakā
           imasmiṁ āḷāhane daḍḍhā tesaṁ kaṁ anusocasīti.
           Yo rājā cūḷanīputto pañcālānaṁ rathesabho
           taṁ bhante anusocāmi bhattāraṁ sabbakāmadanti.
           Sabbevahesuṁ rājāno brahmadattassa nāmakā
           sabbeva cūḷanīputtā pañcālānaṁ rathesabhā
           sabbesaṁ anupubbena mahesittaṁ akārayi
           kasmā purimake hitvā pacchimaṁ anusocasīti.
           Ātume itthibhūtāya dīgharattāya mārisa
           yassā me itthibhūtāya saṁsāre bahu bhāsasīti.
           Ahu itthī ahu puriso pasuyoniṁpi 1- āgamā
           evametaṁ atītānaṁ pariyanto na dissatīti.
           Ādittaṁ vata maṁ santaṁ ghatasittaṁva pāvakaṁ
           vārinā viya osiñcaṁ sabbaṁ nibbāpaye daraṁ
           abbūḷhi 2- vata me sallaṁ sokaṁ hadayanissitaṁ
           yo me sokaparetāya patisokaṁ apānudi.

  *  *  *  *  *  *
  Footnote:1 Yu. pasuṁ yoniṁpi agamā. 2 Ma. abḷahī. Yu. abbūḷhaṁ.
-------------------------------------------------
[page 204]
           Sāhaṁ abbūḷhasallāsmi sītibhūtāsmi nibbutā
           na socāmi na rodāmi tava sutvā mahāmunīti.
           Tassa taṁ vacanaṁ sutvā samaṇassa subhāsitaṁ
           pattacīvaramādāya pabbaji anagāriyaṁ
           sā ca pabbajitā santā agārasmā anagāriyaṁ
           mettaṁ cittaṁ abhāvesi brahmalokupapattiyā
           gāmā gāmaṁ vicarantī nigame rājadhāniyo.
           Uruvelaṁ 1- nāma so gāmo yattha kālamakrubbatha
           mettacittaṁ ābhāvetvā 2- brahmalokupapattiyā
           itthīcittaṁ virājetvā brahmalokupagā ahūti.
                    Ubbarīpetavatthu terasamaṁ.
                         Uddānaṁ.
           Paṇḍumātā 3- patiyā ca nandi kuṇḍalinā ghato
           dveseṭṭhī tantavāyo 4- vihārasuttasovānaubbarīti 5-.
                     Ubbarīvaggo dutiyo.
                      -------------
                       Tatiyo cūḷavaggo
   [111] 1 < PTS. Pv , 386 >Abhijjamāne vārimhi gaṅgāya idha gacchasi
           naggo pubbaḍḍhapetova mālādhārī alaṅkato
           kuhiṁ gamissasi peto 6- kattha vāso bhavissatīti.

  *  *  *  *  *  *
  Footnote:1 Ma. uruveḷā. 2 Yu. abhāvetvā. 3 Ma. mocakaṁ mātā mattā ca nandā.
 4 Ma. tunnavāyo ca uttarasuttakaṇṇaubbarīti. 5 idaṁ uddānaṁ na dissati.
 6 Ma. peta.
-------------------------------------------------
[page 205]
           Cundaṭṭhilaṁ 1- gamissāmi peto so iti bhāsati 2-
           antare vāsabhagāmaṁ bārāṇasiyā 3- va santike.
           Tañca disvā mahāmatto koliyo iti vissuto
           sattubhattañca petassa pītakañca yugaṁ adā.
           Nāvāya tiṭṭhamānāya kappakassa adāpayi
           kappakassa padinnamhi ṭhāne petassa dissatha.
           Tato suvatthavasano mālādhārī alaṅkato
           ṭhāne ṭhitassa petassa dakkhiṇā upakappatha
           tasmā dajjetha petānaṁ anukampāya punappunanti.
           Sāhunnavāsino 4- eke aññe kesanivāsino 5-
           petā bhattāya gacchanti pakkamanti diso disaṁ.
           Dūrepeke 6- padhāvitvā aladdhā ca nivattare
           chātā pamucchitā gantvā 7- bhūmiyaṁ paṭisumbhitā
           keci tattha ca patitā 8- bhūmiyaṁ paṭisumbhitā
           pubbe akatakalyāṇā aggidaḍḍhāva ātape.
           Mayaṁ 9- pubbe pāpadhammā gharaṇī kulamātaro
           santesu deyyadhammesu dīpaṁ nākamha attano.

  *  *  *  *  *  *
  Footnote:1 Yu. cundatthiyaṁ. 2 Yu. bhāsasi. 3 Ma. bārāṇasiṁ ca .... 4 Ma. sātunna ....
 5 Ma. ... vāsinā. 6 Ma. Yu. dūre eke. 7 Ma. Yu. bhantā. 8 Ma. te ca tattha
 8 Ma. te ca tattha papatitā. 9 Yu. mayampi.
-------------------------------------------------
[page 206]
           Pahūtaṁ annapānaṁ hi apissu 1- avakirīyati
           samaggate 2- pabbajite na ca kiñci adamhase.
           Akammakāmā alasā sādhukāmā mahagghasā
           ālopapiṇḍadātāro paṭiggahe paribhāsitā 3-.
           Te gharā tā va dāsiyo tānevābharaṇāni no
           te aññe paricārenti 4- mayaṁ dukkhassa bhāgino
           veṇiṁ vā avaññā honti rathakārī ca dubbhikā
           caṇḍālī kapaṇā honti kappakā 6- ca punappunaṁ.
           Yāni yāni nihīnāni kulāni kapaṇāni ca
           tesu tesveva jāyanti esā maccharino gati.
           Pubbe ca katakalyāṇā dāyakā vītamaccharā
           saggante paripūrenti obhāsenti ca nandanaṁ.
           Vejayante ca pāsāde ramitvā kāmakāmino
           uccākulesu jāyanti sabhogesu tato cutā.
           Kūṭāgāre ca pāsāde pallaṅke goṇakatthate 7-
           vījitaṅgā morahatthehi kule jātā yasassino.
           Aṅgato aṅgaṁ 8- gacchanti mālādhārī alaṅkatā
           jātiyo 9- upatiṭṭhanti sāyaṁ pātaṁ sukhesino.

  *  *  *  *  *  *
  Footnote:1 Yu. apisu. 2 Yu. samāgate. 3 Ma. Yu. paribhāsimhase. 4 Yu. parihārenti.
 5 Ma. veṇī. 6 Yu. nhāminī. 7 Yu. goṇasaṇṭhite. 8 Yu. aṅkato aṅkaṁ.
 9 Ma. bhātiyo.
-------------------------------------------------
[page 207]
           Nayidaṁ akatapuññānaṁ katapuññānamevidaṁ
           asokaṁ nandanaṁ rammaṁ tidasānaṁ mahāvanaṁ
           sukhaṁ akatapuññānaṁ idha natthi parattha ca
           sukhañca katapuññānaṁ idha ceva parattha ca.
           Tesaṁ sahabyakāmānaṁ kattabbaṁ kusalaṁ bahuṁ
           katapuññā hi modanti sagge bhogasamaṅginoti.
                   Abhijjamānapetavatthu paṭhamaṁ.
   [112] 2 < PTS. Pv , 407 >Kuṇḍinagariyo thero sānavāsinivāsiko 1-
           poṭṭhapādoti nāmena samaṇo bhāvitindriyo.
           Tassa mātā pitā bhātā duggatā yamalokikā
           pāpakammaṁ karitvāna petalokaṁ ito gatā.
           Te duggatā sūcikaṭṭhā kilantā naggino kisā
           ottappantā 2- mahattāsā na dessanti kurūrino.
           Tassa bhātā vitaritvā naggo ekapathekako
           catukuṇḍiko bhavitvāna therassa dassayitumaṁ.
           Thero cāmanasikatvā tuṇhībhūto atikkami 3-
           so ca viññāpayi theraṁ bhātā petaṁ 4- gato ahaṁ.
           Mātā pitā ca te bhante duggatā yamalokikā

  *  *  *  *  *  *
  Footnote:1 Yu. sānuvāsinivāsino. 2 Ma. Yu. uttasantā mahātāsā. 3 Yu. apakkami.
 3 Yu. apakkami. 4 Yu. petāgato.
-------------------------------------------------
[page 208]
           Pāpakammaṁ karitvāna petalokaṁ ito gatā
           te duggatā sūcikaṭṭhā kilantā naggino kisā
           ottappantā 1- mahattāsā na dessanti kurūrino.
           Anukampassu kāruṇiko datvā anvādisāhi no
           tava dinnena dānena yāpessanti kurūrinoti.
           Thero caritvā piṇḍāya bhikkhū aññe ca dvādasa
           ekajjhaṁ sannipatiṁsu bhattavissaggakāraṇā.
           Thero sabbepi te āha yathā laddhaṁ dadātha me
           saṅghabhattaṁ karissāmi anukampāya ñātīnaṁ.
           Niyyādayiṁsu 2- therassa thero saṅghaṁ nimantayi
           datvā anvādisi thero pitu mātu ca bhātuno
           idaṁ me ñātīnaṁ hotu sukhitā hontu ñātayo.
           Samanantarānudiṭṭhe bhojanaṁ upapajjatha
           suciṁ paṇītaṁ sampannaṁ anekarasabyañjanaṁ
           tato uddissati 3- bhātā vaṇṇavā balavā sukhī.
           Pahūtaṁ bhojanaṁ bhante passa naggamhase mayaṁ
           tathā bhante parakkamma 4- yathā vatthaṁ labhāmhase.
           Thero saṅkārakūṭato uccinitvāna nantake

  *  *  *  *  *  *
  Footnote:1 Yu. uttasantā mahātāsā. 2 Yu. niyyātayiṁsu. 3 Ma. uddassayī.
 4 Yu. parakkāma.
-------------------------------------------------
[page 209]
           Pilotikaṁ paṭaṁ katvā saṅghe cātuddise adā.
           Datvā anvādisi thero pitu mātu ca bhātuno
           idaṁ me ñātīnaṁ hotu sukhitā hontu ñātayo.
           Samanantarānudiṭṭhe vatthāni upapajjiṁsu 1-
           tato suvatthavasano therassa dassayītumaṁ.
           Vaṇṇavā balavā sukhī 2- < PTS. Pv , 423 >yāvatā nandarājassa
           vijitasmiṁ paṭicchādā tato bahuttarā bhante.
           Vatthānicchādanāni no < PTS. Pv , 424 >koseyyakambalīyāni
           khomakappāsikāni ca vipulā ca mahagghā ca
           te cākāsevalambare 3- < PTS. Pv , 425 >te mayaṁ paridahāma
                                 yaṁ yaṁ hi manaso piyaṁ
           tathā bhante parakkāma yathā gehaṁ labhāmase.
           Thero paṇṇakuṭiṁ katvā saṅghe cātuddise adā.
           Datvā ca 4- uddisi thero pitu mātu ca bhātuno
           idaṁ me ñātīnaṁ hotu sukhitā hontu ñātayo.
           Samanantarānudiṭṭhe gharāni upapajjiṁsu 1-
           kūṭāgārā nivesanā vibhattā bhāgaso mitā.
           Na manussesu īdisā yādisā no gharā idha
           api dibbesu yādisā tādisā no gharā idha

  *  *  *  *  *  *
  Footnote:1 Ma. udapajjisuṁ. 2 Ma. Yu. vaṇṇavā ... sukhīti ime pāṭhā natthi.
 3 Ma. pākāsevalambare. 4 Ma. Yu. anvādisi.
-------------------------------------------------
[page 210]
           Daddallamānā ābhenti samantā caturo disā.
           Tathā bhante parakkama yathā pānaṁ labhāmase.
           Thero karakaṁ 1- pūretvā saṅghe cātuddise adā.
           Datvā anvādisi thero pitu mātu ca bhātuno
           idaṁ me ñātīnaṁ hotu sukhitā hontu ñātayo.
           Samanantarānudiṭṭhe pānīyaṁ upapajjatha 2-
           gambhīrā caturassā ca pokkharaññā 3- sunimmitā
           sītudakā supatitthā ca sītā appaṭigandhiyā
           padumuppalasañchannā vārikiñjakkhapūritā.
           Tattha nahātvā pivitvā therassa paṭidassayuṁ
           pahūtaṁ pānīyaṁ bhante pāpā 4- dukkhaphalanti no
           āhiṇḍamānā khañjāma sakkhare kusakaṇṭake
           tathā bhante parakkama yathā yānaṁ labhāmase.
           Thero sipāṭikaṁ laddhā saṅghe cātuddise adā.
           Datvā anvādisi thero pitu mātu ca bhātuno
           idaṁ me ñātīnaṁ hotu sukhitā hontu ñātayo.
           Samanantarānudiṭṭhe petā rathena māgamuṁ
           anukampitamha bhadante bhattena chādanena ca
           gharena pānīyadānena yānadānena cūbhayaṁ
           muniṁ kāruṇikaṁ loke taṁ 5- bhante vanditumāgatāti.
                Sānuvāsittherapetavatthu 6- dutiyaṁ.

  *  *  *  *  *  *
  Footnote:1 Ma. karaṇaṁ. 2 Ma. udapajjatha. 3 pokkharañño. 4 Ma. pādā dukkhā.
 5 Ma. ayaṁ pāṭho natthi. 6 Ma. sāṇavāsītherapetavatthu.
-------------------------------------------------
[page 211]
          [113] 3 < PTS. Pv , 438 >Veḷuriyatthambhaṁ ruciraṁ pabhassaraṁ
                  vimānamāruyha anekacittaṁ
                  tatthacchasi devi mahānubhāve
                  pathaddhani paṇṇaraseva cando.
                  Vaṇṇo ca te kanakassa sannibho
                  uttamarūpo 1- bhusadassaneyyo
                  pallaṅkaseṭṭhe atule nisinnā
                  ekā tuvaṁ natthi tuyhaṁ sāmiko.
                  Imā ca te pokkharaññā samantato 2-
                  pahūtamāsā 3- bahupuṇḍarīkā
                  sovaṇṇacuṇṇehi samantamotatā 4-
                  na tattha paṅko paṇṇako 5- ca vijjati.
                  Haṁsāpime dassanīyā manoramā
                  udakasmiṁ anupariyanti sabbadā
                  samayya vaggūpanadanti sabbe
                  bindussarā 6- dundubhīnaṁ va ghoso.
                  Daddallamānā yasasā yasassinī
                  nāvāya ca tvaṁ avalamba tiṭṭhasi

  *  *  *  *  *  *
  Footnote:1 Yu. uggatarūpo. Ma. uttatta rūpo. 2 Ma. pokkharaṇī samantā. Yu. samaṅgato.
 3 Ma. pahūtamalyā. 4 Ma. samantamotthatā. Yu. suvaṇṇacuṇṇehi samaṅgamotakā.
 5 Yu. palāko. 6 Yu. vindussarā.
-------------------------------------------------
[page 212]
                  Āḷārapamhe hasite piyaṁvade
                  sabbaṅgakalyāṇi bhusaṁ virocasi.
                  Idaṁ vimānaṁ virajaṁ sameṭṭhitaṁ
                  uyyānavanaṁ 1- ratinandavaḍḍhanaṁ
                  icchāmi te 2- nāri anomadassane
                  tayā saha nandane idha moditunti.
                  Karohi kammaṁ idha vedanīyaṁ
                  cittañca te idha nitañca 3- hotu
                  katvāna kammaṁ idha modanīyaṁ 4-
                  evaṁ mamaṁ lacchasi kāmakāmininti.
                  Sādhūti so tassā paṭisuṇitvā
                  akāsi kammaṁ tahiṁ 5- vedanīyaṁ
                  katvāna kammaṁ tahiṁ vedanīyaṁ
                  uppajji 6- māṇavo tassā sahabyatanti.
                    Rathakārīpetavatthu tatiyaṁ.
                      Bhāṇavāraṁ dutiyaṁ.
          [114] 4 < PTS. Pv , 446 >Bhūsāni eko 7- sāliṁ punāparo
                  ayañca 8- nārī sakamaṁsalohitaṁ

  *  *  *  *  *  *
  Footnote:1 Yu. uyyānavantaṁ. 2 Yu. icchāmahaṁ. 3 Ma. natañca. Yu. nītaṁ bhavatu.
 4 Ma. vedanīyaṁ. 5 Yu. sahavedanīyaṁ. 6 Ma. upapajji so .... 7 Yu. eke ...
 punāpare. 8 Yu. aññā.
-------------------------------------------------
[page 213]
                  Tvañca gūthaṁ asuciṁ 1- akantaṁ
                  paribhuñjasi kissa ayaṁ vipākoti.
           Ayaṁ pure mātaraṁ hiṁsati ayaṁ pana kūṭavāṇijo
           ayaṁ maṁsāni khāditvā musāvādena vañceti.
                  Ahaṁ manussesu manussabhūtā
                  agārinī sabbakulassa issarā.
           Santesu parigūyhāmi mā ca kiñci ito adaṁ
           musāvādena chādemi natthi etaṁ mama gehe
           sace santaṁ parigūyhāmi gūthaṁ 2- me hotu bhojanaṁ.
           Tassa kammavipākena musāvādassa cūbhayaṁ
           sugandhasālino bhattaṁ gūthaṁ me parivattati.
           Avajjāni 3- ca kammāni na hi kammaṁ vinassati
           duggandhaṁ kimīnaṁ mīḷhaṁ bhuñjāmi ca pivāmi cāti.
                     Bhusapetavatthu catutthaṁ.
          [115] 5 < PTS. Pv , 452 >Accherarūpaṁ sugatassa ñāṇaṁ
                  satthā yathā puggalaṁ byākāsi
                  ussannapuññāpi bhavanti heke
                  parittapuññāpi bhavanti heke.
                  Ayaṁ kumāro sīvathikāya chaḍḍito

  *  *  *  *  *  *
  Footnote:1 Yu. asuciakantikaṁ. 2 Ma. Yu. gūtho. 3 Yu. avañjhāni.
-------------------------------------------------
[page 214]
                  Aṅguṭṭhasnehena yāpesi rattiṁ.
                  Na yakkhabhūtā na sirisapā 1- vā
                  viheṭhayeyyuṁ katapuññakumāraṁ
                  sunakhāpi imassa palihiṁsu pāde
                  dhaṅkā siṅgālā parivattayanti.
                  Gabbhāsayaṁ pakkhigaṇā haranti
                  kākā pana akkhimalaṁ haranti
                  na imassa rakkhaṁ vidahiṁsu keci
                  na osathaṁ sāsapadhūpanaṁ vā.
                  Nakkhattayogaṁ pana 2- uggahesuṁ
                  na sabbadhaññānipi ākiriṁsu
                  etādisaṁ uttamakicchapattaṁ
                  rattābhataṁ sīvathikāya chaḍḍitaṁ.
                  Navanītapiṇḍaṁ 3- viya vedhamānaṁ
                  sasaṁsayaṁ jīvitasāvasesaṁ
                  tamaddasa devamanussapūjito
                  disvā pana 4- byākari bhūripañño
                  ayaṁ kumāro nagarassimassa
                  aggakuliko bhavissati bhogavā 5- ca

  *  *  *  *  *  *
  Footnote:1 Yu. siriṁsapā. Ma. sarīsapā. 2 Yu. pi na. 3 Ma. nonītapiṇḍaṁva pavedhamānaṁ.
 Yu. nonītapiṇḍaṁ. 4 Yu. va taṁ. 5 Ma. bhogato.
-------------------------------------------------
[page 215]
                  Kissa vataṁ kiṁ pana brahmacariyaṁ
                  kissa suciṇṇassa ayaṁ vipāko
                  etādisaṁ byasanaṁ pāpuṇitvā
                  taṁ tādisaṁ paccanubhossatiddhinti.
                  Buddhappamukhassa bhikkhusaṅghassa
                  pūjaṁ akāsi janatā uḷāraṁ
                  tatrassa cittassa ahu aññathattaṁ
                  vācaṁ abhāsi pharusaṁ asabbhaṁ
                  so taṁ vitakkaṁ paṭivinodayitvā
                  pītipasādaṁ paṭiladdhā pacchā
                  tathāgataṁ jetavane vasantaṁ
                  yāguyā upaṭṭhāsi so 1- sattarattaṁ.
                  Tassa vataṁ taṁ pana brahmacariyaṁ
                  tassa suciṇṇassa ayaṁ vipāko
                  etādisaṁ byasanaṁ pāpuṇitvā
                  taṁ tādisaṁ paccanubhossatiddhiṁ.
                  Ṭhatvāna so vassasataṁ idheva
                  sabbehi kāmehi samaṅgibhūto
                  kāyassa bhedā abhisamparāyaṁ
                  sahabyataṁ gacchati vāsavassāti 2-.
                  Kumārapetavatthu pañcamaṁ.

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 216]
   [116] 6 < PTS. Pv , 463 >Naggā dubbaṇṇarūpāsi kīsā dhamanisanthatā 1-
           upphāsulike kīsike kā nu tvaṁ idha tiṭṭhasati.
           Ahaṁ bhadante petīmhi duggatā yamalokikā
           pāpakammaṁ karitvāna petalokaṁ ito gatā (ti).
           Kinnu kāyena vācāya manasā dukkaṭaṁ kataṁ
           kissa kammavipākena petalokaṁ ito gatā (ti).
           Anavajjesu titthesu vicini aḍḍhamāsakaṁ
           santesu deyyadhammesu dīpaṁ nākāsimattano.
           Nadiṁ upemi tasitā rittakā parivattati
           chāyaṁ upemi uṇhesu ātapo parivattati.
           Aggivaṇṇo ca me vāto ḍahanto upavāyati
           etañca bhante arahāmi aññañca pāpakaṁ tato.
           Gantvāna hatthinīpuraṁ 2- vajjesi mayhaṁ mātaraṁ
           dhītā ca te mayā diṭṭhā duggatā yamalokikā
           pāpakammaṁ karitvāna petalokaṁ ito gatā.
           Atthi ca me ettha nikkhittaṁ anakkhātañca taṁ mayā
           cattāri satasahassāni pallaṅkassa ca heṭṭhato.
           Tato me dānaṁ dadātu tassā ca hotu jīvikā
           dānaṁ datvā ca me mātā dakkhiṇaṁ anvādissatu 3- me 4-

  *  *  *  *  *  *
  Footnote:1 Yu. ...saṇṭhitā. 2 Ma. hatthiniṁ puraṁ. evamuparipi. Yu. hastinīpuraṁ.
 3 Sī. Yu. anudissatu. Ma. anudicchatu. 4 Ma. mesaddo natthi.
-------------------------------------------------
[page 217]
          Tadāhaṁ sukhitā hessaṁ sabbakāmasamiddhinīti.
        Sādhūti so tassā 1- paṭisuṇitvā gantvāna hatthinīpuraṁ 2-
          tassā avoca mātaraṁ dhītā ca te mayā diṭṭhā
          duggatā yamalokikā pāpakammaṁ karitvāna
          petalokaṁ ito gatā < PTS. Pv , 473 >sā maṁ tattha samādapesi.
          Gantvāna hatthinīpuraṁ 2- vajjesi mayhaṁ mātaraṁ
          dhītā ca te mayā diṭṭhā duggatā yamalokikā
          pāpakammaṁ karitvāna petalokaṁ ito gatā.
          Atthi ca me ettha nikkhittaṁ anakkhātañca taṁ mayā
          cattāri satasahassāni pallaṅkassa ca heṭṭhato.
          Tato me dānaṁ dadātu tassā ca hotu jīvikā
          dānaṁ datvā ca me mātā dakkhiṇaṁ anvādissatu me
          tadāhaṁ sukhitā hessaṁ sabbakāmasamiddhinīti.
          Tato hi sā dānaṁ adāsi 3- datvā ca 4- tassā dakkhiṇamādisi
          petī ca sukhitā āsi tassā cāpi sujīvikāti.
                     Serinīpetavatthu chaṭṭhaṁ.
    [117] 7 < PTS. Pv , 477 >Naranārīpurakkhato yuvā rajanīye kāmaguṇehi 5- sobhasi
            divasaṁ anubhosi kāraṇaṁ kiṁ akāsi purimāya jātiyāti.
            Ahaṁ rājagahe ramme ramaṇīye giribbaje

  *  *  *  *  *  *
  Footnote:1 Ma. ayaṁ pāṭho natthi. 2 Ma. gantvāna hatthinīpuranti dve pāṭhā natthi.
 Yu. hastinīpuraṁ. 3 ma dānamadā. 4 Ma. datvā cāti ayaṁ pāṭho natthi.
 5 Ma. rajanīyehi kāmehi.
-------------------------------------------------
[page 218]
           Migaluddo pure āsiṁ lohitapāṇī dāruṇo.
           Avirodhakaresu pāṇīsu puthusattesu 1- paduṭṭhamānaso
           vicari 2- atidāruṇo sadā parahiṁsāya rato asaññato.
           Tassa me sahāyo suhadayo saddho āsi upāsako
           so hi 3- maṁ anukampanto nivāresi punappunaṁ
           mākāsi pāpakaṁ kammaṁ mā tāta duggatiṁ agā
           sace icchasi pecca sukhaṁ virama pāṇavadhaṁ asaṁyamaṁ 4-.
           Tassāhaṁ vacanaṁ sutvā sukhakāmassa hitānukampino
           nākāsiṁ sakalānusāsaniṁ cirapāpābhirato abuddhimā.
           So maṁ puna bhūrisumedhaso anukampāya saṁyame nivesayi
           sace divā hanasi pāṇino atha te rattiṁ bhavatu saṁyamo.
           Svāhaṁ divā hanitvāna pāṇino virato rattiṁ ahosi saṁyato
           rattāhaṁ parihāremi 5- divā khajjāmi duggato.
           Tassa kammassa kusalassa anubhomi rattiṁ amānusiṁ
           divā paṭihatāva kukkurā upadhāvanti samantā khādituṁ
           ye ca te satatānuyogino dhuvaṁ payuttā sugatassa sāsane
           maññāmi te amatameva kevalaṁ adhigacchanti
                                 padaṁ asaṅkhatanti.
                    Migaluddapetavatthu sattamaṁ.

  *  *  *  *  *  *
  Footnote:1 Yu. puthusantesu. 2 Ma. vicariṁ. 3 Ma. pi. Yu. ca. 4 Ma. pāṇavadhā asaṁyamā.
 5 Ma. paricāremi.
-------------------------------------------------
[page 219]
   [118] 8 < PTS. Pv , 487 >Kūṭāgāre ca pāsāde pallaṅke goṇasaṇṭhite 1-
           pañcaṅgikena turiyena ramasi suppavādite.
           Tato ratyā vivasāne 2- suriyuggamanaṁ 3- pati
           apaviṭṭho 4- susānasmiṁ bahuṁ dukkhaṁ nigacchasi.
           Kinnu kāyena vācāya manasā dukkaṭaṁ kataṁ
           kissa kammavipākena idaṁ dukkhaṁ nigacchasīti.
           Ahaṁ rājagahe ramme ramaṇīye giribbaje
           migaluddo pure āsiṁ luddo āsiṁ asaññato.
           Tassa me sahāyo suhadayo saddho āsi upāsako
           tassa kulupako bhikkhu āsi gotamasāvako.
           So hi maṁ anukampanto nivāresi punappunaṁ
           mākāsi pāpakaṁ kammaṁ mā tāta duggatiṁ agā
           sace icchasi pecca sukhaṁ virama pāṇavadhaṁ asaṁyamaṁ.
           Tassāhaṁ vacanaṁ sutvā sukhakāmassa hitānukampino
           nākāsiṁ sakalānusāsaniṁ cirapāpābhirato abuddhimā.
           So maṁ puna bhūrisumedhaso anukampāya saṁyame nivesayi
           sace divā hanasi pāṇino atha te rattiṁ bhavatu saṁyamo.
           Svāhaṁ divā hanitvā pāṇino virato rattiṁ ahosi saṁyato
           rattāhaṁ parihāremi divā khajjāmi duggato.

  *  *  *  *  *  *
  Footnote:1 Ma. gonakatthate. 2 Yu. vivāsanena. 3 Yu. suriyassuggamanaṁ. 4 Yu. apaviṭṭhe.
-------------------------------------------------
[page 220]
           Tassa kammassa kusalassa anubhomi rattiṁ amānusiṁ
           divā paṭihatāva kukkurā upadhāvanti samantā khādituṁ
           ye ca te satatānuyogino dhuvaṁ payuttā sugatassa sāsane
           maññāmi te amatameva kevalaṁ adhigacchanti
                                 padaṁ asaṅkhatanti.
                  Dutiyamigaluddapetavatthu aṭṭhamaṁ.
   [119] 9 < PTS. Pv , 498 >Mālī kirīṭī 1- kāyūrī gattā te candanussadā
           pasannamukhavaṇṇosi suriyavaṇṇova sobhasi.
           Amānusā parisajjā ye te me parivārikā
           dasa kaññāsahassāni yā temā paricārikā.
           Tā kambukāyūradharā kañcanacelabhūsitā
           mahānubhāvosi tuvaṁ lomahaṁsanarūpavā.
           Piṭṭhimaṁsāni attano sāmaṁ ukkacca 2- khādasi
           kinnu kāyena vācāya manasā dukkaṭaṁ kataṁ
           kissa kammavipākena piṭṭhimaṁsāni attano
                                 sāmaṁ ukkacca 2- khādasi.
           Attanohaṁ anatthāya jīvaloke acarissaṁ
           pesuññamusāvādena nikativañcanāya ca.
           Tatthāhaṁ parisaṁ gantvā saccakāle upaṭṭhite

  *  *  *  *  *  *
  Footnote:1 Ma. kiriṭī. 2 Yu. ukkantvā.
-------------------------------------------------
[page 221]
           Atthaṁ dhammaṁ nirakatvā 1- adhammamanuvattissaṁ 2-.
           Evaṁ so khādatattānaṁ yo hoti piṭṭhimaṁsiko
           yathāhaṁ ajja khādāmi piṭṭhimaṁsāni attano.
                  Tayidaṁ tayā nārada sāmaṁ diṭṭhaṁ
                  anukampakā ye kusalā vadeyyuṁ
                  mā pesuṇaṁ mā ca musā bhaṇi
                  mā khosi piṭṭhimaṁsiko tuvanti.
                  Kūṭavinicchayakapetavatthu 3- navamaṁ.
   [120] 10 < PTS. Pv , 506 >Antalikkhasmiṁ tiṭṭhanto duggandho pūti vāyasi
           mukhañca te kimiyo pūtigandhaṁ khādanti kiṁ kammamakāsi pubbe.
           Tato satthaṁ gahetvāna okkantanti 4- punappunaṁ
           khārena paripphositvā okkantanti punappunaṁ.
           Kinnu kāyena vācāya manasā dukkaṭaṁ kataṁ
           kissa kammavipākena idaṁ dukkhaṁ nigacchasi.
           Ahaṁ rājagahe ramme ramaṇīye giribbaje
           issaro dhanadhaññassa supahūtassa mārisa.
           Tassāyaṁ me bhariyā ca dhītā ca suṇisā ca me
           tamālaṁ uppalañcāpi paccagghañca vilepanaṁ
           thūpaṁ harantiyo vāresiṁ taṁ pāpaṁ pakataṁ mayā.

  *  *  *  *  *  *
  Footnote:1 Ma. nirākatvā. Yu. niraṁkatvā. 2 Yu. ..ṭiyaṁ.
 3 Ma. kūṭavinicchayikapetavatthu. 4 Yu. urena kantanti.
-------------------------------------------------
[page 222]
           Chaḷāsītisahassāni mayaṁ paccattavedanā
           thūpapūjaṁ vivaṇṇetvā pacāma niraye bhusaṁ
           ye ca kho thūpapūjāya vattante arahato mahe.
           Ādīnavaṁ pakāsenti vivecayetha no 1- tato
           imā ca passa āyantiyo māladhārī alaṅkatā.
           Mālāvipākaṁ anubhontiyo samiddhā tā yasassiyo 2-
           tañca disvāna accheraṁ abbhūtaṁ lomahaṁsanaṁ.
           Namo karonti sappaññā vandanti taṁ mahāmuniṁ
           sohaṁ nūna 3- ito gantvā yoniṁ laddhāna mānusiṁ
           thūpapūjaṁ karissāmi appamatto punappunanti.
                   Dhātuvivaṇṇapetavatthu dasamaṁ.
                          Uddānaṁ
           abhijjamāno koṇḍañño 4- rathakārī bhusena ca
           kumāro bhaṇikā 5- ceva dve luddā piṭṭhipūjayo
                                 vaggo tena vuccatīti 6-.
                      Cūḷavaggo tatiyo.
                      -------------

  *  *  *  *  *  *
  Footnote:1 Ma. ne. 2 Ma. Yu. yasassiniyo. 3 Yu. dāni. 4 Ma. kuṇḍiyo.
 5 Ma. gaṇikā. 6 Ma. pavuccatīti. Yu. idaṁ udadānaṁ na dissati.
-------------------------------------------------
[page 223]
                      Catuttho mahāvaggo
          [121] 1 < PTS. Pv , 516 >Vesāli nāma nagaratthi vajjīnaṁ
                  tattha ahu licchavi ambasakkharo 1-
                  disvāna petaṁ nagarassa bāhiraṁ
                  tattheva pucchittha taṁ kāraṇatthiko.
                  Seyyā 2- nisajjā nayimassa atthi
                  abhikkamo natthi paṭikkamo ca 3-
                  asītapītaṁ khāyitavatthabhogā
                  paricārikā 4- sāpi imassa natthi.
                  Ye ñātakā diṭṭhasutā suhajjā
                  anukampakā yassa ahesuṁ pubbe
                  daṭṭhuṁpi dāni na labhanti 5- taṁpi
                  virājitatto hi janena tena.
                  Na duggatassa 6- bhavanti mittā
                  jahanti mittā vikalaṁ viditvā
                  atthañca disvā parivārayanti
                  bahū ca mittā uggatassa honti.
                  Nihīnattho 7- sabbabhogehi kiccho 8-

  *  *  *  *  *  *
  Footnote:1 Ma. ammasakkaro. 2 Yu. seyyo. 3 Yu. vā. 4 Ma. paricāraṇā.
 5 Ma. diṭṭhumpi te dāni na taṁ labhanti. 6 Ma. oggatattassa. 7 Ma. nihīnatto.
 7 Ma. nihīnatto. 8 Yu. ayaṁ pāṭho na dissati.
-------------------------------------------------
[page 224]
                  Sammakkhito saṁparibhinnagatto
                  ussāvabinduva palimpamāno
                  ajja suve jīvitassuparodho 1-.
                  Etādisaṁ uttamakicchapattaṁ
                  uttāsitaṁ picumandassa 2- sūle
                  atha tvaṁ kena vaṇṇena vadesi
                  yakkha jīva bho jīvitameva seyyoti.
                  Sālohito eso ahosi mayhaṁ
                  ahaṁ sarāmi purimāya jātiyā
                  disvā ca me kāruññaṁ ahosi
                  rāja mā pāpadhammo nirayaṁ patāyaṁ.
                  Ito cuto licchavi esa poso
                  sattussadaṁ nīrayaṁ ghorarūpaṁ
                  uppajjati dukkaṭakammakārī
                  mahābhitāpaṁ kaṭukaṁ bhayānakaṁ.
                  Anekabhāgena guṇena seyyo
                  ayameva sūlo nirayena tena
                  mā 3- ekantadukkhaṁ kaṭukaṁ bhayānakaṁ
                  ekantatippaṁ nirayaṁ patāyaṁ.

  *  *  *  *  *  *
  Footnote:1 Ma. jīvitassūparodho. Yu. jīvitassaparodho. 2 Ma. pucimandassa. 3 Ma. māsaddo
 3 Ma. māsaddo na dissati.
-------------------------------------------------
[page 225]
                  Idañca sutvā vacanaṁ mameso
                  dukkhūpanīto vijaheyya pāpaṁ 1-
                  tasmā ahaṁ santike na bhaṇāmi
                  mā mekato jīvatassuparodhoti.
                  Aññāto eso purisassa attho
                  aññaṁpi icchāmase pucchituṁ tuvaṁ
                  okāsakammaṁ mama no sace karosi 2-
                  pucchāmihaṁ 3- na ca no kujjhitabbaṁ.
                  Addhā paṭiññā me tadā ahu
                  acikkhanā appasannassa hoti
                  akāmā saddheyyavacoti 4- katvā
                  pucchassu maṁ kāmaṁ yathā visayhanti.
                  Yaṁ kiñcāhaṁ cakkhunā passissāmi
                  sabbaṁpi tāhaṁ abhisaddaheyyaṁ
                  disvāpi taṁ nopi ce saddaheyya
                  kareyyāsi me yakkha niyassakammanti.
                  Saccappaṭiññā tava me sā hotu
                  sutvāna dhammaṁ labhassu pasādaṁ

  *  *  *  *  *  *
  Footnote:1 Yu. pāṇaṁ. 2 Ma. okāsakammaṁ sace no karosi. 3 pucchāma taṁ.
 4 Ma. akāmāsaddheyyavaheti.
-------------------------------------------------
[page 226]
                  Aññatthiko no ca paduṭṭhacitto
                  yante sutaṁ asutaṁ vāpi dhammaṁ.
                  Sabbaṁ akkhissaṁ yathā pajānaṁ
                  setena assena alaṅkatena
                  upayāsi sūlāvutakassa santike
                  yānaṁ idaṁ abbhūtaṁ dassaneyyaṁ
                  kissetaṁ kammassa ayaṁ vipāko.
                  Vesāliyā tassa 1- nagarassa majjhe
                  cikkhallamagge nagaraṁ 2- ahosi
                  gosīsamekāhaṁ pasannacitto
                  setuṁ 3- gahetvā nagarasmiṁ 4- nikkhipiṁ.
                  Etasmiṁ pādāni patiṭṭhapetvā
                  mayañca aññe ca atikkamimha 5-
                  yānaṁ idaṁ abbhūtaṁ dassaneyyaṁ
                  tasseva kammassa ayaṁ vipāko.
                  Vaṇṇo ca te sabbadisā pabhāsati
                  gandho ca te sabbadisā pavāyati
                  yakkhiddhipattosi mahānubhāvo
                  naggo cāsi kissa ayaṁ vipāko.

  *  *  *  *  *  *
  Footnote:1 Ma. ayaṁ pāṭho na dissati. 2 Yu. cikkhalapabbe narakaṁ. 3 Ma. setaṁ. 4 Yu.
 4 Yu. narakasmiṁ. 5 Yu. añño ca atikkameyya.
-------------------------------------------------
[page 227]
                  Akkodhano niccapasannacitto
                  saṇhāhi vācāhi janaṁ upemi
                  tasseva kammassa ayaṁ vipāko
                  dibbo me vaṇṇo satataṁ pabhāsati.
                  Yasañca kittiñca dhamme ṭhitānaṁ
                  disvāna mantemi pasannacitto
                  tasseva kammassa ayaṁ vipāko
                  dibbo me gandho satataṁ pavāyati.
                  Sahāyānaṁ titthasmiṁ nahāyantānaṁ
                  thale gahetvā nidahissa dussaṁ
                  khiḍḍatthiko no ca paduṭṭhitto
                  tenamhi naggo kasirā pavutti.
                  Yo kīḷamāno ca karoti pāpaṁ
                  tassīdisaṁ kammavipākamāhu
                  akīḷamāno pana yo karoti
                  kiṁ tassa kammassa vipākamāhu.
                  Ye duṭṭhasaṅkappamanā manussā
                  kāyena vācāya ca saṅkiliṭṭhā
                  kāyassa bhedā abhisamparāyaṁ
                  asaṁsayaṁ te nirayaṁ upenti.
-------------------------------------------------
[page 228]
                  Apare pana sugatiṁ 1- āsisamānā
                  dāne ratā saṅgahitattabhāvā
                  kāyassa bhedā abhisamparāyaṁ
                  asaṁsayaṁ te sugatiṁ upentīti.
                  Taṁ kinti jāneyyaṁ ahaṁ avecca
                  kalyāṇapāpassa ayaṁ vipāko
                  kiṁ vāhaṁ disvā abhisaddaheyyaṁ
                  ko vāpi maṁ saddahāpeyya etanti.
                  Disvā ca sutvā abhisaddahassu
                  kalyāṇapāpassa ayaṁ vipāko
                  kalyāṇapāpe ubhaye asante
                  siyā nu sattā sugatā duggatā vā.
                  No cettha kammāni kareyyuṁ maccā
                  kalyāṇapāpāni manussaloke
                  nāhesuṁ sattā sugatā duggatā vā
                  hīnā paṇītā ca manussaloke.
                  Yasmā ca kammāni karonti maccā
                  kalyāṇapāpāni manussaloke
                  tasmā [3]- sattā sugatā duggatā vā

  *  *  *  *  *  *
  Footnote:1 Yu. āsamānā. 2 Ma. hi.
-------------------------------------------------
[page 229]
                  Hīnā paṇītā ca manussaloke.
                  Dvayañca 1- kammānaṁ vipākamāhu
                  sukhassa dukkhassa ca vedanīyaṁ
                  tā devatā 2- parivārayanti
                  paccanti bālā dvayataṁ apassinoti.
                  Na matthi kammāni sayaṁ katāni
                  datvāpi me natthi so 3- ādiseyya
                  acchādanaṁ sayanamathannapānaṁ
                  tenamhi naggo kasirā pavuttīti.
                  Siyā nu kho kāraṇaṁ kiñci yakkha
                  acchādanaṁ yena tuvaṁ labhetha
                  ācikkha me tvaṁ yadatthi hetu
                  saddhāyitaṁ hetuvaco suṇomāti.
                  Kappitako nāma idhatthi bhikkhu
                  jhāyī susīlo arahā vimutto
                  guttindriyo saṁvutapātimokkho
                  sītibhūto uttamadiṭṭhipatto
                  sakhilo vadaññū suvaco sumukho
                  svāgamo suppaṭimuttako ca
                  puññassa khettaṁ araṇavihārī

  *  *  *  *  *  *
  Footnote:1 Ma. dvayajja. 2 Ma. tā devatāyo. 3 Ma. yo.
-------------------------------------------------
[page 230]
                  Devamanussānañca dakkhiṇeyyo
                  santo vidhūmo anīgho nirāso
                  mutto visallo amamo avaṅko
                  nirūpadhi sabbapapañcakhīṇo
                  tisso vijjā anuppatto jutimā.
                  Appaññāto disvāpi na sujāno
                  munīti naṁ 1- vajjīsu voharanti
                  jānanti taṁ yakkhabhūtā anejaṁ
                  kalyāṇadhammaṁ vicarantaṁ 2- loke.
                  Tassa tuvaṁ ekaṁ yugaṁ duve vā
                  mamuddisitvāna sace dadetha
                  paṭiggahitāni ca tāni assu 3-
                  mamañca passetha saṁnaddhadussanti.
                  Kasmiṁ padese samaṇaṁ vasantaṁ
                  gantvāna passemu mayaṁ idāni
                  sa 4- majja kaṅkhaṁ vicikicchitañca
                  diṭṭhivisūkāni ko vinodaye ceti 5-.
                  Eso nisinno kapinaccanāyaṁ
                  parivārito devatāhi bahūhi

  *  *  *  *  *  *
  Footnote:1 Yu. muni naṁ. 2 Yu. vicaranti. 3 Yu. cassa. 4 Ma. yo.
 5 Ma. vinodaneyyāti.
-------------------------------------------------
[page 231]
                  Dhammikathaṁ bhāsati saccanāmo
                  sakasmi accherake 1- appamattoti.
                  Tathāhaṁ kassāmi gantvā idāni
                  acchādayissaṁ samaṇaṁ yugena
                  paṭiggahitāni ca tāni passa 2-
                  tuvañca passemu saṁnaddhadussanti.
                  Mā akkhaṇe pabbajitaṁ upāgami
                  sādhu vo licchavi nesa dhammo
                  tato ca kāle upasaṅkamitvā
                  tattheva passāmi raho nisinnanti.
                  Tathā hi vatvā agamāsi tattha
                  parivārito dāsagaṇena licchavi
                  so taṁ nagaraṁ upasaṅkamitvā
                  vāsupagañchittha sake nivesane.
                  Tato ca kāle gihikiccāni katvā
                  nhātvā pivitvā ca khaṇaṁ labhitvā
                  viceyya peḷato ca yugāni aṭṭha
                  gāhāpayi dāsagaṇena licchavi.
                  So taṁ padesaṁ upasaṅkamitvā
                  taṁ addasa samaṇaṁ santacittaṁ

  *  *  *  *  *  *
  Footnote:1 Ma. mākecera. 2 cassu itipi dissati. evamuparipi.
-------------------------------------------------
[page 232]
                  Paṭikkantaṁ gocarato nivattaṁ
                  sītibhūtaṁ rukkhamūle nisinnaṁ.
                  Tamenaṁ avoca upasaṅkamitvā
                  appābādhaṁ phāsuvihārañca pucchi
                  vesāliyaṁ licchavi ahaṁ bhadante
                  jānanti maṁ licchavi ambasakkharo.
                  Imāni me aṭṭha yugāni bhante 1-
                  paṭiggaṇha bhante dadāmi tuyhaṁ
                  teneva atthena idhāgatosmi
                  yathā ahaṁ attamano bhaveyyaṁ.
                  Dūratova samaṇabrāhmaṇā ca
                  nivesanante parivajjayanti
                  pattāni bhijjanti tava nivesane
                  saṅghāṭiyo cāpi 2- vidālayanti 3-.
                  Athāpare 4- pādakudārikāhi 5-
                  avaṁsirā samaṇā pāṭiyanti
                  etādisaṁ pabbajitaṁ 6- vihesaṁ
                  tayā kataṁ samaṇā pāpuṇanti.
                  Tiṇena telaṁpi 7- na tvaṁ adāsi

  *  *  *  *  *  *
  Footnote:1 Ma. Yu. subhāni. 2 Yu. pāpi. 3 vipātayantītipi dissati. 4 Yu. athā pure.
 5 Ma. pādakuṭṭhārikāhi. 6 Ma. pabbajitā. 7 Yu. tesampi.
-------------------------------------------------
[page 233]
                  Mūḷhassa 1- maggaṁpi na pāvadāsi
                  andhassa daṇḍaṁ sayamādiyāsi
                  etādiso kadariyo asaṁvuto [2]-.
                  Atha tvaṁ kena vaṇṇena kimeva disvā
                  amhehi saha saṁvibhāgaṁ karosi.
                  Paccemi bhante yaṁ tvaṁ vadesi.
                  Vimosayi 3- samaṇabrāhmaṇe 4- ca.
                  Khiḍḍatthiko no ca paduṭṭhacitto
                  etaṁpi me dukkaṭameva bhante
                  khiḍḍāya kho pasavitvāna pāpaṁ
                  vedeti dukkhaṁ appamattabhogī 5-
                  daharo yuvā nagganiyassa bhāgī
                  kiṁsu tato dukkhatarassa hoti.
                  Taṁ disvā saṁvegamalamatthaṁ bhante
                  tappaccayā vāpi 6- dadāmi dānaṁ
                  paṭiggaṇha bhante vatthayugāni aṭṭha
                  yakkhassimāgacchantu dakkhiṇāyo.
                  Addhā hi 7- dānaṁ bahudhā pasaṭṭhaṁ
                  dadato ca te akkhayadhammamatthu

  *  *  *  *  *  *
  Footnote:1 Ma. muṭṭhassa. 2 Ma. tuvaṁ. 3 Ma. vihesayiṁ. 4 Yu. ......ṇetha. 5 Ma. Yu.
 asamattabhogī. 6 Yu. cāhaṁ. 7 Yu. adāhi.
-------------------------------------------------
[page 234]
                  Paṭiggaṇhāmi te vatthayugāni aṭṭha
                  yakkhassimāgacchantu dakkhiṇāyo.
                  Tato hi so ācamayitvā licchavi
                  therassa datvāna yugāni aṭṭha
                  paṭiggahitāni ca tāni vāssuṁ
                  yakkhañca passetha saṁnaddhadussaṁ.
                  Tamaddasa candanasāralittaṁ
                  ājaññamāruyha uḷāravaṇṇaṁ
                  alaṅkataṁ sādhunivatthadussaṁ
                  parivāritaṁ yakkhamahiddhipattaṁ.
                  So taṁ disvā attamano udaggo
                  pahaṭṭhacittova subhaggarūpo
                  kammañca disvāna mahāvipākaṁ
                  sandiṭṭhikaṁ cakkhunā sacchikatvā.
                  Tamenamavoca upasaṅkamitvā
                  dassāmi dānaṁ samaṇabrāhmaṇānaṁ
                  na cāpi me kiñci adeyyamatthi
                  tuvañca me yakkha bahūpakāro.
                  Tuvañca me licchavi ekadesaṁ
                  adāsi dānāni amoghametaṁ
-------------------------------------------------
[page 235]
                  Svāhaṁ karissāmi tayā va sakkhiṁ
                  amānuso mānusakena saddhiṁ.
                  Gati ca banadhū ca parāyanañca
                  mitto mamāsi atha devatāsi 1-
                  yācāmi 2- taṁ pañjaliko bhavitvā
                  icchāmi taṁ yakkha punāpi daṭṭhuṁ.
                  Sace tuvaṁ assaddho bhavissasi
                  kadariyarūpo vippaṭipannacitto
                  teneva 3- maṁ licchavi 4- dassanāya
                  disvā ca taṁ nopi 5- ca ālapissaṁ.
                  Sace tuvaṁ bhavissasi dhammagāravo
                  dāne rato saṅgahitattabhāvo
                  opānabhūto samaṇabrāhmaṇānaṁ
                  evaṁ mamaṁ licchavi 4- dassanāya.
                  Disvā ca taṁ ālapissaṁ bhadante
                  imañca sūlato lahuṁ pamuñca
                  yatonidānaṁ akarimha sakkhiṁ
                  maññāmi 6- sūlāvutakassa kāraṇā
                  te aññamaññaṁ akarimha sakkhiṁ.

  *  *  *  *  *  *
  Footnote:1 Ma. devatā me. 2 Yu. yathāmahaṁ. 3 Ma. tvaṁ neva. 4 Ma. lacchasi.
 5 Yu. nāpi. 6 Yu. maññāmu.
-------------------------------------------------
[page 236]
                  Ayañca sūlāvuto 1- lahuṁ pamutto
                  sakkacca dhammāni samācaranto
                  muñceyya so nirayāva tamhā
                  kammaṁ siyā aññatra savedanīyaṁ 2-.
                  Kappitakañca upasaṅkamitvā
                  tena saha saṁvibhajitvāna kāle
                  sayaṁ mukhena upanisajja puccha
                  so te akkhissati etamatthaṁ.
                  Tameva bhikkhuṁ upasaṅkamitvā pucchassu
                  puññatthiko 3- no ca 4- paduṭṭhacitto
                  so te sutaṁ asutañcāpi dhammaṁ
                  sabbaṁpi akkhissati yathā pajānaṁ
                  suto ca dhammaṁ sugatiṁ akkhissa 5-.
                  So tattha rahassaṁ samullapitvā
                  sakkhiṁ karitvāna amānusena
                  pakkāmi so licchavīnaṁ sakāsaṁ
                  atha bravi parisaṁ sannisinnaṁ.
                  Suṇantu bhonto mama ekavākyaṁ
                  varaṁ varissaṁ labhissāmi atthaṁ

  *  *  *  *  *  *
  Footnote:1 Ma. sūlato. 2. Ma. vedanīyaṁ. 3 Ma. aññatthiko. 4 Yu. neva. 5 suto ...
 akkhissā tiime pāṭhā natthi.
-------------------------------------------------
[page 237]
                  Sūlāvuto puriso luddakammo
                  paṇītadaṇḍo anusattarūpo.
                  Ettāvatā vīsatirattimattā
                  yato āvuto neva jīvati na mato
                  tāhaṁ mocayissāmi dāni
                  yathā matiṁ anujānātu saṅgho.
                  Etañca aññañca lahuṁ pamuñca
                  ko taṁ vadetha ca tathā karontaṁ
                  yathā pajānāsi tathā karohi
                  yathā matiṁ anujānāti saṅgho.
                  So taṁ padesaṁ upasaṅkamitvā
                  sūlāvutaṁ mocayi khippameva
                  mā bhāyi sammāti 1- ca taṁ avoca
                  tikicchakānañca upaṭṭhapesi.
                  Kappitakañca upasaṅkamitvā
                  tena saha saṁvibhajitvāna kāle
                  sayaṁ mukheneva 2- upanisajja licchavi
                  tattheva pucchatthanaṁ 3- kāraṇatthiko.
                  Sūlāvuto puriso luddakammo

  *  *  *  *  *  *
  Footnote:1 Yu. sammā. 2 Yu. mukhena neva. 3 Yu. tatheva pūcchi naṁ.
-------------------------------------------------
[page 238]
                  Paṇītadaṇḍo anusattarūpo
                  ettāvatā vīsatirattimattā
                  yato āvuto neva jīvati na mato.
                  So mocito gantvā mayā idāni
                  etassa yakkhassa vacoti 1- bhante
                  siyā nu kho kāraṇaṁ kiñcideva
                  yena so nirayaṁ no vajeyya.
                  Ācikkha bhante yadi atthi hetu
                  saddhāyitaṁ hetu vacoti 2- suṇoma
                  na tesaṁ kammānaṁ vināsamatthi
                  avedayitvā idha bayantibhāvo.
                  Sace so dhammāni 3- samācareyya
                  sakkaccaṁ rattindivaṁ appamatto
                  muñceyya so nirayā ca 4- tamhā
                  kammaṁ siyā aññatra vedanīyaṁ.
                  Aññāto eso purisassa attho
                  mamaṁpidāni anukampa bhante
                  anusāsa maṁ ovada bhūripañña
                  yathā ahaṁ no 5- nirayaṁ vajeyyaṁ.

  *  *  *  *  *  *
  Footnote:1 Yu. vaco hi. 2 Yu. vo. 3 Yu. kammāni. 4 Yu. va. 5 Yu. neva.
-------------------------------------------------
[page 239]
                  Ajjeva buddhaṁ saraṇaṁ upehi
                  dhammañca saṅghañca pasannacitto
                  tatheva sikkhāpadāni pañca
                  akhaṇḍaphullāni samādiyassu.
                  Pāṇātipātā viramassu khippaṁ
                  loke adinnaṁ parivajjayassu
                  amajjapo mā ca musā abhāsi 1-
                  sakena dārena ca hohi tuṭṭho.
                  Imañca aṭṭhaṅgavaraṁ upetaṁ 2-
                  samādiyāhi kusalaṁ sukhindriyaṁ 3-.
           Cīvaraṁ piṇḍapātañca paccayaṁ sayanāsanaṁ
           annapānaṁ khādanīyaṁ vatthaṁ senāsanāni ca.
           Dadāhi ujubhūtesu sadā 4- puññaṁ pavaḍḍhati
           bhikkhū ca sīlasampanne vītarāge bahussute
           tappehi 5- annapānena sadā puññaṁ pavaḍḍhati.
                  Evañca dhammāni 6- samācaranto
                  sakkaccaṁ rattindivaṁ appamatto
                  muñceyya so 7- nirayā ca tamhā

  *  *  *  *  *  *
  Footnote:1 Ma. abhāṇī. 2 Ma. imañca ariyaṁ aṭṭhaṅgavarenupetaṁ. 3 Ma. sukhuddariyaṁ.
 4 Ma. Yu. vippasannena cetasā. 5 Yu. ...si. 6 Ma. kammāni.
 7 Yu. muñca tuvaṁ.
-------------------------------------------------
[page 240]
                  Kammaṁ siyā aññatra vedanīyaṁ.
                  Ajjeva buddhaṁ saraṇaṁ upemi
                  dhammañca saṅghañca pasannacitto
                  tatheva sikkhāpadāni 1- pañca
                  akhaṇḍaphullāni samādiyāmi.
                  Pāṇātipātā viramāmi khippaṁ
                  loke adinnaṁ parivajjayāmi
                  amajjapo no ca musā bhaṇāmi
                  sakena dārena ca homi tuṭṭho.
                  Imañca ariyaṁ aṭṭhaṅgavaraṁ upetaṁ
                  samādiyāmi kusalaṁ sukhindriyaṁ.
           Cīvaraṁ piṇḍapātañca paccayaṁ sayanāsanaṁ
           annapānaṁ khādanīyaṁ vatthaṁ senāsanāni ca
           bhikkhū ca sīlasampanne vītarāge bahussute
           dadāmi na vikkappāmi 2- buddhānaṁ sāsane rato.
                  Etādiso licchavi ambasakkharo
                  vesāliyaṁ aññataro upāsako
                  saddho mudu kārakaro ca bhikkhu
                  saṅghañca sakkacca tadā upaṭṭhahi.
                  Sūlāvuto ca arogo hutvā

  *  *  *  *  *  *
  Footnote:1 Ma. sikkhāya padāni. sabbattha īdisameva. 2 Ma. vikampāmi.
-------------------------------------------------
[page 241]
             [1]- Serī sukhī pabbajjaṁ upāgami
                  āgamma kappitakuttamaṁ ubhopi
                  sāmaññaphalāni ajjhaguṁ.
                  Etādisā sappurisānaṁ sevanā
                  mahapphalā hoti sataṁ vijānataṁ
                  sūlāvuto aggaphalaṁ phussati 2-
                  phalaṁ kaniṭṭhaṁ pana ambasakkharoti.
                  Ambasakkharapetavatthu paṭhamaṁ.
          [122] 2 Suṇotha yakkhassa ca vāṇijāna ca
                          .pe.
      (vimānavatthusmiṁ sattamassa sunikkhittavaggassa dasamavatthusmiṁ daṭṭhabbaṁ)
                   serissakapetavatthu dutiyaṁ.
   [123] 3 < PTS. Pv , 657 >Rājā piṅgalako nāma suraṭṭhānaṁ adhipati ahu
           moriyānaṁ upaṭṭhānaṁ gantvā suraṭṭhaṁ punarāgamā.
           Uṇhe majjhantike kāle rājā paṅkaṁ upāgami
           addasa maggaṁ ramaṇīyaṁ petānaṁ vaṇṇanāpathaṁ
           sārathiṁ āmantayi rājā ayaṁ maggo ramaṇīyo
                                 khemo sovatthiko sivo
           imināva sārathi yāhi 3- suraṭṭhānaṁ santike ito

  *  *  *  *  *  *
  Footnote:1 Ma. bhikkhuñca. 2 Ma. aphassayi. Yu. phussasi. 3 Ma. yāma.
-------------------------------------------------
[page 242]
           Tena pāyāsi soraṭṭho senāya caturaṅginiyā.
           Ubbiggarūpo puriso suraṭṭhaṁ etadabrūvi
           kumaggaṁ paṭipannamhā bhiṁsanaṁ lomahaṁsanaṁ.
           Purato padissati maggo pacchato ca na dissati
           kumaggaṁ paṭipannamhā yamapurisānaṁ santike.
           Amānuso vāyati gandho ghoso sūyati dāruṇo
           saṁviggo rājā suraṭṭho sārathiṁ etadabrūvi
           kumaggaṁ paṭipannamhā bhiṁsanaṁ lomahaṁsanaṁ
           puratova dissati maggo pacchato ca na dissati.
           Kumaggaṁ paṭipannamhā yamapurisānaṁ santike
           amānuso vāyati gandho ghoso sūyati dāruṇo.
           Hatthikkhandhañca āruyha olokento catuddisā
           addasa rukkhaṁ nigrodhaṁ 1- pādapaṁ chāyasampannaṁ
           nīlabbhavaṇṇasadisaṁ meghavaṇṇasirannibhaṁ
           sārathiṁ āmantayi rājā kiṁ eso dissati brahā
           nalabbhavaṇṇasadiso meghavaṇṇasirannibho.
           So < PTS. Pv , 667 >nigrodho so mahārāja pādapo chāyasampanno
           nīlabbhavaṇṇasadiso meghavaṇṇasirannibho.
           Tena pāyāsi suraṭṭho yena so dissati 2- brahā

  *  *  *  *  *  *
  Footnote:1 Ma. Yu. addasa nigrodhaṁ ramaṇīyaṁ. 2 Ma. dissate.
-------------------------------------------------
[page 243]
           Nīlabbhavaṇṇasadiso meghavaṇṇasirannibho.
           Hatthikkhandhato oruyha rājā rukkhaṁ upāgami
           nisīdi rukkhamūlasmiṁ sāmacco saparijano
           pūraṁ pānīyakarakaṁ 1- pūve citte ca addasa.
           Puriso ca devavaṇṇī sabbābharaṇabhūsito
           upasaṅkamitvā rājānaṁ soraṭṭhaṁ etadabrūvi
           svāgatante mahārāja atho te adurāgataṁ
           pivatu devo pānīyaṁ pūve khāda arindama.
           Pivitvā rājā pānīyaṁ sāmacco saparijano
           pūve khāditvā pivitvā ca suraṭṭho etadabrūvi
           devatā nusi gandhabbo ādu sakko purindado
           ajānanto 2- taṁ pucchāma kathaṁ jānemu taṁ mayaṁ.
           Namhi devo na gandhabbo nāpi sakko purindado
           peto ahaṁ mahārāja suraṭṭhā idhamāgato.
           Kiṁsīlo kiṁsamācāro suraṭṭhasmiṁ pure tuvaṁ
           kena te brahmacariyena ānubhāvo ayaṁ tava.
           Taṁ suṇohi mahārāja arindama raṭṭhavaḍḍhana
           amaccā pārisajjā ca brāhmaṇo ca purohito.
           Suraṭṭhasmiṁ ahaṁ deva puriso pāpacetaso
           micchādiṭṭhi ca dussīlo kadariyo paribhāsako

  *  *  *  *  *  *
  Footnote:1 Ma. pānīyasarakaṁ. 2 Ma. ajānantā.
-------------------------------------------------
[page 244]
           Dadantānaṁ karontānaṁ vārayissaṁ bahujanaṁ
           aññesaṁ dadamānānaṁ antarāyaṁ karomahaṁ.
           Vipāko natthi dānassa saṁyamassa kuto phalaṁ
           natthi ācariyo nāma adantaṁ ko damissati.
           Samatulyāni bhūtāni kule 1- jeṭṭhāpacāyiko
           natthi balaṁ viriyaṁ vā kuto uṭṭhānaporisaṁ.
           Natthi dānaphalaṁ nāma na visodheti verinaṁ
           laddheyyaṁ labhate macco nīyati pariṇāmajaṁ.
           Natthi mātā pitā bhātā loko natthi ito paraṁ
           natthi dinnaṁ natthi hutaṁ sunihitaṁpi na vijjati.
           Yopi haneyya purisaṁ purisassa 2- chindate siraṁ
           na koci kiñci hanati sattannaṁ vivaramantare.
         Acchejjo abhejjo 3- jīvo aṭṭhaṁso guḷaparimaṇḍalo
           yojanāni satā 4- pañca ko jīvaṁ chetumarahati.
           Yathā suttaguḷe khitte nibbeṭhentaṁ palāyati
           evamevaṁpi so jīvo nibbeṭhento palāyati.
           Yathā gāmato nikkhamma aññaṁ gāmaṁ pavisati
           evamevaṁpi so jīvo aññaṁ kāyaṁ 5- pavisati.

  *  *  *  *  *  *
  Footnote:1 Ma. kuto. 2 Ma. Yu. parassa. 3 Yu. acchejjabhejujo. 4 Ma. yojanānaṁ sataṁ.
 5 Ma. bondiṁ.
-------------------------------------------------
[page 245]
           Yathā gehato nikkhamma aññaṁ gehaṁ pavisati
           evamevaṁpi so jīvo aññaṁ bondiṁ nivīsati 1-.
       Cūḷāsīti mahākappino satasahassāni ye bālā ye ca paṇḍitā
           saṁsāraṁ khepayitvāna dukkhassantaṁ karissare.
           Mitāni sukhadukkhāni doṇehi piṭakehi ca
           jino sabbaṁ pajānāti samūḷhā itarā pajā.
           Evaṁdiṭṭhi pure āsiṁ samūḷho mohapāruto
           micchādiṭṭhi ca dussīlo kadariyo paribhāsako.
           Oraṁ me chahi māsehi kālakiriyā bhavissati.
           Ekantaṁ kaṭukaṁ ghoraṁ niriyaṁ papatissāhaṁ
           catukkaṇṇaṁ catudvāraṁ vibhattaṁ bhāgaso mitaṁ
           ayopākārapariyantaṁ ayasā paṭikujjitaṁ.
           Tassa ayomayā bhūmi jalitā tejasā yutā
           samantā yojanasataṁ pharitvā tiṭṭhati sabbadā.
           Vassasatasahassāni 2- ghoso sūyati tāvade.
           Lakkho eso mahārāja satabhāgā vassakoṭiyo
           koṭisatasahassāni niraye paccare janā
           micchādiṭṭhī ca dussīlā ye ca ariyūpavādino.
           Tatthāhaṁ dīghamaddhānaṁ dukkhaṁ vedissaṁ vedanaṁ
           phalaṁ pāpassa kammassa tasmā socāmahaṁ bhusaṁ.

  *  *  *  *  *  *
  Footnote:1 Ma. pavīsati. 2 Ma. vassāni satasahassāni.
-------------------------------------------------
[page 246]
           Taṁ suṇohi mahārāja arindama raṭṭhavaḍḍhana
           dhītā mayhaṁ mahārāja uttarā bhaddamatthu te.
           Karoti bhaddakaṁ kammaṁ sīlesūposathe ratā
           dānaratā 1- saṁvibhāgī ca vadaññū 2- vītamaccharā
           akhaṇḍakārī sikkhāyaṁ suṇhā parakulesu ca
           upāsikā sakyamunino sambuddhassa sirīmato.
           Bhikkhu ca sīlasampanno gāmaṁ piṇḍāya pāvisi
           okkhittacakkhu satimā guttadvāro susaṁvuto
           sapadānaṁ caramāno agamā taṁ nivesanaṁ.
           Tamaddasa mahārāja uttarā bhaddamatthu te
           pūraṁ pānīyakarakaṁ pūve citte ca sā adā
           pitā me kālakato bhante tassetaṁ upakappatu.
           Samanantarānudiṭṭhe vipāko upapajjatha
           bhuñjāmi kāmakāmī 3- rājā vessavaṇo yathā.
           Taṁ suṇohi mahārāja arindama raṭṭhavaḍḍhana
           sadevakassa lokassa buddho aggo pavuccati
           taṁ buddhaṁ saraṇaṁ gaccha saputtadāro arindama.
           Aṭṭhaṅgikena maggena phusanti amataṁ padaṁ
           taṁ dhammaṁ saraṇaṁ gaccha saputtadāro arindama.

  *  *  *  *  *  *
  Footnote:1 Ma. Yu. saññatā. 2 Yu. vadaññā. 3 Ma. kāmakāmīhaṁ.
-------------------------------------------------
[page 247]
           Cattāro ca paṭipannā cattāro ca phale ṭhitā
           esa saṅgho ujubhūto paññāsīlasamāhito
           taṁ saṅghaṁ saraṇaṁ gaccha saputtadāro arindama.
                  Pāṇātipātā viramassu khippaṁ
                  loke adinnaṁ parivajjayassu
                  amajjapo no 1- ca musā abhāṇi
                  sakena dārena ca hohi tuṭṭho.
           Atthakāmosi me yakkha hitakāmosi devate
           karomi tuyhaṁ vacanaṁ tvamasi ācariyo mama.
           Upemi saraṇaṁ buddhaṁ dhammañcāpi anuttaraṁ
           saṅghañca naradevassa gacchāmi saraṇaṁ ahaṁ.
                  Pāṇātipātā viramāmi khippaṁ
                  loke adinnaṁ parivajjayāmi
                  amajjapo no ca musā bhaṇāmi
                  sakena dārena [2]- homi tuṭṭho.
           Ophunāmi 3- mahāvāte nadiyā vā 4- sīghagāmiyā 5-
           vamāmi pāpakaṁ diṭṭhiṁ buddhānaṁ sāsane rato.
           Idaṁ vatvāna suraṭṭho viramitvā pāpadassanaṁ 6-

  *  *  *  *  *  *
  Footnote:1 Ma. mā. 2 Ma. ca. 3 Yu. odhunāmi. 4 Ma. vāsaddo natthi.
 5 Yu. sīghaṅgamiyā. 6 Ma. pāpadassanā.
-------------------------------------------------
[page 248]
           Namo bhagavato katvā pāmokkho rathamāruyhīti.
                    Nandikāpetavatthu tatiyaṁ.
          [124] 4 Uṭṭhehi revate supāpadhamme
                       .pe.
      (vimānavatthusmiṁ pañcamassa mahārathavaggassa dutiyavatthusmiṁ daṭṭhabbaṁ)
                    revatipetavatthu catutthaṁ.
          [125] 5 < PTS. Pv , 737 >Idaṁ mama ucchuvanaṁ mahantaṁ
                  nibbattati puññaphalaṁ anappakaṁ
                  taṁ dāni me na paribhogaṁ upeti 1-
                  ācikkha bhante kissa ayaṁ vipāko.
                  Vihaññāmi 2- khajjāmi ca vāyamāmi ca
                  parisakkāmi paribhuñjituṁ kiñci
                  svāhaṁ chinnātumo 3- kapaṇo lālapāmi
                  kissa kammassa ayaṁ vipāko.
                  Vighāto cāhaṁ paripatāmi chamāyaṁ
                  parivattāmi vāricarova ghamme
                  dūrato 4- ca me assukāni galanti
                  ācikkha bhante kissa ayaṁ vipāko.
                  Chāto kilanto ca pipāsito ca

  *  *  *  *  *  *
  Footnote:1 Ma. paribhogameti. 2 Ma. haññāmi. 3 Ma. chinnathāmo. 4 Yu. rudato ca
 me assukā niggalanti.
-------------------------------------------------
[page 249]
                  Saṁtasito sātasukhaṁ na vinde
                  pucchāmi taṁ etamatthaṁ bhadante
                  kathannu ucchuparibhogaṁ labheyyaṁ.
                  Pure tuvaṁ kammamakāsi attanā.
                  Manussabhūto purimāya jātiyā
                  ahañca taṁ etamatthaṁ vadāmi
                  sutvāna tvaṁ etamatthaṁ vijānaṁ.
                  Ucchū tuvaṁ khādamāno payāto
                  puriso ca te piṭṭhito anugañchi
                  so ca taṁ paccāsanto kathesi
                  tassa tuvaṁ na kiñci ālapittha.
                  So ca taṁ 1- abhaṇantaṁ ayāci
                  deheyya ucchunti ca taṁ avoca
                  tassa tuvaṁ piṭṭhito ucchuṁ adāsi
                  tassetaṁ kammassa ayaṁ vipāko.
                  Iṅgha tvaṁ 2- gantvāna piṭṭhito gaṇheyyāsi
                  gahetvāna khādassu yāvadatthaṁ
                  teneva tvaṁ attamano bhavissasi
                  haṭaṭho udaggo 3- ca pamodito ca.

  *  *  *  *  *  *
  Footnote:1 Yu. abhiṇhaṁ āyāci. 2 Yu. tuvaṁ piṭṭhito gaṇha ucchuṁ. 3 Ma. cudaggo.
-------------------------------------------------
[page 250]
                  Gantvāna so piṭṭhito aggahesi
                  gahetvāna taṁ khādi yāvadatthaṁ
                  teneva so attamano ahosi
                  haṭṭho udaggo ca pamoditoti 1-.
                    Ucchupetavatthu pañcamaṁ.
   [126] 6 < PTS. Pv , 746 >Sāvatthī nāma nagaraṁ himavantassa passato
           tatthāsuṁ dve kumārā rājaputtāti me sutaṁ.
           Pamattā 2- rajanīyesu kāmassādābhinandino
           paccuppanne sukhe giddhā na te passiṁsu nāgataṁ.
        Te puttā 3- ca manussattā paralokaṁ ito gatā
     te ca 4- ghosenti 5- na dissanto pubbe dukkaṭamattano.
           Bahūsu vata santesu deyyadhamme upaṭṭhite
           nāsakkhimhā ca attānaṁ parittasotthiṁ 6- kātuṁ sukhāvahaṁ.
           Kiṁ tato pāpakaṁ assa yanno rājakulā cutā
           upapannā petavisayaṁ khuppipāsāsamappitā.
           Sāmino idha hutvāna honti assāmino tahiṁ
           maranti 7- khuppipāsāya manussā unnatonatā.
           Evamādīnavaṁ 8- ñatvā issaramānasambhavaṁ

  *  *  *  *  *  *
  Footnote:1 Yu. ime pāṭhā na dissanti. 2 Ma. sammattā. 3 Yu. cutā.
 4 Yu. tedha. 5 Ma. ghosentayadissantā. 6 Ma. parittaṁ.
 7 Yu. caranti. Ma. bhamanti. 8 Ma. etamādīnavaṁ.
-------------------------------------------------
[page 251]
           Pahāya issaramadaṁ bhave saggagato naro
           kāyassa bhedā sappañño saggaṁ so upapajjatīti.
                     Kumārapetavatthu chaṭṭhaṁ.
   [127] 7 < PTS. Pv , 753 >Pubbe katānaṁ kammānaṁ vipāko mathaye manaṁ
           rūpe sadde rase gandhe phoṭṭhabbe ca manorame.
           Naccaṁ gītaṁ ratiṁ khiḍḍaṁ anubhutvā anappakaṁ
           uyyāne paricāritvā 1- pavisanto giribbajaṁ.
           Isiṁ sunettamaddakkhi attadantaṁ samāhitaṁ
           appicchaṁ hirīsampannaṁ uñche pattagate rataṁ.
           Hatthikkhandhato oruyha laddhā bhanteti ca brūvi
           tassa pattaṁ gahetvāna uccaṁ paggayha khattiyo.
           Thaṇḍile pattaṁ bhinditvā hasamāno apakkami
           rañño kitavassāhaṁ putto kiṁ maṁ bhikkhu karissasi.
           Tassa kammassa pharusassa vipāko kaṭuko ahu
           yaṁ rājaputto vedesi nirayamhi samappito.
           Chaḷeva caturāsīti vassāni nahutāni ca
           bhusaṁ dukkhaṁ nigacchiṭṭho niraye katakibbiso.
           Uttānopi ca paccittha nikujjo vāmadakkhiṇo
           uddhaṁpādo ṭhito ceva ciraṁ bālo apaccitha.

  *  *  *  *  *  *
  Footnote:1 Yu. caritvāna.
-------------------------------------------------
[page 252]
           Bahūni vassasahassāni pūgāni nahutāni ca
           bhusaṁ dukkhaṁ nigacchiṭṭho niraye katakibbiso.
           Etādisaṁ kho kaṭukaṁ appaduṭṭhapadosinaṁ
           paccanti pāpakammantā isiṁ āsajja subbataṁ.
           So tattha bahuvassāni vedayitvā bahudukkhaṁ
           khuppipāsahato nāma peto āsi tato cuto.
           Evamādīnavaṁ ñatvā issaramadasambhavaṁ
           pahāya issaramadaṁ nivātamanuvattaye.
           Diṭṭheva dhamme pāsaṁso yo buddhesu sagāravo
           kāyassa bhedā sappañño saggaṁ so upapajjatīti.
                    Rājaputtapetavatthu sattamaṁ.
   [128] 8 < PTS. Pv , 766 >Gūthakūpato uggantvā ko nu diṭṭhova 1- tiṭṭhasi
           nisaṁsayaṁ pāpakammanto kinnu saddayase tuvanti.
           Ahaṁ bhadante 2- petomhi duggato yamalokiko
           pāpakammaṁ karitvāna petalokaṁ ito gatoti.
           Kiṁ nu kāyena vācāya manasā dukkaṭaṁ kataṁ
           kissa kammavipākena idaṁ dukkhaṁ nigacchasīti.
           Ahu āvāsiko mayhaṁ issukī kulamaccharī
           ajjhosito 3- mayhaṁ ghare kadariyo paribhāsako.

  *  *  *  *  *  *
  Footnote:1 Ma. dīno patiṭṭhasi. 2 Yu. bhante. 3 Yu. ajjhāsito.
-------------------------------------------------
[page 253]
           Tassāhaṁ vacanaṁ sutvā bhikkhavo paribhāsissaṁ
           tassa kammavipākena petalokaṁ ito gatoti.
           Amitto mittavaṇṇena yo te āsi kulūpako
           kāyassa bhedā duppañño kinnu pecca gatiṁ gatoti.
           Tassevāhaṁ pāpakammassa sīse tiṭṭhāmi matthake
           so ca paravisayaṁ patto mameva parivārako.
           Yaṁ bhadantehanantaññe etaṁ me hotu bhojanaṁ
           ahañca kho yaṁhanāmi etaṁ so upajīvatīti.
                    Gūthakhādakapetavatthu aṭṭhamaṁ.
   [129] 9 < PTS. Pv , 774 >Gūthakūpato uggantvā kā nu diṭṭhāva tiṭṭhasi
           nisaṁsayaṁ pāpakammantā kinnu saddayase tuvanti.
           Ahaṁ bhadante 1- petīmhi duggatā yamalokikā
           pāpakammaṁ karitvāna petalokaṁ ito gatāti.
           Kiṁ nu kāyena vācāya manasā dukkaṭaṁ kataṁ
           kissa kammavipākena idaṁ dukkhaṁ nigacchasīti.
           Ahu āvāsiko mayhaṁ issukī kulamaccharī
           ajjhosito 2- mayhaṁ ghare kadariyo paribhāsako.
           Tassāhaṁ vacanaṁ sutvā bhikkhavo paribhāsissaṁ
           tassa kammavipākena petalokaṁ ito gatāti.

  *  *  *  *  *  *
  Footnote:1 Yu. bhante. 2 Yu. ajjhāsito.
-------------------------------------------------
[page 254]
           Amitto mittavaṇṇena yo te āsi kulūpako
           kāyassa bhedā duppañño kinnu pecca gatiṁ gatoti.
           Tassevāhaṁ pāpakammassa sīse tiṭṭhāmi matthake
           so ca paravisayaṁ patto mameva parivārako.
           Yaṁ bhadantehanantaññe etaṁ me hotu bhojanaṁ
           ahañca kho yaṁhanāmi etaṁ so upajīvatīti.
                    Gūthakhādakapetavatthu navamaṁ.
   [130] 10 < PTS. Pv , 782 >Naggā dubbaṇṇarūpātha kīsā dhamanisaṇṭhitā
           upphāsulikā kīsakā ke nu tumhetha mārisāti.
           Mayaṁ bhadante petamhā duggatā yamalokikā
           pāpakammaṁ karitvāna petalokaṁ ito gatāti.
           Kiṁ nu kāyena vācāya manasā dukkaṭaṁ kataṁ
           kissa kammavipākena petalokaṁ ito gatāti.
           Anavajjesu 1- titthesu vicinimhaḍḍhamāsakaṁ
           santesu deyyadhammesu dīpaṁ nākamhamattano.
           Nadiṁ upema tasitā rittakā parivattati
           chāyaṁ upema uṇhesu ātapo parivattati.
           Aggivaṇṇova no vāto ḍahanto upavāyati
           etañca bhante arahāma aññañca pāpakaṁ tato.
           Api yojanāni gacchāma chātā āhāragiddhino

  *  *  *  *  *  *
  Footnote:1 anāvaṭesūtipi dissati.
-------------------------------------------------
[page 255]
           Aladdhā yeva nivattāma aho no appapuññatā.
           Chātā pamucchitā bhante bhūmiyaṁ paṭisumbhitā
           uttānā patikirāma avakujjā patāmase.
           Te ca tattheva patitā bhūmiyaṁ paṭisumbhitā
           uraṁ sīsañca ghaṭṭema aho no appapuññatā.
           Etañca bhante arahāma aññañca pāpakaṁ tato
           santesu deyyadhammesu dīpaṁ nākamhamattano.
           Te hi nūna ito gantvā yoniṁ laddhāna mānusiṁ
           vadaññū sīlasampannā kāhāma kusalaṁ bahunti.
                      Gaṇapetavatthu dasamaṁ.
         [131] 11 < PTS. Pv , 793 >Diṭṭhā tayā nirayā tiracchānayonī
                  petā asurā vāpi 1- manussadevā
                  sayamaddasa kammavipākamattano
                  nessāmi taṁ pāṭaliputtamakkhataṁ
                  tattha gantvā kusalaṁ karohi kammanti.
           Atthakā mosi me yakkha hitakāmosi devate
           karomi tuyhaṁ vacanaṁ tvamasi ācariyo me.
                  Diṭṭhā mayā nirayā tiracchānayonī
                  petā asurā vāpi manussadevā

  *  *  *  *  *  *
  Footnote:1 Ma. Yu. atha vāpi manussā devā.
-------------------------------------------------
[page 256]
                  Sayamaddasa kammavipākamattano
                  kāhāmi puññāni anappakānīti.
                  Pāṭaliputtapetavatthu ekādasamaṁ.
         [132] 12 < PTS. Pv , 796 >Ayañca te pokkharaṇī surammā
                  samā suppatitthā 1- ca mahodakā ca
                  supupphitā bhamaragaṇānukiṇṇā
                  kathaṁ tayā laddhā ayaṁ manuññā.
                  Idañca te ambavanaṁ surammaṁ
                  sabbotukaṁ dhārayati 2- phalāni
                  supupphitaṁ bhamaragaṇānukiṇṇaṁ
                  kathaṁ tayā laddhamidaṁ vimānanti.
           Ambapakkodakaṁ yāguṁ sītacchāyaṁ 3- manoramaṁ
           dhītāya dinnadānena tena me idha labbhatīti.
                  Sandiṭṭhikaṁ eva passatha dānassa
                  damassa saṁyamassa vipākaṁ
                  dāsī ahaṁ ayyakulesu hutvā
                  suṇisā homi agārassa issarāti.
           Asātaṁ sātarūpena piyarūpena appiyaṁ
           dukkhaṁ sukhassa rūpena pamattaṁ ativattatīti 4-.
                   Ambavanapetavatthu dvādasamaṁ.

  *  *  *  *  *  *
  Footnote:1 sutitthātipi. 2 Ma. dhārayate. 3 Ma. Yu. sītacchāyā manoramā.
 4 Ma. asātaṁ .pe. ativattatīti natthi.
-------------------------------------------------
[page 257]
   [133] 13 < PTS. Pv , 800 >Yaṁ dadāti na taṁ hoti detheva dānaṁ datvāna
           ubhayaṁ tarati 1- ubhayaṁ tena dānena 2- gacchati
                                 jāgaratha mā pamajjathāti.
                     Akkharukkhapetavatthu terasamaṁ.
   [134] 14 < PTS. Pv , 801 >Mayaṁ bhoge saṁharimha samena visamena ca
           te aññe paribhuñjanti mayaṁ dukkhassa bhāginīti.
                    Bhogasaṁharapetavatthu catuddasamaṁ.
   [135] 15 < PTS. Pv , 802 >Saṭṭhī vassasahassāni paripuṇṇāni sabbaso
           niraye paccamānānaṁ kadā anto bhavissati.
           Natthi anto kuto anto na anto paṭidissati
           tathā hi pakataṁ pāpaṁ mama tuyhañca mārisa.
           Dujjīvitamajīvamha ye sante 3- na dadamhase
           santesu deyyadhammesu dīpaṁ nākamhamattano.
           So hi nūna ito gantvā yoniṁ laddhāna mānusiṁ
           vadaññū sīlasampanno kāhāmi kusalaṁ bahunti.
                 Seṭṭhiputtapetavatthu paṇṇarasamaṁ.
   [136] 16 < PTS. Pv , 806 >Kinnu ummattarūpova migo bhantova dhāvasi
           nisaṁsayaṁ pāpakammaṁ 4- kinnu saddayase tuvanti.

  *  *  *  *  *  *
  Footnote:1 Ma. dhārati dānaṁ. 2 Ma. ayaṁ pāṭho natthi. 3 yesaṁ notipi dissati.
 5 Ma. pāpakammanto.
-------------------------------------------------
[page 258]
           Ahaṁ bhante petomhi duggato yamalokiko
           pāpakammaṁ karitvāna petalokaṁ ito gato.
           Saṭṭhī kūṭasahassāni paripuṇṇāni sabbaso
           sīse mayhaṁ nipatanti te bhindanti ca matthakanti.
           Kinnu kāyena vācāya manasā dukkaṭaṁ kataṁ
           kissa kammavipākena petalokaṁ ito gatoti 1-.
           Saṭṭhī kūṭasahassāni paripuṇṇāni sabbaso
           sīse tuyhaṁ nipatanti te bhindanti ca matthakanti.
           Athaddusāsiṁ sambuddhaṁ sunettaṁ bhāvitindriyaṁ
           nisinnaṁ rukkhamūlasmiṁ jhāyantaṁ akutobhayaṁ.
           Sālittakappahārena bhindissaṁ tassa matthakaṁ
           tassa kammavipākena idaṁ dukkhaṁ nigacchissaṁ.
           Saṭṭhī kūṭasahassāni paripuṇṇāni sabbaso
           sīse mayhaṁ nipatanti te bhindanti ca matthakanti.
           Dhammena te kāpurisa
           saṭṭhī kūṭasahassāni paripuṇṇāni sabbaso
           sīse tuyhaṁ 2- nipatanti te bhindanti ca matthakanti.
                 Saṭṭhikūṭasahassapetavatthu soḷasamaṁ.

  *  *  *  *  *  *
  Footnote:1 Ma. idaṁ dukkhaṁ nigacchasi. 2 Yu. mayhaṁ.
-------------------------------------------------
[page 259]
                          Tassuddānaṁ
           ambasakkharo serissako ca piṅgalo revatī ucchukhādako 1-
       dve kumārā dve gūthabhojanā 2- pāṭalipokkharaṇī ca 3-
           akkhato 4- bhogasaṁharā seṭṭhiputtā saṭṭhikūṭasahassāni
                       [5]- Vaggo tena pavuccatīti 6-.
                           [7]-
                      Mahāvaggo catuttho.
                       Petavatthu samattaṁ.
                       -------------

  *  *  *  *  *  *
  Footnote:1 Ma. ucchu. 2 Ma. gūthā. 3 Ma. gaṇapāṭali ambavanaṁ. 4 Ma. akkharukkha.
 [5] Ma. iti soḷasavatthūni. 6 Yu. idaṁ udānaṁ na dissati. [7] Ma. vagguddānaṁ
  urago uparivaggo cūḷamahāticatudhā
  vatthūni ekapaññāsaṁ catudhā bhāṇavārato.
  petavatthupāli niṭṭhitā.
-------------------------------------------------
[page 260]
              Suttantapiṭake khuddakanikāyassa theragāthā
                   -------------------
            namo tassa bhagavato arahato sammāsambuddhassa.
     [137] Sīhānaṁva nadantānaṁ dāṭhīnaṁ girigabbhare
           suṇātha bhāvitattānaṁ gāthā atthupanāyikā 1-
           yathānāmā yathāgottā yathādhammavihārino
           yathādhimuttā sappaññā vihariṁsu atanditā
           tattha tattha vipassitvā phusitvā accutaṁ padaṁ
           katantaṁ paccavekkhantā imamatthaṁ abhāsiṁsu 2-.
                     -------------------
                        Ekanipāto
               theragāthāya ekanipātassa paṭhamavaggo
   [138] 1 < PTS. Thag , 1 >Channā me kuṭikā sukhā nivātā vassa deva yathāsukhaṁ
           cittaṁ me susamāhitaṁ vimuttaṁ ātāpī viharāmi vassadevāti.
           Itthaṁ sudaṁ āyasmā subhūti thero gāthaṁ abhāsitthāti.
   [139] 2 < PTS. Thag , 2 >Upasanto uparato mantabhāṇī anuddhato
           dhunāti pāpake dhamme dumapattaṁva mālutoti.
 Itthaṁ sudaṁ āyasmā mahākoṭṭhito 3- thero gāthaṁ abhāsittha 4-.

  *  *  *  *  *  *
  Footnote:1 Yu. attupanāyikā. 2 Ma. Yu. abhāsisuṁ. 3 Ma. mahākoṭuṭhiko.
 4 Ma. abhāsitthāti. sabbattha īdisameva.
-------------------------------------------------
[page 261]
          [140] 3 < PTS. Thag , 3 >Paññaṁ imaṁ passa tathāgatānaṁ
                  aggi yathā pajjalito nisīve 1-
                  ālokadā cakkhudadā bhavanti
                  ye āgatānaṁ vinayanti kaṅkhanti.
 Itthaṁ sudaṁ āyasmā kaṅkhārevato 2- thero gāthaṁ abhāsittha.
   [141] 4 < PTS. Thag , 4 >Sabbhireva samāsetha paṇḍitehatthadassibhi
           atthaṁ mahantaṁ gambhīraṁ duddasaṁ nipuṇaṁ aṇuṁ
           dhīrā samadhigacchanti appamattā vicakkhaṇāti.
 Itthaṁ sudaṁ āyasmā puṇṇo mantāniputto thero gāthaṁ abhāsittha.
          [142] 5 < PTS. Thag , 5 >Yo duddamayo damena danto
                  dabbo santusito vitiṇṇakaṅkho
                  vijitāvi apetabheravo hi
                  dabbo so parinibbuto ṭhitattoti.
 Itthaṁ sudaṁ āyasmā dabbo thero gāthaṁ abhāsittha.
         [143] 6 < PTS. Thag , 6 >Yo sītavanaṁ upāgā bhikkhu
                 eko santusito samāhitatto
                 vijitāvi apetalomahaṁso
                 rakkhaṁ kāyagatāsatiṁ dhītimāti.
             Itthaṁ sudaṁ āyasmā sītavaniyo thero 3-.

  *  *  *  *  *  *
  Footnote:1 Ma. Yu. nisīthe. nissivetipi. 2 Po. revato. 3 Ma. ito paraṁ gāthaṁ
 abhāsitthātīti dissati. sabbattha īdisameva.
-------------------------------------------------
[page 262]
          [144] 7 < PTS. Thag , 7 >Yo pānudi maccurājassa senaṁ
                  naḷasetuṁva sudubbalaṁ mahogho
                  vijitāvi apetabheravo hi
                  danto so parinibbuto ṭhitattoti.
                  Itthaṁ sudaṁ āyasmā bhalliyo thero.
          [145] 8 < PTS. Thag , 8 >Yo duddamayo damena danto
                  dhīro 1- santusito vitiṇṇakaṅkho
                  vijitāvi apetalomahaṁso
                  vītarāgo 2- parinibbuto ṭhitattoti.
                      Vīro thero 3-.
   [146] 9 < PTS. Thag , 9 >Svāgataṁ nāpagataṁ 4- nayidaṁ dummantitaṁ mama
           pavibhattesu 5- dhammesu yaṁ seṭṭhaṁ tadupāgaminti.
                     Pilindavaccho thero.
         [147] 10 < PTS. Thag , 10 >Vihari apekkhaṁ idha vā huraṁ vā
                  yo vedagū santusito 6- yatatto
                  sabbesu dhammesu anūpalitto
                  lokassa jaññā udayabbayañcāti.
                     Puṇṇamāso thero.

  *  *  *  *  *  *
  Footnote:1 Ma. Yu. vīro. 2 Ma. Yu. vīro so. 3 Po. theroti. 4 Ma. na durāgataṁ.
 5 Ma. Yu. saṁvibhattesu. 6 Ma. Yu. samito.
-------------------------------------------------
[page 263]
                           Uddānaṁ
           subhūti koṭṭhito 1- thero kaṅkhārevatapuṇṇako 2-
           mantāniputto dabbo ca sītavaniyo ca bhalliyo
           vīro pilindavaccho ca puṇṇamāso tamonudoti.
                       Vaggo paṭhamo.
                       -------------
               Theragāthāya ekanipātassa dutiyavaggo
   [148] 1 < PTS. Thag , 11 >Pāmujjabahulo bhikkhu dhamme buddhappavedite
           adhigacche padaṁ santaṁ saṅkhārūpasamaṁ sukhanti.
                     Cūḷavaccho 3- thero.
          [149] 2 < PTS. Thag , 12 >Paññābalī sīlavatūpapanno
                  samāhito jhānarato satīmā
                  yadatthiyaṁ bhojanaṁ bhuñjamāno
                  kaṅkhetha 4- kālaṁ idha vītarāgoti.
                    Mahāvaccho 5- thero.
   [150] 3 < PTS. Thag , 13 >Nīlabbhavaṇṇā rucirā sītavārī sucindharā
           indagopakasañchannā te selā ramayanti manti.
                      Vanavaccho thero.
   [151] 4 < PTS. Thag , 14 >Upajjhāyo maṁ avacāsi 6- ito gacchāmi sīvaka

  *  *  *  *  *  *
  Footnote:1 Ma. Yu. koṭṭhiko. 2 Ma. kaṅkhārevatasammato. Yu. kaṅkhārevatasubbato.
 3 Yu. cūḷagavaccho. 4 Yu. kaṅkheta. 5 Yu. mahāgavaccho. 6 Ma. avaca.
-------------------------------------------------
[page 264]
           Gāme me vasati kāyo araññaṁ me gato mano
           semānakopi gacchāmi natthi saṅgo vijānatanti.
                 Vanavacchassa therassa sāmaṇero.
   [152] 5 < PTS. Thag , 15 >Pañca chinde pañca jahe pañca cuttari bhāvaye
           pañcasaṅgātigo bhikkhu oghatiṇṇoti vuccatīti.
                     Kuṇḍadhāno thero.
   [153] 6 < PTS. Thag , 16 >Yathāpi bhaddo ājañño naṅgalāvattanī sikhī
           gacchati appakasirena evaṁ rattindivā mama
           gacchanti appakasirena sukhe laddhe nirāmiseti.
                     Belaṭṭhasīso thero.
          [154] 7 < PTS. Thag , 17 >Middhī yadā hoti mahagghaso ca
                  niddāyitā samparivattasāyī
                  mahāvarāhova nivāpapuṭṭho
                  punappunaṁ gabbhamupeti mandoti.
                      Dāsako thero.
   [155] 8 < PTS. Thag , 18 >Ahu 1- buddhassa dāyādo bhikkhu bhesakaḷāvane
           kevalaṁ aṭṭhisaññāya aphari paṭhaviṁ imaṁ
           maññehaṁ kāmarāgaṁ so khippameva pahīyatīti.
                     Siṅgālapitā thero.
   [156] 9 < PTS. Thag , 19 >Udakaṁ hi nayanti nettikā usukārā namayanti tejanaṁ

  *  *  *  *  *  *
  Footnote:1 Yu. ahū.
-------------------------------------------------
[page 265]
           Dāruṁ namayanti tacchakā attānaṁ damayanti subbatāti.
                        Kuḷo thero.
  [157] 10 < PTS. Thag , 20 >Maraṇe me bhayaṁ natthi nikanti natthi jīvite
           sandehaṁ nikkhipissāmi sampajāno patissatoti.
                       Ajito thero.
                          Uddānaṁ
           cūḷavaccho mahāvaccho vanavaccho ca sīvako
           kuṇḍadhāno ca belaṭṭhi dāsako ca tato paraṁ
           siṅgālapitiko thero kuḷo ca ajito dasāti.
                       Vaggo dutiyo.
                     ----------------
               Theragāthāya ekanipātassa tatiyavaggo
  [158] 1 < PTS. Thag , 21 >Nāhaṁ bhayassa bhāyāmi satthā no amatassa kovido
           yattha bhayaṁ nāvatiṭṭhati tena maggena vajanti bhikkhavoti.
                       Nigrodho thero.
  [159] 2 < PTS. Thag , 22 >Nīlā sugīvā sikhino morā kāraviyaṁ 1- abhinadanti
           te sītavātakalitā 2- suttaṁ jhānaṁ 3- nibodhentīti
                       cittako thero.

  *  *  *  *  *  *
  Footnote:1 Yu. kāraṁviyaṁ. Ma. kārambhiyaṁ. 2 Ma. sītavātakīlitā. 3 Ma. Yu. jhāyaṁ.
-------------------------------------------------
[page 266]
   [160] 3 < PTS. Thag , 23 >Ahaṁ kho veḷugumbasmiṁ bhutvāna madhupāyāsaṁ
           padakkhiṇaṁ sammasanto khandhānaṁ udayabbayaṁ
           sānuṁ paṭiggamissāmi vivekamanubrūhayanti.
                      Gosālo thero.
   [161] 4 < PTS. Thag , 24 >Anuvassiko pabbajito passa dhammasudhammataṁ
           tisso vijjā anuppattā kataṁ buddhassa sāsananti.
                       Sugandho thero.
   [162] 5 < PTS. Thag , 25 >Obhāsajātaṁ phalagaṁ cittaṁ yassa abhiṇhaso
           tādisaṁ bhikkhumāsajja kaṇha dukkhaṁ nigacchasīti.
                      Nandiyo thero.
   [163] 6 < PTS. Thag , 26 >Sutvā subhāsitaṁ vācaṁ buddhassādiccabandhuno
           paccabyādhiṁ hi nipuṇaṁ vālaggaṁ usunā yathāti.
                       Abhayo thero.
   [164] 7 < PTS. Thag , 27 >Dabbaṁ kusaṁ poṭakilaṁ usīraṁ muñjapabbajaṁ
           urasā panudahissāmi vivekamanubrūhayanti.
                    Lomasakaṅgiyo thero.
   [165] 8 < PTS. Thag , 28 >Kacci no vatthapasuto kacci no bhūsanārato
           kacci sīlamayaṁ gandhaṁ tvaṁ vāsi 1- netarā pajāti.
                   Jambugāmikaputto thero.
   [166] 9 < PTS. Thag , 29 >Samunnamayamattānaṁ usukārova tejanaṁ

  *  *  *  *  *  *
  Footnote:1 Ma. kiṁ tvaṁ vāyasi.
-------------------------------------------------
[page 267]
           Cittaṁ ujuṁ karitvāna avijjaṁ bhinda 1- hāritāti.
                       Hārito thero.
  [167] 10 < PTS. Thag , 30 >Ābādhe me samuppanne sati me upapajjatha
           ābādho me samuppanno kālo me nappamajjitunti.
                       Uttiyo thero.
                          Uddānaṁ
           nigrodho cittako thero gosālatthero sugandho
           nandiyo abhayo thero thero lomasakaṅgiyo
           jambugāmikaputto ca hārito uttiyo isīti.
                       Vaggo tatiyo.
                    ----------------
               Theragāthāya ekanipātassa catutthavaggo
   [168] 1 < PTS. Thag , 31 >Phuṭṭho ḍaṁsehi makasehi araññasmiṁ brahāvane
           nāgo saṅgāmasīseva sato tatrādhivāsayeti.
                    Gahuratīriyo thero 2-.
   [169] 2 < PTS. Thag , 32 >Ajaraṁ jīramānena tappamānena nibbutiṁ
           nirāmisaṁ 3- paramaṁ santiṁ yogakkhemaṁ anuttaranti.
                      Suppiyo thero.

  *  *  *  *  *  *
  Footnote:1 Yu. chinda. 2 Ma. Yu. gahavaratīriyo bhikkhu. 3 Ma. nimiyaṁ. Yu. nimmissaṁ.
-------------------------------------------------
[page 268]
   [170] 3 < PTS. Thag , 33 >Yathāpi ekaputtasmiṁ piyasmiṁ kusalī siyā
           evaṁ sabbesu pāṇesu sabbattha kusalo siyāti.
                       Sopāko thero
   [171] 4 < PTS. Thag , 34 >Anāsannavarā etā niccameva vijānatā
           gāmā araññamāgamma tato gehaṁ upāvisiṁ
           tato uṭṭhāya pakkāmiṁ anāmantetvā posiyoti.
                      Posiyo thero.
          [172] 5 < PTS. Thag , 35 >Sukhaṁ sukhattho labhate tadācaraṁ
                  kittiñca pappoti yasassa vaḍḍhati
                  yo ariyamaṭṭhaṅgikamañjasaṁ ujuṁ
                  bhāveti maggaṁ amatassa pattiyāti.
                     Sāmaññakāni thero.
          [173] 6 < PTS. Thag , 36 >Sādhu sutaṁ sādhu caritakaṁ
                  sādhu sadā aniketavihāro
                  atthapucchanaṁ padakkhiṇakammaṁ
                  etaṁ sāmaññaṁ akiñcanassāti.
                     Kumāputto thero.
   [174] 7 < PTS. Thag , 37 >Nānājanapadaṁ yanti vicarantā asaññatā
           samādhiñca virādhenti kiṁsu raṭṭhacariyā karissati.
           Tasmā vineyya sārambhaṁ jhāyeyya apurakkhatoti.
               Kumāputtattherassa sahāyako thero.
-------------------------------------------------
[page 269]
          [175] 8 < PTS. Thag , 38 >Yo iddhiyā sarabhuṁ aṭṭhapesi
                  gavampati so asito anejo
                  taṁ sabbasaṅgātigataṁ mahāmuniṁ
                  devā namassanti bhavassa pāragunti.
                      Gavampati thero.
   [176] 9 < PTS. Thag , 39 >Sattiyā viya omaṭṭho ḍayhamāneva 1- matthake
           kāmarāgappahānāya sato bhikkhu paribbajeti.
                       Tisso thero.
  [177] 10 < PTS. Thag , 40 >Sattiyā viya omaṭṭho ḍayhamāneva 1- matthake
           bhavarāgappahānāya sato bhikkhu paribbajeti.
                     Vaḍḍhamāno thero.
                          Uddānaṁ
           gahuratīriyo 2- suppiyo sopāko ca 3- posiyo ca 4-
           sāmaññakāni kumāputto kumāputtasahāyako
           gavampati tissatthero vaḍḍhamāno mahāyasoti.
                      Vaggo catuttho.
                    ----------------

  *  *  *  *  *  *
  Footnote:1 Ma. ḍayuhamānova. 2 Yu. gahvaratīriyo. 3 Ma. ceva. 4 Ma. casaddo natthi.
-------------------------------------------------
[page 270]
              Theragāthāya ekanipātassa pañcamavaggo
          [178] 1 < PTS. Thag , 41 >Vivaramanupatanti vijjutā
                  vebhārassa ca paṇḍavassa ca
                  nagavivaragato ca jhāyati
                  putto appaṭimassa tādinoti.
                      Sirivaḍḍho thero.
   [179] 2 < PTS. Thag , 42 >Hale 1- upahale sīsupahale halā 2- upahalā sīsupahalā
           patissatikā 3- nu kho viharatha āgato vo vālaṁ viya vedhiyatīti. 4-
                      Khadiravaniyo thero.
   [180] 3 < PTS. Thag , 43 >Sumuttiko sumuttiko sāhu samuttikomhi tīhi khujjakehi
           asitāsu mayā naṅgalāsu mayā khuddakuddālāsu mayā.
           Yadipi idhameva idhameva atha vāpi alameva alameva
           jhāya sumaṅgala jhāya sumaṅgala appamatto vihara sumaṅgalāti.
                      Sumaṅgalo thero.
   [181] 4 < PTS. Thag , 44 >Mataṁ vā amma rodanti yo vā jīvaṁ na dissati
           jīvantaṁ maṁ amma dissanti 5- kasmā maṁ amma rodasīti.
                        Sānu thero.
   [182] 5 < PTS. Thag , 45 >Yathāpi bhaddo ājañño khalitvā paṭitiṭṭhati

  *  *  *  *  *  *
  Footnote:1 Ma. Yu. cāle upacāle sīsupacāle. 2 Ma. Yu. ime pāṭhā na dissanti.
 3 Ma. patissatā. 4 Ma. Yu. vedhīti. 5 Ma. passantī.
-------------------------------------------------
[page 271]
           Evaṁ dassanasampannaṁ sammāsambuddhasāvakanti.
                     Ramaṇīyavihārī thero.
   [183] 6 < PTS. Thag , 46 >Saddhāyāhaṁ pabbajito agārasmā anagāriyaṁ
           sati paññā ca me vuḍḍhā cittañca susamāhitaṁ.
           Kāmaṁ karassu rūpāni neva maṁ byādhayissasīti.
                       Samiddhi thero.
   [184] 7 < PTS. Thag , 47 >Namo te buddhavīratthu vippamuttosi sabbadhi
           tuyhāpadāne viharaṁ viharāmi anāsavoti.
                       Ujjayo thero.
   [185] 8 < PTS. Thag , 48 >Yato ahaṁ pabbajito agārasmā anagāriyaṁ
           nābhijānāmi saṅkappaṁ anariyaṁ dosasaṁhitanti.
                       Sañjayo thero.
   [186] 9 < PTS. Thag , 49 >Vihavihābhinadite 1- sippikābhirutehi ca
           na me taṁ phandati cittaṁ ekattaṁ nirataṁ 2- hi meti.
                     Rāmaṇeyyako thero.
  [187] 10 < PTS. Thag , 50 >Dharaṇīva 3- siccati 4- vāti māluto vijjutā carati nabhe
           upasammanti vitakkā cittaṁ susamāhitaṁ mamanti 5-.
                       Vimalo thero.
                          Uddānaṁ
           sirivaḍḍho revato thero khadiravaniyo sumaṅgalo 6-

  *  *  *  *  *  *
  Footnote:1 Ma. cihacihābhinadite. 2 Yu. ekattanirattaṁ. 3 Yu. dharaṇī ca. 4 Ma. siñcati.
 5 Ma. Yu. mamāti. 6 Ma. Yu. sumaṅgalo sānusavhayo.
-------------------------------------------------
[page 272]
           Sānu 1- ramaṇīyavihārī ca samiddhi ujjayasañjayo 2-
           rāmaṇeyyako so thero vimalo ca raṇañjahoti 3-.
                       Vaggo pañcamo.
                     ----------------
               Theragāthāya ekanipātassa chaṭṭhavaggo
   [188] 1 < PTS. Thag , 51 >Vassati devo yathā sugītaṁ channā me kuṭikā sukhā nivātā
           cittaṁ susamāhitañca mayhaṁ atha ce patthayasi pavassa devāti.
                       Godhiko thero.
   [189] 2 < PTS. Thag , 52 >Vassati devo yathā sugītaṁ channā me kuṭikā sukhā nivātā
           cittaṁ susamāhitañca mayhaṁ 4- atha ce patthayasi pavassa devāti.
                        Subāhu thero.
   [190] 3 < PTS. Thag , 53 >Vassati devo yathā sugītaṁ channā me kuṭikā sukhā nivātā
           tassaṁ viharāmi appamatto atha ce patthayasi pavassa devāti.
                       Valliyo thero.
   [191] 4 < PTS. Thag , 54 >Vassati devo yathā sugītaṁ channā me kuṭikā sukhā nivātā
           tassaṁ viharāmi adutiyo atha ce patthayasi pavassa devāti.
                       Uttiyo thero.

  *  *  *  *  *  *
  Footnote:1 Ma. Yu. ayaṁ pāṭho natthi. 2 Ma. sañjayā. 3 Yu. raṇañjayoti.
 4 Po. Ma. Yu. kāye.
-------------------------------------------------
[page 273]
   [192] 5 < PTS. Thag , 55 >Āsandikuṭikaṁ katvā ogayha añjanāvanaṁ
           tisso vijjā anuppattā kataṁ buddhassa sāsananti.
                     Añjanāvaniyo thero.
   [193] 6 < PTS. Thag , 56 >Ko kuṭikāyaṁ bhikkhu kuṭikāyaṁ vītarāgo susamāhitacitto.
           Evaṁ jānāhi āvuso amoghā te kuṭikā katāti.
                      Kuṭivihārī thero.
   [194] 7 < PTS. Thag , 57 >Ayamāhu purāṇiyā kuṭikā 1- aññaṁ patthayase navaṁ kuṭiṁ
           āsaṁ kuṭiyā virājaya dukkhā bhikkhu puna navā kuṭīti.
                    Kuṭivihārī 2- thero.
   [195] 8 < PTS. Thag , 58 >Ramaṇīyā me kuṭikā saddhādeyyā manoramā
           na me attho kumārīhi yesaṁ attho tahiṁ gacchatha nāriyoti.
                     Ramaṇīyakuṭiko thero.
   [196] 9 < PTS. Thag , 59 >Saddhāyāhaṁ pabbajito araññe me kuṭikā katā
           appamatto ca ātāpī sampajāno patissatoti.
                    Kosallavihārī thero.
   [197] 10 < PTS. Thag , 60 >Te me ijjhiṁsu saṅkappā yadattho pāvisiṁ kuṭiṁ
           vijjāvimuttiṁ paccessaṁ mānānusayamujjahanti.
                       Sīvalī thero.

  *  *  *  *  *  *
  Footnote:1 Ma. Yu. kuṭi. 2 Ma. dutiyakuṭivihārī.
-------------------------------------------------
[page 274]
                          Uddānaṁ
           godhiko ca subāhu ca valliyo uttiyo isi
           añjanāvaniyo thero duve kuṭivihārino
           ramaṇīyakuṭiko thero kosallavhayasīvalīti.
                       Vaggo chaṭṭho.
                     ---------------
               Theragāthāya ekanipātassa sattamavaggo
   [198] 1 < PTS. Thag , 61 >Passati passo passantaṁ apassantañca passati
           apassanto apassantaṁ passantañca na passatīti.
                       Vappo thero.
          [199] 2 < PTS. Thag , 62 >Ekakā mayaṁ araññe viharāma
                  apaviddhaṁva vanasmiṁ dārukaṁ
                  tassa me bahukā pihayanti
                  nerayikā viya saggagāminanti.
                   Vajjiputtako 1- thero.
   [200] 3 < PTS. Thag , 63 >Cutā patanti patitā giddhā ca punarāgatā
           katakiccaṁ ratarammaṁ sukhenanvāgataṁ sukhanti.
                       Pakkho thero.
   [201] 4 < PTS. Thag , 64 >Dumavhayāya uppanno jāto paṇḍaraketunā

  *  *  *  *  *  *
  Footnote:1 mu. Yu. vajjiputto.
-------------------------------------------------
[page 275]
           Ketuhā ketunā yeva mahāketuṁ padhaṁsayīti.
                    Vimalakoṇḍañño thero.
   [202] 5 < PTS. Thag , 65 >Ukkhepakaṭavacchassa saṅkalitaṁ bahūhi vassehi
           taṁ bhāsati gahaṭṭhānaṁ sunisinno uḷārapāmojjoti.
                    Ukkhepakaṭavaccho thero.
   [203] 6 < PTS. Thag , 66 >Anusāsi mahāvīro sabbadhammāna pāragū
           tassāhaṁ dhammaṁ sutvāna vihāsiṁ santike rato 1-
           tisso vijjā anuppattā kataṁ buddhassa sāsananti.
                      Meghiyo thero.
   [204] 7 < PTS. Thag , 67 >Kilesā jhāpitā mayhaṁ bhavā sabbe samūhatā
           vikkhīṇo jātisaṁsāro natthidāni punabbhavoti.
                   Ekadhammasavaniyo thero.
   [205] 8 < PTS. Thag , 68 >Adhicetaso appamajjato munino monapathesu sikkhato
           sobhā na bhavanti tādino upasantassa sadā satīmatoti.
                     Ekudāniyo thero.
          [206] 9 < PTS. Thag , 69 >Sutvāna dhammaṁ mahato mahārasaṁ
                  sabbaññutaññāṇavarena desitaṁ
                  maggaṁ papajjiṁ amatassa pattiyā
                  so yogakkhemassa pathassa kovidoti.
                       Channo thero.

  *  *  *  *  *  *
  Footnote:1 Po. Ma. sato.
-------------------------------------------------
[page 276]
   [207] 10 < PTS. Thag , 70 >Sīlameva idha aggaṁ paññavā pana uttamo
           manussesu ca devesu sīlapaññāṇato jayanti.
                       Puṇṇo thero.
                          Uddānaṁ
           vappo ca vajjiputto ca pakkho vimalakoṇḍañño
           ukkhepakaṭavaccho ca meghiyo ekadhammiko
           ekudāniyachanno 1- ca puṇṇatthero mahabbaloti.
                      Vaggo sattamo.
                    ----------------
               Theragāthāya ekanipātassa aṭṭhamavaggo
          [208] 1 < PTS. Thag , 71 >Susukhumanipuṇatthadassinā
                  matikusalena nivātavuttinā
                  saṁsevitabuddhasīlinā
                  nibbānaṁ na hi tena dullabhanti.
                     Vacchapālo thero.
          [209] 2 < PTS. Thag , 72 >Yathā kalīro susu vaḍḍhitaggo
                  dunnikkhaso 2- hoti pasākhajāto
                  evaṁ ahaṁ bhariyāyānītāya

  *  *  *  *  *  *
  Footnote:1 Ma. ekudāniyachannā. 2 Ma. Yu. dunnikkhamo.
-------------------------------------------------
[page 277]
                  Anumañña maṁ pabbajitomhidānīti.
                      Ātumo thero.
          [210] 3 < PTS. Thag , 73 >Jiṇṇañca disvā dukkhitañca byādhitaṁ
                  matañca disvā gatamāyusaṅkhayaṁ
                  tato ahaṁ nikkhamitūna pabbajiṁ
                  pahāya kāmāni manoramānīti.
                      Māṇavo thero.
   [211] 4 < PTS. Thag , 74 >Kāmachando ca byāpādo thīnamiddhañca bhikkhuno
           uddhaccaṁ vicikicchā ca sabbasova na vijjatīti.
                      Suyāmano thero.
   [212] 5 < PTS. Thag , 75 >Sādhu suvahitānaṁ 1- dassanaṁ kaṅkhā chijjati buddhi vaḍḍhati
           bālampi karonti paṇḍitaṁ tasmā sādhu sataṁ samāgamoti.
                      Susārado thero.
   [213] 6 < PTS. Thag , 76 >Uppatantesu nipate nipatantesu uppate
           vase avasamānesu ramamānesu no rameti.
                      Piyañjaho thero.
          [214] 7 < PTS. Thag , 77 >Idaṁ pure cittamacāri cārikaṁ
                  yenicchakaṁ yatthakāmaṁ yathāsukhaṁ
                  tadajjahaṁ niggahissāmi yoniso
                  hatthiṁ pabhinnaṁ viya aṅkusaggāhoti.
                    Hatthārohaputto thero

  *  *  *  *  *  *
  Footnote:1 Ma. Yu. suvihitā.
-------------------------------------------------
[page 278]
   [215] 8 < PTS. Thag , 78 >Anekajātisaṁsāraṁ sandhāvissaṁ anibbisaṁ
           tassa me dukkhajātassa dukkhakkhandho paraddhatoti 1-.
                     Meṇḍasiro thero.
   [216] 9 < PTS. Thag , 79 >Sabbo rāgo pahīno me sabbo doso samūhato
           sabbo me vigato moho sītibhūtosmi nibbutoti 1-.
                      Rakkhito thero.
   [217] 10 < PTS. Thag , 80 >Yaṁ mayā pakataṁ kammaṁ appaṁ vā yadi vā bahuṁ
           sabbametaṁ parikkhīṇaṁ natthidāni punabbhavoti.
                       Uggo thero.
                          Uddānaṁ
           vacchapālo ca yo thero ātumo māṇavo isi
           suyāmano susārado thero yo ca piyañjaho
           ārohaputto meṇḍasiro rakkhito uggasavhayoti.
                      Vaggo aṭṭhamo.
                    ----------------
               Theragāthāya ekanipātassa navamavaggo
   [218] 1 < PTS. Thag , 81 >Yaṁ mayā pakataṁ pāpaṁ pubbe aññāsu jātisu
           idheva taṁ vedaniyaṁ vatthu aññaṁ na vijjatīti.
                     Samitigutto thero.

  *  *  *  *  *  *
  Footnote:1 Ma. Yu. aparaddho.
-------------------------------------------------
[page 279]
   [219] 2 < PTS. Thag , 82 >Yena yena subhikkhāni sivāni abhayāni ca
           tena puttaka gacchassu mā sokā pahato bhavāti.
                      Kassapo thero.
   [220] 3 < PTS. Thag , 83 >Sīhappamatto vihara rattindivamatandito
           bhāvehi kusalaṁ dhammaṁ jaha sīghaṁ samussayanti.
                       Sīho thero.
   [221] 4 < PTS. Thag , 84 >Sabbarattiṁ supitvāna divā saṅgaṇike rato
           kudāssu nāma dummedho dukkhassantaṁ karissatīti.
                       Nīto thero.
   [222] 5 < PTS. Thag , 85 >Cittanimittassa kovido pavivekarasaṁ vijāniya
           jhāyaṁ nipako patissato adhigaccheyya sukhaṁ nirāmisanti.
                      Sunāgo thero.
          [223] 6 < PTS. Thag , 86 >Ito bahiddhā puthuaññavādinaṁ
                  maggo na nibbānagamo yathā ayaṁ
                  itissu saṅghaṁ bhagavānusāsati
                  satthā sayaṁ pāṇitaleva dassayanti.
                      Nāgito thero.
   [224] 7 < PTS. Thag , 87 >Khandhā diṭṭhā yathābhūtaṁ bhavā sabbe padālitā
           vikkhīṇo jātisaṁsāro natthidāni punabbhavoti.
                     Paviṭṭho 1- thero.

  *  *  *  *  *  *
  Footnote:1 Po. saviṭṭho.
-------------------------------------------------
[page 280]
   [225] 8 < PTS. Thag , 88 >Asakkhiṁ vata attānaṁ uddhātuṁ udakā thalaṁ
           vuyhamāno mahoghova 1- saccāni paṭivijjhahanti
                       ajjuno thero.
   [226] 9 < PTS. Thag , 89 >Uttiṇṇā paṅkā palipā pātālā parivajjitā
           mutto oghā ca ganthā ca sabbe mānā visaṁhatāti.
                      Devasabho thero.
   [227] 10 < PTS. Thag , 90 >Pañcakkhandhā pariññātā tiṭṭhanti chinnamūlakā
           vikkhīṇo jātisaṁsāro natthidāni punabbhavoti.
                      Sāmidatto thero.
                          Uddānaṁ
           thero samitigutto ca kassapo sīhasavhayo
           nīto sunāgo nāgito paviṭṭho ajjuno isi
           devasabho ca yo thero sāmidatto mahabbaloti.
                       Vaggo navamo.
                    ----------------
               Theragāthāya ekanipātassa dasamavaggo
   [228] 1 < PTS. Thag , 91 >Na tathāmataṁ satarasaṁ sudhannaṁ yaṁ mayajja paribhuttaṁ
           aparimitadassinā gotamena buddhena desito dhammoti.
                     Paripuṇṇako thero.

  *  *  *  *  *  *
  Footnote:1 Ma. Yu. mahogheva.
-------------------------------------------------
[page 281]
   [229] 2 < PTS. Thag , 92 >Yassāsavā parikkhīṇā āhāre ca anissito
           suññato animitto ca vimokkho yassa gocaro
           ākāseva sakuntānaṁ padantassa duranvayanti.
                       Vijayo thero.
   [230] 3 < PTS. Thag , 93 >Dukkhā kāmā eraka na sukhā kāmā eraka
           yo kāme kāmayati dukkhaṁ so kāmayati eraka
           yo kāme na kāmayati dukkhaṁ so na kāmayati erakāti.
                      Erako thero.
   [231] 4 < PTS. Thag , 94 >Namo hi tassa bhagavato sakyaputtassa sirīmato
           tenāyaṁ aggaputtena 1- aggadhammo sudesitoti.
                      Mettaji thero.
   [232] 5 < PTS. Thag , 95 >Andhohaṁ hatanettosmi kantāraddhāna pakkhanto 2-
           sayamānopi gamissaṁ 3- na sahāyena pāpenāti.
                     Cakkhupālo thero.
   [233] 6 < PTS. Thag , 96 >Ekaṁ pupphaṁ cajitvāna asītivassakoṭiyo 4-
           saggesu paricāretvā sesakenamhi nibbutoti.
                     Khaṇḍasumano thero.
   [234] 7 < PTS. Thag , 97 >Hitvā satapalaṁ kaṁsaṁ sovaṇṇaṁ satarājikaṁ
           aggahiṁ mattikāpattaṁ idaṁ dutiyābhisecananti.
                       Tisso thero.

  *  *  *  *  *  *
  Footnote:1 Ma. Yu. aggapattena. 2 Sī. Yu. pakkhanno. Ma. pakkhando.
 3 Ma. Yu. gacchissaṁ. 4 Sī. Yu. asītiṁ vassakoṭiyo.
-------------------------------------------------
[page 282]
   [235] 8 < PTS. Thag , 98 >Rūpaṁ disvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati
           tassa vaḍḍhanti āsavā bhavamūlopagāminoti.
                       Abhayo thero.
   [236] 9 < PTS. Thag , 99 >Saddaṁ sutvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati
           tassa vaḍḍhanti āsavā saṁsāraṁ upagāminoti.
                      Uttiyo thero.
  [237] 10 < PTS. Thag , 100 >Sammappadhānasampanno satipaṭṭhānagocaro
           vimuttikusumasañchanno parinibbāyissatyanāsavoti 1-.
                      Devasabho thero.
                          Uddānaṁ
           paripuṇṇako ca vijayo erako mettajī muni
           cakkhupālo khaṇḍasumano tisso abhayo ca 2-
           uttiyo mahāpañño thero devasabhopi cāti.
                       Vaggo dasamo.
                     ---------------
             Theragāthāya ekanipātassa ekādasamavaggo
          [238] 1 < PTS. Thag , 101 >Hitvā gihitvaṁ 3- anavositatto
                  mukhanaṅgalī odariko kusīto

  *  *  *  *  *  *
  Footnote:1 Ma. Yu. parinibbissatyanāsavoti. 2 Ma. tisuso ca abhayo tathā. 3 Ma. gihittaṁ.
-------------------------------------------------
[page 283]
                  Mahāvarāhova nivāpapuṭṭho
                  punappunaṁ gabbhamupeti mandoti.
                   Belaṭṭhakāni 1- thero.
   [239] 2 < PTS. Thag , 102 >Mānena vañcitāse saṅkhāresu saṅkilissamānāse
           lābhālābhena mathitā samādhiṁ nādhigacchantīti.
                      Setuccho thero.
   [240] 3 < PTS. Thag , 103 >Nāhaṁ etena atthiko sukhito dhammarasena tappito
           pitvāna rasaggamuttamaṁ na ca kāhāmi rasena 2- santhavanti.
                      Bandhuro thero.
   [241] 4 < PTS. Thag , 104 >Lahuko vata me kāyo phuṭṭho ca pītisukhena vipulena
           tūlamiva eritaṁ mālutena pilavativa me kāyoti.
                       Khitako thero.
   [242] 5 < PTS. Thag , 105 >Ukkaṇṭhitopi na vase ramamānopi pakkame
           na tvevānatthasahitaṁ vase vāsaṁ vicakkhaṇoti.
                     Malitavambho thero.
   [243] 6 < PTS. Thag , 106 >Sataliṅgassa atthassa satalakkhaṇadhārino
           ekaṅgadassī dummedho satadassī ca paṇḍitoti.
                     Suhemanto thero.
   [244] 7 < PTS. Thag , 107 >Pabbajiṁ tulayitvāna agārasmā anagāriyaṁ

  *  *  *  *  *  *
  Footnote:1 Ma. Yu. belaṭṭhāniko. 2 Ma. Yu. visena.
-------------------------------------------------
[page 284]
           Tisso vijjā anuppattā kataṁ buddhassa sāsananti.
                    Dhammasaṁvaro 1- thero.
   [245] 8 < PTS. Thag , 108 >Sa vīsaṁvassasatiko pabbajiṁ anagāriyaṁ
           tisso vijjā anuppattā kataṁ buddhassa sāsananti.
                    Dhammasaṭapituthero 2-.
          [246] 9 < PTS. Thag , 109 >Na nūnāyaṁ paramahitānukampino
                  rahogato anuvigaṇeti sāsanaṁ
                  tathā hayaṁ vīharati pākatindriyo
                  migī yathā taruṇajātikā vaneti.
                     Saṅgharakkhito thero.
         [247] 10 < PTS. Thag , 110 >Nagā nagaggesu susaṁvirūḷhā
                  udaggameghena navena sittā
                  vivekakāmassa araññasaññino
                  janeti bhiyyo usabhassa kalyatanti.
                       Usabho thero.
                          Uddānaṁ
           belaṭṭhakāni 3- setuccho bandhuro khitako isi
           malitavambho suhemanto dhammasaṁvaro 4- dhammasaṭapitā

  *  *  *  *  *  *
  Footnote:1 Ma. Yu. dhammasavo. 2 dhammasavapitutherotipi. 3 Ma. belaṭṭhāniko. 4 Ma. Yu.
 dhammasavo dhammasavapitā.
-------------------------------------------------
[page 285]
           Saṅgharakkhitatthero ca usabho ca mahāmunīti.
                     Vaggo ekādasamo.
                     ---------------
              Theragāthāya ekanipātassa dvādasamavaggo
          [248] 1 < PTS. Thag , 111 >Duppabbajjaṁ ve duradhivāsā gehā
                  dhammo gambhīro duradhigamā bhogā
                  kicchā vutti no itarītareneva
                  yuttaṁ cintetuṁ satatamaniccatanti.
                      Jento thero.
   [249] 2 < PTS. Thag , 112 >Tevijjohaṁ mahājhāyī cetosamathakovido
           sadattho me anuppatto kataṁ buddhassa sāsananti.
                     Vacchagotto thero.
   [250] 3 < PTS. Thag , 113 >Acchodikā puthusilā gonaṅgulamigāyutā
           ambusevālasañchannā te selā ramayanti manti.
                     Vanavaccho thero.
   [251] 4 < PTS. Thag , 114 >Kāyaduṭṭhullagaruno hiyyamānamhi jīvite
           sarīrasukhagiddhassa kuto samaṇasādhutāti.
                     Adhimutto thero.
   [252] 5 < PTS. Thag , 115 >Esāvahiyyase pabbatena bahukuṭajasallarikena 1-

  *  *  *  *  *  *
  Footnote:1 Ma. Yu. bahukuṭajasallakikena.
-------------------------------------------------
[page 286]
           Nesādakena girinā yasassinā paricchadenāti.
                     Mahānāmo thero.
   [253] 6 < PTS. Thag , 116 >Cha phassāyatane hitvā guttadvāro susaṁvuto
           aghamūlaṁ vametvāna 1- patto me āsavakkhayoti.
                   Pārāpariyo 2- thero.
   [254] 7 < PTS. Thag , 117 >Suvilitto suvasano sabbābharaṇabhūsito
           tisso vijjā ajjhagamiṁ kataṁ buddhassa sāsananti.
                       Yaso thero.
           [255] 8 < PTS. Thag , 118 >Abhisatthova 3- nipatti vayo
                   rūpaṁ aññamiva tatheva santaṁ
                   tasseva sato avippavasato
                   aññasseva sarāmi attānanti.
                      Kimbilo thero.
           [256] 9 < PTS. Thag , 119 >Rukkhamūlagahanaṁ pasakkhiya 4-
                   nibbānaṁ hadayasmiṁ opiya 5-
                   jhāya gotama mā ca pamādo
                   kinte biḷibiḷikā karissatīti.
                     Vajjiputto thero.
   [257] 10 < PTS. Thag , 120 >Pañcakkhandhā pariññātā tiṭṭhanti chinnamūlakā

  *  *  *  *  *  *
  Footnote:1 Ma. Yu. vamitvāna. 2 Po. pārāsiriyo. Ma. pārāsariyo. 3 Po. Ma. abhisatto.
 4 Po. Ma. Yu. pasakkiya. 5 Yu. osiya.
-------------------------------------------------
[page 287]
           Dukkhakkhayo anuppatto patto me āsavakkhayoti.
                      Isidatto thero.
                          Uddānaṁ
           jento ca vacchagotto ca vaccho ca nāgasavhayo 1-
           adhimutto mahānāmo pārāpariyo yasopi ca
           kimbilo vajjiputto ca isidatto mahāyasoti.
                     Dvādasamo vaggo.
                      Tatruddānaṁ bhavati.
           Vīsuttarasataṁ therā katakiccā anāsavā
           ekakeva nipātamhi susaṅgītā mahesibhīti.
                     Ekanipāto niṭṭhito
                       -----------
                         dukanipāto
                theragāthāya dukanipātassa paṭhamavaggo
   [258] 1 < PTS. Thag , 121 >Natthi koci bhavo nicco saṅkhārā vāpi sassatā
           uppajjanti ca te khandhā cavanti aparāparaṁ.
           Etamādīnavaṁ ñatvā bhavenamhi anatthiko
           nissaṭo sabbakāmehi patto me āsavakkhayoti.
 Itthaṁ sudaṁ āyasmā uttaro thero gāthāyo abhāsitthāti.

  *  *  *  *  *  *
  Footnote:1 Yu. vanapavhayo. Ma. vanasavhayo.
-------------------------------------------------
[page 288]
   [259] 2 < PTS. Thag , 123 >Nayidaṁ anayena jīvitaṁ nāhāro hadayassa santiko
           āhāraṭṭhitiko samussayo iti disvāna carāmi esanaṁ.
           Paṅkoti hi naṁ avedayuṁ 1- yāyaṁ vandanapūjanā kulesu
           sukhumaṁ sallaṁ durubbahaṁ sakkāro kāpurisena dujjahoti.
 Itthaṁ sudaṁ āyasmā piṇḍolabhāradvājo thero gāthāyo abhāsitthāti.
   [260] 3 < PTS. Thag , 125 >Makkaṭo pañcadvārāyaṁ kuṭikāyaṁ pasakkhiya 2-
           dvārena anupariyeti ghaṭṭayanto muhuṁ muhuṁ.
           Tiṭṭha makkaṭa mā dhāvi na hi te taṁ yathā pure
           niggahitosi paññāya neva 3- dūraṁ gamissasīti.
                      Valliyo thero.
   [261] 4 < PTS. Thag , 127 >Tiṇṇaṁ me tālapattānaṁ gaṅgātīre kuṭī katā
           chavasittova me patto paṁsukūlañca cīvaraṁ.
           Dvinnaṁ antaravassānaṁ ekavācā me bhāsitā
           tatiye antaravassamhi tamokkhandho padālitoti.
                     Gaṅgātīriyo thero.
   [262] 5 < PTS. Thag , 129 >Api ce hoti tevijjo maccuhāyī anāsavo
           appaññātoti naṁ bālā avajānanti ajānakā 4-.
           Yo ca kho annapānassa lābhī hotīdha puggalo
           pāpadhammopi ce hoti so nesaṁ hoti sakkatoti.
                       Ajino thero.

  *  *  *  *  *  *
  Footnote:1 Ma. pavedayuṁ. 2 Po. Ma. Yu. pasakkiya. 3 Yu. neto. 4 Ma. Yu. ajānatā.
-------------------------------------------------
[page 289]
   [263] 6 < PTS. Thag , 131 >Yadāhaṁ dhammamassosiṁ bhāsamānassa satthuno
           na kaṅkhamabhijānāmi sabbaññū aparājite
           satthavāhe mahāvīre sārathīnaṁ varuttame
           magge paṭipadāyaṁ vā kaṅkhā mayhaṁ na vijjatīti.
                      Meḷajino thero.
   [264] 7 < PTS. Thag , 133 >Yathā agāraṁ ducchannaṁ vuṭṭhi samativijjhati
           evaṁ abhāvitaṁ cittaṁ rāgo samativijjhati.
           Yathā agāraṁ succhannaṁ vuṭṭhi na samativijjhati.
           Evaṁ subhāvitaṁ cittaṁ rāgo na samativijjhatīti.
                       Rādho thero.
   [265] 8 < PTS. Thag , 135 >Khīṇā hi mayhaṁ jāti vusitaṁ jinasāsanaṁ
           pahīno jālasaṅkhāto bhavanetti samūhatā.
           Yassatthāya pabbajito agārasmā anagāriyaṁ
           so me attho anuppatto sabbasaṁyojanakkhayoti.
                      Surādho thero.
   [266] 9 < PTS. Thag , 137 >Sukhaṁ supanti munayo ye itthīsu na bajjhare
           sadā ve rakkhitabbāsu yāsu saccaṁ sudullabhaṁ.
           Vadhaṁ carimha te kāma anaṇādāni te mayaṁ
           gacchāmadāni nibbānaṁ yattha gantvā na socatīti.
                      Gotamo thero.
-------------------------------------------------
[page 290]
  [267] 10 < PTS. Thag , 139 >Pubbe hanati attānaṁ pacchā hanati so pare
           suhataṁ hanti attānaṁ vītaṁseneva pakkhimā.
           Na brāhmaṇo bahivaṇṇo antovaṇṇo hi brāhmaṇo
           yasmiṁ pāpāni kammāni sa ve kaṇho sujampatīti.
                        Vasabho thero.
                          Uddānaṁ
           uttaro ceva piṇḍolo valliyo tīriyo isi
           ajino ca meḷajino rādho surādho gotamopi ca
           vasabhena ime honti dasa therā mahiddhikāti.
                        Vaggo paṭhamo.
                      ---------------
                  Theragāthāya dukanipātassa dutiyavaggo
   [268] 1 < PTS. Thag , 141 >Sussūsā sutavaḍḍhanī sutaṁ paññāya vaḍḍhanaṁ
           paññāya atthaṁ jānāti ñāto attho sukhāvaho.
                     Sevetha pantāni senāsanāni
                     careyya saṁyojanavippamokkhaṁ
                     sace ratiṁ nādhigaccheyya tattha
                     saṅghe vase rakkhitatto satīmāti.
                         Mahācundo thero.
   [269] 2 < PTS. Thag , 143 >Ye [1]- kho te veghamissena 2- nānatthena ca kammunā
           manusse uparundhanti pharusupakkamā janā

  *  *  *  *  *  *
  Footnote:1 katthaci casaddo dissati. 2 Ma. veṭhamissena.
-------------------------------------------------
[page 291]
           Tepi tatheva kīranti na hi kammaṁ panassati.
           Yaṁ karoti naro kammaṁ kalyāṇaṁ yadi pāpakaṁ
           tassa tasseva dāyādo yaṁ yaṁ kammaṁ pakubbatīti.
                      Jotidāso thero.
  [270] 3 < PTS. Thag , 145 >Accayanti ahorattā jīvitaṁ uparujjhati
           āyu khīyati maccānaṁ kunnadīnaṁva odakaṁ.
           Atha pāpāni kammāni karaṁ bālo na bujjhati
           pacchāssa kaṭukaṁ hoti vipāko hissa pāpakoti.
                     Heraññakāni thero.
  [271] 4 < PTS. Thag , 147 >Parittaṁ dārumāruyha yathā sīde mahaṇṇave
           evaṁ kusītamāgamma sādhujīvīpi sīdati.
           Tasmā taṁ parivajjeyya kusītaṁ hīnavīriyaṁ
           vivittehi ariyehi pahitattehi jhāyihi
           niccaṁ āraddhaviriyehi paṇḍitehi sahāvaseti.
                      Somamitto thero.
  [272] 5 < PTS. Thag , 149 >Jano janasmiṁ sambandho janamevassito jano
           jano janena heṭhiyati heṭheti ca jano janaṁ.
           Ko hi tassa janenattho janena janitena vā
           janaṁ ohāya gaccheyya 1- heṭhayitvā bahuṁ jananti.
                      Sabbamitto thero.

  *  *  *  *  *  *
  Footnote:1 Ma. Yu. gacchan-taṁ.
-------------------------------------------------
[page 292]
          [273] 6 < PTS. Thag , 151 >Kāḷī itthī brahatī dhaṅkarūpā
                  satthiñca bhetvā aparañca satthiṁ
                  bāhañca bhetvā aparañca bāhuṁ 1-
                  sīsañca bhetvā dadhithālakaṁva
                  esā nisinnā abhisandahitvā 2-.
                  Yo ve avidvā upadhiṁ karoti
                  punappunaṁ dukkhamupeti mando
                  tasmā pajānaṁ upadhiṁ na kayirā
                  māhaṁ puna bhinnasiro sayissanti.
                     Mahākālo thero.
   [274] 7 < PTS. Thag , 153 >Bahū sapatte labhati muṇḍo saṅghāṭipāruto
           lābhī annassa pānassa vatthassa sayanassa ca.
           Etamādīnavaṁ ñatvā sakkāresu mahabbhayaṁ
           appalābho anavassuto sato bhikkhu paribbajeti.
                       Tisso thero.
  [275] 8 < PTS. Thag , 155 >Pācīnavaṁsadāyamhi sakyaputtā sahāyakā
           pahāyanappake bhoge uñchāpattāgate ratā
           āraddhaviriyā pahitattā niccaṁ daḷhaparakkamā
           ramanti dhammaratiyā hitvāna lokiyaṁ ratinti.
                      Kimbilo thero.

  *  *  *  *  *  *
  Footnote:1 Ma. bāhaṁ. 2 Yu. abhisaddahitvā.
-------------------------------------------------
[page 293]
   [276] 9 < PTS. Thag , 157 >Ayonisomanasīkārā maṇḍanaṁ anuyuñjisaṁ
           uddhato capalo cāsiṁ kāmarāgena aṭṭito.
           Upāyakusalenāhaṁ buddhenādiccabandhunā
           yoniso paṭipajjitvā bhave cittaṁ udabbahinti.
                       Nando thero.
   [277] 10 < PTS. Thag , 159 >Pare ca naṁ pasaṁsanti attā ce asamāhito
           moghaṁ pare pasaṁsanti attā hi asamāhito.
           Pare ca naṁ garahanti attā ce susamāhito
           moghaṁ pare garahanti attā hi susamāhitoti.
                       Sirimā thero.
                          Uddānaṁ
           cundo ca jotidāso ca thero heraññakāni yo 1-
           somamitto sabbamitto kālo tisso ca kimbilo
           nando ca sirimā ceva dasa therā mahiddhikāti.
                       Vaggo dutiyo.
                     ---------------
                Theragāthāya dukanipātassa tatiyavaggo
   [278] 1 < PTS. Thag , 161 >Khandhā mayā pariññātā taṇhā me susamūhatā
           bhāvitā mama bojjhaṅgā patto me āsavakkhayo.

  *  *  *  *  *  *
  Footnote:1 Ma. ca.
-------------------------------------------------
[page 294]
           Sohaṁ khandhe pariññāya abbhahitvāna 1- jāliniṁ
           bhāvayitvāna bojjhaṅge nibbāyissaṁ anāsavoti.
                       Uttaro thero.
   [279] 2 < PTS. Thag , 163 >Panādo nāma so rājā yassa yūpo suvaṇṇiyo 2-
           tiriyaṁ soḷasubbedho 3- uccamāhu 4- sahassadhā.
           Sahassakaṇḍo satageṇḍu 5- dhajālu haritāmayo
           anaccuṁ tattha gandhabbā chasahassāni sattadhāti.
                       Bhaddaji thero.
   [280] 3 < PTS. Thag , 165 >Satimā paññavā bhikkhu āraddhabalavīriyo
           pañca kappasatānāhaṁ ekarattiṁ anussariṁ.
           Cattāro satipaṭṭhāne satta aṭṭha ca bhāvayaṁ
           pañca kappasatānāhaṁ ekarattiṁ anussarinti.
                      Sobhito thero.
   [281] 4 < PTS. Thag , 167 >Yaṁ kiccaṁ daḷhaviriyena yaṁ kiccaṁ bodhumicchatā
           karissaṁ nāvarajjhissaṁ passa viriyaṁ parakkamaṁ.
           Tvañca me maggamakkhāhi añjasaṁ amatogadhaṁ
           ahaṁ monena monissaṁ gaṅgāsotova sāgaranti.
                       Valliyo thero.
   [282] 5 < PTS. Thag , 169 >Kese me olikhissanti kappako upasaṅkami

  *  *  *  *  *  *
  Footnote:1 Ma. Yu. abbahitvāna. 2 Po. suvaṇṇamayo. Ma. Yu. suvaṇṇako. 3 Sī.
 Yu. soḷasapabbedho. 4 Po. Ma. Yu. ubbhamāhu. 5 Yu. sahassakaṇḍu satabheṇḍu.
-------------------------------------------------
[page 295]
           Tato ādāsamādāya sarīraṁ paccavekkhisaṁ.
           Tuccho kāyo adissittha andhakāre 1- tamo byagā 2-
           sabbe coḷā samucchinnā natthidāni punabbhavoti.
                      Vītasoko thero.
   [283] 6 < PTS. Thag , 171 >Pañca nīvaraṇe hitvā yogakkhemassa pattiyā
           dhammādāsaṁ gahetvāna ñāṇadassanamattano
           paccavekkhiṁ imaṁ kāyaṁ sabbaṁ santarabāhiraṁ
           ajjhattañca bahiddhā ca tuccho kāyo adissathāti.
                     Puṇṇamāso thero.
   [284] 7 < PTS. Thag , 173 >Yathāpi bhaddo ājañño khalitvā patitiṭṭhati
           bhiyyo laddhāna saṁvegaṁ adīno vahate dhuraṁ
           evaṁ dassanasampannaṁ sammāsambuddhasāvakaṁ
           ājāniyaṁ maṁ dhāretha puttaṁ buddhassa orasanti.
                      Nandako thero.
   [285] 8 < PTS. Thag , 175 >Ehi nandaka gacchāma upajjhāyassa santikaṁ
           sīhanādaṁ nadissāma buddhaseṭṭhassa sammukhā.
           Yāya no anukampāya amhe pabbājayī muni
           so no attho anuppatto sabbasaṁyojanakkhayoti.
                     Bhārato 3- thero.

  *  *  *  *  *  *
  Footnote:1 Ma. andhakāro. 2 Po. byago. 3 Ma. Yu. bharato.
-------------------------------------------------
[page 296]
   [286] 9 < PTS. Thag , 177 >Nadanti evaṁ sappaññā sīhāva girigabbhare
           dhīrā 1- vijitasaṅgāmā jetvā māraṁ savāhanaṁ 2-.
           Satthā ca pariciṇṇo me dhammo saṅgho ca pūjito
           ahañca citto 3- sumano puttaṁ disvā anāsavanti.
                       Bhāradvājo thero.
   [287] 10 < PTS. Thag , 179 >Upāsitā sappurisā sutā dhammā abhiṇhaso
           sutvāna paṭipajjissaṁ añjasaṁ amatogadhaṁ.
           Bhavarāgahatassa me sato bhavarāgo puna me na vijjati
           na cāhu na ca me bhavissati na ca me etarahipi 4- vijjatīti.
                     Kaṇhadinno thero.
                          Uddānaṁ
           uttaro bhaddaji thero sobhito valliyo isi
           vītasoko ca so thero puṇṇamāso ca nandako
           bhārato 5- bhāradvājo ca kaṇhadinno mahāmunīti.
                       Vaggo tatiyo.
                     ---------------
               Theragāthāya dukanipātassa catutthavaggo
   [288] 1 < PTS. Thag , 181 >Yato ahaṁ pabbajitvā 6- sammāsambuddhasāsane
           vimuccamāno uggacchiṁ kāmadhātuṁ upaccagaṁ.

  *  *  *  *  *  *
  Footnote:1 Ma. Yu. vīrā. 2 Ma. savāhaniṁ. 3 Ma. Yu. vitto. 4 Ma. pisaddo natthi.
 5 Ma. Yu. bharato. 6 Ma. Yu. pabbajito.
-------------------------------------------------
[page 297]
           Brahmuno pekkhamānassa tato cittaṁ vimucci me
           akuppā me vimuttīti sabbasaṁyojanakkhayāti.
                       Migasiro thero.
   [289] 2 < PTS. Thag , 183 >Aniccāni gahakāni tattha tattha punappunaṁ
           gahakāraṁ gavesanto dukkhā jāti punappunaṁ.
           Gahakāraka diṭṭhosi puna gehaṁ na kāhasi
         sabbā te phāsukā bhaggā 1- thūṇirā ca padālitā
           vimariyādikataṁ cittaṁ idheva vidhamissatīti.
                       Sivako thero.
   [290] 3 < PTS. Thag , 185 >Arahaṁ sugato loke vātehābādhito muni
           sace uṇhodakaṁ atthi munino dehi brāhmaṇa.
           Pūjito pūjaneyyānaṁ sakkareyyāna sakkato
           apacito apacineyyānaṁ 1- tassa icchāmi hātaveti.
                      Upavāṇo thero.
          [291] 4 < PTS. Thag , 187 >Diṭṭhā mayā dhammadharā upāsakā
                  kāmā aniccā iti bhāsamānā
                  sā rattarattā maṇikuṇḍalesu
                  puttesu dāresu ca te apekkhā.
                  Addhāna jānanti yato 2- ca dhammaṁ

  *  *  *  *  *  *
  Footnote:1 Ma. paceyyānaṁ. 2 Yu. yathāva dhammaṁ.
-------------------------------------------------
[page 298]
                  Kāmā aniccā iti cāpi āhu
                  rāgañca tesaṁ na balatthi chettuṁ
                  tasmā sitā puttadāraṁ dhanañcāti.
                      Isidinno thero.
          [292] 5 < PTS. Thag , 189 >Devo ca vassati devo ca gaḷagaḷāyati
                  ekako cāhaṁ bherave bile viharāmi
                  tassa mayhaṁ ekakassa bherave bile viharato
                  natthi bhayaṁ vā chambhitattaṁ vā lomahaṁso vā.
           Dhammatā mamesā yassa me ekakassa bherave bile
           viharato natthi bhayaṁ vā chambhitattaṁ vā lomahaṁso vāti.
                    Sambulakaccāno thero.
   [293] 6 < PTS. Thag , 191 >Kassa selūpamaṁ cittaṁ ṭhitaṁ nānupakampati
           virattaṁ rajanīyesu kuppanīye na kuppati.
           Yassevaṁ bhāvitaṁ cittaṁ kuto taṁ dukkhamessati.
           Mama selūpamaṁ cittaṁ ṭhitaṁ nānupakampati
           virattaṁ rajanīyesu kuppanīye na kuppati.
           Mamevaṁ bhāvitaṁ cittaṁ kuto maṁ dukkhamessatīti.
                     Khitako 1- thero.
   [294] 7 < PTS. Thag , 193 >Na tāva supituṁ hoti ratti nakkhattamālinī
           paṭijaggitumevesā ratti hoti vijānatā.

  *  *  *  *  *  *
  Footnote:1 Ma. nitako.
-------------------------------------------------
[page 299]
           Hatthikkhandhāvapatitaṁ kuñjaro ce anukkame
           saṅgāme me mataṁ seyyo yañce jīve parājitoti.
                Soṇo poṭiriyaputto 1- thero.
   [295] 8 < PTS. Thag , 195 >Pañca kāmaguṇe hitvā piyarūpe manorame
           saddhāya gharā nikkhamma 2- dukkhassantakaro bhave.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi sampajāno patissatoti.
                       Nisabho thero.
   [296] 9 < PTS. Thag , 197 >Ambapallavasaṅkāsaṁ aṁse katvāna cīvaraṁ
           nisinno hatthigīvāyaṁ gāmaṁ piṇḍāya pāvisiṁ.
           Hatthikkhandhato oruyha saṁvegaṁ alabhiṁ tadā
           sohaṁ ditto tadā santo patto me āsavakkhayoti.
                       Usabho thero.
         [297] 10 < PTS. Thag , 199 >Ayamiti kappaṭo kappaṭakuro
                  acchāya accaṁbharāya 3-
                  amataghaṭikāyaṁ dhammakaṭapatto 4-
                  kaṭapadaṁ jhānāni ocetuṁ.
                  Mā kho tvaṁ kappaṭa pacālesi
                  mā taṁ 5- upakaṇṇakamhi 6- tāḷessaṁ

  *  *  *  *  *  *
  Footnote:1 Po. giriputto. 2 Yu. saddhāya abhinikkhamma. 3 Ma. Yu. atibharitāya.
 4 Ma. Yu. dhammakaṭamatto. 5 Ma. tvaṁ. 6 Ma. upakaṇṇamhi.
-------------------------------------------------
[page 300]
                  Na hi tvaṁ kappaṭa mattamaññāsi
                  saṅghamajjhamhi pacalāyamānoti.
                     Kappaṭakuro thero.
                          Uddānaṁ
           migasiro sivako ca upavāṇo ca paṇḍito
           isidinno ca kaccāno khitako ca mahāvasī
           poṭiriyaputto nisabho usabho kappaṭakuroti.
                      Vaggo catuttho.
                    ----------------
               Theragāthāya dukanipātassa pañcamavaggo
   [298] 1 < PTS. Thag , 201 >Aho buddhā aho dhammā aho no satthu sampadā
           yattha etādisaṁ dhammaṁ sāvako sacchikāhiti.
           Asaṅkheyyesu kappesu sakkāyādhigatā ahuṁ
           tesamayaṁ pacchimako carimoyaṁ samussayo
           jātimaraṇasaṁsāro natthidāni punabbhavoti.
                   Kumārakassapo thero.
   [299] 2 < PTS. Thag , 203 >Yo have daharo bhikkhu yuñjati buddhasāsane
           jāgaro 1- sa hi suttesu amoghantassa jīvitaṁ.

  *  *  *  *  *  *
  Footnote:1 Sī. Yu. patisuttesu.
-------------------------------------------------
[page 301]
           Tasmā saddhañca sīlañca pasādaṁ dhammadassanaṁ
           anuyuñjetha medhāvī saraṁ buddhāna sāsananti.
                     Dhammapālo thero.
          [300] 3 < PTS. Thag , 205 >Kassindriyāni 1- samathaṁ gatāni
                  assā yathā sārakinā sudantā
                  pahīnamānassa anāsavassa
                  devāpi tassa pihayanti tādino.
                  Mayhindriyāni samathaṁ gatāni
                  assā yathā sārathinā sudantā
                  pahīnamānassa anāsavassa
                  devāpi mayhaṁ pihayanti tādinoti.
                     Brahmāli thero.
   [301] 4 < PTS. Thag , 207 >Chavipāpaka cittabhaddaka mogharāja satataṁ samāhito
           hemantikasītakālarattiyo bhikkhu tvaṁsi kathaṁ karissasi.
           Sampannasassā magadhā kevalā iti me sutaṁ
           palālacchannako seyyaṁ yathaññe sukhajīvinoti.
                     Mogharājā thero.
          [302] 5 < PTS. Thag , 209 >Na ukkhipe no ca parikkhipe pare
                  na okkhipe pāragataṁ na eraye

  *  *  *  *  *  *
  Footnote:1 yassindriyānītipi pāṭho.
-------------------------------------------------
[page 302]
                  Na cattavaṇṇaṁ parisāsu byāhare
                  anuddhato sammitabhāṇi subbato.
           Susukhumanipuṇatthadassinā matikusalena nivātavuttinā
           saṁsevitabuddhasīlinā nibbānaṁ na hi tena dullabhanti.
                 Visākho pañcālīputto thero.
          [303] 6 < PTS. Thag , 211 >Nadanti morā susikhā supekhuṇā
                  sunīlagīvā sumukhā sugajjino
                  susaddalā cāpi mahāmahī ayaṁ
                  subyāpitambu suvalāhakaṁ nabhaṁ.
                  Sukallarūpo sumanassa jhāyitaṁ
                  sunikkamo 1- sādhu subuddhasāsane
                  susukkasukkaṁ nipuṇaṁ sududdasaṁ
                  phusāhi taṁ uttamamaccutaṁ padanti.
                       Cūḷako thero.
   [304] 7 < PTS. Thag , 213 >Nandamānāgataṁ cittaṁ sūlamāthopamānakaṁ
           tena teneva vajasi yena sūlaṁ kaliṅgaraṁ.
           Tāhaṁ citta kaliṁ brūmi taṁ brūmi cittadubbhakaṁ
           satthā te dullabho laddho mānatthe maṁ niyojayīti.
                      Anūpamo thero.

  *  *  *  *  *  *
  Footnote:1 Yu. sunikkhamo.
-------------------------------------------------
[page 303]
   [305] 8 < PTS. Thag , 215 >Saṁsaraṁ dīghamaddhānaṁ gatīsu parivattisaṁ
           apassaṁ ariyasaccāni andhabhūto puthujjano.
           Tassa me appamattassa saṁsārā vinaḷīkatā
           sabbā gatī samucchinnā natthidāni punabbhavoti.
                      Vajjito thero.
   [306] 9 < PTS. Thag , 217 >Assatthe haritobhāse saṁvirūḷhamhi pādape
           ekaṁ buddhagataṁ saññaṁ alabhitthaṁ patissato.
           Ekattiṁse ito kappe yaṁ saññaṁ alabhiṁ tadā
           tassā saññāya vāhasā patto me āsavakkhayoti.
                      Sandhito thero.
                          Uddānaṁ
           kumārakassapo thero dhammapālo ca brahmāli
           mogharājā visākho ca cūḷako ca anūpamo
           vajjito sandhito thero kilesarajavāhanoti.
                      Vaggo pañcamo.
           Tathā dukanipātamhi navuti ceva aṭṭha ca
           therā ekūnapaññāsaṁ bhāsitā nayakovidā.
                     Dukanipāto niṭṭhito.
                   -------------------
-------------------------------------------------
[page 304]
                    Theragāthāya tikanipāto
   [307] 1 < PTS. Thag , 219 >Ayonisuddhimanvesaṁ aggiṁ paricariṁ vane
           suddhimaggaṁ ajānanto akāsiṁ aparaṁ 1- tapaṁ.
           Taṁ sukhena sukhaṁ laddhaṁ passa dhammasudhammataṁ
           tisso vijjā anuppattā kataṁ buddhassa sāsanaṁ.
           Brahmabandhu pure āsiṁ idāni khomhi brāhmaṇo
           tevijjo nhātako camhi sotthiyo camhi vedagūti.
                   Aṅgaṇikabhāradvājo thero.
   [308] 2 < PTS. Thag , 222 >Pañcāhāhaṁ pabbajito sekkho 2- appattamānaso
           vihāraṁ me paviṭṭhassa cetaso paṇidhī ahū
           nāsissaṁ na pivissāmi vihārato na nikkhame
           na pi passaṁ nipātessaṁ taṇhāsalle anūhate.
           Tassa mevaṁ viharato passa viriyaparakkamaṁ
           tisso vijjā anuppattā kataṁ buddhassa sāsananti.
                      Paccayo thero.
   [309] 3 < PTS. Thag , 225 >Yo pubbe karaṇīyāni pacchā so kātumicchati
           sukhā so dhaṁsate ṭhānā pacchā camanutappati.
           Yañhi kayirā tañhi vade yaṁ na kayirā na taṁ vade

  *  *  *  *  *  *
  Footnote:1 Yu. amaraṁ. 2 Ma. Yu. sekho.
-------------------------------------------------
[page 305]
           Akarontaṁ bhāsamānaṁ parijānanti paṇḍitā.
           Susukhaṁ vata nibbānaṁ sammāsambuddhadesitaṁ
           asokaṁ virajaṁ khemaṁ yattha dukkhaṁ nirujjhatīti.
                       Bākulo thero.
   [310] 4 < PTS. Thag , 228 >Sukhañca jīvituṁ icche sāmaññasmiṁ apekkhavā
           saṅghikaṁ nātimaññeyya cīvaraṁ pānabhojanaṁ.
           Sukhañce jīvituṁ icche sāmaññasmiṁ apekkhavā
           ahi musikasobbhaṁva sevetha sayanāsanaṁ.
           Sukhañce jīvituṁ icche sāmaññasmiṁ apekkhavā
           itarītarena tusseyya ekadhammañca bhāvayeti.
                       Dhaniyo thero.
   [311] 5 < PTS. Thag , 231 >Atisītaṁ atiuṇhaṁ atisāyamidaṁ ahu
           iti visaṭṭhakammante khaṇā accenti māṇave.
           Yo ca sītañca uṇhañca tiṇā bhiyyo na maññati
           karaṁ purisakiccāni so sukhā na vihāyati.
           Dabbaṁ kusaṁ poṭakilaṁ usīraṁ muñjapabbajaṁ
           urasā panudahissāmi 1- vivekamanubrūhayanti.
                    Mātaṅgaputto thero.
   [312] 6 < PTS. Thag , 234 >Ye cittakathī bahussutā samaṇā pātaliputtavāsino
           tesaññataroyamāyuvā dvāre tiṭṭhati khujjasobhito.

  *  *  *  *  *  *
  Footnote:1 Ma. panudissāni.
-------------------------------------------------
[page 306]
           Ye cittakathī bahussutā samaṇā pātaliputtavāsino
           tesaññataroyamāyuvā dvāre tiṭṭhati māluterito.
           Suyuddhena suyiṭṭhena saṅgāmavijayena ca
           brahmacariyānuciṇṇena evāyaṁ sukhamedhatīti.
                     Khujjasobhito thero.
   [313] 7 < PTS. Thag , 237 >Yodha koci manussesu parapāṇāni hiṁsati
           asmā lokā paramhā ca ubhayā dhaṁsate naro.
           Yo ca mettena cittena sabbapāṇānukampati
           bahuṁ hi so pasavati puññaṁ tādisako naro.
           Subhāsitassa sikkhetha samaṇupāsanassa ca
           ekāsanassa ca raho cittavūpasamassa cāti.
                      Vāraṇo thero.
   [314] 8 < PTS. Thag , 240 >Ekopi saddho medhāvī assaddhānaṁ ca 1- ñātinaṁ
           dhammaṭṭho sīlasampanno hoti atthāya bandhunaṁ.
           Niggayha anukampāya coditā ñātayo mayā
           ñātibandhavapemena kāraṁ katvāna bhikkhusu.
           Te abbhatītā kālakatā pattā te tidivaṁ sukhaṁ
           bhātaro mayhaṁ mātā ca modanti kāmakāminoti.
                      Passiko thero.
   [315] 9 < PTS. Thag , 243 >Kālāpabbaṅgasaṅkāso kīso 2- dhamanisaṇṭhito

  *  *  *  *  *  *
  Footnote:1 Ma. Yu. assaddhānidha. 2 Ma. Yu. dhamanisantato.
-------------------------------------------------
[page 307]
           Mattaññū annapānasmiṁ alīnamanaso 1- naro.
           Phuṭṭho ḍaṁsehi makasehi araññasmiṁ brahāvane
           nāgo saṅgāmasīseva sato tatrādhivāsaye.
           Yathā brahmā tathā eko yathā devo tathā duve
           yathā gāmo tathā tayo kolāhalaṁ tatuttarinti.
                      Yasojo thero.
   [316] 10 < PTS. Thag , 246 >Ahu tuyhaṁ pure saddhā sā te ajja na vijjati
           yaṁ tuyhaṁ tuyhamevetaṁ natthi duccaritaṁ mama.
           Aniccā hi calā saddhā evaṁ diṭṭhā hi sā mayā
           rajjantipi virajjanti tattha kiṁ jiyyate muni.
           Paccati munino bhattaṁ thokaṁ thokaṁ kule kule
           piṇḍikāya carissāmi atthi jaṅghabalaṁ mamāti.
                     Sāṭimattiyo thero.
   [317] 11 < PTS. Thag , 249 >Saddhāya abhinikkhamma navapabbajito navo
           mitte bhajeyya kalyāṇe suddhājīve atandite.
           Saddhāya abhinikkhamma navapabbajito navo
           saṅghasmiṁ viharaṁ bhikkhu sikkhetha vinayaṁ budho.
           Saddhāya abhinikkhamma navapabbajito navo
           kappākappesu kusalo careyya apurakkhatoti.
                       Upāli thero.

  *  *  *  *  *  *
  Footnote:1 Ma. Yu. adīnamanaso.
-------------------------------------------------
[page 308]
   [318] 12 < PTS. Thag , 252 >Paṇḍitaṁ vata maṁ santaṁ alamatthavicintakaṁ
           pañca kāmaguṇā loke sammohā pātayiṁsu maṁ.
           Pakkhanno māravisaye daḷhasallasamappito
           asakkhiṁ maccurājassa ahaṁ pāsā pamuccituṁ.
           Sabbe kāmā pahīnā me bhavā sabbe padālitā
           vikkhīṇo jātisaṁsāro natthidāni punabbhavoti.
                     Uttarapālo thero.
   [319] 13 < PTS. Thag , 255 >Suṇātha ñātayo sabbe yāvantettha samāgatā
           dhammaṁ vo desayissāmi dukkhā jāti punappunaṁ.
           Ārabhatha 1- nikkhamatha yuñjatha buddhasāsane
           dhunātha maccuno senaṁ naḷāgāraṁva kuñjaro.
           Yo imasmiṁ dhammavinaye appamatto vihessati
           pahāya jātisaṁsāraṁ dukkhassantaṁ karissatīti.
                     Abhibhūto thero.
         [320] 14 < PTS. Thag , 258 >Saṁsaraṁ hi nirayaṁ agacchisaṁ
                  petalokamagamaṁ punappunaṁ
                  dukkhamamhipi tiracchānayoniyā
                  nekadhā hi vusitaṁ ciraṁ mayā.
                  Mānusopi ca bhavobhirādhito
                  saggakāyamagamaṁ sakiṁ sakiṁ

  *  *  *  *  *  *
  Footnote:1 Po. Ma. ārambhatha.
-------------------------------------------------
[page 309]
                  Rūpadhātūsu arūpadhātūsu
                  nevasaññīsu asaññīsuṭṭhitaṁ.
                  Sambhavā suviditā asārakā
                  saṅkhatā pacalitā saderitā
                  taṁ viditvā mahamattasambhavaṁ
                  santimeva satimā samajjhaganti.
                      Gotamo thero.
   [321] 15 < PTS. Thag , 261 >Yo pubbe karaṇīyāni pacchā so kātumicchati
           sukhā so dhaṁsate ṭhānā pacchā camanutappati.
           Yañhi kayirā tañhi vade yaṁ na kayirā na taṁ vade
           akarontaṁ bhāsamānaṁ parijānanti paṇḍitā.
           Susukhaṁ vata nibbānaṁ sammāsambuddhadesitaṁ
           asokaṁ virajaṁ khemaṁ yattha dukkhaṁ nirujjhatīti.
                      Hārito thero.
   [322] 16 < PTS. Thag , 264 >Pāpamitte vivajjetvā bhajeyyuttamapuggale 1-
           ovāde cassa tiṭṭheyya patthento acalaṁ sukhaṁ.
           Parittaṁ dārumāruyha yathā sīde mahaṇṇave
           evaṁ kusītamāgamma sādhujīvīpi sīdati.
           Tasmā taṁ parivajjeyya kusītaṁ hīnavīriyaṁ.
           Pavivittehi ariyehi pahitattehi jhāyihi

  *  *  *  *  *  *
  Footnote:1 Po. Ma. bhajeyyuttamapuggalaṁ.
-------------------------------------------------
[page 310]
           Niccaṁ āraddhaviriyehi paṇḍitehi sahāvaseti.
                       Vimalo thero.
                          Uddānaṁ
           aṅgaṇiko bhāradvājo paccayo bākulo isi
           dhaniyo mātaṅgaputto ca sobhito vāraṇo isi
           passiko ca yasojo ca sāṭimattiyupāli ca
           uttarapālo abhibhūto gotamo hāritopi ca
           thero tikanipātamhi nibbāne vimalo kato
           aṭṭhatāḷīsa gāthāyo therā soḷasa kittitāti.
                     Tikanipāto niṭṭhito.
                     ---------------
                   Theragāthāya catukkanipāto
   [323] 1 < PTS. Thag , 267 >Alaṅkatā suvasanā mālinī candanussadā
           majjhe mahāpathe nārī turiye naccati naṭṭakī.
           Piṇḍikāya paviṭṭhohaṁ gacchanto naṁ udikkhisaṁ
           alaṅkataṁ suvasanaṁ maccupāsaṁva oḍḍitaṁ.
           Tato me manasīkāro yoniso udapajjatha
           ādīnavo pāturahu nibbidā samatiṭṭhatha 1-.
           Tato cittaṁ vimucci me passa dhammasudhammataṁ

  *  *  *  *  *  *
  Footnote:1 Yu. samatiṭṭhati.
-------------------------------------------------
[page 311]
           Tisso vijjā anuppattā kataṁ buddhassa sāsananti.
                     Nāgasamālo thero.
   [324] 2 < PTS. Thag , 271 >Ahaṁ middhena pakato vihārā upanikkhamiṁ
           caṅkamaṁ abhirūhanto tattheva papatiṁ chamā.
           Gattāni parimajjitvā puna pāruyha caṅkamaṁ
           caṅkamiṁ caṅkame 1- sohaṁ ajjhattaṁ susamāhito.
           Tato me manasīkāro yoniso udapajjatha
           ādīnavo pāturahu nibbidā samatiṭṭhatha.
           Tato cittaṁ vimucci me passa dhammasudhammataṁ
           tisso vijjā anuppattā kataṁ buddhassa sāsananti.
                        Bhagu thero.
   [325] 3 < PTS. Thag , 275 >Pare ca na vijānanti mayamettha yamāmhase 2-
           ye ca tattha vijānanti tato sammanti medhagā.
           Yadā ca avijānantā iriyantyamarā viya 3-
           vijānanti ca ye dhammaṁ āturesu anāturā.
           Yaṅkiñci sithilaṁ kammaṁ saṅkiliṭṭhañca yaṁ vataṁ
           saṅkassaraṁ brahmacariyaṁ na taṁ hoti mahapphalaṁ.
           Yassa sabrahmacārīsu gāravo nūpalabbhati
           ārakā hoti saddhammā nabhaṁ paṭhaviyā yathāti.
                       Sabhiyo thero.

  *  *  *  *  *  *
  Footnote:1 Ma. Yu. caṅkame caṅkamiṁ. 2 Ma. Yu. yamāmase. 3 Yu. viyā.
-------------------------------------------------
[page 312]
   [326] 4 < PTS. Thag , 279 >Dhiratthu pūre duggandhe mārapakkhe avassute
           nava sotāni te kāye yāni sandanti sabbadā.
           Mā purāṇaṁ amaññittho māsādesi tathāgate
           saggepi te na rajjanti kimaṅgaṁ pana mānuse.
           Ye ca kho bālā dummedhā dummantī mohapārutā
           tādisā tattha rajjanti mārakhittasmi bandhane.
           Yesaṁ rāgo ca doso ca avijjā ca virājitā
           tādī tattha na rajjanti chinnasuttā abandhanāti.
                        Nandako thero.
   [327] 5 < PTS. Thag , 283 >Pañcapaññāsa vassāni rajojallamadhārayiṁ
           bhuñjanto māsikabhattaṁ kesamassuṁ alocayiṁ.
           Ekapādena aṭṭhāsiṁ āsanaṁ parivajjayiṁ
           sukkhagūthāni ca khādiṁ uddesañca na sādiyiṁ.
           Etādisaṁ karitvāna bahuṁ duggatigāminaṁ
           vuyhamāno mahoghena buddhaṁ saraṇamāgamaṁ.
           Saraṇagamanaṁ passa passa dhammasudhammataṁ
           tisso vijjā anuppattā kataṁ buddhassa sāsananti.
                      Jambuko thero.
   [328] 6 < PTS. Thag , 287 >Svāgataṁ vata me āsi gayāyaṁ gayaphagguyā
           yaṁ addasāsiṁ sambuddhaṁ desentaṁ dhammamuttamaṁ
-------------------------------------------------
[page 313]
           Mahappabhaṁ gaṇācariyaṁ aggappattaṁ vināyakaṁ
           sadevakassa lokassa jinaṁ atuladassanaṁ
           mahānāgaṁ mahāvīraṁ mahājutimanāsavaṁ
           sabbāsavaparikkhīṇaṁ satthāramakutobhayaṁ.
           Cirasaṅkiliṭṭhaṁ vata maṁ diṭṭhisandānasandhitaṁ 1-
           vimocayi so bhagavā sabbaganthehi senakanti.
                      Senako thero.
   [329] 7 < PTS. Thag , 291 >Yo dandhakāle tarati taraṇīye ca dandhaye
           ayonisosaṁvidhānena bālo dukkhaṁ nigacchati.
           Tassatthā parihāyanti kāḷapakkheva candimā
           āyasakyañca pappoti mittehi ca virujjhati.
           Yo dandhakāle dandheti taraṇīye ca tāraye
           yonisosaṁvidhānena sukhaṁ pappoti paṇḍito.
           Tassatthā paripūrenti sukkapakkheva candimā
           yaso kittiñca pappoti mittehi na virujjhatīti.
                      Sambhūto thero.
   [330] 8 < PTS. Thag , 295 >Ubhayeneva sampanno rāhulabhaddoti maṁ vidū
           yañcamhi putto buddhassa yañca dhammesu cakkhumā.
           Yañca me āsavā khīṇā yañca natthi punabbhavo

  *  *  *  *  *  *
  Footnote:1 Yu. ...sanditaṁ. Ma. ...bandhitaṁ.
-------------------------------------------------
[page 314]
           Arahā dakkhiṇeyyomhi tevijjo amataddaso.
           Kāmandhā jālasañchannā 1- taṇhāchadanachāditā
           pamattabandhunā baddhā macchāva kumināmukhe.
           Taṁ kāmaṁ ahamujjhitvā chetvā mārassa bandhanaṁ
           samūlaṁ taṇhaṁ abbuyha sītibhūtosmi nibbutoti.
                       Rāhulo thero.
   [331] 9 < PTS. Thag , 299 >Jātarūpena sañchannā dāsīgaṇapurakkhatā
           aṅkena puttamādāya bhariyā maṁ upāgami.
           Tañca disvāna āyantiṁ sakaputtassa mātaraṁ
           alaṅkataṁ suvasanaṁ maccupāsaṁva oḍḍitaṁ.
           Tato me manasīkāro yoniso udapajjatha
           ādīnavo pāturahu nibbidā samatiṭṭhatha.
           Tato cittaṁ vimucci me passa dhammasudhammataṁ
           tisso vijjā anuppattā kataṁ buddhassa sāsananti.
                      Candano thero.
         [332] 10 < PTS. Thag , 303 >Dhammo have rakkhati dhammacāriṁ
                  dhammo suciṇṇo sukhamāvahāti
                  esānisaṁso dhamme suciṇṇe
                  na duggatiṁ gacchati dhammacārī.
           Na hi dhammo adhammo ca ubho samavipākino

  *  *  *  *  *  *
  Footnote:1 Po. Ma. jālapacchannā.
-------------------------------------------------
[page 315]
           Adhammo nirayaṁ neti dhammo pāpeti sugatiṁ 1-.
                  Tasmā hi dhammesu kareyya chandaṁ
                  iti modamāno sugatena tādinā
                  dhamme ṭhitā sugatavarassa sāvakā
                  niyyanti dhīrā saraṇavaraggagāmino.
           Vipphoṭito gaṇḍamūlo taṇhājālo samūhato.
                  So khīṇasaṁsāro na catthi kiñcanaṁ
                  cando yathā dosināpuṇṇamāsiyāti 2-.
                       Dhammiko thero.
         [333] 11 < PTS. Thag , 307 >Yadā balākā sucipaṇḍaracchadā
                  kāḷassa meghassa bhayena tajjitā
                  palehiti ālayamālayesinī
                  tadā nadī ajakaraṇī rameti maṁ.
                  Yadā balākā suvisuddhapaṇḍarā
                  kāḷassa meghassa bhayena tajjitā
                  pariyesati leṇamaleṇadassinī
                  tadā nadī ajakaraṇī rameti maṁ.
           Kannu tattha na ramenti jambuyo ubhato tahiṁ
           sobhenti āpagākūlaṁ mahāleṇassa 3- pacchato.
                  Tāmatamadasaṅghasuppahīnā

  *  *  *  *  *  *
  Footnote:1 Ma. Yu. suggatiṁ. 2 Ma. ...siyanti. 3 Ma. mama leṇassa.
-------------------------------------------------
[page 316]
                  Bhekā mandavatī panādayanti.
                  Nājja girinadīhi vippavāsasamayo
                  khemā ajakaraṇī sivā surammāti.
                      Sappako thero.
   [334] 12 < PTS. Thag , 311 >Pabbajiṁ jīvikatthohaṁ laddhāna upasampadaṁ
           tato saddhaṁ paṭilabhiṁ daḷhaviriyo parakkamiṁ.
           Kāmaṁ bhijjatuyaṁ kāyo maṁsapesī visīyaruṁ
           ubho jannukasandhīhi jaṅghāyo papatantu me.
           Nāsissaṁ na pivissāmi vihārā ca na nikkhame
           napi passaṁ nipātessaṁ taṇhāsalle anūhate.
           Tassa mevaṁ viharato passa viriyaparakkamaṁ
           tisso vijjā anuppattā kataṁ buddhassa sāsananti.
                        Mudito thero.
                           Uddānaṁ
           nāgasamālo bhagu ca sabhiyo nandakopi ca
           jambuko senako thero sambhūto rāhulopi ca
           bhavati candano thero dasete buddhasāvakā.
           Dhammiko sappako thero mudito cāpi te tayo
           gāthāyo dve ca paññāsa therā sabbepi terasāti.
                    Catukkanipāto niṭṭhito.
                     ---------------
-------------------------------------------------
[page 317]
                   Theragāthāya pañcakanipāto
   [335] 1 < PTS. Thag , 315 >Bhikkhu sīvathikaṁ gantvā addasa 1- itthimujjhitaṁ
           apaviddhaṁ susānasmiṁ khajjantiṁ kimihī phuṭaṁ.
           Yaṁ hi eke jigucchanti mataṁ disvāna pāpakaṁ
           kāmarāgo pāturahu andhova savatī ahu 2-.
           Oraṁ odanapākamhā tamhā ṭhānā apakkamiṁ
           satimā sampajānohaṁ ekamantaṁ upāvisiṁ.
           Tato me manasīkāro yoniso udapajjatha
           ādīnavo pāturahu nibbidā samatiṭṭhatha.
           Tato cittaṁ vimucci me passa dhammasudhammataṁ
           tisso vijjā anuppattā kataṁ buddhassa sāsananti.
                        Rājadatto thero.
   [336] 2 < PTS. Thag , 320 >Ayoge yuñjamattānaṁ puriso kiccamicchako 3-
           caraṁ ce nādhigaccheyya taṁ ve 4- dubbhagalakkhaṇaṁ.
                  Abbūḷhaṁ aghatajīvitaṁ 5-
                  ekañce ossajjeyya kalīva siyā
                  sabbānipi ce ossajjeyya andhova siyā
                  samavisamassa adassanato.

  *  *  *  *  *  *
  Footnote:1 Yu. addasaṁ. 2 Ma. Yu. ahuṁ. 3 Sī. Yu. kiccamicchato. 4 Ma. Yu. me.
 5 Ma. aghagataṁ vijitaṁ. Yu. aghataṁ vijitaṁ.
-------------------------------------------------
[page 318]
           Yañhi kayirā tañhi vade yaṁ na kayirā na taṁ vade
           akarontaṁ bhāsamānaṁ parijānanti paṇḍitā.
           Yathāpi ruciraṁ pupphaṁ vaṇṇavantaṁ agandhakaṁ
           evaṁ subhāsitā vācā aphalā hoti akubbato.
           Yathāpi ruciraṁ pupphaṁ vaṇṇavantaṁ sagandhakaṁ 1-
           evaṁ subhāsitā vācā saphalā hoti sukubbatoti 2-
                       subhūto thero.
          [337] 3 < PTS. Thag , 325 >Vassati devo yathā sugītaṁ
                  channā me kuṭikā sukhā nivātā
                  tassaṁ viharāmi vūpasanto
                  atha ce patthayasi pavassa deva.
                  Vassati devo yathā sugītaṁ
                  channā me kuṭikā sukhā nivātā
                  tassaṁ viharāmi santacitto
                  atha ce patthayasi pavassa deva.
                          .pe.
                  Tassaṁ viharāmi vītarāgo
                          .pe.
                  Tassaṁ viharāmi vītadoso
                          .pe.

  *  *  *  *  *  *
  Footnote:1 Po. Ma. sugandhakaṁ. 2 Sī. Yu. sakubbatoti. Ma. kubbatoti.
-------------------------------------------------
[page 319]
                  Tassaṁ viharāmi vītamoho
                  atha ce patthayasi pavassa devāti.
                     Girimānando thero.
   [338] 4 < PTS. Thag , 330 >Yaṁ patthayamāno 1- dhammesu upajjhāyo anuggahi
           amataṁ abhikaṅkhantaṁ kataṁ kattabbakaṁ mayā.
           Anuppatto sacchikato sayaṁ dhammo anītiho
           visuddhañāṇo 2- nikkaṅkho byākaromi tavantike.
           Pubbenivāsaṁ jānāmi dibbacakkhuṁ visodhitaṁ
           sadattho me anuppatto kataṁ buddhassa sāsanaṁ.
           Appamattassa me sikkhā sussutā tava sāsane
           sabbe me āsavā khīṇā natthidāni punabbhavo.
           Anusāsi maṁ ariyavatā anukampī anuggahi
           amogho tumhamovādo 3- antevāsimhi sikkhitoti.
                          Sumano thero.
   [339] 5 < PTS. Thag , 335 >Sādhu hi kira me mātā patodaṁ upadaṁsayi
           yassāhaṁ vacanaṁ sutvā anusiṭṭho janettiyā
           āraddhavirayo pahitatto patto sambodhimuttamaṁ.
           Arahā dakkhiṇeyyomhi tevijjo amataddaso
           jetvā 4- namucino senaṁ viharāmi anāsavo.

  *  *  *  *  *  *
  Footnote:1 Ma. Yu. patthayāno. 2 Ma. visuddhiñāṇo. 3 Ma. Yu. tuyhamovādo.
 4 Yu. jitvā.
-------------------------------------------------
[page 320]
           Ajjhattañca bahiddhā ca ye me vijjiṁsu āsavā
           sabbe asesā ucchinnā na ca uppajjare puna.
           Visāradā kho bhaginī etamatthaṁ abhāsayi
           api hā nūna mayipi vanatho te na vijjati.
           Pariyantakataṁ dukkhaṁ antimoyaṁ samussayo
           jātimaraṇasaṁsāro natthidāni punabbhavoti.
                       Vaḍḍho thero.
   [340] 6 < PTS. Thag , 340 >Atthāya vata me buddho nadiṁ nerañjaraṁ agā
           yassāhaṁ dhammaṁ sutvāna micchādiṭṭhiṁ vivajjayiṁ.
           Yajiṁ uccāvace yaññe aggihutaṁ juhiṁ ahaṁ
           esā suddhīti maññanto andhabhūto puthujjano.
           Diṭṭhigahaṇapakkhanno parāmāsena mohito
           asuddhiṁ maññisaṁ suddhiṁ andhabhūto aviddasu.
           Micchādiṭṭhi pahīnā me bhavā sabbe padālitā 1-
           juhāmi dakkhiṇeyyaggiṁ namassāmi tathāgataṁ.
           Mohā sabbe pahīnā me bhavataṇhā padālitā
           vikkhīṇo jātisaṁsāro natthidāni punabbhavoti.
                        Nadīkassapo thero.
   [341] 7 < PTS. Thag , 345 >Pāto majjhantikaṁ sāyaṁ tikkhattuṁ divasassahaṁ
           otariṁ udakaṁ sohaṁ 2- gayāya gayaphagguyā.

  *  *  *  *  *  *
  Footnote:1 Ma. Yu. vidālitā. 2 Yu. sotaṁ.
-------------------------------------------------
[page 321]
           Yaṁ mayā pakataṁ pāpaṁ pubbe aññāsu jātisu
           tandānīdha pavāhemi evaṁdiṭṭhi pure ahu 1-.
           Sutvā subhāsitaṁ vācaṁ dhammatthasahitaṁ padaṁ
           tathaṁ yāthāvataṁ 2- atthaṁ yoniso paccavekkhisaṁ.
           Ninhātasabbapāpomhi nimmalo payato suci
           suddho buddhassa 3- dāyādo putto buddhassa oraso.
           Ogayhaṭṭhaṅgikaṁ sotaṁ sabbaṁ pāpaṁ pavāhayiṁ
           tisso vijjā ajjhagamiṁ kataṁ buddhassa sāsananti.
                       Gayākassapo thero.
   [342] 8 < PTS. Thag , 350 >Vātarogābhinīto tvaṁ viharaṁ kānane vane
           paviṭṭhagocare 4- lūkhe kathaṁ bhikkhu karissasi.
           Pītisukhena vipulena pharamāno samussayaṁ
           lūkhampi abhisambhonto viharissāmi kānane.
           Bhāvento satipaṭṭhāne indriyāni balāni ca
           bojjhaṅgāni ca bhāvento viharissāmi kānane.
           Āraddhaviriye pahitatte niccaṁ daḷhaparakkame
           samagge sahite disvā viharissāmi kānane.
           Anussaranto sambuddhaṁ attadandaṁ 5- samāhitaṁ

  *  *  *  *  *  *
  Footnote:1 Ma. Yu. ahuṁ. 2 Ma. yāthāvakaṁ. Yu. yathāvakaṁ. 3 Ma. Yu. suddhassa.
 4 Yu. paviddhagocare. 5 Po. Yu. aggadantaṁ. Ma. aggaṁ dantaṁ.
-------------------------------------------------
[page 322]
           Atandito rattindivaṁ viharissāmi kānaneti.
                       Vakkali thero.
   [343] 9 < PTS. Thag , 355 >Olaggissāmi te cittaṁ 1- āṇidvāreva hatthinaṁ
           na taṁ pāpe niyojissaṁ kāmajālaṁ 2- sarīrajaṁ 3-.
                  Tvaṁ olaggo na gacchasi 4-
                  dvāravivaraṁ gajova alabhanto
                  na ca cittakali punappunaṁ
                  pasahaṁ 5- pāparato carissasi.
                  Yathā kuñjaraṁ adantaṁ
                  navaggahaṁ aṅkusaggaho
                  balavā āvatteti akāmaṁ
                  evaṁ āvattayissantaṁ.
                  Yathā varahayadamakusalo
                  sārathi pavaro dameti ājaññaṁ
                  evaṁ damayissantaṁ
                  patiṭṭhito pañcasu balesu.
                  Satiyā taṁ nibandhissaṁ
                  payatatto 6- te 7- damissāmi
                  viriyadhuraniggahito nayito

  *  *  *  *  *  *
  Footnote:1 Ma. Yu. citta. 2 Yu. kāmajāla. 3 Yu. sarīraja. 4 Yu. gacchisi.
 5 Ma. pasakka. 6 Ma. payutto. 7 Yu. vo.
-------------------------------------------------
[page 323]
                  Dūraṁ gamissase cittāti.
                     Vijitaseno thero.
   [344] 10 < PTS. Thag , 360 >Upārambhacitto dummedho suṇāti jinasāsanaṁ
           ārakā hoti saddhammā nabhaso paṭhavī yathā.
           Upārambhacitto dummedho suṇāti jinasāsanaṁ
           parihāyati saddhammā kāḷapakkheva candimā.
           Upārambhacitto dummedho suṇāti jinasāsanaṁ
           parisussati saddhamme maccho appodake yathā.
           Upārambhacitto dummedho suṇāti jinasāsanaṁ
           na virūhati saddhamme khette bījaṁva pūtikaṁ.
           Yo ca guttena 1- cittena suṇāti jinasāsanaṁ
           khepetvā āsave sabbe sacchikatvā akuppataṁ
           pappuyya paramaṁ santiṁ parinibbāti anāsavoti.
                         Yasadatto thero.
   [345] 11 < PTS. Thag , 365 >Upasampadā ca me laddhā vimutto camhi anāsavo
           so ca me bhagavā diṭṭho vihāre ca sahāvasiṁ.
           Bahudeva rattiṁ bhagavā abbhokāsetināmayi
           vihārakusalo satthā vihāraṁ pāvisī tadā.
           Santharitvāna saṅghāṭiṁ seyyaṁ kappesi gotamo

  *  *  *  *  *  *
  Footnote:1 Ma. Yu. tuṭṭhena.
-------------------------------------------------
[page 324]
           Sīho selaguhāyaṁva pahīnabhayabheravo.
           Tato kalyāṇavākkaraṇo sammāsambuddhasāvako
           soṇo abhāsi saddhammaṁ buddhaseṭṭhassa sammukhā.
           Pañcakkhandhe pariññāya bhāsayitvāna 1- añjasaṁ
           pappuyya paramaṁ santiṁ parinibbāyissatyanāsavoti 2-.
                   So ṇo kuṭikaṇṇo thero.
         [346] 12 < PTS. Thag , 370 >Yo ve garūnaṁ vacanaññu dhīro
                  vase ca tamhi janayetha pemaṁ
                  so bhattimā nāma ca hoti paṇḍito
                  ñatvā ca dhammesu visesi assa.
                  Yaṁ āpadā uppatitā uḷārā
                  nakkhambhayante paṭisaṅkhayantaṁ
                  so thāmavā nāma ca hoti paṇḍito
                  ñatvā ca dhammesu visesi assa.
                  Yo ve samuddova ṭhito anejo
                  gambhīrapañño nipuṇatthadassī
                  asaṁhāriko 3- nāma ca hoti paṇḍito
                  ñatvā ca dhammesu visesi assa.
                  Bahussuto dhammadharo ca hoti

  *  *  *  *  *  *
  Footnote:1 Ma. Yu. bhāvayitvāna. 2 Ma. Yu. parinibbissatyanāsavo. 3 Yu. asaṁhāriyo.
-------------------------------------------------
[page 325]
                  Dhammassa hoti anudhammacārī
                  so tādiso nāma ca hoti paṇḍito
                  ñatvā ca dhammesu visesi assa.
                  Atthañca yo jānāti bhāsitassa
                  atthañca ñatvāna tathā karoti
                  atthantaro nāma sa hoti paṇḍito
                  ñatvā ca dhammesu visesi assāti.
                      Kosiyo thero.
                          Uddānaṁ
           rājadatto subhūto ca girimānandasumano
           vaḍḍho ca kassapo thero gayākassapavakkali
           vijito yasadatto ca soṇo kosiyasavhayo
           saṭṭhī ca pañcagāthāyo therā ca ettha dvādasāti.
                    Pañcakanipāto niṭṭhito.
                    -----------------
                    Theragāthāya chakkanipāto
   [347] 1 < PTS. Thag , 375 >Disvāna pāṭihīrāni gotamassa yasassino
           na tāvāhaṁ paṇipatiṁ issāmānena vañcito.
           Mama saṅkappamaññāya codesi narasārathi
-------------------------------------------------
[page 326]
           Tato me āsi saṁvego abbhūto lomahaṁsano.
           Pubbe jaṭilabhūtassa yā me siddhi 1- parittikā
           tāhaṁ tadā niraṅkatvā pabbajiṁ jinasāsane.
           Pubbe yaññena santuṭṭho kāmadhātu purakkhato
           pacchā rāgañca dosañca mohañcāpi samūhaniṁ.
           Pubbenivāsaṁ jānāmi dibbacakkhuṁ visodhitaṁ
           iddhimā paracittaññū dibbasotañca pāpuṇiṁ.
           Yassa catthāya pabbajito agārasmā anagāriyaṁ
           so me attho anuppatto sabbasaṁyojanakkhayoti.
                    Uruvelakassapo thero.
          [348] 2 < PTS. Thag , 381 >Atihitā vīhi khalagatā sāli
                  na ca labhe piṇḍaṁ kathamahaṁ kassaṁ.
                  Buddhamappameyyaṁ anussara pasanno
                  pītiyā phuṭṭhasarīro hohisi sattamudaggo 2-.
                  Dhammamappameyyaṁ .pe.
                  Saṅghamappameyyaṁ .pe.
                  Abbhokāse ca 3- viharasi
                  sītā hemantikā imā rattiyo.
                  Mā sītena pareto vihaññittho

  *  *  *  *  *  *
  Footnote:1 Yu. iddhi. 2 Ma. Yu. satata .... 3 Ma. Yu. casaddo natthi.
-------------------------------------------------
[page 327]
                  Pavisa tvaṁ vihāraṁ phusitaggalaṁ.
                  Phusissaṁ catasso appamaññāyo
                  tāhi ca sukhito viharissaṁ
                  nāhaṁ sītena vihaññissaṁ
                    aniñjito viharantoti.
                     Tekicchakāni thero.
   [349] 3 < PTS. Thag , 387 >Yassa sabrahmacārīsu gāravo nūpalabbhati
           parihāyati saddhammā maccho appodake yathā.
           Yassa sabrahmacārīsu gāravo nūpalabbhati
           na virūhati saddhamme khette bījaṁva pūtikaṁ.
           Yassa sabrahmacārīsu gāravo nūpalabbhati
           ārakā hoti nibbānā dhammarājassa sāsane.
           Yassa sabrahmacārīsu gāravo upalabbhati
           na vihāyati saddhammā maccho bahodake 1- yathā.
           Yassa sabrahmacārīsu gāravo upalabbhati
           so virūhati saddhamme khette bījaṁva bhaddakaṁ.
           Yassa sabrahmacārīsu gāravo upalabbhati
           santike hoti nibbānaṁ dhammarājassa sāsaneti.
                     Mahānāgo thero.
   [350] 4 < PTS. Thag , 393 >Kullo sīvathikaṁ gantvā addasaṁ itthimujjhitaṁ

  *  *  *  *  *  *
  Footnote:1 Sī. bahvodake.
-------------------------------------------------
[page 328]
           Apaviddhaṁ susānasmiṁ khajjantiṁ kimihī phuṭaṁ.
           Āturaṁ asuciṁ pūtiṁ passa kulla samussayaṁ
           uggharantaṁ paggharantaṁ bālānaṁ abhinanditaṁ.
           Dhammādāsaṁ gahetvāna ñāṇadassanapattiyā
           paccavekkhiṁ imaṁ kāyaṁ tucchaṁ santarabāhiraṁ.
           Yathā idaṁ tathā etaṁ yathā etaṁ tathā idaṁ
           yathā adho tathā uddhaṁ yathā uddhaṁ tathā adho.
           Yathā divā tathā ratti 1- yathā ratti 1- tathā divā
           yathā pure tathā pacchā yathā pacchā tathā pure.
           Pañcaṅgikena turiyena na rati hoti tādisī
           yathā ekaggacittassa sammā dhammaṁ vipassatoti.
                        Kullo thero.
   [351] 5 < PTS. Thag , 399 >Manujassa pamattacārino taṇhā vaḍḍhati māluvā viya
           so pariplavati 2- hurāhuraṁ phalamicchaṁva vanasmiṁ vānaro.
           Yaṁ esā sahate 3- jammī taṇhā loke visattikā
           sokā tassa pavaḍḍhanti abhivuṭṭhaṁva 4- vīraṇaṁ.
        Yo cetaṁ 5- sahate 3- jammiṁ taṇhaṁ loke duraccayaṁ
           sokā tamhā papatanti udabinduva pokkharā.
           Taṁ vo vadāmi bhaddaṁ vo yāvantettha samāgatā

  *  *  *  *  *  *
  Footnote:1 Ma. Yu. rattiṁ. 2 Ma. plavatī. Yu. palavatī. 3 Yu. sahatī. 4 Ma. Yu. ativaṭṭhaṁva.
 5 Yu. yo vetaṁ.
-------------------------------------------------
[page 329]
           Taṇhāya mūlaṁ khaṇatha usīratthova vīraṇaṁ
           mā vo naḷaṁva sotova māro bhañji punappunaṁ.
           Karotha buddhavacanaṁ khaṇo ve 1- mā upaccagā
           khaṇātītā hi socanti nirayamhi samappitā.
           Pamādo rajo 2- pamādānupatito rajo
           appamādena vijjāya abbuhe 3- sallamattanoti.
                    Māluṅkyaputto thero.
   [352] 6 < PTS. Thag , 405 >Paṇṇavīsativassāni yato pabbajito ahaṁ
           accharāsaṅghātamattampi cetosantimanajjhagaṁ.
           Aladdhā cittassekaggaṁ kāmarāgena addito 4-
           bāhā paggayha kandanto vihārānupanikkhamiṁ 5-.
           Satthaṁ vā āharissāmi ko attho jīvitena me
           kathaṁ hi sikkhaṁ paccakkhaṁ kālaṁ kubbetha mādiso.
           Tadāhaṁ khuramādāya mañcakamhi upāvisiṁ
           parinīto khuro āsi dhamaniṁ chettumattano.
           Tato me manasīkāro yoniso udapajjatha
           ādīnavo pāturahu nibbidā samatiṭṭhatha.
           Tato cittaṁ vimucci me passa dhammasudhammataṁ

  *  *  *  *  *  *
  Footnote:1 Ma. khaṇo vo. 2 suttanipāte pamādāti pāṭho dissati. 3 Yu. abbahe.
 abbūḷhetipi pāṭho. 4 Ma. aṭṭito. 5 Ma. vihārā upanikkhamiṁ.
-------------------------------------------------
[page 330]
           Tisso vijjā anuppattā kataṁ buddhassa sāsananti.
                      Sappadāso thero.
          [353] 7 < PTS. Thag , 411 >Uṭṭhāhi nisīda kātiyāna
                  mā niddābahulo 1- ahu jāgarassu
                  mā taṁ alasaṁ pamattabandhu
                  kūṭeneva jinātu maccurājā.
                  Seyyathāpi 1- mahāsamuddavego
                  evaṁ jātijarātivattate taṁ
                  so karohi sudīpamattano tvaṁ
                  na hi tāṇaṁ tava vijjatedha 2- aññaṁ.
                  Satthā hi vijesi maggametaṁ
                  saṅgā jātijarābhayā atītaṁ
                  pubbāpararattamappamatto
                  anuyuñjassu daḷhaṁ karohi yogaṁ.
                  Purimāni pamuñca bandhanāni
                  saṅghāṭīkhuramuṇḍabhikkhabhojī
                  mā khiḍḍāratiñca mā niddaṁ
                  anuyuñjittha jhiyāya 3- kātiyāna.
                  Jhāyāhi jināhi kātiyāna

  *  *  *  *  *  *
  Footnote:1 Sī. Yu. sayathāpi. 2 Ma. Yu. va. 3 Ma. jhāya.
-------------------------------------------------
[page 331]
                  Yogakkhemapathe sukovidosi
                  pappuyya anuttaraṁ visuddhiṁ
                  parinibbāhisi vārināva joti.
                  Pajjotakaro parittaraṁso
                  vātena vinamyate latāva
                  evampi tuvaṁ anādiyamāno 1-
                  māraṁ indasagotta niddhunāhi.
                  So vedayitāsu vītarāgo
                  kālaṁ kaṅkha idheva sītibhūtoti.
                     Kātiyāno thero.
   [354] 8 < PTS. Thag , 417 >Sudesito cakkhumatā buddhenādiccabandhunā
           sabbasaṁyojanātīto sabbavaṭṭavināsano
           niyyāniko uttaraṇo taṇhāmūlavisosano
           visamūlaṁ āghātanaṁ bhetvā 2- pāpeti nibbutiṁ
           aññāṇamūlabhedāya kammayantavighāṭano
           viññāṇānaṁ pariggahe ñāṇavajiranipātano
           vedanānaṁ viññāpano upādānappamocano
           bhavaṁ aṅgārakāsuṁva ñāṇena anupassano 3-
           mahāraso sugambhīro jarāmaccunivāraṇo

  *  *  *  *  *  *
  Footnote:1 Ma. Yu. anādiyāno. 2 Yu. chetvā. 3 Sī. Ma. Yu. anupassako.
-------------------------------------------------
[page 332]
           Ariyo aṭṭhaṅgiko maggo dukkhūpasamano sivo
           kammaṁ kammanti ñatvāna vipākañca vipākato
           paṭiccuppannadhammānaṁ yathāvālokadassano
           mahākhemaṅgamo santo pariyosānabhaddakoti.
                       Migajālo thero.
   [355] 9 < PTS. Thag , 423 >Jātimadena mattohaṁ bhogaissariyena ca
           saṇṭhānavaṇṇarūpena madamatto acārihaṁ.
           Nāttano samakaṁ kañci atirekañca maññisaṁ
           atimānahato bālo patthaddho ussitaddhajo.
           Mātaraṁ pitaraṁ vāpi 1- athopi 2- garusammate
           na kiñci 3- abhivādesiṁ mānatthaddho anādaro.
           Disvā vināyakaṁ aggaṁ sārathīnaṁ varuttamaṁ
           tapantamiva ādiccaṁ bhikkhusaṅghapurakkhataṁ
           mānaṁ madañca chaḍḍetvā vippasannena cetasā
           sirasā abhivādesiṁ sabbasattānamuttamaṁ.
           Atimāno ca omāno pahīnā susamūhatā
           asmimāno samucchinno sabbe mānavidhā hatāti.
                  Jento purohitaputto thero.

  *  *  *  *  *  *
  Footnote:1 Ma. Yu. cāpi. 2 Ma. Yu. aññepi. 3 Ma. Yu. kañci.
-------------------------------------------------
[page 333]
   [356] 10 < PTS. Thag , 429 >Yadā navo pabbajito jātiyā sattavassiko
           iddhiyā abhibhotvāna pannagindaṁ mahiddhikaṁ
           upajjhāyassa udakaṁ anotattā mahāsarā
           āharāmi tato disvā maṁ satthā etadabravi
           sārīputta imaṁ passa āgacchantaṁ kumārakaṁ
           udakumbhakamādāya ajjhattaṁ susamāhitaṁ.
           Pāsādikena vattena kalyāṇairiyāpatho
           sāmaṇeronuruddhassa iddhiyā ca visārado
           ājāniyena ājañño sādhunā sādhukārito
           vinīto anuruddhena katakiccena sikkhito
           so patvā paramaṁ santiṁ sacchikatvā akuppataṁ
           sāmaṇero sa sumano mā maṁ jaññāti icchatīti.
                       Sumano thero.
   [357] 11 < PTS. Thag , 435 >Vātarogābhinīto tvaṁ viharaṁ kānane vane
           paviṭṭhagocare 1- lūkhe kathaṁ bhikkhu karissasi.
           Pītisukhena vipulena pharitvāna samussayaṁ
           lūkhampi abhisambhonto viharissāmi kānane.
           Bhāvento satta bojjhaṅge indriyāni balāni ca
           jhānasukhumasampanno 2- viharissaṁ anāsavo.

  *  *  *  *  *  *
  Footnote:1 Ma. Yu. paviddhagocare. 2 Yu. jhānasokhummasampanno.
-------------------------------------------------
[page 334]
           Vippamuttaṁ kilesehi suddhacittaṁ anāvilaṁ
           abhiṇhaṁ paccavekkhanto viharissaṁ anāsavo.
           Ajjhattañca bahiddhā ca ye me vijjhiṁsu 1- āsavā
           sabbe asesā ucchinnā na ca uppajjare puna.
           Pañcakkhandhā pariññātā tiṭṭhanti chinnamūlakā
           dukkhakkhayo anuppatto natthidāni punabbhavoti.
                     Nhātakamuni thero.
   [358] 12 < PTS. Thag , 441 >Akkodhassa kuto kodho dantassa samajīvino
           sammadaññā vimuttassa upasantassa tādino.
           Tasseva tena pāpiyo yo kuddhaṁ paṭikujjhati
           kuddhaṁ appaṭikujjhanto saṅgāmaṁ jeti dujjayaṁ.
           Ubhinnamatthaṁ carati attano ca parassa ca
           paraṁ saṅkupitaṁ ñatvā yo sato upasammati.
           Ubhinnaṁ tikicchantānaṁ 2- attano ca parassa ca
           janā maññanti bālāti 3- ye dhammassa akovidā.
           Uppajjate sace kodho āvajjaṁ kakacūpamaṁ
           uppajje ce rase taṇhā puttamaṁsūpamaṁ saraṁ.
           Sace dhāvati cittaṁ 4- te kāmesu ca bhavesu ca

  *  *  *  *  *  *
  Footnote:1 Ma. Yu. vijjiṁsu. 2 Yu. tikicchantantaṁ. 3 Yu. bāloti.
 4 Yu. sace dhāvati te citaṁ.
-------------------------------------------------
[page 335]
           Khippaṁ niggayha satiyā kiṭṭhādaṁ viya duppasunti.
                     Brahmadatto thero.
   [359] 13 < PTS. Thag , 447 >Channamativassati vivaṭaṁ nātivassati
           tasmā channaṁ vivaretha evantaṁ nātivassati.
           Maccunabbhāhato loko jarāya parivārito
           taṇhāsallena otiṇṇo icchādhūpāyito sadā.
           Maccunabbhāhato loko parikkhitto jarāya ca
           haññati niccamattāṇo pattadaṇḍova takkaro.
           Āgacchantaggikkhandhāva maccubyādhijarā tayo
           paccuggantuṁ balaṁ natthi javo natthi palāyituṁ.
           Amoghaṁ divasaṁ kayirā appena bahukena vā
           yaṁ yaṁ vivahate 1- ratti tadūnantassa jīvitaṁ.
           Carato tiṭṭhato vāpi āsīnasayanassa vā
           upeti carimā ratti na te kālo pamajjitunti.
                      Sirimaṇḍo thero.
   [360] 14 < PTS. Thag , 453 >Dipādakoyaṁ asuci duggandho parihīrati
           nānākuṇapaparipūro vissavanto tato tato.
           Migaṁ nilīnaṁ kūṭena baliseneva ambujaṁ
           vānaraṁ viya lepena bādhayanti puthujjanaṁ

  *  *  *  *  *  *
  Footnote:1 Sī. virahate rattiṁ. Ma. Yu. vijahate rattiṁ.
-------------------------------------------------
[page 336]
           Rūpā saddā rasā gandhā phoṭṭhabbā ca manoramā
           pañca kāmaguṇā ete itthirūpasmiṁ dissare.
           Ye etā upasevanti rattacittā puthujjanā
           vaḍḍhenti kaṭasiṁ ghoraṁ ācinanti punabbhavaṁ.
           Yo cetā 1- parivajjeti sappasseva padā siro
           somaṁ visattikaṁ loke sato samativattati.
           Kāmesvādīnavaṁ disvā nekkhammaṁ daṭṭhu khemato
           nissaṭo sabbakāmehi patto me āsavakkhayoti.
                    Sabbakāmo 2- thero.
                          Uddānaṁ
           uruvelakassapo ca thero tikicchakāni 3- ca
           mahānāgo ca kullo ca māluṅkyo 4- sappadāsako
           kātiyāno ca 5- migajālo jento sumanasavhayo
           nhātamuni brahmadatto sirimaṇḍo sabbakāmako 2-
           gāthāyo caturāsīti therā cettha catuddasāti.
                     Chakkanipāto niṭṭhito.
                      --------------

  *  *  *  *  *  *
  Footnote:1 Yu. yo etā. 2 Ma. sabbakāmī. 3 Ma. thero te kicchakāri. Yu. thero
 te. 4 Ma. mālukyo. Sī. Yu. māluto. 5 Ma. casaddo natthi.
-------------------------------------------------
[page 337]
                   Theragāthāya sattakanipāto
   [361] 1 < PTS. Thag , 459 >Alaṅkatā suvasanā mālabhārī 1- vibhūsitā
           alattakakatā pādā pādukāruyha vesikā 2-
           pādukā oruhitvāna purato pañjalīkatā
           sā maṁ saṇhena mudunā mitapubbamabhāsatha 3-
           yuvāsi tvaṁ pabbajito tiṭṭhāhi mama sāsane
           bhuñja mānusake kāme ahaṁ vittaṁ dadāmi te.
           Saccante paṭijānāmi aggiṁ vā te harāmahaṁ.
           Yadā jiṇṇā bhavissāma ubho daṇḍaparāyanā
           ubhopi pabbajissāma ubhayattha kaṭaggaho.
           Tañca disvāna āyantiṁ vesikaṁ pañjalīkataṁ
           alaṅkataṁ suvasanaṁ maccupāsaṁva oḍḍitaṁ
           tato me manasīkāro yoniso udapajjatha
                         .pe. 4-
                    Sundarasamuddo thero.
   [362] 2 < PTS. Thag , 466 >Pare ambāṭakārāme vanasaṇḍamhi bhaddiyo
           samūlaṁ taṇhaṁ abbuyha tattha bhaddo jhiyāyati 5-.
           Ramanteke mudiṅgehi 6- vīṇāhi paṇavehi ca

  *  *  *  *  *  *
  Footnote:1 Ma. Yu. māladhārī. 2 vesiyātipi. 3 Ma. Yu. mahitapubbaṁ abbhāsatha.
 4 catukkanipāte daṭṭhabbā. 5 Ma. bhaddova jhāyati. 6 Sī. Yu. mutiṅgehi.
-------------------------------------------------
[page 338]
           Ahañca rukkhamūlasmiṁ rato buddhassa sāsane.
           Buddho ca 1- me varaṁ dajjā so ca labbhetha me varo 2-
           gaṇhehaṁ sabbalokassa niccaṁ kāyagatāsatiṁ 3-.
           Ye maṁ rūpena pāmiṁsu ye ca ghosena anvagū
           chandarāgavasūpetā na maṁ jānanti te janā.
           Ajjhattañca na jānāti bahiddhā ca na passati
           samantāvaraṇo bālo sa ve ghosena vuyhati.
           Ajjhattañca na jānāti bahiddhā ca vipassati
           bahiddhāphaladassāvī sopi ghosena vuyhati.
           Ajjhattañca pajānāti bahiddhā ca vipassati
           anāvaraṇadassāvī na so ghosena vuyhatīti.
                    Lakuṇṭako thero 4-.
   [363] 3 < PTS. Thag , 473 >Ekaputto ahaṁ āsiṁ piyo mātu piyo pitu
           bahūhi vatacariyāhi laddho āyācanāhi ca.
           Te ca maṁ anukampāya atthakāmā hitesino
           ubho pitā ca mātā ca buddhassa upanāmayuṁ.
           Kicchā laddho ayaṁ putto sukhumālo sukhedhito
           imaṁ dadāma te nātha jinassa paricārakaṁ.
           Satthā ca maṁ paṭiggayha ānandaṁ etadabravi
           pabbājehi imaṁ khippaṁ hessatyājāniyo ayaṁ.

  *  *  *  *  *  *
  Footnote:1 Ma. buddho ce. 2 Po. Yu. varaṁ. 3 Ma. kāyagataṁ satiṁ.
 4 Ma. lakuṇdakabhaddiyo thero.
-------------------------------------------------
[page 339]
           Pabbājetvāna maṁ satthā vihāraṁ pāvisī jino
           anoggatasmiṁ suriyasmiṁ tato cittaṁ vimucci me.
           Tato satthā niraṅkatvā paṭisallānavuṭṭhito
           ehi bhaddāti maṁ āha sā me āsūpasampadā.
           Jātiyā sattavassena laddhā me upasampadā
           tisso vijjā anuppattā aho dhammasudhammatāti.
                       Bhaddo thero.
   [364] 4 < PTS. Thag , 480 >Disvā pāsādachāyāyaṁ caṅkamantaṁ naruttamaṁ
           tattha naṁ upasaṅkamma vandissaṁ purisuttamaṁ.
           Ekaṁsaṁ cīvaraṁ katvā saṅgharitvāna 1- pāṇiyo
           anucaṅkamissaṁ virajaṁ sabbasattānamuttamaṁ.
           Tato pañhe āpucchi maṁ pañhānaṁ kovido vidū
           acchambhī ca abhīto ca byākāsiṁ satthuno ahaṁ.
           Vissajjitesu pañhesu anumodi tathāgato
           bhikkhusaṅghaṁ viloketvā imamatthaṁ abhāsatha.
           Lābhā aṅgamagadhānaṁ yesāyaṁ paribhuñjati
           cīvaraṁ piṇḍapātañca paccayaṁ sayanāsanaṁ.
           Paccuṭṭhānañca sāmaciṁ tesaṁ lābhāti cābravi.
           Ajjatagge 2- maṁ sopāka dassanāyopasaṅkama

  *  *  *  *  *  *
  Footnote:1 Ma. Yu. saṁharitvāna. 2 Yu. ajjadagge.
-------------------------------------------------
[page 340]
           Esā ceva te sopāka bhavatu upasampadā.
           Jātiyā sattavassohaṁ laddhāna upasampadaṁ
           dhāremi antimaṁ dehaṁ aho dhammasudhammatāti.
                       Sopāko thero.
   [365] 5 < PTS. Thag , 487 >Sare hatthehi bhañjitvā katvāna kuṭimacchisaṁ
           tena me sarabhaṅgoti nāmaṁ sammatiyā 1- ahu.
           Na mayhaṁ kappate ajja sare hatthehi bhañjituṁ
           sikkhāpadā no paññattā gotamena yasassinā.
           Sakalaṁ samattaṁ rogaṁ sarabhaṅgo nāddasaṁ pubbe
           soyaṁ rogo diṭṭho vacanakarenātidevassa.
                  Yeneva maggena gato vipassī
                  yeneva maggena sikhī ca vessabhū
                  kakusandhakonāgamano ca kassapo
                  tenañjasena agamāsi gotamo.
           Vītataṇhā anādānā satta buddhā khayogadhā
           yehayaṁ desito dhammo dhammabhūtehi tādihi
           cattāri ariyasaccāni anukampāya pāṇinaṁ
           dukkhaṁ samudayo maggo nirodho dukkhasaṅkhayo.
           Yasmiṁ nivattate 2- dukkhaṁ saṁsārasmiṁ anantakaṁ

  *  *  *  *  *  *
  Footnote:1 Ma. Yu. sammutiyā. 2 Yu. nibbattate.
-------------------------------------------------
[page 341]
           Bhedā imassa kāyassa jivitassa ca saṅkhayā
           añño punabbhavo natthi suvimuttomhi sabbadhīti.
                      Sarabhaṅgo thero.
                          Uddānaṁ
           sundarasamuddo thero thero lakuṇṭabhaddiyo
           bhaddo thero ca sopāko sarabhaṅgo mahāisi
           sattake pañcakā therā gāthāyo pañcatiṁsatīti.
                    Sattakanipāto niṭṭhito.
                     ---------------
                   Theragāthāya aṭṭhakanipāto
   [366] 1 < PTS. Thag , 494 >Kammaṁ bahukaṁ na kāraye parivajjeyya janaṁ na uyyame
           so ussuko rasānugiddho atthaṁ riñcati yo sukhādhivāho.
           Paṅkoti hi naṁ avedayuṁ yāyaṁ vandanapūjanā kulesu
           sukhumaṁ sallaṁ durubbahaṁ sakkāro kāpurisena dujjaho.
           Na parassupaṇidhāya kammaṁ maccassa pāpakaṁ
           attanā taṁ na seveyya kammabandhū hi mātiyā.
           Na pare vacanā coro na pare vacanā muni
           attānañca yathā vedi devāpi naṁ tathā vidū.
           Pare ca na vijānanti mayamettha yamāmhase 1-

  *  *  *  *  *  *
  Footnote:1 Ma. Yu. yamāmase.
-------------------------------------------------
[page 342]
           Ye ca tattha vijānanti tato sammanti medhagā.
           Jīvatevāpi sappañño api vittaparikkhayā 1-
           paññāya ca alābhena vittavāpi na jīvati.
           Sabbaṁ suṇāti sotena sabbaṁ passati cakkhunā
           na ca diṭṭhaṁ sutaṁ dhīro sabbaṁ ujjhitumarahati.
           Cakkhumassa yathā andho sotavā badhiro yathā
           paññāvassa yathā mūgo balavā dubbaloriva
           atha atthe samuppanne sayetha matasāyikanti.
                    Mahākaccāyano thero.
   [367] 2 < PTS. Thag , 502 >Akkodhano anupanāhī amāyo rittapesuṇo
           sa ve tādisako bhikkhu evaṁ pecca na socati.
           Akkodhano anupanāhī amāyo rittapesuṇo
           guttadvāro sadā bhikkhu evaṁ pecca na socati.
           Akkodhano anupanāhī amāyo rittapesuṇo
           kalyāṇasīlo yo 2- bhikkhu evaṁ pecca na socati.
           Akkodhano anupanāhī amāyo rittapesuṇo
           kalyāṇamitto yo 2- bhikkhu evaṁ pecca na socati.
           Akkodhano anupanāhī amāyo rittapesuṇo
           kalyāṇapañño yo 2- bhikkhu evaṁ pecca na socati.
           Yassa saddhā tathāgate acalā supatiṭṭhitā

  *  *  *  *  *  *
  Footnote:1 Ma. vittaparikkhayo. 2 Ma. so.
-------------------------------------------------
[page 343]
           Sīlañca yassa kalyāṇaṁ ariyakantaṁ pasaṁsitaṁ
           saṅghe pasādo yassatthi ujubhūtañca dassanaṁ
           adaliddoti taṁ āhu amoghantassa jīvitaṁ.
           Tasmā saddhañca sīlañca pasādaṁ dhammadassanaṁ
           anuyuñjetha medhāvī saraṁ buddhāna sāsananti.
                      Sirimitto thero.
   [368] 3 < PTS. Thag , 510 >Yadā paṭhamamaddakkhiṁ satthāramakutobhayaṁ
           tato me ahu saṁvego passitvā purisuttamaṁ.
           Siriṁ hatthehi pādehi yo paṇāmeyya āgataṁ
           etādisaṁ so satthāraṁ ārādhetvā virādhaye.
           Tadāhaṁ puttadārañca dhanadhaññañca chaḍḍayiṁ
           kesamassūni chedetvā pabbajiṁ anagāriyaṁ.
           Sikkhāsājīvasampanno indriyesu susaṁvuto
           namassamāno sambuddhaṁ vihāsiṁ aparājito.
           Tato me paṇidhī āsi cetaso abhipatthito
           na nisīde muhuttampi taṇhāsalle anūhate.
           Tassa mevaṁ viharato passa viriyaparakkamaṁ
           tisso vijjā anuppattā kataṁ buddhassa sāsanaṁ.
           Pubbenivāsaṁ jānāmi dibbacakkhuṁ visodhitaṁ
           arahā dakkhiṇeyyomhi vippamutto nirūpadhi.
-------------------------------------------------
[page 344]
           Tato ratyā vivasane 1- suriyassuggamanaṁ pati
           sabbaṁ taṇhaṁ visosetvā pallaṅkena upāvisinti.
                     Mahāpanthako thero.
                          Uddānaṁ
           mahākaccāyano thero sirimitto mahāpanthako
           tayo 2- aṭṭhanipātamhi gāthāyo catuvīsatīti.
                    Aṭṭhakanipāto niṭṭhito.
                     ---------------
                    Theragāthāya navakanipāto
          [369] 1 < PTS. Thag , 518 >Yathā dukkhaṁ jarāmaraṇanti paṇḍito
                  aviddasū yattha sitā puthujjanā
                  dukkhaṁ pariññāya satova jhāyati
                  tato ratiṁ paramataraṁ na vindati.
                  Yadā dukkhassāvahaniṁ visattikaṁ
                  papañcasaṅghāṭadukkhādhivāhaniṁ
                  taṇhaṁ pahatvāna satova jhāyati
                  tato ratiṁ paramataraṁ na vindati.
                  Yadā sivaṁ dvecaturaṅgagāminaṁ

  *  *  *  *  *  *
  Footnote:1 Ma. vivasāne. 2 Yu. ete.
-------------------------------------------------
[page 345]
                  Magguttamaṁ sabbakilesasodhanaṁ
                  paññāya phusitvā 1- satova jhāyati
                  tato ratiṁ paramataraṁ na vindati.
                  Yadā asokaṁ virajaṁ asaṅkhataṁ
                  santaṁ padaṁ sabbakilesasodhanaṁ
                  bhāveti saññojanabandhanacchidaṁ
                  tato ratiṁ paramataraṁ na vindati.
                  Yadā nabhe gajjati meghadundubhi
                  dhārākulā vihaṅgapathe samantato
                  bhikkhu ca pabbhāragatova jhāyati
                  tato ratiṁ paramataraṁ na vindati.
                  Yadā nadīnaṁ kusumākulānaṁ
                  vicittavāneyyavaṭaṁsakānaṁ
                  tīre nisinno sumanova jhāyati
                  tato ratiṁ paramataraṁ na vindati.
                  Yadā nisīve 2- rahitamhi kānane
                  deve gaḷantamhi nadanti dāṭhino
                  bhikkhu ca pabbhāragatova jhāyati
                  tato ratiṁ paramataraṁ na vindati.

  *  *  *  *  *  *
  Footnote:1 Ma. Yu. passitvā. 2 Yu. nisīthe.
-------------------------------------------------
[page 346]
                  Yadā vitakke uparundhiyattano
                  nagantare nagavivaraṁ samassito
                  vītaddaro vigatakhilova 1- jhāyati
                  tato ratiṁ paramataraṁ na vindati.
                  Yadā sukhī malakhilasokanāsano
                  niraggalo nibbanatho visallo
                  sabbāsave byantikatova jhāyati
                  tato ratiṁ paramataraṁ na vindatīti.
                       Bhūto thero.
                          Uddānaṁ
           bhūto tathaddaso thero eko khaggavisāṇavā
           navakamhi nipātamhi gāthāyopi imā navāti.
                    Navakanipāto niṭṭhito.
                     --------------
                    Theragāthāya dasakanipāto
          [370] 1 < PTS. Thag , 527 >Aṅgārinodāni dumā bhadante
                  phalesino chadanaṁ vippahāya
                  te accimantova pabhāsayanti
                  samayo mahāvīra bhagī 2- rasānaṁ.

  *  *  *  *  *  *
  Footnote:1 Ma. vītakhilova. 2 Ma. bhāgī.
-------------------------------------------------
[page 347]
                  Dumāni phullāni manoramāni
                  samantato sabbadisā pavanti
                  pattaṁ pahāya phalamāsasānā
                  kālo ito pakkamanāya vīra.
                  Nevātisītaṁ na panātiuṇhaṁ
                  sukhā utu addhaniyā bhadante
                  passantu taṁ sākiyā koḷiyā ca
                  pacchāmukhaṁ rohiṇiyaṁ tarantaṁ.
           Āsāya kasate khettaṁ bījaṁ āsāya vappati
           āsāya vāṇijā yanti samuddaṁ dhanahārakā.
           Yāya āsāya tiṭṭhāmi sā me āsā vipaccatu 1-.
                  Punappunañceva vapanti bījaṁ
                  punappunaṁ vassati devarājā
                  punappunaṁ khettaṁ kasanti kassakā
                  punappunaṁ dhaññamupeti raṭṭhaṁ.
                  Punappunaṁ yācanakā caranti
                  punappunaṁ dānapatī dadanti
                  punappunaṁ dānapatī daditvā
                  punappunaṁ saggamupenti ṭhānaṁ.

  *  *  *  *  *  *
  Footnote:1 Ma. Yu. samijjhatu.
-------------------------------------------------
[page 348]
                  Dhīro 1- have sattayugaṁ puneti
                  yasmiṁ kule jāyati bhūripañño
                  maññāmahaṁ sakkati devadevo
                  tayā hi jāto muni saccanāmo.
                  Suddhodano nāma pitā mahesino
                  buddhassa mātā pana māyā 2- mahesī
                  yā bodhisattaṁ parihariya kucchinā
                  kāyassa bhedā tidivasmi modati.
                  Sā gotamī kālakatā ito cutā
                  dibbehi kāmehi samaṅgibhūtā
                  sā modati kāmaguṇehi pañcahi
                  parivāritā devagaṇehi tehi.
                  Buddhassa puttomhi asayhasāhino
                  aṅgīrasassappaṭimassa tādino
                  pitu pitā mayhaṁ tuvaṁsi sakka
                  dhammena me gotama ayyakosīti.
                      Kāḷudāyī thero.
   [371] 2 < PTS. Thag , 537 >Purato pacchato vāpi aparo ce na vijjati
           atīva phāsu bhavati ekassa vasato vane.

  *  *  *  *  *  *
  Footnote:1 Ma. Yu. vīro. 2 Ma. māyanāmassa. Yu. māyanāmā.
-------------------------------------------------
[page 349]
           Handa eko gamissāmi araññaṁ buddhavaṇṇitaṁ
           phāsuṁ ekavihārissa pahitattassa bhikkhuno.
           Yogipītikaraṁ rammaṁ mattakuñjarasevitaṁ
           eko atthavasī khippaṁ pavisissāmi kānanaṁ.
           Supupphite sītavane sītale girikandare
           gattāni parisiñcitvā caṅkamissāmi ekako.
           Ekākiyo adutiyo ramaṇīye mahāvane
           kadāhaṁ viharissāmi katakicco anāsavo.
           Evaṁ me kattukāmassa adhippāyo samijjhatu
           sādhayissāmahaṁ yeva nāñño aññassa kārako.
           Esa bandhāmi sannāhaṁ pavisissāmi kānanaṁ
           na 1- tato nikkhamissāmi appatto āsavakkhayaṁ.
           Mālute upavāyante sīte surabhigandhake 2-
           avijjaṁ dālayissāmi nisinno nagamuddhani.
           Vane kusumasañchanne pabbhāre nūna sītale
           vimuttisukhena sukhito ramissāmi giribbaje.
           Sohaṁ paripuṇṇasaṅkappo cando paṇṇaraso yathā
           sabbāsavaparikkhīṇo natthidāni punabbhavoti.
                    Ekavihāriyo thero.

  *  *  *  *  *  *
  Footnote:1 Yu. ne. 2 Ma. surabhigandhike.
-------------------------------------------------
[page 350]
          [372] 3 < PTS. Thag , 547 >Anāgataṁ yo paṭikacca passati
                  hitañca atthaṁ ahitañca taṁ dvayaṁ
                  viddesino tassa hitesino vā
                  randhaṁ na passanti samekkhamānā.
           Ānāpānasatī yassa paripuṇṇā subhāvitā
           anupubbaṁ paricitā yathā buddhena desitā
           somaṁ lokaṁ pabhāseti abbhā muttova candimā.
           Odātaṁ vata me cittaṁ appamāṇaṁ subhāvitaṁ
           nibaddhaṁ paggahītañca sabbā obhāsate disā.
           Jīvatevāpi sappañño api vittaparikkhayā
           paññāya ca alābhena vittavāpi na jīvati.
           Paññā sutavinicchinī paññā kittisilokavaḍḍhanī
           paññāsahito naro idha api dukkhesu sukhāni vindati.
           Nāyaṁ ajjatano dhammo nacchero napi abbhuto
           yattha jāyetha mīyetha tattha kiṁ viya abbhutaṁ.
           Anantaraṁ hi jātassa jīvitā maraṇaṁ dhuvaṁ
           jātā jātā marantīdha evaṁdhammā hi pāṇino.
                  Na hetadatthāya matassa hoti
                  yaṁ jīvitatthaṁ paraporisānaṁ
                  matamhi ruṇṇaṁ na yaso na sokyaṁ 1-

  *  *  *  *  *  *
  Footnote:1 Ma. Yu. lokayaṁ.
-------------------------------------------------
[page 351]
                  Na vaṇṇitaṁ samaṇabrāhmaṇehi.
                  Cakkhuṁ sarīraṁ upahanti roṇṇaṁ 1-
                  nihiyyati vaṇṇabalaṁ matī ca
                  ānandino tassa disā bhavanti
                  hitesino cassa 2- sukhī bhavanti.
                  Tasmā hi iccheyya kule vasante
                  medhāvino ceva bahussute ca
                  yesaṁ hi paññāvibhavena kiccaṁ
                  taranti nāvāya nadiṁva puṇṇanti.
                     Mahākappino thero.
   [373] 4 < PTS. Thag , 557 >Dandhā mayhaṁ gatī āsi paribhūto pure ahaṁ
           bhātā ca maṁ paṇāmesi gacchadāni tuvaṁ gharaṁ.
           Sohaṁ paṇāmito santo saṅghārāmassa koṭṭhake
           dummano tattha aṭṭhāsiṁ sāsanasmiṁ apekkhavā.
           Bhagavā tattha āgacchi sīsaṁ mayhaṁ parāmasi
           bāhāyaṁ maṁ gahetvāna saṅghārāmaṁ pavesayi.
           Anukampāya me satthā pādāsi pādapuñchaniṁ
           etaṁ suddhaṁ adhiṭṭhehi ekamantaṁ svadhiṭṭhitaṁ.
           Tassāhaṁ vacanaṁ sutvā vihāsiṁ sāsane rato

  *  *  *  *  *  *
  Footnote:1 Ma. tena. 2 Ma. Yu. nāssa.
-------------------------------------------------
[page 352]
           Samādhiṁ paṭipādesiṁ uttamatthassa pattiyā.
           Pubbenivāsaṁ jānāmi dibbacakkhuṁ visodhitaṁ
           tisso vijjā anuppattā kataṁ buddhassa sāsanaṁ.
           Sahassakkhattuṁ attānaṁ nimminitvāna panthako
           nisīdi ambavane 1- ramme yāva kālappavedanaṁ.
           Tato me satthā pāhesi dūtaṁ kālappavedakaṁ
           paveditamhi kālamhi vehāsānupasaṅkamiṁ.
           Vanditvā satthuno pāde ekamantaṁ nisīdahaṁ
           nisinnaṁ maṁ viditvāna atha satthā paṭiggahi.
           Āyāgo sabbalokassa āhutīnaṁ paṭiggaho
           puññakkhettaṁ manussānaṁ paṭiggaṇhittha dakkhiṇanti.
                     Cūḷapanthako thero.
   [374] 5 < PTS. Thag , 567 >Nānākulamalasampuṇṇo mahāukkārasambhavo
           candanikaṁva paripakkaṁ mahāgaṇḍo mahāvaṇo
           pubbaruhirasampuṇṇo gūthakūpe nigāḷhiko 2-
           āpopaggharaṇī 3- kāyo sadā sandati pūtikaṁ.
           Saṭṭhikaṇḍarasambandho maṁsalepanalepito
           cammakañcukasannaddho pūtikāyo niratthako
           aṭṭhisaṅghāṭaghaṭito nhārusuttanibandhano
           nekesaṁ saṅgatibhāvā kappeti iriyāpathaṁ.

  *  *  *  *  *  *
  Footnote:1 Ma. nisīdambavane. 2 Ma. gūthakūpe nagāḷhiko. 3 Ma. āpopaggharaṇo kāyo.
-------------------------------------------------
[page 353]
           Dhuvappayāto maraṇassa 1- maccurājassa santike
           idheva chaḍḍayitvāna yenakāmaṅgamo naro.
           Avijjāya nivuto kāyo catuganthena ganthito
           oghasaṁsīdano kāyo anusayajālamotthato
           pañcanīvaraṇe yutto vitakkena samappito
           taṇhāmūlenānugato mohacchadanachādito
           evāyaṁ vattatī 2- kāyo kammayantena yantito.
           Sampatti ca vipatyantā nānābhavo vipajjati.
           Yemaṁ kāyaṁ mamāyanti andhabālā puthujjanā
           vaḍḍhenti kaṭasiṁ ghoraṁ ādiyanti punabbhavaṁ.
           Yemaṁ kāyaṁ vivajjenti gūthalittaṁva pannagaṁ
           bhavamūlaṁ vamitvāna parinibbissantyanāsavāti.
                       Kappo thero.
   [375] 6 < PTS. Thag , 577 >Vivittaṁ appanigghosaṁ vāḷamiganisevitaṁ
           seve senāsanaṁ bhikkhu paṭisallānakāraṇā.
           Saṅkārapuñjā āhatvā susānā rathiyāhi ca
           tato saṅghāṭikaṁ katvā lūkhaṁ dhāreyya cīvaraṁ.
           Nīcaṁ manaṁ karitvāna sapadānaṁ kulā kulaṁ
           piṇḍikāya care bhikkhu guttadvāro susaṁvuto.
           Lūkhenapi ca 3- santusse nāññaṁ patthe rasaṁ bahuṁ

  *  *  *  *  *  *
  Footnote:1 Ma. maraṇāya. 2 Ma. vattate. 3 Ma. lūkhenapi vā.
-------------------------------------------------
[page 354]
           Rasesu anugiddhassa jhāne na ramatī mano.
           Appiccho ceva santuṭṭho pavivitto vase muni
           asaṁsaṭṭho gahaṭṭhehi anāgārehi cūbhayaṁ.
           Yathā jaḷo ca mūgo ca attānaṁ dassaye tathā
           nātivelaṁ pabhāseyya 1- saṅghamajjhamhi paṇḍito.
           Na so upavade kañci upaghātaṁ vivajjaye
           saṁvuto pātimokkhasmiṁ mattaññū cassa bhojane.
           Suggahītanimittassa cittassuppādakovido
           samathaṁ anuyuñjeyya kālena ca vipassanaṁ.
           Viriyasātaccasampanno yuttayogo sadā siyā
           na ca appatvā dukkhantaṁ 2- vissāsaṁ eyya paṇḍito.
           Evaṁ viharamānassa suddhikāmassa bhikkhuno
           khiyyanti āsavā sabbe nibbutiñcādhigacchatīti.
                 Upaseno vaṅgantaputto thero.
   [376] 7 < PTS. Thag , 587 >Vijāneyya sakaṁ atthaṁ avalokeyyātha pāvacanaṁ
           yañcettha assa paṭirūpaṁ sāmaññaṁ ajjhupagatassa.
           Mittaṁ idheva 3- kalyāṇaṁ sikkhā vipulaṁ samādānaṁ
           sussūsā ca garūnaṁ etaṁ samaṇassa paṭirūpaṁ.
           Buddhesu sagāravatā dhamme apaciti yathābhūtaṁ

  *  *  *  *  *  *
  Footnote:1 Ma. sambhāseyya. 2 Yu. dukkhassantaṁ. 3 Ma. idha ce. Yu. idha.
-------------------------------------------------
[page 355]
           Saṅghe ca cittikāro etaṁ samaṇassa paṭirūpaṁ.
           Ācāragocare yutto ājīvo sodhito agārayho
           cittassa ca saṇṭhapanaṁ 1- etaṁ samaṇassa paṭirūpaṁ.
           Cārittaṁ atha vārittaṁ iriyāpathiyaṁ pasādaniyaṁ
           adhicitte ca āyogo etaṁ samaṇassa paṭirūpaṁ.
           Āraññakāni senāsanāni pantāni appasaddāni
           bhajitabbāni muninā etaṁ samaṇassa paṭirūpaṁ.
           Sīlañca bāhusaccañca dhammānaṁ pavicayo yathābhūtaṁ
           saccānaṁ abhisamayo etaṁ samaṇassa paṭirūpaṁ.
           Bhāveyya ca aniccanti anattasaññaṁ asubhasaññañca
           lokamhi ca anabhiratiṁ etaṁ samaṇassa paṭirūpaṁ.
           Bhāveyya ca bojjhaṅge iddhipādāni indriyabalāni
           aṭṭhaṅgamaggamariyaṁ etaṁ samaṇassa paṭirūpaṁ.
           Taṇhaṁ pajaheyya munī samūlake āsave padāleyya
           vihareyya vippamutto etaṁ samaṇassa paṭirūpanti.
                       Gotamo thero.
                          Uddānaṁ
           kāḷudāyī ca so thero ekavihārī ca kappino
           cūḷapanthako kappo ca upaseno ca gotamo
           sattime dasake therā gāthāyo cettha sattatīti.
                     Dasakanipāto niṭṭhito.
                       -----------

  *  *  *  *  *  *
  Footnote:1 Po. saṇḍāpanaṁ.
-------------------------------------------------
[page 356]
                  Theragāthāya ekādasakanipāto
   [377] 1 < PTS. Thag , 597 >Kintavattho vane tāta ujjuhānova pāvuse
           verambā 1- ramaṇīyā te paviveko hi jhāyinaṁ.
           Yathā abbhāni verambo vāto nudati pāvuse
           saññā me abhikīranti vivekapaṭisaññutā.
           Apaṇḍaro aṇḍasambhavo sīvathikāya niketacāriko
           uppādayateva me satiṁ sandehasmiṁ virāganissitaṁ.
           Yañca aññe na rakkhanti yo ca aññe na rakkhati
           sa ve bhikkhu sukhaṁ seti kāmesu anapekkhavā.
           Acchodikā puthusilā gonaṅgulamigāyutā
           ambusevālasañchannā te selā ramayanti maṁ.
           Vasitaṁ me araññesu kandarāsu guhāsu ca
           senāsanesu pantesu vāḷamiganisevite.
           Ime haññantu vajjhantu dukkhaṁ pappontu pāṇino
           saṅkappaṁ nābhijānāmi anariyaṁ dosasaṁhitaṁ.
           Pariciṇṇo mayā satthā kataṁ buddhassa sāsanaṁ
           ohito garuko bhāro bhavanetti samūhatā.
           Yassatthāya 2- pabbajito agārasmā anagāriyaṁ
           so me attho anuppatto sabbasaṁyojanakkhayo.

  *  *  *  *  *  *
  Footnote:1 Ma. verambhā. 2 Ma. Yu. yassa catthāya.
-------------------------------------------------
[page 357]
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi nibbisaṁ bhatako yathā.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi sampajāno patissatoti.
                      Saṅkicco thero.
                          Uddānaṁ
           saṅkiccatthero ekova katakicco anāsavo
           ekādasanipātamhi gāthā ekādaseva tāti.
                  Ekādasakanipāto niṭṭhito.
                     ---------------
                  Theragāthāya dvādasakanipāto
   [378] 1 < PTS. Thag , 608 >Sīlamevidha sikkhetha asmiṁ loke susikkhitaṁ
           sīlaṁ hi sabbasampattiṁ upanāmeti sevitaṁ.
           Sīlaṁ rakkheyya medhāvī patthayāno tayo sukhe
           pasaṁsaṁ vittilābhañca pecca sagge 1- pamodanaṁ.
           Sīlavā hi bahū mitte saññamenādhigacchati
           dussīlo pana mittehi dhaṁsate pāpamācaraṁ.
           Avaṇṇañca akittiñca dussīlo labhate naro
           vaṇṇaṁ kittiṁ pasaṁsañca sadā labhati sīlavā.

  *  *  *  *  *  *
  Footnote:1 Sī. Yu. pecca sagge ca.
-------------------------------------------------
[page 358]
           Ādi sīlaṁ patiṭṭhā ca kalyāṇānañca mātukaṁ
           pamukhaṁ sabbadhammānaṁ tasmā sīlaṁ visodhaye.
           Velā ca saṁvaraṁ sīlaṁ cittassa abhihāsanaṁ 1-
           titthañca sabbabuddhānaṁ tasmā sīlaṁ visodhaye.
           Sīlaṁ balaṁ appaṭimaṁ sīlaṁ āvudhamuttamaṁ
           sīlaṁ ābharaṇaṁ 2- seṭṭhaṁ sīlaṁ kavacamabbhutaṁ.
           Sīlaṁ setu mahesakkho sīlaṁ gandho anuttaro
           sīlaṁ vilepanaṁ seṭṭhaṁ yena vāti diso disaṁ.
           Sīlaṁ sambalamevaggaṁ 3- sīlaṁ pātheyyamuttamaṁ
           sīlaṁ seṭṭho ativāho yena vāti diso disaṁ.
           Idheva nindaṁ labhati peccāpāye ca dummano
           sabbattha dummano bālo sīlesu asamāhito.
           Idheva kittiṁ labhati pecca sagge ca sumano
           sabbattha sumano dhīro sīlesu susamāhito.
           Sīlameva idha aggaṁ paññavā pana uttamo
           manussesu ca devesu sīlapaññāṇato jayanti.
                        Sīlavatthero.
   [379] 2 < PTS. Thag , 620 >Nīce kulamhi jātohaṁ daliddo appabhojano
           hīnaṁ kammaṁ mamaṁ āsi ahosiṁ pupphachaḍḍako.

  *  *  *  *  *  *
  Footnote:1 Yu. abhibhāsanaṁ. 2 Ma. Yu. sīlamābharaṇaṁ. 3 Po. sabalamevaggaṁ.
-------------------------------------------------
[page 359]
           Jigucchito manussānaṁ paribhūto ca vambhito
           nīcaṁ manaṁ karitvāna vandissaṁ bahukaṁ janaṁ.
           Athaddasāsiṁ sambuddhaṁ bhikkhusaṅghapurakkhataṁ
           pavisantaṁ mahāvīraṁ magadhānaṁ puruttamaṁ.
           Nikkhipitvāna byābhaṅgiṁ vandituṁ upasaṅkamiṁ
           mameva anukampāya aṭṭhāsi purisuttamo.
           Vanditvā satthuno pāde ekamantaṁ ṭhito tadā
           pabbajjaṁ ahamāyāciṁ sabbasattānamuttamaṁ.
           Tato kāruṇiko satthā sabbalokānukampako
           ehi bhikkhūti maṁ āha sā me āsūpasampadā.
           Sohaṁ eko araññasmiṁ viharanto atandito
           akāsiṁ satthu vacanaṁ yathā maṁ ovadī jino.
           Rattiyā paṭhamaṁ yāmaṁ pubbajātimanussariṁ
           rattiyā majjhimaṁ yāmaṁ dibbacakkhuṁ visodhayiṁ 1-
           rattiyā pacchime yāme tamokkhandhaṁ padālayiṁ.
           Tato ratyā vivasane suriyassuggamanaṁ pati
           indo brahmā ca āgantvā maṁ namassiṁsu pañjalī
           namo te purisājañña namo te purisuttama
           yassa te āsavā khīṇā dakkhiṇeyyosi mārisa.

  *  *  *  *  *  *
  Footnote:1 Yu. visodhitaṁ.
-------------------------------------------------
[page 360]
           Tato disvāna maṁ satthā devasaṅghapurakkhataṁ
           sitaṁ pātukaritvāna imamatthaṁ abhāsatha
           tapena brahmacariyena saññamena damena ca
           etena brāhmaṇo hoti etaṁ brāhmaṇamuttamanti.
                       Sunīto thero.
                          Uddānaṁ
           sīlavā ca sunīto ca therā dvete mahiddhikā
           dvādasamhi nipātamhi gāthāyo catuvīsatīti.
                   Dvādasakanipāto niṭṭhito.
                     ---------------
                   Theragāthāya terasakanipāto
   [380] 1 < PTS. Thag , 632 >Yāhu raṭṭhe samukkaṭṭho rañño aṅgassa patthagū 1-
           svājja dhammesu ukkaṭṭho soṇo dukkhassa pāragū.
           Pañca chinde pañca jahe pañca cuttari bhāvaye
           pañcasaṅgātigo bhikkhu oghatiṇṇoti vuccati.
           Unnaḷassa pamattassa bāhirāsassa bhikkhuno
           sīlaṁ samādhi paññā ca pāripūriṁ na gacchati.
           Yañhi kiccaṁ tadapaviddhaṁ akiccaṁ pana kayīrati

  *  *  *  *  *  *
  Footnote:1 Po. Yu. paddhagu. Ma. patthagū.
-------------------------------------------------
[page 361]
           Unnaḷānaṁ pamattānaṁ tesaṁ vaḍḍhanti āsavā.
           Yesañca susamāraddhā niccaṁ kāyagatā sati
           akiccante na sevanti kicce sātaccakārino
           satānaṁ sampajānānaṁ atthaṁ gacchanti āsavā.
           Ujumaggamhi akkhāte gacchatha mā nivattatha
           attanā codayattānaṁ nibbānamabhihāraye.
           Accāraddhamhi viriyamhi satthā loke anuttaro
           vīṇopamaṁ karitvāna 1- dhammaṁ desesi cakkhumā.
           Tassāhaṁ vacanaṁ sutvā vihāsiṁ sāsane rato
           samathaṁ 2- paṭipādesiṁ uttamatthassa pattiyā
           tisso vijjā anuppattā kataṁ buddhassa sāsanaṁ.
           Nekkhamme adhimuttassa pavivekañca cetaso
           abyāpajjhādhimuttassa upādānakkhayassa ca
           taṇhakkhayādhimuttassa asammohañca cetaso
           disvā āyatanuppādaṁ sammā cittaṁ vimuccati.
           Tassa sammā vimuttassa santacittassa bhikkhuno
           katassa paṭicayo natthi karaṇīyaṁ na vijjati.
           Selo yathā ekaghano vātena na samīrati
           evaṁ rūpā rasā saddā gandhā phassā ca kevalā

  *  *  *  *  *  *
  Footnote:1 Ma. Yu. karitvā me. 2 Yu. samataṁ.
-------------------------------------------------
[page 362]
           Iṭṭhā dhammā aniṭṭhā ca nappavedhenti tādino
           ṭhitaṁ cittaṁ visaññuttaṁ vayañcassānupassatīti.
                   Soṇo koḷiviso thero.
                          Uddānaṁ
           soṇo koḷiviso thero ekoyeva mahiddhiko
           terasamhi nipātamhi gāthāyo cettha terasāti.
                   Terasakanipāto niṭṭhito.
                    ----------------
                   Theragāthāya cuddasakanipāto
   [381] 1 < PTS. Thag , 645 >Yadā ahaṁ pabbajito agārasmā anagāriyaṁ
           nābhijānāmi saṅkappaṁ anariyaṁ dosasaṁhitaṁ.
           Ime haññantu vajjhantu dukkhaṁ pappontu pāṇino
           saṅkappaṁ nābhijānāmi imasmiṁ dīghamantare.
           Mettañca abhijānāmi appamāṇaṁ subhāvitaṁ
           anupubbaṁ paricitaṁ yathā buddhena desitaṁ.
           Sabbamitto sabbasakho sabbabhūtānukampako
           mettaṁ cittañca bhāvemi abyāpajjharato sadā.
           Asaṁhīraṁ asaṁkuppaṁ cittaṁ āmodayāmahaṁ
           brahmavihāraṁ bhāvemi akāpurisasevitaṁ.
-------------------------------------------------
[page 363]
           Avitakkaṁ samāpanno sammāsambuddhasāvako
           ariyena tuṇhībhāvena upeto hoti tāvade.
           Yathāpi pabbato selo acalo suppatiṭṭhito
           evaṁ mohakkhayā bhikkhu pabbatova na vedhati.
           Anaṅgaṇassa posassa niccaṁ sucigavesino
           vālaggamattaṁ pāpassa abbhamattaṁva khāyati.
           Nagaraṁ yathā paccantaṁ guttaṁ santarabāhiraṁ
           evaṁ gopetha attānaṁ khaṇo vo mā upaccagā.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi nibbisaṁ bhatako yathā.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi sampajāno patissato.
           Pariciṇṇo mayā satthā kataṁ buddhassa sāsanaṁ
           ohito garuko bhāro bhavanetti samūhatā.
           Yassa catthāya pabbajito agārasmā anagāriyaṁ
           so me attho anuppatto sabbasaṁyojanakkhayo.
           Sampādethappamādena esā me anusāsanī
           handāhaṁ parinibbissaṁ vippamuttomhi sabbadhīti.
                      Revato thero.
   [382] 2 < PTS. Thag , 659 >Yathāpi bhaddo 1- ājañño dhure yutto dhurassaho

  *  *  *  *  *  *
  Footnote:1 Po. bhadro.
-------------------------------------------------
[page 364]
           Mathito atibhārena saṁyuttaṁ 1- nātivattati
           evaṁ paññāya ye tittā samuddo vārinā yathā
           na pare atimaññanti ariyadhammova pāṇinaṁ.
           Kāle kālavasampattā bhavābhavavasaṁ gatā
           narā dukkhaṁ nigacchanti te ca 2- socanti māṇavā.
           Unnatā sukhadhammena dukkhadhammena vonatā
           dvayena bālā haññanti yathābhūtaṁ adassino.
           Ye ca dukkhe sukhamhi ca majjhe sibbanimaccagū 3-
           ṭhitā te indakhīlova na te unnataonatā.
           Na heva lābhe nālābhe na yase na ca kittiyā
           na nindāya pasaṁsāya na te dukkhe sukhamhi ca
           sabbattha te na lippanti udabinduva pokkhare
           sabbattha sukhitā dhīrā 4- sabbattha aparājitā.
           Dhammena ca alābho yo yo ca lābho adhammiko
           alābho dhammiko seyyo yañce lābho adhammiko.
           Yaso ca appabuddhīnaṁ viññūnaṁ ayaso ca yo
           ayaso ca 5- seyyo viññūnaṁ na yaso appabuddhinaṁ.
           Dummedhehi pasaṁsā ca viññūhi garahā ca yā
           garahāva seyyo viññūhi yañce bālappasaṁsanā.

  *  *  *  *  *  *
  Footnote:1 Yu. saṁyugaṁ. 2 Yu. tedha. 3 Yu. sibbanimajjhagū. 4 Yu. vīrā. 5 Ma. va.
-------------------------------------------------
[page 365]
           Sukhañca kāmamayikaṁ dukkhañca pavivekiyaṁ
           pavivekiyaṁ dukkhaṁ seyyo yañce kāmamayaṁ sukhaṁ.
           Jīvitañca adhammena dhammena maraṇañca yaṁ
           maraṇaṁ dhammikaṁ seyyo yañce jīve adhammikaṁ.
           Kāmakodhappahīnā 1- ye santacittā bhavābhave
           caranti loke asitā natthi tesaṁ piyāpiyaṁ.
           Bhāvayitvāna bojjhaṅge indriyāni balāni ca
           pappuyya 2- paramaṁ santiṁ parinibbanti anāsavāti.
                      Godatto thero.
                          Uddānaṁ
           revato ceva godatto therā dvete mahiddhikā
           cuddasamhi nipātamhi gāthāyo aṭṭhavīsatīti.
                   Cuddasakanipāto niṭṭhito.
                    ----------------
                   Theragāthāya soḷasakanipāto
   [383] 1 < PTS. Thag , 673 >Esa bhiyyo pasīdāmi sutvā dhammaṁ mahārasaṁ
           virāgo desito dhammo anupādāya sabbaso.
           Bahūni loke citrāni asmiṁ paṭhavimaṇḍale 3-

  *  *  *  *  *  *
  Footnote:1 Ma. kāmakopappahīnā. Yu. kāmakopapahīnā. 2 Po. pappeyya. 3 Po. Yu.
 puthuvimaṇḍale.
-------------------------------------------------
[page 366]
           Mathenti maññe saṅkappaṁ subhaṁ rāgūpasaṁhitaṁ.
           Rajamuhataṁ vātena yathā meghopasāmaye
           evaṁ sammanti saṅkappā yadā paññāya passati.
           Sabbe saṅkhārā aniccāti yadā paññāya passati
           atha nibbindati dukkhe esa maggo visuddhiyā.
           Sabbe saṅkhārā dukkhāti yadā paññāya passati
           atha nibbindati dukkhe esa maggo visuddhiyā.
           Sabbe dhammā anattāti yadā paññāya passati
           atha nibbindati dukkhe esa maggo visuddhiyā.
           Buddhānubuddho yo thero koṇḍañño tibbanikkamo 1-
           pahīnajātimaraṇo brahmacariyassa kevalī.
           Oghapāso daḷho khīlo pabbato duppadāliyo
           chetvā khīlañca pāsañca selaṁ chetvāna 2- dubbhidaṁ
           tiṇṇo pāraṅgato jhāyī mutto so mārabandhanā.
           Uddhato capalo bhikkhu mitte āgamma pāpake
           saṁsīdati mahoghasmiṁ ummiyā paṭikujjito.
           Anuddhato acapalo nipako saṁvutindriyo
           kalyāṇamitto medhāvī dukkhassantakaro siyā.
           Kālāpabbaṅgasaṅkāso kīso dhamanisaṇṭhito 3-

  *  *  *  *  *  *
  Footnote:1 Po. Yu. tibbanikkhamo. 2 Po. Ma. bhetvāna. 3 Yu. dhamanisanthato.
-------------------------------------------------
[page 367]
           Mattaññū annapānasmiṁ adīnamanaso naro
           phuṭṭho ḍaṁsehi makasehi araññasmiṁ brahāvane
           nāgo saṅgāmasīseva sato tatrādhivāsaye.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi nibbisaṁ bhatako yathā.
           Nābhinandāmi maraṇaṁ nābhinandāmi jīvitaṁ
           kālañca paṭikaṅkhāmi sampajāno patissato.
           Pariciṇṇo mayā satthā kataṁ buddhassa sāsanaṁ
           ohito garuko bhāro bhavanetti samūhatā.
           Yassa catthāya pabbajito agārasmā anagāriyaṁ
           so me attho anuppatto kiṁ me saddhivihārināti 1-.
                   Aññākoṇḍañño thero.
   [384] 2 < PTS. Thag , 689 >Manussabhūtaṁ sambuddhaṁ attadantaṁ samāhitaṁ
           iriyamānaṁ brahmapathe cittassūpasame rataṁ
           yaṁ manussā namassanti sabbadhammāna pāraguṁ
           devāpi naṁ namassanti iti me arahato sutaṁ
           sabbasaṁyojanātītaṁ vanā nibbānamāgataṁ
           kāmehi nekkhammarataṁ muttaṁ selāva kañcanaṁ
           sa ve accaruci 2- nāgo himavāvaññe siluccaye

  *  *  *  *  *  *
  Footnote:1 Yu. sandavihārenāti. 2 Yu. accantarucī.
-------------------------------------------------
[page 368]
           Sabbesaṁ nāganāmānaṁ saccanāmo anuttaro
           nāgaṁ vo kittayissāmi na hi āguṁ karoti so.
           Soraccaṁ avihiṁsā ca pādā nāgassa te duve.
           Sati ca sampajaññañca caraṇā nāgassa te 1- pare.
           Saddhāhattho mahānāgo upekkhāsetadantavā.
           Sati gīvā siro paññā vīmaṁsā dhammacintanā
           dhammakucchisamāvāso 2- viveko tassa vāladhi.
           So jhāyī assāsarato ajjhattaṁ susamāhito
           gacchaṁ samāhito nāgo ṭhito nāgo samāhito
           sayaṁ samāhito nāgo nisinnopi samāhito
           sabbattha saṁvuto nāgo esā nāgassa sampadā.
           Bhuñjati anavajjāni sāvajjāni na bhuñjati
           ghāsaṁ acchādanaṁ laddhā sannidhiṁ parivajjayaṁ
           saṁyojanaṁ aṇuṁ thūlaṁ sabbaṁ chetvāna bandhanaṁ
           yena yeneva gacchati anapekkhova gacchati.
           Yathāpi udake jātaṁ puṇḍarīkaṁ pavaḍḍhati
           nopalippati toyena sucigandhaṁ manoramaṁ
           tatheva ca loke jāto buddho loke viharati
           nopalippati lokena toyena padumaṁ yathā.
           Mahāggini 3- pajjalito anāhāropasammati

  *  *  *  *  *  *
  Footnote:1 tyāparetipi. 2 dhammakucchisamātapotipi. 3 Yu. mahāgini.
-------------------------------------------------
[page 369]
           Aṅgāresu ca santesu nibbutoti pavuccati.
           Atthassāyaṁ viññāpanī upamā viññūhi desitā
           viññissanti mahānāgā nāgaṁ nāgena desitaṁ.
           Vītarāgo vītadoso vītamoho anāsavo
           sarīraṁ vijahaṁ nāgo parinibbissatyanāsavoti.
                       Udāyī thero.
                       Tatruddānaṁ bhavati
           koṇḍañño ca udāyī ca therā dve te mahiddhikā
           soḷasamhi nipātamhi gāthāyo dve ca tiṁsa cāti.
                   Soḷasakanipāto niṭṭhito.
                     --------------
                    Theragāthāya vīsatinipāto
   [385] 1 < PTS. Thag , 705 >Yaññatthaṁ vā dhanatthaṁ vā ye hanāma mayaṁ pure
           avasesaṁ bhayaṁ hoti vedhanti vilapanti ca.
           Tassa te natthi bhītattaṁ bhiyyo vaṇṇo pasīdati
           kasmā na paridevesi evarūpe mahabbhaye.
           Natthi cetasikaṁ dukkhaṁ anapekkhassa gāmaṇi
           atikkantā bhayā sabbe khīṇasaṁyojanassa ve.
           Khīṇāya bhavanettiyā diṭṭhe dhamme yathātathā 1-

  *  *  *  *  *  *
  Footnote:1 Po. Ma. Yu. yathātathe.
-------------------------------------------------
[page 370]
           Na bhayaṁ maraṇe hoti bhāranikkhepane yathā.
           Suciṇṇaṁ brahmacariyaṁ me maggo cāpi subhāvito
           maraṇe me bhayaṁ natthi rogānamiva saṅkhaye.
           Suciṇṇaṁ brahmacariyaṁ me maggo cāpi subhāvito
           nirassādā bhavā diṭṭhā visaṁ pitvāna chaḍḍitaṁ.
           Pāragū anupādāno katakicco anāsavo
           tuṭṭho āyukkhayā hoti mutto āghātanā yathā.
           Uttamaṁ dhammataṁ patto sabbaloke anatthiko
           ādittāva gharā mutto maraṇasmiṁ na socati.
           Yadatthi saṅkhataṁ kiñci bhavo ca yattha labbhati
           sabbaṁ anissaraṁ etaṁ idaṁ 1- vuttaṁ mahesinā.
           Yo taṁ tathā pajānāti yathā buddhena desitaṁ
           na gaṇhāti bhavaṁ kiñci sutattaṁva ayoguḷaṁ.
           Na me hoti ahosinti bhavissanti na hoti me
           saṅkhārā vibhavissanti tattha kā paridevanā.
           Suddhaṁ dhammasamuppādaṁ suddhaṁ saṅkhārasantatiṁ
           passantassa yathābhūtaṁ na bhayaṁ hoti gāmaṇi.
           Tiṇakaṭṭhasamaṁ lokaṁ yadā paññāya passati
           mamattaṁ so asaṁvindaṁ natthi meti na socati.
           Ukkaṇṭhāmi sarīrena bhavenamhi anatthiko

  *  *  *  *  *  *
  Footnote:1 Po. Ma. Yu. iti.
-------------------------------------------------
[page 371]
           Soyaṁ bhijjissati kāyo añño ca na bhavissati.
           Yaṁ vo kiccaṁ sarīrena taṁ karotha yadicchatha
           na me tappaccayā tattha doso pemaṁ ca hehiti.
           Tassa taṁ vacanaṁ sutvā abbhūtaṁ lomahaṁsanaṁ
           satthāni nikkhipitvāna māṇavā etadabravuṁ.
           Kiṁ bhadante karitvāna ko vā ācariyo tava
           kassa sāsanamāgamma labbhate taṁ asokatā.
           Sabbaññū sabbadassāvī jino ācariyo mama
           mahākāruṇiko satthā sabbalokatikicchako.
           Tenāyaṁ desito dhammo khayagāmī anuttaro
           tassa sāsanamāgamma labbhate taṁ asokatā.
                  Sutvāna corā isino subhāsitaṁ
                  nikkhippa satthāni ca āvudhāni ca
                  tamhā ca kammā viramiṁsu eke
                  eke ca pabbajjamarocayiṁsu.
                  Te pabbajitvā sugatassa sāsane
                  bhāvetvā bojjhaṅgabalāni paṇḍitā
                  udaggacittā sumanā katindriyā
                  phusiṁsu nibbānapadaṁ asaṅkhatanti.
                      Adhimutto thero.
-------------------------------------------------
[page 372]
   [386] 2 < PTS. Thag , 726 >Samaṇassa ahū cintā pārāsariyassa 1- bhikkhuno
           ekakassa nisinnassa pavivittassa jhāyino
           kimānupubbaṁ puriso kiṁ vattaṁ kiṁ samācāraṁ 2-
           attano kiccakārissa na ca kiñci viheṭhaye.
           Indriyāni manussānaṁ hitāya ahitāya ca
           arakkhitāni ahitāya rakkhitāni hitāya ca.
           Indriyāneva sārakkhaṁ indriyāni ca gopayaṁ
           attano kiccakārissa na ca kiñci viheṭhaye.
           Cakkhundriyañca rūpesu gacchantaṁ anivārayaṁ
           anādīnavadassāvī so dukkhā na hi muccati.
           Sotindriyañca 3- saddesu gacchantaṁ anivārayaṁ
           anādīnavadassāvī so dukkhā na hi muccati.
           Anissaraṇadassāvī gandhe ce paṭisevati
           na so muccati dukkhamhā gandhesu adhimucchito.
           Ambilamadhuraggañca tittakaggamanussaraṁ
           rasataṇhāya gadhito hadayaṁ nāvabujjhati.
           Subhānayappaṭikūlāni phoṭṭhabbāni anussaraṁ
           ratto rāgādhikaraṇaṁ vividhaṁ vindate dukkhaṁ 4-.
           Manañcetehi dhammehi yo na sakkoti rakkhituṁ

  *  *  *  *  *  *
  Footnote:1 Yu. pārāpariyassa. 2 Po. Yu. samācaraṁ. 3 Po. Ma. ce. 4 Ma. Yu. dukhaṁ.
-------------------------------------------------
[page 373]
           Tato naṁ dukkhamanveti sabbasotehi pañcahi.
           Pubbalohitasampuṇṇaṁ bahussa kuṇapassa ca
           naravīrakataṁ vagguṁ samuggamiva cittitaṁ.
           Kaṭukaṁ madhurassādaṁ piyanibandhanaṁ dukkhaṁ 1-
           khuraṁva madhunālittaṁ ullittaṁ nāvabujjhati.
           Itthirūpe itthirase phoṭṭhabbepica itthiyā
           itthigandhesu sāratto vividhaṁ vindate dukkhaṁ 1-.
           Itthisotāni sabbāni sandanti pañcapañcasu
           tesamāvaraṇaṁ kātuṁ yo sakkoti viriyavā.
           So atthavā so dhammaṭṭho so dakkho so vicakkhaṇo
           kareyya ramamāno hi kiccaṁ dhammatthasaṁhitaṁ.
           Atho sīdati saññuttaṁ vajje kiccaṁ niratthakaṁ
           na taṁ kiccanti maññitvā appamatto vicakkhaṇo.
           Yañca atthena saññuttaṁ yā ca dhammagatā rati
           taṁ samādāya vattetha sā hi ve uttamā rati.
           Uccāvacehupāyehi paresamabhijigīsāti
                  hantvā vadhitvā atha socayitvā
                  ālopati sāhasā yo paresaṁ.
           Tacchanto āṇiyā āṇiṁ nihanti balavā yathā

  *  *  *  *  *  *
  Footnote:1 Ma. Yu. dukhaṁ.
-------------------------------------------------
[page 374]
           Indriyānindriyeheva nihanti kusalā tathā.
           Saddhaṁ viriyaṁ samādhiñca satipaññañca bhāvayaṁ
           pañca pañcahi hantvāna anīgho yāti brāhmaṇo.
           So atthavā so dhammaṭṭho katvā vākyānusāsaniṁ
           sabbena sabbaṁ buddhassa so naro sukhamedhatīti.
                   Pārāsariyo 1- thero.
   [387] 3 < PTS. Thag , 747 >Cirarattaṁ vatātāpī dhammaṁ anuvicintayaṁ
           samaṁ cittassa nālatthaṁ pucchaṁ samaṇabrāhmaṇe.
           Ko so pāragato 2- loke ko patto amatogadhaṁ
           kassa dhammaṁ paṭicchāmi paramatthavijānanaṁ.
           Antovaṅkagato āsiṁ macchova ghasamāmisaṁ
           baddho mahindapāsena vepacityāsuro yathā.
           Añchāmi naṁ na muñcāmi asmā sokapariddavā
           ko me bandhaṁ muñcaṁ loke sambodhiṁ vedayissati.
           Samaṇaṁ brāhmaṇaṁ vā kaṁ ādisantaṁ pabhaṅguṇaṁ
           kassa dhammaṁ paṭicchāmi jarāmaccupavāhanaṁ.
           Vicikicchākaṅkhāgadhitaṁ 3- sārambhabalasaññutaṁ
           kodhappattamanatthaddhaṁ abhijappapadāraṇaṁ.
           Taṇhādhanusamuṭṭhānaṁ dve ca pannarasāyutaṁ

  *  *  *  *  *  *
  Footnote:1 Yu. pārāpariyo. 2 Ma. Yu. pāraṅgato. 3 Ma. vicikicchākaṅkhāganthitaṁ.
 Yu. ...gathitaṁ.
-------------------------------------------------
[page 375]
           Passa orasikaṁ bālaṁ bhetvāna yadi tiṭṭhati.
           Anudiṭṭhīnaṁ appahānaṁ saṅkappasaratejitaṁ
           tena viddho pavedhāmi pattaṁva māluteritaṁ.
           Ajjhattaṁ me samuṭṭhāya khippaṁ pacceti 1- pāpakaṁ
           chaphassāyatanī kāyo yattha sarati sabbadā.
           Taṁ na passāmi tekicchaṁ yo me taṁ sallamuddhare
           nānārajjena satthena nāññena vicikicchitaṁ.
           Ko me asattho avaṇo sallamabbhantarāpassayaṁ
           ahiṁsaṁ sabbagattāni lallaṁ me uddharissati.
           Dhammappati hi so seṭṭho visadosapavāhako
           gambhīre patitassa me thalaṁ pāṇiva dassaye.
           Rahadehamasmi ogāḷho ahāriyarajamantike
           māyāussuyyasārambha thīnamiddhamapatthaṭe.
           Uddhaccameghathanitaṁ saṁyojanavalāhakaṁ
           vāhā vahanti kuddiṭṭhiṁ saṅkappā rāganissitā.
           Savanti sabbadhī sotā latā ubbhijja tiṭṭhati
           te sote ko nivāreyya taṁ lataṁ ko hi checchati.
           Velaṁ karotha bhadante sotānaṁ sannivāraṇaṁ
           mā te manomayo soto rukkhaṁva sahasā luve.

  *  *  *  *  *  *
  Footnote:1 Ma. Yu. paccati māmakaṁ.
-------------------------------------------------
[page 376]
           Evaṁ me bhayajātassa apārā pāramesato
           tāṇo paññāvudho satthā isisaṅghanisevito.
           Sopāṇaṁ sukataṁ suddhaṁ dhammasāramayaṁ daḷhaṁ
           pādāsi vuyhamānassa mā bhāyīti ca mabravī.
           Satipaṭṭhānapāsādaṁ āruyha paccavekkhisaṁ
           yantaṁ pubbe amaññissaṁ sakkāyābhirataṁ pajaṁ.
           Yadā ca maggamaddakkhiṁ nāvāya abhirūhanaṁ
           anadhiṭṭhāya attānaṁ titthamaddakkhimuttamaṁ.
           Sallaṁ attasamuṭṭhānaṁ bhavanettipabhāvitaṁ
           etesaṁ appavattāya desesi maggamuttamaṁ.
           Dīgharattānusayitaṁ cirarattapatiṭṭhitaṁ
           buddho me pānudī gandhaṁ visadosapavāhanoti.
                    Telukāni 1- thero.
   [388] 4 < PTS. Thag , 769 >Passa cittakataṁ bimbaṁ arukāyaṁ samussitaṁ
           āturaṁ bahusaṅkappaṁ yassa natthi dhuvaṁ ṭhiti.
           Passa cittakataṁ rūpaṁ maṇinā kuṇḍalena ca
           aṭṭhitacena 2- onaddhaṁ saha vatthehi sobhati.
           Alattakakatā pādā mukhaṁ cuṇṇakamakkhitaṁ
           alaṁ bālassa mohāya no ca pāragavesino.

  *  *  *  *  *  *
  Footnote:1 Yu. telakāni. 2 Ma. aṭṭhiṁ tacena.
-------------------------------------------------
[page 377]
           Aṭṭhapadakatā kesā nettā añjanamakkhitā
           alaṁ bālassa mohāya no ca pāragavesino.
           Añjanīva navā cittā pūtikāyo alaṅkato
           alaṁ bālassa mohāya no ca pāragavesino.
           Odahi migavo pāsaṁ nāsādā vākuraṁ migo
           bhutvā nivāpaṁ gacchāma kandante migabandhake.
           Chinnā pāsā migavassa nāsādā vākuraṁ migo
           bhutvā nivāpaṁ gacchāma socante migaluddake.
                  Passāmi loke sadhane manusse
                  laddhāna vittaṁ na dadanti mohā.
                  Laddhā dhanaṁ sannicayaṁ karonti
                  bhiyyo ca kāme abhipatthayanti.
                  Rājā pasayhappaṭhaviṁ vijetvā
                  sasāgarantaṁ mahimāvasanto
                  oraṁ samuddassa atittarūpo
                  pāraṁ samuddassapi patthayetha.
                  Rājā ca aññe ca bahū manussā
                  avītataṇhā maraṇaṁ upenti
                  ūnāva hutvāna jahanti dehaṁ
                  kāmehi lokamhi na hatthi titti.
-------------------------------------------------
[page 378]
                  Kandantī naṁ ñātī pakiriya kese
                  aho vatā no amarāti cāhu
                  vatthena naṁ pārutaṁ nīharitvā
                  citaṁ samodhāya tato dahanti.
                  So ḍayhati sūlehi tujjamāno
                  ekena vatthena pahāya bhoge
                  na miyyamānassa bhavanti tāṇā
                  ñātī ca mittā atha vā sahāyā.
                  Dāyādakā tassa dhanaṁ haranti
                  satto pana gacchati yena kammaṁ
                  na miyyamānaṁ dhanamanveti kiñci
                  puttā ca dārā ca dhanañca raṭṭhaṁ.
                  Na dīghamāyuṁ labhate dhanena
                  na cāpi vittena jaraṁ vihanti
                  appañhi naṁ jīvitamāhu dhīrā
                  asassataṁ vippariṇāmadhammaṁ.
                  Addhā 1- daliddā ca phusanti phassaṁ
                  bālo ca dhīro ca tatheva phuṭṭho
                  bālo hi bālyā vadhitova seti

  *  *  *  *  *  *
  Footnote:1 aḍḍhātipi.
-------------------------------------------------
[page 379]
                  Dhīro ca na vedhati phassaphuṭṭho.
                  Tasmā hi paññāva dhanena seyyo
                  yāya vosānamidhādhigacchati
                  abyositattā hi bhavābhavesu
                  pāpāni kammāni karonti mohā.
                  Upeti gabbhañca parañca lokaṁ
                  saṁsāramāpajja paramparāya
                  tassappapañño abhisaddahanto
                  upeti gabbhañca parañca lokaṁ.
                  Coro yathā sandhimukhe gahīto
                  sakammunā haññati pāpadhammo
                  evaṁ pajā pecca paramhi loke
                  sakammunā haññati pāpadhammo.
                  Kāmā hi citrā madhurā manoramā
                  virūparūpena mathenti cittaṁ
                  ādīnavaṁ kāmaguṇesu disvā
                  tasmā ahaṁ pabbajitomhi rāja.
                  Dumapphalānīva patanti māṇavā
                  daharā ca vuḍḍhā ca sarīrabhedā
-------------------------------------------------
[page 380]
                  Etampi disvā pabbajitomhi rāja
                  apaṇṇakaṁ sāmaññameva seyyo.
           Saddhāyāhaṁ pabbajito upeto jinasāsane
           avajjā mayhaṁ pabbajjā anaṇo bhuñjāmi bhojanaṁ.
           Kāme ādittato disvā jātarūpāni satthato
           gabbhe vokkantito dukkhaṁ nirayesu mahabbhayaṁ.
           Etamādīnavaṁ disvā saṁvegaṁ alabhiṁ tadā
           sohaṁ viddho tadā santo sampatto āsavakkhayaṁ.
           Pariciṇṇo mayā satthā kataṁ buddhassa sāsanaṁ
           ohito garuko bhāro bhavanetti samūhatā.
           Yassa catthāya pabbajito agārasmā anagāriyaṁ
           so me attho anuppatto sabbasaṁyojanakkhayoti.
                      Raṭṭhapālo thero.
   [389] 5 < PTS. Thag , 794 >Rūpaṁ disvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
           Tassa vaḍḍhanti vedanā anekā rūpasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Saddaṁ sutvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
-------------------------------------------------
[page 381]
           Tassa vaḍḍhanti vedanā anekā saddasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Gandhaṁ ghatvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
           Tassa vaḍḍhanti vedanā anekā gandhasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Rasaṁ bhotvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
           Tassa vaḍḍhanti vedanā anekā rasasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Phassaṁ phussa sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
           Tassa vaḍḍhanti vedanā anekā phassasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Dhammaṁ ñatvā sati muṭṭhā piyanimittaṁ manasikaroto
           sārattacitto vedeti tañca ajjhosa tiṭṭhati.
-------------------------------------------------
[page 382]
           Tassa vaḍḍhanti vedanā anekā dhammasambhavā
           abhijjhā ca vihesā ca cittamassūpahaññati
           evamācinato dukkhaṁ ārā nibbāna vuccati.
           Na so rajjati rūpesu rūpaṁ disvā patissato
           virattacitto vedeti tañca nājjhosa 1- tiṭṭhati.
           Yathāssa passato rūpaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.
           Na so rajjati saddesu saddaṁ sutvā patissato
           virattacitto vedeti tañca nājjhosa tiṭṭhati.
           Yathāssa suṇato saddaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.
           Na so rajjati gandhesu gandhaṁ ghatvā patissato
           virattacitto vedeti tañca nājjhosa tiṭṭhati.
           Yathāssa ghāyato gandhaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.

  *  *  *  *  *  *
  Footnote:1 Yu. najjhosa .pe..
-------------------------------------------------
[page 383]
           Na so rajjati rasesu rasaṁ bhotvā patissato
           virattacitto vedeti tañca nājjhosa tiṭṭhati.
           Yathāssa sāyato rasaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.
           Na so rajjati phassesu phassaṁ phussa patissato
           virattacitto vedeti tañca nājjhosa tiṭṭhati.
           Yathāssa phusato phassaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.
           Na so rajjati dhammesu dhammaṁ ñatvā patissato
           virattacitto vedeti tañca nājjhosa tiṭṭhati.
           Yathāssa vijānato dhammaṁ sevato vāpi vedanaṁ
           khiyyati nopaciyyati evaṁ so caratī sato
           evaṁ apacinato dukkhaṁ santike nibbāna vuccati.
                    Māluṅkayaputto thero.
   [390] 6 < PTS. Thag , 818 >Paripuṇṇakāyo suruci sujāto cārudassano
           suvaṇṇavaṇṇosi bhagavā susukkadāṭhosi viriyavā.
           Narassa hi sujātassa ye bhavanti viyañjanā
-------------------------------------------------
[page 384]
           Sabbe te tava kāyasmiṁ mahāpurisalakkhaṇā.
           Pasannanetto sumukho brahā uju patāpavā
           majjhe samaṇasaṅghassa ādiccova virocasi.
           Kalyāṇadassano bhikkhu kañcanasannibhattaco
           kiṁ te samaṇabhāvena evaṁ uttamavaṇṇino.
           Rājā arahasi bhavituṁ cakkavatti rathesabho
           cāturanto vijitāvī jambusaṇḍassa issaro.
           Khattiyā bhojarājāno anuyantā bhavanti te
           rājābhirājā manujindo rajjaṁ kārehi gotama.
           Rājāhamasmi selāti (bhagavā) dhammarājā anuttaro
           dhammena cakkaṁ vattemi cakkaṁ appaṭivattiyaṁ.
   Sambuddho paṭijānāsi (iti selo brāhmaṇo) dhammarājā anuttaro
           dhammena cakkaṁ vattemi iti bhāsasi gotama.
           Ko nu senāpati bhoto sāvako satthuranvayo
           ko imaṁ anuvatteti dhammacakkaṁ pavattitaṁ.
           Mayā pavattitaṁ cakkaṁ (selāti bhagavā) dhammacakkamanuttaraṁ
           sārīputtonuvatteti anujāto tathāgataṁ.
           Abhiññeyyaṁ abhiññātaṁ bhāvetabbañca bhāvitaṁ
           pahātabbaṁ pahīnaṁ me tasmā buddhosmi brāhmaṇa.
-------------------------------------------------
[page 385]
           Vinayassu mayi kaṅkhaṁ adhimuccassu brāhmaṇa
           dullabhaṁ dassanaṁ hoti sambuddhānaṁ abhiṇhaso.
           Yesaṁ ve dullabho loke pātubhāvo abhiṇhaso
           sohaṁ brāhmaṇa buddhosmi sallakatto anuttaro.
           Brahmabhūto atitulo mārasenappamaddano
           sabbāmitte vasīkatvā modāmi akutobhayo.
           Idaṁ bhonto nisāmetha yathā bhāsati cakkhumā
           sallakatto mahāvīro sīhova nadatī vane.
           Brahmabhūtaṁ atitulaṁ mārasenappamaddanaṁ
           ko disvā nappasīdeyya api kaṇhābhijātiko.
           Yo maṁ icchati anvetu yo vā nicchati gacchatu
           idhāhaṁ pabbajissāmi varapaññassa santike.
           Etañce ruccatī bhoto sammāsambuddhasāsanaṁ
           mayampi pabbajissāma varapaññassa santike.
           Brāhmaṇā tisatā ime yācanti pañjalīkatā
           brahmacariyaṁ carissāma bhagavā tava santike.
           Svākkhātaṁ brahmacariyaṁ (selāti bhagavā) sandiṭṭhikamakālikaṁ
           yattha amoghā pabbajjā appamattassa sikkhato.
           Yantaṁ saraṇamāgamma ito aṭṭhami 1- cakkhuma
           sattarattena bhagavā dantamha tava sāsane.

  *  *  *  *  *  *
  Footnote:1 Ma. aṭṭhame.
-------------------------------------------------
[page 386]
           Tuvaṁ buddho tuvaṁ satthā tuvaṁ mārābhibhū muni
           tuvaṁ anusaye chetvā tiṇṇo tāresimaṁ pajaṁ.
           Upadhī te samatikkantā āsavā te padālitā
           sīhova anupādāno pahīnabhayabheravo.
           Bhikkhavo tisatā ime tiṭṭhantī pañjalīkatā
           pāde vīra pasārehi nāgā vandantu satthunoti.
                       Selo thero.
   [391] 7 < PTS. Thag , 842 >Yā taṁ me hatthigīvāya sukhumā vatthā padhāritā
           sālīnaṁ odano bhutto sucimaṁsūpasecano.
           Sojja bhaddo sātatiko uñchāpattāgate rato
           jhāyati anupādāno putto godhāya bhaddiyo.
           Paṁsukūlī sātatiko uñchāpattāgate rato
           jhāyati anupādāno putto godhāya bhaddiyo.
           Piṇḍapātī sātatiko .................
           Tecīvarī sātatiko .................
           Sapadānacārī sātatiko .................
           Ekāsanī sātatiko .................
           Pattapiṇḍī sātatiko .................
           Khalupacchābhattī sātatiko .................
           Āraññiko sātatiko .................
-------------------------------------------------
[page 387]
           Rukkhamūliko sātatiko .................
           Abbhokāsī sātatiko .................
           Sosāniko sātatiko .................
           Yathāsanthatiko sātatiko .................
           Nesajjiko sātatiko .................
           Appiccho sātatiko .................
           Santuṭṭho sātatiko .................
           Pavivitto sātatiko .................
           Asaṁsaṭṭho sātatiko .................
           Āraddhaviriyo sātatiko uñchāpattāgate rato
           jhāyati anupādāno putto godhāya bhaddiyo.
           Hitvā satapalaṁ kaṁsaṁ sovaṇṇaṁ satarājikaṁ
           aggahiṁ mattikāpattaṁ idaṁ dutiyābhisecanaṁ.
           Ucce maṇḍalipākāre daḷhamaṭṭālakoṭṭhake
           rakkhito khaggahatthehi uttasaṁ vihariṁ pure.
           Sojja bhaddo anutrāsī pahīnabhayabheravo
           jhāyati vanamogayha putto godhāya bhaddiyo.
           Sīlakkhandhe patiṭṭhāya satiṁ paññañca bhāvayaṁ
           pāpuṇiṁ anupubbena sabbasaṁyojanakkhayanti.
               Bhaddiyo kāligodhāya putto thero.
-------------------------------------------------
[page 388]
          [392] 8 < PTS. Thag , 866 >Gacchaṁ vadesi samaṇa ṭhitomhi
                  mamañca brūsi ṭhitamaṭṭhitoti
                  pucchāmi taṁ samaṇa etamatthaṁ
                  kasmā ṭhito tvaṁ ahamaṭṭhitomhi.
                  Ṭhito ahaṁ aṅgulimāla sabbadā
                  sabbesu bhūtesu nidhāya daṇḍaṁ
                  tuvañca pāṇesu asaññatosi
                  tasmā ṭhitohaṁ tuvamaṭṭhitosi.
                  Cirassaṁ vata me mahito mahesi
                  mahāvanaṁ samaṇo paccupādi
                  sohaṁ cajissāmi sahassapāpaṁ
                  sutvāna gāthaṁ tava dhammayuttaṁ.
                  Icceva coro asimāvudhañca
                  sobbhe papāte narake anvakāsi
                  avandi coro sugatassa pāde
                  tattheva pabbajjamayāci buddhaṁ.
                  Buddho ca kho kāruṇiko mahesi
                  yo satthā lokassa sadevakassa
                  tamehi bhikkhūti tadā avoca
                  eseva tassa ahu bhikkhubhāvo.
-------------------------------------------------
[page 389]
          Yo ca pubbe pamajjitvā 1- pacchā so nappamajjati
          somaṁ lokaṁ pabhāseti abbhā muttova candimā.
          Yassa pāpaṁ kataṁ kammaṁ kusalena pithīyati
          somaṁ lokaṁ pabhāseti abbhā muttova candimā.
          Yo have daharo bhikkhu yuñjatī buddhasāsane
          somaṁ lokaṁ pabhāseti abbhā muttova candimā.
                  Disā hi me dhammakathaṁ suṇantu
                  disā hi me yuñjantu buddhasāsane ca 2-
                  disā hi me te manusse bhajantu
                  ye dhammamevādapayanti santo.
          Disā hi me khantivādānaṁ avirodhappasaṁsinaṁ
          suṇantu dhammaṁ kālena tañca anuvidhīyantu.
          Na hi jātu so mamaṁ hiṁse aññaṁ vā pana kañcinaṁ 3-
          pappuyya paramaṁ santiṁ rakkheyya tasathāvare.
                  Udakaṁ hi nayanti nettikā
                  usukārā namayanti tejanaṁ
                  dāruṁ namayanti tacchakā
                  attānaṁ damayanti paṇḍitā.
          Daṇḍeneke damayanti aṅkusehi kasāhi ca
          adaṇḍena asatthena ahaṁ dantomhi tādinā.

  *  *  *  *  *  *
  Footnote:1 Yu. yo pubbe pamajjitvāna. 2 Ma. Yu. casaddo natthi. 3 po Ma. kiñcanaṁ.
-------------------------------------------------
[page 390]
          Ahiṁsakoti me nāmaṁ hiṁsakassa pure sato
          ajjāhaṁ saccanāmomhi na naṁ hiṁsāmi kañcinaṁ.
          Coro ahaṁ pure āsiṁ aṅgulimāloti vissuto
          vuyhamāno mahoghena buddhaṁ saraṇamāgamaṁ.
          Lohitapāṇī pure āsiṁ aṅgulimāloti vissuto
          saraṇāgamanaṁ passa bhavanetti samūhatā.
          Tādisaṁ kammaṁ katvāna bahuṁ duggatigāminaṁ
          phuṭṭho kammavipākena anaṇo bhuñjāmi bhojanaṁ.
          Pamādamanuyuñjanti bālā dummedhino janā
          appamādañca medhāvī dhanaṁ seṭṭhaṁva rakkhati.
          Mā pamādamanuyuñjetha mā kāmaratisanthavaṁ
          appamatto hi jhāyanto pappoti paramaṁ sukhaṁ.
          Svāgataṁ nāpagataṁ netaṁ dummantitaṁ mama
          saṁvibhattesu dhammesu yaṁ seṭṭhaṁ tadupāgamaṁ.
          Svāgataṁ nāpagataṁ netaṁ dummantitaṁ mama
          tisso vijjā anuppattā kataṁ buddhassa sāsanaṁ.
          Araññe rukkhamūle vā pabbatesu guhāsu vā
          tattha tattheva aṭṭhāsiṁ ubbiggamanaso tadā.
          Sukhaṁ sayāmi ṭhāyāmi sukhaṁ kappemi jīvitaṁ
          ahatthapāso mārassa aho satthānukampito.
-------------------------------------------------
[page 391]
          Brahmajacco pure āsiṁ udicco ubhato ahuṁ 1-
          sojja putto sugatassa dhammarājassa satthuno.
          Vītataṇho anādāno guttadvāro susaṁvuto
          aghamūlaṁ vadhitvāna 2- patto me āsavakkhayo.
          Pariciṇṇo mayā satthā kataṁ buddhassa sāsanaṁ
          ohito garuko bhāro bhavanetti samūhatāti.
                     Aṅgulimālo thero.
   [393] 9 < PTS. Thag , 892 >Pahāya mātāpitaro bhaginīñātibhātaro
          pañca kāmaguṇe hitvā anuruddhova jhāyati.
          Sameto naccagītehi sammatāḷappabodhano
          na tena suddhimajjhagamā mārassa visaye rato.
          Etañca samatikkamma rato buddhassa sāsane
          sabboghaṁ samatikkamma anuruddhova jhāyati.
          Rūpā saddā rasā gandhā phoṭṭhabbā ca manoramā
          ete ca samatikkamma anuruddhova jhāyati.
          Piṇḍapātapaṭikkanto eko adutiyo muni
          esati paṁsukūlāni anuruddho anāsavo.
          Vicini 3- aggahī dhovi rajayī dhārayī muni
          paṁsukūlāni matimā anuruddho anāsavo.

  *  *  *  *  *  *
  Footnote:1 Ma. ahu. 2 Yu. vamitvāna. 3 Ma. vicinī.
-------------------------------------------------
[page 392]
          Mahiccho ca asantuṭṭho saṁsaṭṭho yo ca uddhato
          tassa dhammā ime honti pāpakā saṅkilesikā.
          Sato ca hoti appiccho santuṭṭho avighātavā
          pavivekarato vitto niccamāraddhavīriyo.
          Tassa dhammā ime honti kusalā bodhipakkhikā
          anāsavo ca so hoti iti vuttaṁ mahesinā.
          Mama saṅkappamaññāya satthā loke anuttaro
          manomayena kāyena iddhiyā upasaṅkami.
          Yadā me ahu saṅkappo tato uttariṁ 1- desayi
          nippapañcarato buddho nippapañcamadesayi.
          Tassāhaṁ dhammamaññāya vihāsiṁ sāsane rato
          tisso vijjā anuppattā kataṁ buddhassa sāsanaṁ.
          Pañcapaññāsa vassāni yato nesajjiko ahaṁ
          pañcavīsati vassāni yato middhaṁ samūhataṁ.
          Nāhu assāsapassāso ṭhitacittassa tādino
          anejo santimārabbha cakkhumā parinibbuto.
          Asallīnena cittena vedanaṁ ajjhavāsayi
          pajjotasseva nibbānaṁ vimokkho cetaso ahu.
          Ete pacchimakā dāni munino phassapañcamā

  *  *  *  *  *  *
  Footnote:1 Ma. Yu. uttari.
-------------------------------------------------
[page 393]
          Nāññe dhammā bhavissanti sambuddhe parinibbute.
          Natthi dāni punāvāso devakāyasmiṁ 1- jālini
          vikkhīṇo jātisaṁsāro natthi dāni punabbhavo.
                  Yassa muhuttena sahassadhā
                  loko saṁvidito sabrahmakappo
                  vasī iddhiguṇe cutūpapāte
                  kāle passati devatā sa bhikkhu.
          Annabhāro pure āsiṁ daliddo ghāsahārako
          samaṇaṁ paṭipādesiṁ upariṭṭhaṁ yasassinaṁ.
          Somhi sakyakule jāto anuruddhoti maṁ vidū
          upeto naccagītehi sammatāḷappabodhano.
          Athaddasāsiṁ sambuddhaṁ satthāraṁ akutobhayaṁ
          tasmiṁ cittaṁ pasādetvā pabbajiṁ anagāriyaṁ.
          Pubbenivāsaṁ jānāmi yattha me vusitaṁ pure
          tāvatiṁsesu devesu aṭṭhāsiṁ sakkajātiyā.
          Sattakkhattuṁ manussindo ahaṁ rajjamakārayiṁ
          cāturanto vijitāvī jambusaṇḍassa issaro
          adaṇḍena asatthena dhammena anusāsayiṁ.
          Ito satta ito satta saṁsārāni catuddasa
          nivāsamabhijānissaṁ devaloke ṭhito tadā.

  *  *  *  *  *  *
  Footnote:1 Ma. Yu. devakāyasmi.
-------------------------------------------------
[page 394]
          Pañcaṅgike samādhimhi sante ekodibhāvite
          paṭippassaddhiladdhamhi dibbacakkhuṁ visujjhi me.
          Cutūpapātaṁ jānāmi sattānaṁ āgatiṁ gatiṁ
          itthabhāvaññathābhāvaṁ jhāne pañcaṅgike ṭhito.
          Pariciṇṇo mayā satthā .pe. Bhavanetti samūhatā.
          Vajjīnaṁ veḷuvagāme ahaṁ jīvitasaṅkhayā
          heṭṭhato veḷugumbasmiṁ nibbāyissaṁ anāsavoti.
                      Anuruddho thero.
   [394] 10 < PTS. Thag , 920 >Samaṇassa ahū cintā pupphitamhi mahāvane
          ekaggassa nisinnassa pavivittassa jhāyino.
          Aññathā lokanāthamhi tiṭṭhante purisuttame
          iriyaṁ āsi bhikkhūnaṁ aññathā dāni dissate.
          Sītavātaparittānaṁ hirikopīnachādanaṁ
          mattaṭṭhiyaṁ abhuñjiṁsu santuṭṭhā itarītare.
          Paṇītaṁ yadi vā lūkhaṁ appaṁ vā yadi vā bahuṁ
          yāpanatthaṁ abhuñjiṁsu agiddhā nādhimucchitā.
          Jīvitānaṁ parikkhāre bhesajje atha paccaye
          na bāḷhaṁ ussukā āsuṁ yathā te āsavakkhaye.
          Araññe rukkhamūlesu kandarāsu guhāsu ca
          vivekamanubrūhantā vihiṁsu 1- tapparāyanā.

  *  *  *  *  *  *
  Footnote:1 Po. Ma. vihaṁsu.
-------------------------------------------------
[page 395]
          Nīcaniviṭṭhā 1- subharā mudū atthaddhamānasā
          abyāsekā amukharā atthacintāvasānugā.
          Tato pāsādikaṁ āsi gataṁ bhuttaṁ nisevitaṁ
          siniddhā teladhārāva ahosi iriyāpatho.
          Sabbāsavaparikkhīṇā mahājhāyī mahāhitā
          nibbutā dāni te therā parittā dāni tādisā.
          Kusalānañca dhammānaṁ paññāya ca parikkhayā
          sabbākāravarūpetaṁ lujjate jinasāsanaṁ.
          Pāpakānañca dhammānaṁ kilesānañca yo utu
          upaṭṭhitā vivekāya ye ca saddhammasesakā.
          Te kilesā pavaḍḍhantā āvisanti bahuṁ janaṁ
          kīḷanti maññe bālehi ummattehiva rakkhasā.
          Kilesehābhibhūtā te tena tena vidhāvitā
          narā kilesavatthūsu sayaṁgāheva 2- ghosite.
          Pariccajitvā saddhammaṁ aññamaññehi bhaṇḍare
          diṭṭhigatāni anventā idaṁ seyyoti maññare.
          Dhanañca puttabhariyañca chaḍḍayitvāna niggatā
          kaṭacchubhikkhahetūpi akiccāni nisevare.
          Udarāvadehakaṁ bhutvā sayantuttānaseyyakā
          kathaṁ vattenti 3- paṭibuddhā yā kathā satthugarahitā.

  *  *  *  *  *  *
  Footnote:1 Ma. nīcā niviṭṭhā. 2 Ma. sasaṅgāmeva.
 3 Po. kathaṁ vaḍḍhenti. Yu. kathā vadenti.
-------------------------------------------------
[page 396]
          Sabbakārukasippāni cittaṁ katvāna 1- sikkhare
          avūpasantā ajjhattaṁ sāmaññatthoti acchati.
          Mattikaṁ telacuṇṇañca udakāsanabhojanaṁ
          gihīnaṁ upanāmenti ākaṅkhantā bahuttaraṁ.
          Dantapoṇaṁ kapiṭṭhañca pupphakhādaniyāni ca
          piṇḍapāte ca sampanne ambe āmalakāni ca
          bhesajjesu yathā vejjā kiccākicce yathā gihī
          gaṇikāva vibhūsāyaṁ issare khattiyā yathā
          nekatikā vañcanikā kūṭasakkhī avāṭukā 2-
          bahūhi parikappehi āmisaṁ paribhuñjare.
          Lesakappe pariyāye parikappenudhāvitā
          jīvikatthā upāyena saṅkaḍḍhanti bahuṁ dhanaṁ.
          Upaṭṭhapenti purisaṁ kammato no ca dhammato
          dhammaṁ paresaṁ desenti lābhato no ca atthato.
          Saṅghalābhassa bhaṇḍanti saṅghato paribāhirā
          paralābhopajīvantā ahirikāva na lajjare.
          Nānuyuttā tathā eke muṇḍā saṅghāṭipārutā
          sambhāvanaṁyevicchanti lābhasakkāramucchitā.
          Evaṁ nānappayātamhi na dāni sukaraṁ tathā

  *  *  *  *  *  *
  Footnote:1 Ma. cittiṁ katvāna. Yu. cittikatvāna. 2 Ma. apāṭukā.
-------------------------------------------------
[page 397]
          Aphusitaṁ vā phusituṁ phusitaṁ vānurakkhituṁ.
          Yathā kaṇṭakaṭṭhānamhi careyya anupāhano
          satiṁ upaṭṭhapetvāna evaṁ gāme munī care.
          Saritvā pubbake yogī tesaṁ vattamanussaraṁ
          kiñcāpi pacchimo kālo phuseyya amataṁpadaṁ.
          Idaṁ vatvā sālavane samaṇo bhāvitindriyo
          brāhmaṇo parinibbāyi isi khīṇapunabbhavoti.
                    Pārāsariyo 1- thero.
                          Uddānaṁ
          adhimutto pārāsariyo 1- telukāni 2- raṭṭhapālo
          māluṅkyaselo ca bhaddiyo aṅguli dibbacakkhuko.
          Pārāsariyo 1- ca dasete vīsamhi suparikittitā 3-
          gāthāyo dve satā honti pañcatāḷīsauttarinti.
                    Vīsatinipāto niṭṭhito.
                     --------------
                    Theragāthāya tiṁsanipāto
   [395] 1 < PTS. Thag , 949 >Pāsādike bahū disvā bhāvitatte susaṁvute
          isi paṇḍarasagotto apucchi pussasavhayaṁ 4-.

  *  *  *  *  *  *
  Footnote:1 Po. Ma. Yu. pārāpariyo. 2 Ma. Yu. telakāni. 3 Ma. parikittitā.
 4 phussasavhayaṁ.
-------------------------------------------------
[page 398]
          Kiṁchandā kimadhippāyā kimākappā bhavissare
          anāgatamhi kālamhi taṁ me akkhāhi pucchito.
          Suṇohi vacanaṁ mayhaṁ isi paṇḍarasavhaya
          sakkaccaṁ upadhārehi ācikkhissāmyanāgataṁ.
          Kodhanā upanāhī ca makkhī thambhī saṭhā bahū
          issukī nānāvādā ca bhavissanti anāgate.
          Aññātamānino dhamme gambhīre tīragocarā
          lahukā agarū dhamme aññamaññamagāravā.
          Bahū ādīnavā loke uppajjissantyanāgate
          sudesitaṁ imaṁ dhammaṁ kilisissanti dummatī.
          Guṇahīnāpi saṅghamhi voharantā visāradā
          balavanto bhavissanti mukharā assutāvino.
          Guṇavantopi saṅghamhi voharantā yathatthato
          dubbalā te bhavissanti hirimanā anatthikā.
          Rajataṁ jātarūpañca khettaṁ vatthuṁ ajeḷakaṁ
          dāsīdāsañca dummedhā sādiyissantyanāgate.
          Ujjhānasaññino bālā sīlesu asamāhitā
          unnaḷā vicarissanti kalahābhiratā magā
          uddhatā ca bhavissanti nīlacīvarapārutā
-------------------------------------------------
[page 399]
          Kuhā thaddhā lapā siṅgī carissantyariyā viya.
          Telasaṇhehi kesehi capalā añjanakkhikā
          rathiyāya gamissanti dantavaṇṇakapārutā 1-.
          Ajegucchaṁ vimuttehi surattaṁ arahaddhajaṁ
          jigucchissanti kāsāvaṁ odātesu samucchitā.
          Lābhakāmā bhavissanti kusītā hīnavīriyā.
          Kicchantā vanapatthāni gāmantesu vasissare.
          Ye ye lābhaṁ labhissanti micchājīvaratā sadā
          te te va anusikkhantā gamissanti 2- asaññatā.
          Ye ye alābhino lābhaṁ na te pujjā bhavissare
          supesalepi te dhīre sevissanti na te tadā.
          Milakkhurajanaṁ rattaṁ garahantā sakaṁ dhajaṁ
          titthiyānaṁ dhajaṁ keci dhāressantyavadātakaṁ 3-.
          Agāravo ca kāsāve tadā tesaṁ bhavissati
          paṭisaṅkhā ca kāsāve bhikkhūnaṁ na bhavissati.
          Abhibhūtassa dukkhena sallaviddhassa ruppato
          paṭisaṅkhā mahāghorā nāgassāsi acintiyā.
          Chaddanto hi tadā disvā surattaṁ arahaddhajaṁ
          tāvadeva bhaṇī gāthā gajo atthopasañhitā.

  *  *  *  *  *  *
  Footnote:1 Po. Ma. dantavaṇṇikapārutā. 2 Yu. bhajissanti asaṁyatā. 3 Po. Ma.
 dhārissantyavadātakaṁ.
-------------------------------------------------
[page 400]
          Anikkasāvo kāsāvaṁ yo vatthaṁ paridahessati 1-
          apeto damasaccena na so kāsāvamarahati.
          Yo ca vantakasāvassa sīlesu susamāhito
          upeto damasaccena sa ve kāsāvamarahati.
          Vipannasīlo dummedho pākaṭo kāmakāriyo
          vibbhantacitto nissukko na so kāsāvamarahati.
          Yo ca sīlena sampanno vītarāgo samāhito
          odātamanasaṅkappo sa ve kāsāvamarahati.
          Uddhato unnaḷo bālo sīlaṁ yassa na vijjati
          odātakaṁ arahati kāsāvaṁ kiṁ karissati.
          Bhikkhū ca bhikkhuniyo ca duṭṭhacittā anādarā
          tādīnaṁ mettacittānaṁ niggaṇhissantyanāgate.
          Sikkhāpentāpi therehi bālā cīvaradhāraṇaṁ
          na suṇissanti dummedhā pākaṭā kāmakāriyā.
          Te tathā sikkhitā bālā aññamaññaṁ agāravā
          nādiyissantupajjhāye khaluṅko viya sārathiṁ.
          Evaṁ anāgataddhānaṁ paṭipatti bhavissati
          bhikkhūnaṁ bhikkhunīnañca patte kālamhi pacchime.
          Purā āgacchate etaṁ anāgataṁ mahabbhayaṁ
          subbacā hotha sakhilā aññamaññaṁ sagāravā.

  *  *  *  *  *  *
  Footnote:1 Po. Yu. paridahissati. Ma. paridhassati.
-------------------------------------------------
[page 401]
          Mettacittā kāruṇikā hotha sīlesu saṁvutā
          āraddhaviriyā pahitattā niccaṁ daḷhaparakkamā.
          Pamādaṁ bhayato disvā appamādañca khemato
          bhāvethaṭṭhaṅgikaṁ maggaṁ phusanti amataṁpadanti.
                      Pussathero 1-.
          [396] 2 < PTS. Thag , 981 >Yathācārī yathāsato satimā
                  yathā saṅkappacariyāya appamatto
                  ajjhattarato susamāhitatto
                  eko santusito tamāhu bhikkhuṁ.
          Allaṁ sukkhaṁ va 2- bhuñjanto na bāḷhaṁ suhito siyā
          ūnūdaro mitāhāro sato bhikkhu paribbaje.
          Cattāro pañca ālope abhutvā udakaṁ pive
          alaṁ phāsuvihārāya pahitattassa bhikkhuno.
          Kappiyatañca ādeti 3- cīvaraṁ idamatthikaṁ
          alaṁ phāsuvihārāya pahitattassa bhikkhuno.
          Pallaṅkena nisinnassa jaṇṇuke nābhivassati
          alaṁ phāsuvihārāya pahitattassa bhikkhuno.
          Yo sukhaṁ dukkhato addakkhi 4- dukkhaṁ addakkhi sallato

  *  *  *  *  *  *
  Footnote:1 Yu. phussathero. 2 Yu. ca. 3 Po. -chādeti. Ma. kappiyaṁ tañce chādeti.
 4 Yu. adda.
-------------------------------------------------
[page 402]
          Ubhayantarena nāhosi kena lokasmi kiṁ siyā.
          Mā me kadāci pāpiccho kusīto hīnavīriyo
          appassuto anādaro kena lokasmi kiṁ siyā.
          Bahussuto ca medhāvī sīlesu susamāhito
          cetosamathamanuyutto api muddhani tiṭṭhatu.
          Yo papañcamanuyutto papañcābhirato mano 1-
          virādhayī so nibbānaṁ yogakkhemaṁ anuttaraṁ.
          Yo ca papañcaṁ hitvāna nippapañcapathe rato
          ārādhayī so nibbānaṁ yogakkhemaṁ anuttaraṁ.
          Gāme vā yadi vāraññe ninne vā yadi vā thale
          yattha arahanto viharanti taṁ bhūmirāmaṇeyyakaṁ.
          Ramaṇīyāni araññāni yattha na ramatī jano
          vītarāgā ramissanti na te kāmagavesino.
          Nidhīnaṁva pavattāraṁ yaṁ passe vajjadassinaṁ
          niggayhavādiṁ medhāviṁ tādisaṁ paṇḍitaṁ bhaje.
          Tādisaṁ bhajamānassa seyyo hoti na pāpiyo.
          Ovadeyyānusāseyya asabbhā ca nivāraye
          sataṁ hi so piyo hoti asataṁ hoti appiyo.
          Aññassa bhagavā buddho dhammaṁ desesi cakkhumā

  *  *  *  *  *  *
  Footnote:1 Yu. mago.
-------------------------------------------------
[page 403]
          Dhamme desiyamānamhi sotamodhesimatthiko.
          Taṁ me amoghaṁ savanaṁ vimuttomhi anāsavo
          neva pubbenivāsāya napi dibbassa cakkhuno.
          Cetopariyāyaiddhiyā cutiyā upapattiyā
          sotadhātuvisuddhiyā paṇidhī me na vijjati.
          Rukkhamūlaṁ va nissāya muṇḍo saṅghāṭipāruto
          paññāya uttamo thero upatissova jhāyati.
          Avitakkaṁ samāpanno sammāsambuddhasāvako
          ariyena tuṇhībhāvena upeto hoti tāvade.
          Yathāpi pabbato selo acalo supatiṭṭhito
          evaṁ mohakkhayā bhikkhu pabbatova na vedhati.
          Anaṅgaṇassa posassa niccaṁ sucigavesino
          vālaggamattaṁ pāpassa abbhamuttaṁva khāyati.
          Nābhinandāmi maraṇaṁ nābhinandāmi jīvitaṁ
          nikkhipissaṁ imaṁ kāyaṁ sampajāno patissato.
          Nābhinandāmi maraṇaṁ .pe. Nibbisaṁ bhatako yathā.
          Ubhayenamidaṁ maraṇameva nāmaraṇaṁ pacchā vā pure vā
          paṭipajjatha mā vinassatha khaṇo vo mā upaccagā.
          Nagaraṁ yathā paccantaṁ guttaṁ santarabāhiraṁ
          evaṁ gopetha attānaṁ khaṇo vo mā upaccagā
-------------------------------------------------
[page 404]
          Khaṇātītā hi socanti nirayamhi samappitā.
          Upasanto uparato mantabhāṇī anuddhato
          dhunāti pāpake dhamme dumapattaṁva māluto.
          Upasanto uparato mantabhāṇī anuddhato
          abbahi 1- pāpake dhamme dumapattaṁva māluto.
          Upasanto anāyāso vippasannamanāvilo 2-
          kalyāṇasīlo medhāvī dukkhassantakaro siyā.
                   Na vissase ekatiyesu evaṁ
                   agārisu pabbajitesu cāpi
                   sādhūpi hutvāna asādhu honti
                   asādhu hutvā puna sādhu honti.
          Kāmacchando ca byāpādo thīnamiddhañca bhikkhuno
          uddhaccaṁ vicikicchā ca pañca te cittakelisā.
          Yassa sakkariyamānassa asakkārena cūbhayaṁ
          samādhi na vikampati appamādavihārino.
          Taṁ jhāyinaṁ sātatikaṁ sukhumadiṭṭhivipassakaṁ
          upādānakkhayārāmaṁ āhu sappuriso iti.
          Mahāsamuddo paṭhavī pabbato anilopi ca
          upamāya na yuñjanti 3- satthu varavimuttiyā.

  *  *  *  *  *  *
  Footnote:1 Ma. appāsi. 2 Ma. vippasanno anāvilo. 3 Ma. Yu. yujjanti.
-------------------------------------------------
[page 405]
          Cakkānuvattako thero mahāñāṇī samāhito
          pathavāpaggi samāno na rajjati na dussati.
          Paññāpāramitaṁ patto mahābuddhi mahāmuni 1-
          ajaḷo jaḷasamāno sadā carati nibbuto.
          Pariciṇṇo mayā satthā .pe. Bhavanetti samūhatā.
          Sampādethappamādena esā me anusāsanī
          handāhaṁ parinibbissaṁ vippamuttomhi sabbadhīti.
                     Sārīputto thero.
   [397] 3 < PTS. Thag , 1018 >Pisuṇena ca kodhanena maccharinā ca vibhūtinandinā
          sakhitaṁ na kareyya paṇḍito pāpo kāpurisena saṅgamo.
          Saddhena ca pesalena ca paññavatā bahussutena ca
          sakhitaṁ hi kareyya paṇḍito bhaddo sappurisehi saṅgamo.
          Passa cittakataṁ bimbaṁ arukāyaṁ samussitaṁ
          āturaṁ bahusaṅkappaṁ yassa natthi dhuvaṁ ṭhiti.
          Bahussuto cittakathī buddhassa paricārako
          pannabhāro visaññutto seyyaṁ kappeti gotamo.
          Khīṇāsavo visaññutto saṅgātīto sunibbuto
          dhāreti antimaṁ dehaṁ jātimaraṇapāragū.
          Yasmiṁ patiṭṭhitā dhammā buddhassādiccabandhuno
          nibbānagamane magge soyaṁ tiṭṭhati gotamo.

  *  *  *  *  *  *
  Footnote:1 Po. Ma. mahāmati.
-------------------------------------------------
[page 406]
          Dvāsīti buddhato gaṇhi 1- dvesahassāni bhikkhuto
          caturāsītisahassāni ye me dhammā pavattino.
          Appassutoyaṁ 2- puriso balivaddova jīrati
          maṁsāni tassa vaḍḍhanti paññā tassa na vaḍḍhati.
          Bahussuto appasutaṁ yo sutenātimaññati
          andho padīpadhārova tatheva paṭibhāti maṁ.
          Bahussutaṁ upāseyya sutañca na vināsaye
          taṁ mūlaṁ brahmacariyassa tasmā dhammadharo siyā.
          Pubbāparaññū atthaññū niruttipadakovido
          suggahītañca gaṇhāti atthañcopaparikkhati.
          Khantyā chandikato hoti ussahitvā tuleti taṁ
          samaye so padahati ajjhattaṁ susamāhito.
          Bahussutaṁ dhammadharaṁ sappaññaṁ buddhasāvakaṁ
          dhammaviññāṇamākaṅkhaṁ taṁ bhajetha tathāvidhaṁ.
          Bahussuto dhammadharo kosārakkho mahesino
          cakkhu sabbassa lokassa pūjaneyyo bahussuto.
          Dhammārāmo dhammarato dhammaṁ anuvicintayaṁ
          dhammaṁ anussaraṁ bhikkhu saddhammā na parihāyati.
          Kāyamaccheragaruno hiyyamāne anuṭṭhahe
          sarīrasukhagiddhassa kuto samaṇaphāsutā.

  *  *  *  *  *  *
  Footnote:1 gaṇhintipi dissati. 2 Po. Ma. appassutāyaṁ puriso.
-------------------------------------------------
[page 407]
          Na pakkhanti disā sabbā dhammā na paṭibhanti maṁ.
          Gate kalyāṇamittamhi andhakāraṁva khāyati.
          Abbhatītasahāyassa atītagatasatthuno
          natthi etādisaṁ mittaṁ yathā kāyagatā sati.
          Ye purāṇā atītā te navehi na sameti me
          svajja ekova jhāyāmi vassupetova pakkhimā.
          Dassanāya atikkante nānāverajjake bahū
          mā vārayittha sotāro passantu samayo mamaṁ.
          Dassanāya atikkante nānāverajjake puthū 2-
          karoti satthā okāsaṁ na nivāreti cakkhumā.
          Paṇṇavīsati vassāni sekhabhūtassa me sato
          na kāmasaññā uppajji passa dhammasudhammataṁ.
          Paṇṇavīsati vassāni sekhabhūtassa me sato
          na dosasaññā uppajji passa dhammasudhammataṁ.
          Paṇṇavīsati vassāni bhagavantaṁ upaṭṭhahiṁ
          mettena kāyakammena chāyāva anupāyinī.
          Paṇṇavīsati vassāni bhagavantaṁ upaṭṭhahiṁ
          mettena vacīkammena chāyāva anupāyinī.
          Paṇṇavīsati vassāni bhagavantaṁ upaṭṭhahiṁ
          mettena manokammena chāyāva anupāyinī.

  *  *  *  *  *  *
  Footnote:1 Po. Ma. puthu.
-------------------------------------------------
[page 408]
          Buddhassa caṅkamantassa piṭṭhito anucaṅkamiṁ
          dhamme desiyamānamhi ñāṇaṁ me udapajjatha.
          Ahaṁ sakaraṇīyomhi sekho appattamānaso
          satthu ca parinibbānaṁ yo amhaṁ anukampako.
          Tadāsi yaṁ bhiṁsanakaṁ tadāsi lomahaṁsanaṁ
          sabbākāravarūpete sambuddhe parinibbute.
          Bahussuto dhammadharo kosārakkho mahesino
          cakkhu sabbassa lokassa ānando parinibbuto.
          Bahussuto dhammadharo kosārakkho mahesino
          cakkhu sabbassa lokassa andhakāre tamonudo.
          Gatimanto satīmanto dhitimanto ca yo isi
          saddhammādhārako thero ānando ratanākaro.
          Pariciṇṇo mayā satthā .pe. Bhavanetti samūhatāti.
                      Ānando thero.
                          Uddānaṁ
          pusso upatisso ānando tayotime pakittitā
          gāthāyo tattha saṅkhātā sataṁ pañca ca uttarīti.
                     Tiṁsanipāto niṭṭhito.
                     ---------------
-------------------------------------------------
[page 409]
                  Theragāthāya cattāḷīsanipāto
   [398] 1 < PTS. Thag , 1051 >Na gaṇena purakkhato care vimano hoti samādhi dullabho
          nānājanasaṅgaho dukkho iti disvāna gaṇaṁ na rocaye.
          Na kulāni upabbaje muni vimano hoti samādhi dullabho
          so ussuko rasānugiddho atthaṁ riñcati yo sukhādhivāho 1-.
          Paṅkoti hi naṁ avedayuṁ yāyaṁ vandanapūjanā kulesu
          sukhumaṁ sallaṁ duraccayaṁ 2- sakkāro kāpurisena dujjaho.
          Senāsanamhā oruyha nagaraṁ piṇḍāya pāvisiṁ.
          Bhuñjantaṁ purisaṁ kuṭṭhiṁ sakkaccantaṁ upaṭṭhahiṁ.
          So me 3- pakkena hatthena ālopaṁ upanāmayi
          ālopaṁ pakkhipantassa aṅgulī cettha 4- chijjati 5-.
          Kuḍḍamūlañca nissāya ālopantaṁ abhuñjisaṁ
          bhuñjamāne ca bhutte vā jegucchaṁ me na vijjati.
          Uttiṭṭhapiṇḍo āhāro pūtimuttañca osathaṁ 6-
          senāsanaṁ rukkhamūlaṁ paṁsukūlañca cīvaraṁ
          yassete abhisambhutvā sa ve cātuddiso naro.
          Yattha eke vihaññanti āruhantā 7- siluccayaṁ
          tattha 8- buddhassa dāyādo sampajāno patissato

  *  *  *  *  *  *
  Footnote:1 Ma. Yu. sukhāvaho. 2 Yu. durubbahaṁ. 3 Yu. taṁ. 4 Yu. pettha.
 5 Yu. chijjatha. 6 Yu. osadhaṁ. 7 Yu. āruhanto. 8 Yu. tassa.
-------------------------------------------------
[page 410]
          Iddhibalenupatthaddho kassapo abhirūhati.
          Piṇḍapātapaṭikkanto selamāruyha kassapo
          jhāyati anupādāno pahīnabhayabheravo.
          Piṇḍapātapaṭikkanto selamāruyha kassapo
          jhāyati anupādāno ḍayhamānesu nibbuto.
          Piṇḍapātapaṭikkanto selamāruyha kassapo
          jhāyati anupādāno katakicco anāsavo.
          Karerimālāvitatā bhūmibhāgā manoramā
          kuñjarābhirudā rammā te selā ramayanti maṁ.
          Nīlabbhavaṇṇā rucirā vārisītā sucindharā
          indagopakasañchannā te selā ramayanti maṁ.
          Nīlabbhakūṭasadisā kūṭāgāravarūpamā
          vāraṇābhirudā rammā te selā ramayanti maṁ.
          Abhivuṭṭhā rammatalā nagā isibhi 1- sevitā
          abbhunnaditā sikhībhi 2- te selā ramayanti maṁ.
          Alaṁ jhāyitukāmassa pahitattassa me sato
          alaṁ me atthakāmassa pahitattassa bhikkhuno
          alaṁ me phāsukāmassa pahitattassa sikkhato 3-
          alaṁ me yogakāmassa pahitattassa tādino.
          Ummāpupphena samānā gaganāvabbhachāditā

  *  *  *  *  *  *
  Footnote:1 Ma. Yu. isībhi. 2 Ma. Yu. sikhīhi. 3 Ma. Yu. bhikkhato.
-------------------------------------------------
[page 411]
          Nānādijagaṇākiṇṇā te selā ramayanti maṁ.
          Anākiṇṇā gahaṭṭhehi migasaṅghanisevitā
          nānādijagaṇākiṇṇā te selā ramayanti maṁ.
          Acchodikā puthusilā gonaṅgulamigāyutā
          ambusevālasañchannā te selā ramayanti maṁ.
          Na pañcaṅgikena turiyena rati me hoti tādisī
          yathā ekaggacittassa sammā dhammaṁ vipassato.
          Kammaṁ bahukaṁ na kāraye parivajjeyya janaṁ na uyyame
          so ussuko rasānugiddho atthaṁ riñcati yo sukhādhivāho 1-.
          Kammaṁ bahukaṁ na kāraye parivajjeyya anatthametaṁ 2-
          kicchati kāyo kilamati dukkhito so samathaṁ na vindati.
          Oṭṭhapahatamattena attānaṁpi na passati
          patthaddhati 3- carati ahaṁ seyyoti maññati.
          Aseyyo seyyasamānaṁ bālo maññati attānaṁ
          na taṁ viññū pasaṁsanti patthaddhamanasaṁ naraṁ.
          Yo ca seyyohamasmīti nāhaṁ seyyoti vā puna 4-
          hīnohaṁ sadiso vāti vidhāsu na vikampati.
          Paññavantaṁ tathāvādiṁ sīlesu susamāhitaṁ
          cetosamathamanuyuttaṁ taṁ ve 5- viññū pasaṁsare.

  *  *  *  *  *  *
  Footnote:1 Ma. sukhāvaho. 2 Ma. Yu. anatthaneyyametaṁ. 3 Ma. Yu. patthaddhagīvo.
 4 Ma. pana. 5 Ma. Yu. tañce.
-------------------------------------------------
[page 412]
          Yassa sabrahmacārīsu gāravo nūpalabbhati
          ārakā hoti saddhammā nabhaso puthuvī 1- yathā.
          Yesañca hiriottappaṁ sadā sammā upaṭṭhitaṁ
          virūḷhabrahmacariyā [2]- tesaṁ khīṇā punabbhavā.
          Uddhato capalo bhikkhu paṁsukūlena pāruto
          kapiva sīhacammena na so tenupasobhati.
          Anuddhato acapalo nipako saṁvutindriyo
          sobhati paṁsukūlena sīhova girigabbhare.
          Ete sambahulā devā iddhimanto yasassino
          dasa devasahassāni sabbe te brahmakāyikā
          dhammasenāpatiṁ dhīraṁ 3- mahājhāyiṁ samāhitaṁ
          sārīputtaṁ namassantā tiṭṭhanti 4- pañjalīkatā
          namo te parisājañña namo te purisuttama
          yassa te nābhijānāma yaṁpi nissāya jhāyati.
          Accheraṁ vata buddhānaṁ gambhīro gocaro sako
          ye mayaṁ nābhijānāma bālavedhī 5- samāgatā.
          Taṁ tathā devakāyehi pūjitaṁ pūjanārahaṁ
          sārīputtaṁ tadā disvā kappinassa sitaṁ ahū 6-.
          Yāvatā buddhakhettamhi ṭhapayitvā mahāmuniṁ
          dhutaguṇe visiṭṭhohaṁ sadiso me na vijjati.

  *  *  *  *  *  *
  Footnote:1 Ma. Yu. puthavī. 2 Ma. te. 3 Ma. vīraṁ. 4 Yu. tiṭṭhantī. 5 Ma. vālavedhi.
 6 Ma. ahu.
-------------------------------------------------
[page 413]
          Pariciṇṇo mayā satthā kataṁ buddhassa sāsanaṁ
          ohito garuko bhāro bhavanetti samūhatā 1-.
          Na cīvare na sayane bhojane nupalippati
          gotamo anappameyyo muḷālipupphaṁ 2- vimalaṁva
          ambunā nikkhammaninno tibhavābhinissaṭo.
          Satipaṭṭhānagīvo so saddhāhattho mahāmuni
          paññāsīso mahāñāṇī sadā carati nibbutoti.
                     Mahākassapo thero.
                          Uddānaṁ
          cattāḷīsanipātamhi mahākassapasavhayo
          ekova thero gāthāyo cattāḷīsa duvepi cāti.
                   Cattāḷīsanipāto samatto.
                     ---------------
                   Theragāthāya paññāsanipāto
          [399] 1 < PTS. Thag , 1091 >Kadā nuhaṁ pabbatakandarāsu
                  ekākiyo addutiyo vihassaṁ
                  aniccato sabbabhavaṁ vipassaṁ
                  taṁ me idantaṁ nu kadā bhavissati.
                  Kadā nuhaṁ bhinnapaṭandharo muni

  *  *  *  *  *  *
  Footnote:1 Ma. natthi dāni punabbhavo. 2 Ma. mulālapupphaṁ.
-------------------------------------------------
[page 414]
                  Kāsāvavattho amamo nirāsayo 1-
                  rāgañca dosañca tatheva mohaṁ
                  hitvā 2- sukhī pavanagato vihassaṁ.
                  Kadā aniccaṁ vadharoganiddhaṁ 3-
                  kāyaṁ imaṁ maccurājassa 4- padūtaṁ
                  vipassamāno vītabhayo vihassaṁ
                  eko vane taṁ nu kadā bhavissati.
                  Kadā nuhaṁ bhayajananiṁ dukkhāvahaṁ
                  taṇhālataṁ bahuvidhānuvattaniṁ
                  paññāmayaṁ tikhiṇamasiṁ gahetvā
                  chetvā vase tampi kadā bhavissati.
                  Kadā nu paññāmayamuggatejaṁ
                  satthaṁ isīnaṁ ahamādayitvā 5-
                  māraṁ sasenaṁ sahasā bhañjissaṁ
                  sīhāsane tannu kadā bhavissati.
                  Kadā nuhaṁ sabbhi samāgamesu
                  diṭṭho bhave dhammagarūhi tādihi
                  yathāvadassīhi jitindriyehi

  *  *  *  *  *  *
  Footnote:1 Ma. nirāso. 2 Ma. Yu. hantvā. 3 Yu. vadharoganīḷaṁ.
 4 Yu. maccujarāyupaddutaṁ. 5 Yu. sahasādiyitvā.
-------------------------------------------------
[page 415]
                  Padhāniyo tannu kadā bhavissati.
                  Kadā nu maṁ tandikhudāpipāsā
                  vātātapā kīṭasiriṁsapā vā
                  nibādhayissanti 1- na taṁ giribbaje
                  attatthiyaṁ tannu kadā bhavissati.
                  Kadā nu kho yaṁ viditaṁ mahesinā
                  cattāri saccāni sududdasāni
                  samāhitatto satimā agacchaṁ
                  paññāya taṁ tannu kadā bhavissati.
                  Kadā nu rūpe amite ca sadde
                  gandhe rase phusitabbe ca dhamme
                  ādittatohaṁ samathehi yutto
                  paññāya dakkhaṁ tadidaṁ kadā me.
                  Kadā nuhaṁ dubbacanena vutto
                  tatonimittaṁ vimano na hessaṁ
                  atho pasaṭṭhopi tatonimittaṁ
                  tuṭṭho na hessaṁ tadidaṁ kadā me.
                  Kadā nu kaṭṭhe ca tiṇe latā ca
                  khandhe imehaṁ amite ca dhamme
                  ajjhatikāneva ca bāhirāni ca

  *  *  *  *  *  *
  Footnote:1 Ma. na bādhayissanti.
-------------------------------------------------
[page 416]
                  Samaṁ tuleyyaṁ tadidaṁ kadā me.
                  Kadā nu maṁ pāvusakālamegho
                  navena toyena sacīvaraṁ vane
                  isippayātamhi pathe vajantaṁ
                  ovassate tannu kadā bhavissati.
                  Kadā mayūrassa sikhaṇḍino vane
                  dijassa sutvā girigabbhare rutaṁ
                  paccuṭṭhahitvā amatassa pattiyā
                  sañcintaye tannu kadā bhavissati.
                  Kadā nu gaṅgaṁ yamunaṁ sarassatiṁ
                  pātālakhittaṁ vaḷavāmukhañca
                  asajjamāno patareyyamiddhiyā
                  vibhiṁsanaṁ taṁ nu kadā bhavissati.
                  Kadā nu nāgova saṅgāmacārī
                  padālaye kāmaguṇesu chandaṁ
                  nibbajjayaṁ sabbasubhaṁ nimittaṁ
                  jhāne yutto 1- tannu kadā bhavissati.
                  Kadā iṇaṭṭova daliddako nidhiṁ
                  ārādhayitvā dhanikehi pīḷito

  *  *  *  *  *  *
  Footnote:1 Ma. Yu. yuto.
-------------------------------------------------
[page 417]
                  Tuṭṭho bhavissaṁ adhigamma sāsanaṁ
                  mahesino tannu kadā bhavissati.
                  Bahūni vassāni tayāmhi yācito
                  agāravāsena alaṁ nu te idaṁ
                  taṁ dāni maṁ pabbajitaṁ samānaṁ
                  kiṁkāraṇaṁ 1- citta tuvaṁ na yuñjasi.
                  Nanu ahaṁ citta tayāmhi yācito
                  giribbaje citrachadā vihaṅgamā
                  mahindaghosatthanitābhigajjino
                  te taṁ ramissanti vanamhi jhāyinaṁ.
                  Kulamhi mitte ca piye ca ñātake
                  khiḍḍāratiṁ kāmaguṇañca loke
                  sabbaṁ pahāya idamajjhupāgato
                  athopi tvaṁ citta na mayha tussasi.
                  Mameva etaṁ na hitaṁ paresaṁ
                  sannāhakāle paridevitena kiṁ
                  sabbaṁ idaṁ calaṁ iti pekkhamāno
                  abhinikkhamiṁ amataṁ padaṁ jigīsaṁ.
                  Suvuttavādī 3- dvipadānamuttamo
                  mahābhisakko naradammasārathi

  *  *  *  *  *  *
  Footnote:1 Ma. kiṁkāraṇā. 2 Ma. na hi tvaṁ. 3 Ma. suyuttavādī.
-------------------------------------------------
[page 418]
                  Cittaṁ calaṁ makkaṭasannibhaṁ iti
                  avītarāgena sudunnivāriyaṁ.
                  Kāmāhi citrā madhurā manoramā
                  aviddasū yattha sitā puthujjanā
                  te dukkhamicchanti punabbhavesino
                  cittena nītā niraye niraṅkatā 1-.
                  Mayūrakoñcābhirudamhi kānane
                  dīpīhi byagghehi purakkhato vasaṁ
                  kāye apekkhaṁ jaha mā padhāraya 2-
                  itissu maṁ citta pure niyuñjasi.
                  Bhāvehi jhānāni ca indriyāni ca
                  balāni bojjhaṅgasamādhibhāvanā
                  tisso ca vijjā phusa buddhasāsane
                  itissu maṁ citta pure niyuñjasi.
                  Bhāvehi maggaṁ amatassa pattiyā
                  niyyānikaṁ sabbadukkhakkhayogadhaṁ
                  aṭṭhaṅgikaṁ sabbakilesasodhanaṁ
                  itissu maṁ citta pure niyuñjasi.
                  Dukkhanti khandhe paṭipassa yoniso

  *  *  *  *  *  *
  Footnote:1 Ma. nirākatā. 2 Ma. virādhaya.
-------------------------------------------------
[page 419]
                  Yato ca dukkhaṁ samudeti taṁ jaha
                  idheva dukkhassa karohi antaṁ
                  itissu maṁ citta pure niyuñjasi.
                  Aniccaṁ dukkhanti vipassa yoniso
                  suññaṁ anattāti aghaṁ vadhanti ca
                  manovicāre uparundha cetaso
                  itissu maṁ citta pure niyuñjasi.
                  Muṇḍo virūpo abhisāpamāgato
                  kapālahatthova kulesu bhikkhassu 1-
                  yuñjassu satthu vacane mahesino
                  itissu maṁ citta pure niyuñjasi.
                  Susaṁvutatto visikhantaraṁ 2- caraṁ
                  kulesu kāmesu asaṅgamānaso
                  cando yathā dosinapuṇṇamāsiyā
                  itissu maṁ citta pure niyuñjasi.
                  Āraññiko hoti ca piṇḍapātiko
                  sosāniko hoti ca paṁsukūliko
                  nesajjiko hoti sadā dhute rato
                  itissu maṁ citta pure niyuñjasi.

  *  *  *  *  *  *
  Footnote:1 Ma. Yu. bhikkhasu. 2 Ma. visikhantare.
-------------------------------------------------
[page 420]
                  Ropetvā rukkhāni yathā phalesī
                  mūle taruṁ chettu tameva icchasi
                  tathūpamaṁ citta 1- idaṁ karosi
                  yammaṁ aniccamhi cale niyuñjasi.
                  Arūpa dūraṅgama ekacāri
                  na te karissaṁ vacanaṁ idānihaṁ
                  dukkhā hi kāmā kaṭukā mahabbhayā
                  nibbānamevābhimano carissaṁ.
                  Nāhaṁ alakkhyā ahirīkatāya vā
                  na cittahetū na ca dūrakantanā
                  ājīvahetū ca ahaṁ na nikkhamiṁ
                  kato ca te citta paṭissavo mayā.
                  Appicchatā sappurisehi vaṇṇitā
                  makkhappahānaṁ vūpasamo dukkhassa
                  itissu maṁ citta tadā niyuñjasi
                  idāni tvaṁ gacchasi pubbaciṇṇaṁ.
                  Taṇhaṁ 2- virajjañca piyāpiyañca
                  subhāni rūpāni sukhā ca vedanā
                  manopiyā 3- kāmaguṇā ca vantā
                  vante ahaṁ āvasituṁ 4- na ussahe.

  *  *  *  *  *  *
  Footnote:1 Ma. cittamidaṁ. 2 Ma. taṇhā avijjā. 3 Ma. Yu. manāpiyā. 4 Yu. āgamituṁ.
-------------------------------------------------
[page 421]
                  Sabbattha te citta vaco kataṁ mayā
                  bahūsu jātisu na mesi kopito
                  ajjhattasambhavo kataññutāya te
                  dukkhe ciraṁ saṁsaritaṁ tayā kate.
                  Tvaññeva no citta karosi brāhmaṇo
                  tvaṁ khattiyo rājādisī karosi
                  vessā ca suddā ca bhavāma ekadā
                  devattanaṁ vāpi taveva vāhasā.
                  Taveva hetū asurā bhavāmase
                  tvaṁmūlakaṁ nerayikā bhavāmase
                  atho tiracchānagatāpi ekadā
                  petattanaṁ vāpi taveva vāhasā.
                  Na 1- nūna dubbhissasi maṁ punappunaṁ
                  muhuṁ muhuṁ vāraṇikaṁva dussahaṁ 2-
                  ummattakeneva mayā palobhasi
                  kiñcāpi te citta virādhitaṁ mayā.
                  Idaṁ pure cittamacāri cārikaṁ
                  yenicchakaṁ yatthakāmaṁ yathāsukhaṁ
                  tadajjahaṁ niggahissāmi yoniso

  *  *  *  *  *  *
  Footnote:1 Ma. nanu. nasaddo natthi. 2 Ma. dassayaṁ. Yu. dassahaṁ.
-------------------------------------------------
[page 422]
                  Hatthiṁ pabhinnaṁ viya aṅkusaggaho.
                  Satthā ca me lokamimaṁ adhiṭṭhahi
                  aniccato addhuvato asārato
                  pakkhanda maṁ citta jinassa sāsane
                  tārehi oghā mahatā suduttarā.
                  Na te idaṁ citta yathāpurāṇakaṁ
                  nāhaṁ alaṁ tuyha vase nivattituṁ
                  mahesino pabbajitomhi sāsane
                  na mādisā honti vināsadhārino.
                  Nagā samuddā saritā vasundharā
                  disā catasso vidisā adhodisā
                  sabbe aniccā tibhavā upaddutā
                  kuhiṁ gato citta sukhaṁ ramissasi.
                  Dhī dhī paraṁ 1- kiṁ mama citta kāhasi
                  na te alaṁ citta vasānuvattako
                  na jātu bhastaṁ ubhatomukhaṁ chupe
                  dhiratthu pūraṁ navasotasandaniṁ.
                  Varāhaeṇeyyavigāḷhasevite
                  pabbhārakūṭe pakaṭeva 2- sundare
                  navambunā pāvusasittakānane

  *  *  *  *  *  *
  Footnote:1 Ma. dhitipparaṁ. 2 Ma. pabbhārakuṭṭe pakateva.
-------------------------------------------------
[page 423]
                  Tahiṁ guhāgehagato ramissasi.
                  Sunīlagīvā susikhā supekhuṇā
                  sucittapattacchadanā vihaṅgamā
                  sumañjughosatthanitābhigajjino
                  te taṁ ramissanti vanamhi jhāyinaṁ.
                  Vuṭṭhamhi deve caturaṅgule tiṇe
                  sampupphite meghanibhamhi kānane
                  nagantare viṭapisamo sayissaṁ
                  taṁ me mudu hohiti tūlasannibhaṁ.
                  Tathā tu karissāmi 1- yathāpi issaro
                  yaṁ labbhati tenapi hotu me alaṁ
                  taṁ taṁ 2- karissāmi 1- yathā atandito
                  biḷārabhastaṁva yathā sumadditaṁ.
                  Tathā tu karissāmi 1- yathāpi issaro
                  yaṁ labbhati tenapi hoti me alaṁ
                  viriyena taṁ mayha vasānayissaṁ
                  gajaṁva mattaṁ kusalaṅkusaggaho.
                  Tayā sudantena avatthitena 3- hi

  *  *  *  *  *  *
  Footnote:1 Ma. Yu. kassāmi. 2 Ma. na tāhaṁ. 3 Yu. avaṭṭhitena.
-------------------------------------------------
[page 424]
                  Hayena yoggācariyova ujjunā
                  pahomi maggaṁ paṭipajjituṁ sivaṁ
                  cittānurakkhīhi sadā nisevitaṁ.
                  Ārammaṇe taṁ balasā nibandhisaṁ
                  nāgaṁva thambhamhi daḷhāya rajjuyā
                  tamme suguttaṁ satiyā subhāvitaṁ
                  anissitaṁ sabbabhavesu hehisi.
                  Paññāya chetvā vipathānusārinaṁ
                  yogena niggayha pathe nivesiya
                  disvā samudayaṁ vibhavañca sambhavaṁ
                  dāyādako hehisi aggavādino.
                  Catubbipallāsavasaṁ adhiṭṭhitaṁ
                  gāmaṇḍalaṁva parinesi citta maṁ
                  nanu 1- saññojanabandhanacchidaṁ
                  saṁsevase kāruṇikaṁ mahāmuniṁ.
                  Migo yathā seri sucittakānane
                  rammaṁ giriṁ pāvisi abbhamālinaṁ 2-
                  anākule tattha nage ramissasi 3-
                  asaṁsayaṁ citta parābhavissasi.

  *  *  *  *  *  *
  Footnote:1 nūnātipi. 2 Ma. pāvusābbhamāliniṁ. 3 Ma. ramissaṁ.
-------------------------------------------------
[page 425]
                 Ye tuyha chandena vasena vattino
                 narā ca nārī ca anubhonti yaṁ sukhaṁ
                 aviddasū māravasānuvattino
                 bhavābhinandī tava citta sevakāti.
                      Tālapuṭo thero.
                          Uddānaṁ
           paññāsamhi nipātamhi eko tālapuṭo suci
           gāthāyo tattha paññāsa puna pañca ca uttarīti.
                   Paññāsanipāto samatto.
                   -----------------
                   Theragāthāya saṭṭhikanipāto
   [400] 1 < PTS. Thag , 1146 >Āraññikā 2- piṇḍapātikā uñchāpattāgate ratā
           dālemu maccuno senaṁ ajjhattaṁ susamāhitā.
           Āraññikā 2- piṇḍapātikā uñchāpattāgate ratā
           dhunāmu 3- maccuno senaṁ naḷāgāraṁva kuñjaro.
           Rukkhamūlikā sātatikā uñchāpattāgate ratā
           dālemu maccuno senaṁ ajjhattaṁ susamāhitā.
           Rukkhamūlikā sātatikā uñchāpattāgate ratā

  *  *  *  *  *  *
  Footnote:1 Ma. sāvakā. 2 Yu. āraññakā. 3 Ma. Yu. dhunāma.
-------------------------------------------------
[page 426]
           Dhunāmu 1- maccuno senaṁ naḷāgāraṁva kuñjaro.
           Aṭṭhikaṅkalakuṭike maṁsanhāruppasibbite
           dhiratthu pūre duggandhe paragatte mamāyase.
           Gūthabhaste taconaddhe uragaṇḍapisācini
           nava sotāni te kāye yāni sandanti sabbadā.
           Tava sarīraṁ navasotaṁ duggandhakaṁ 2- parivajjeyya
           bhikkhu parivajjayate taṁ mīḷhaṁva yathā sucikāmo.
           Evañce taṁ jano jaññā yathā jānāmi taṁ ahaṁ
           ārakā parivajjeyya gūthaṭṭhānaṁva pāvuse.
           Evametaṁ mahāvīra yathā samaṇa bhāsasi
           ettha ceke visīdanti paṅkamhiva jaraggavo.
           Ākāsamhi haliddāya 3- yo maññetha rajetave
           aññena vāpi raṅgena vighātudayameva taṁ.
           Tadākāsasamaṁ cittaṁ ajjhattaṁ susamāhitaṁ
           mā pāpacitte āsādi aggikkhandhaṁva pakkhimā.
           Passa cittakataṁ bimbaṁ arukāyaṁ samussitaṁ
           āturaṁ bahusaṅkappaṁ yassa natthi dhuvaṁ ṭhiti.
           Tadāsi yaṁ bhiṁsanakaṁ tadāsi lomahaṁsanaṁ
           anekākārasampanne sārīputtamhi nibbute.

  *  *  *  *  *  *
  Footnote:1 Ma. Yu. dhunāma. 2 Ma. duggandhakaraṁ paribandhaṁ. 3 Ma. haliddiyā.
-------------------------------------------------
[page 427]
           Aniccā vata saṅkhārā uppādavayadhammino
           uppajjitvā nirujjhanti tesaṁ vūpasamo sukho.
           Sukhumaṁ te paṭivijjhanti vālaggaṁ usunā yathā
           ye pañcakkhandhe passanti parato no ca attato.
           Ye ca passanti saṅkhāre parato no ca attato
           paccabyādhiṁsu nipuṇaṁ vālaggaṁ usunā yathā.
           Sattiyā viya omaṭṭho ḍayhamāneva matthake
           kāmarāgappahānāya sato bhikkhu paribbaje.
           Sattiyā viya omaṭṭho ḍayhamāneva matthake
           bhavarāgappahānāya sato bhikkhu paribbaje.
           Codito bhāvitattena sarīrantimadhārinā
           migāramātu pāsādaṁ pādaṅguṭṭhena kampayiṁ.
           Na yidaṁ sithilamārabbha na yidaṁ appena thāmasā
           nibbānamadhigantabbaṁ sabbaganthapamocanaṁ.
           Ayañca daharo bhikkhu ayamuttamaporiso
           dhāreti antimaṁ dehaṁ jetvā māraṁ savāhanaṁ.
           Vivaramanupatanti vijjutā vebhārassa ca paṇḍavassa ca
           nagavivaragato ca jhāyati putto appaṭimassa tādino.
           Upasanto uparato pantasenāsano muni
-------------------------------------------------
[page 428]
           Dāyādo buddhaseṭṭhassa brahmunā abhivandito.
           Upasantaṁ uparataṁ pantasenāsanaṁ muniṁ
           dāyādaṁ buddhaseṭṭhassa vanda brāhmaṇa kassapaṁ.
           Yo ca jātisataṁ gacche sabbā brāhmaṇajātiyo
           sotthiyo vedasampanno manussesu punappunaṁ.
           Ajjhāyakopi ce assa tiṇṇaṁ vedāna pāragū
           etassa vandanāyekaṁ 1- kalaṁ nāgghati soḷasiṁ.
           Yo so aṭṭha vimokkhāni purebhattaṁ aphussayi 2-
           anulomaṁ paṭilomaṁ tato piṇḍāya gacchati
           tādisaṁ bhikkhuṁ māsādi māttānaṁ khaṇi brāhmaṇa
           abhippasādehi manaṁ arahantamhi tādine
           khippaṁ pañjaliko vanda mā te vijaṭi matthakaṁ.
           Na so passati saddhammaṁ saṁsārena purakkhato
           acaṅkamaṁ 3- jimhapathaṁ kumaggamanudhāvati.
           Kimīva mīḷhapalitto 4- saṅkhāre adhimucchito
           pagāḷho lābhasakkāre tuccho gacchati poṭṭhilo.
           Imañca passa āyantaṁ sārīputtaṁ sudassanaṁ.
           Vimuttaṁ ubhatobhāge ajjhattaṁ susamāhitaṁ.
           Visallaṁ khīṇasaṁyogaṁ tevijjaṁ maccuhāyinaṁ

  *  *  *  *  *  *
  Footnote:1 Ma. vandanāyetaṁ. 2 Ma. aphassayi. Yu. apassayi. 3 Ma. adhogamaṁ.
 4 Ma. Yu. sallitto.
-------------------------------------------------
[page 429]
           Dakkhiṇeyyaṁ manussānaṁ puññakkhettamanuttaraṁ.
           Ete sambahulā devā iddhimanto yasassino
           dasa devasahassāni sabbe brahmapurohitā
           moggallānaṁ namassantā tiṭṭhanti pañjalīkatā
           namo te purisājañña namo te purisuttama
           yassa te āsavā khīṇā dakkhiṇeyyosi 1- mārisa.
           Pūjito naradevena uppanno maraṇābhibhū
           puṇḍarīkaṁva toyena saṅkhārenopalimpati 2-.
                  Yassa muhuttena sahassadhā
                  loko saṁvidito sabrahmakappo
                  vasī iddhiguṇe cutūpapāte
                  kāle passati devatā sa bhikkhu.
           Sārīputtova paññāya sīlena upasamena ca
           yopi pāraṅgato bhikkhu etāvaparamo siyā.
           Koṭisatasahassassa attabhāvaṁ khaṇena nimmine
           ahaṁ vikubbanāsu kusalo vasībhūtomhi iddhiyā.
                  Samādhivijjāvasī pāramīgato
                  moggallānagotto asitassa sāsane
                  dhīro samucchindi samāhitindriyo

  *  *  *  *  *  *
  Footnote:1 Ma. dakkhiṇeyyāsi. 2 Ma. Yu. -palippati.
-------------------------------------------------
[page 430]
                   Nāgo yathā pūtilataṁva bandhanaṁ.
           Pariciṇṇo mayā satthā .pe. Bhavanetti samūhatā.
           Yassa catthāya pabbajito agārasmā anagāriyaṁ
           so me attho anuppatto sabbasaṁyojanakkhayo.
           Kīdiso nirayo āsi yattha dussī apaccatha
           vidhuraṁ sāvakamāsajja kakusandhañca brāhmaṇaṁ.
           Sataṁ āsi ayosaṅkū sabbe paccattavedanā
           īdiso nirayo āsi yattha dussī apaccatha
           vidhuraṁ sāvakamāsajja kakusandhañca brāhmaṇaṁ.
           Yo etamabhijānāti bhikkhu buddhassa sāvako
           tādisaṁ bhikkhumāsajja kaṇha dukkhaṁ nigacchasi.
           Majjhe sāgarasmiṁ tiṭṭhanti vimānā kappaṭṭhāyino
           veḷuriyavaṇṇā rucirā accimanto pabhassarā
           accharā tattha naccanti puthū nānattavaṇṇiyo
           yo etamabhijānāti .pe. Kaṇha dukkhaṁ nigacchasi.
           Yo ca 1- buddhena codito bhikkhusaṅghassa pekkhato
           migāramātu pāsādaṁ pādaṅguṭṭhena kampayi.
           Yo etamabhijānāti .pe. Kaṇha dukkhaṁ nigacchasi.
           Yo vejayantapāsādaṁ pādaṅguṭṭhena kampayi
           iddhibalenupatthaddho saṁvejesi ca devatā.

  *  *  *  *  *  *
  Footnote:1 Ma. Yu. ve.
-------------------------------------------------
[page 431]
           Yo etamabhijānāti .pe. Kaṇha dukkhaṁ nigacchasi.
           Yo vejayantapāsāde sakkaṁ so paripucchati
           api āvuso jānāsi taṇhakkhayavimuttiyo
           tassa sakko viyākāsi pañhaṁ puṭṭho yathātathaṁ
           yo etamabhijānāti .pe. Kaṇha dukkhaṁ nigacchasi.
           Yo brahmānaṁ paripucchati sudhammāyaṁ abhitosabhaṁ
         ajjāpi te āvuso sā diṭṭhi yā te diṭṭhi pure ahū
           passasi vītivattantaṁ brahmaloke pabhassaraṁ
           tassa brahmā viyākāsi pañhaṁ puṭṭho yathātathaṁ
           na me mārisa sā diṭṭhi yā me diṭṭhi pure ahū.
           Passāmi vītivattantaṁ brahmaloke pabhassaraṁ
           sohamajja kathaṁ vajjaṁ ahaṁ niccomhi passato 1-.
           Yo etamabhijānāti .pe. Kaṇha dukkhaṁ nigacchasi.
           Yo mahāneruno kūṭaṁ vimokkhena apassayi 2-
           vanaṁ pubbavidehānaṁ ye ca bhūmisayā narā
           yo etamabhijānāti .pe. Kaṇha dukkhaṁ nigacchasi.
           Na ve aggi cetayati ahaṁ bālaṁ ḍahāmīti
           bālo ca jalitamaggiṁ āsajja naṁ paḍayhati
           evameva tuvaṁ māra āsajja naṁ tathāgataṁ
           sayaṁ ḍahissati attānaṁ bālo aggiṁva samphusaṁ.

  *  *  *  *  *  *
  Footnote:1 Ma. Yu. sassato. 2 Ma. aphassayi.
-------------------------------------------------
[page 432]
           Apuññaṁ pasavī māro āsajja naṁ tathāgataṁ
           kinnu maññasi pāpima na me pāpaṁ vipaccati.
           Karato te miyyate 1- pāpaṁ cirarattāya antaka
           māra nibbinda buddhamhā āsaṁ mākāsi bhikkhusu.
           Iti māraṁ atajjesi bhikkhu bhesakaḷāvane
           tato so dummano yakkho tatthevantaradhāyatīti.
                Itthaṁ sudaṁ āyasmā mahāmoggallāno thero gāthāyo
           abhāsitthāti.
                        Uddānaṁ bhavati
           saṭṭhikamhi nipātamhi moggallāno mahiddhiko
           ekova thero gāthāyo aṭṭhasaṭṭhī bhavanti tāti.
                   Saṭṭhiko nipāto niṭṭhito.
                     ---------------
                    Theragāthāya mahānipāto
   [401] 1 < PTS. Thag , 1209 >Nikkhantaṁ vata maṁ santaṁ agārasmā anagāriyaṁ
           vitakkā upabhavanti 2- pagabbhā kaṇhato ime
           uggaputtā mahissāsā sikkhitā daḷhadhammino
           samantā parikireyyuṁ sahassaṁ apalāyinaṁ.
           Sacepi ettakā bhiyyo āgamissanti itthiyo
           neva maṁ byādhayissanti dhamme samhi patiṭṭhito.

  *  *  *  *  *  *
  Footnote:1 Ma. cīyate. 2 Ma. Yu. upadhāvanti.
-------------------------------------------------
[page 433]
           Sakkhī hi me sutaṁ etaṁ buddhassādiccabandhuno
           nibbānagamanaṁ maggaṁ tattha me nirato mano.
           Evañce maṁ viharantaṁ pāpima upagacchasi
           tathā maccu karissāmi na me maggaṁ udikkhasi.
           Aratiṁ ratiñca pahāya sabbaso gehasitañca vitakkaṁ
           vanathaṁ na kareyya kuhiñci nibbanatho anato sa hi bhikkhu.
           Yamidha pathaviñca vehāsaṁ rūpagataṁ jagatogadhaṁ kiñci
           parijiyyati sabbamaniccaṁ evaṁ samecca caranti mutattā.
           Upadhīsu janā gadhitāse diṭṭhasute paṭighe ca mute ca
           ettha vinodaya chandamanejo yo hettha na lippati muni tamāhu.
           Atha saṭṭhisitā savitakkā puthujjanatāya 1- adhammaniviṭṭhā
           na ca vaṭṭagatassa kuhiñci no pana duṭṭhullabhāṇī sa bhikkhu.
           Dabbo cirarattaṁ samāhito akuhako nipako apihālu
           santaṁ padamajjhagamā munī paṭicca parinibbuto kaṅkhati kālaṁ.
           Mānaṁ pajahassu gotama mānapathañca pajahassu asesaṁ
           mānapathasmiṁ sa mucchito vippaṭisārīhuvā cīrarattaṁ.
           Makkhena makkhitā pajā mānahatā nirayaṁ patanti
           socanti janā cirarattaṁ mānahatā nirayaṁ upapannā.
           Na hi socati bhikkhu kadāci maggajino sammā paṭipanno

  *  *  *  *  *  *
  Footnote:1 puthū janatāyātipi.
-------------------------------------------------
[page 434]
           Kittiñca sukhañcānubhoti dhammadasoti tamāhu tathattaṁ.
           Tasmā akhilo idha padhānavā nīvaraṇāni pahāya visuddho
           mānañca pahāya asesaṁ vijjāyantakaro samitāvī.
           Kāmarāgena ḍayhāmi cittaṁ me pariḍayhati
           sādhu nibbāpanaṁ brūhi anukampāya gotama.
           Saññāya vipariyesā cittante pariḍayhati
           nimittaṁ parivajjehi subhaṁ rāgūpasañhitaṁ.
           Asubhāya cittaṁ bhāvehi ekaggaṁ susamāhitaṁ
           sati kāyagatā tyatthu nibbidābahulo bhava.
           Animittañca bhāvehi mānānusayamujjaha
           tato mānābhisamayā upasanto carissasi.
           Tameva vācaṁ bhāseyya yāyattānaṁ na tāpaye
           pare ca na vihiṁseyya sā ve vācā subhāsitā.
           Piyavācameva bhāseyya yā vācā paṭinanditā
           yaṁ anādāya pāpāni paresaṁ bhāsate piyaṁ.
           Saccaṁ ve amatā vācā esa dhammo sanantano
           sacce atthe ca dhamme ca ahu santo patiṭṭhitā.
           Yaṁ buddho bhāsatī vācaṁ khemaṁ nibbānapattiyā
           dukkhassantakiriyāya sā ve vācānamuttamā.
           Gambhīrapañño medhāvī maggāmaggassa kovido
-------------------------------------------------
[page 435]
           Sārīputto mahāpañño dhammaṁ deseti bhikkhunaṁ.
           Saṅkhittenapi deseti vitthārenapi bhāsati
           sālikāyeva nigghoso paṭibhāṇaṁ udiyyati.
           Tassa taṁ desayantassa suṇantā 1- madhuraṁ giraṁ
           sarena rajanīyena savanīyena vaggunā
           udaggacittā muditā sotaṁ odhenti bhikkhavo.
           Ajja paṇṇarase visuddhiyā bhikkhū pañcasatā samāgatā
           saṁyojanabandhanacchidā anīghā khīṇapunabbhavā isī.
           Cakkavattī yathā rājā amaccaparivārito
           samantā anupariyeti sāgarantaṁ mahiṁ imaṁ.
           Evaṁ vijitasaṅgāmaṁ satthavāhaṁ anuttaraṁ
           sāvakā payirupāsanti tevijjā maccuhāyino.
           Sabbe bhagavato puttā palāpo ettha na vijjati
           taṇhāsallassa hantāraṁ vande ādiccabandhunaṁ.
           Parosahassaṁ bhikkhūnaṁ sugataṁ payirupāsati
           desentaṁ virajaṁ dhammaṁ nibbānaṁ akutobhayaṁ.
           Suṇanti dhammaṁ vipulaṁ 2- sammāsambuddhadesitaṁ
           sobhati vata sambuddho bhikkhusaṅghapurakkhato.
           Nāganāmosi bhagavā isīnaṁ isisattamo
           mahāmeghova hutvāna sāvake abhivassasi.

  *  *  *  *  *  *
  Footnote:1 Ma. suṇanti. 2 Ma. vimalaṁ.
-------------------------------------------------
[page 436]
           Divāvihārā nikkhamma satthudassanakamyatā
           sāvako te mahāvīra pāde vandati vaṅgiso.
           Ummaggapathaṁ 1- mārassa abhibhuyya carati pabhijja khilāni
           taṁ passatha bandhapamuñcakaraṁ asitaṁva bhāgaso pavibhajja.
           Oghassa hi nittharaṇatthaṁ anekavihitaṁ maggaṁ akkhāsi
           tasmiñca amate akkhāte dhammadasā ṭhitā asaṁhirā.
           Pajjotakaro ativijjha sabbaṭhitīnaṁ atikkamamaddasa
           ñatvā ca sacchikatvā ca aggaṁ so desayi dasaddhānaṁ.
           Evaṁ sudesite dhamme ko pamādo vijānataṁ dhammaṁ
        tasmā hi tassa bhagavato sāsane appamatto sadā namassamanusikkhe.
           Buddhānubuddho yo thero koṇḍañño tibbanikkamo
           lābhī sukhavihārānaṁ vivekānaṁ abhiṇhaso.
           Yaṁ sāvakena pattabbaṁ satthusāsanakārinā
           sabbassa taṁ anuppattaṁ appamattassa sikkhato.
           Mahānubhāvo tevijjo cetopariyakovido
           koṇḍañño buddhadāyādo pāde vandati satthuno.
           Nagassa passe āsīnaṁ muniṁ dukkhassa pāraguṁ
           sāvakā payirupāsanti tevijjā maccuhāyino.
           Cetasā anupariyeti moggallāno mahiddhiko

  *  *  *  *  *  *
  Footnote:1 ummaggasatantipi.
-------------------------------------------------
[page 437]
           Cittaṁ nesaṁ samanvesaṁ vippamuttaṁ nirūpadhiṁ.
           Evaṁ sabbaṅgasampannaṁ muniṁ dukkhassa pāraguṁ
           anekākārasampannaṁ payirupāsanti gotamaṁ.
                  Cando yathā vigatavalāhake nabhe
                  virocati vītamalova bhāṇumā
                  evaṁpi aṅgīrasa tvaṁ mahāmuni
                  atirocasī yasasā sabbalokaṁ.
           Kāveyyamattā vicarimha pubbe gāmā gāmaṁ purā puraṁ
           athaddasāmi sambuddhaṁ sabbadhammāna pāraguṁ.
           So me dhammamadesesi muni dukkhassa pāragū
           dhammaṁ sutvā pasīdimha saddhā no upapajjatha 1-.
           Tassāhaṁ vacanaṁ sutvā khandhe āyatanāni ca
           dhātuyo ca viditvāna pabbajiṁ anagāriyaṁ.
           Bahūnaṁ vata atthāya uppajjanti tathāgatā
           itthīnaṁ purisānañca ye te sāsanakārakā.
           Tesaṁ kho vata atthāya bodhimajjhagamā muni
           bhikkhūnaṁ bhikkhunīnañca ye niyāmagataṁdasā 2-.
           Sudesitā cakkhumatā buddhenādiccabandhunā
           cattāri ariyasaccāni anukampāya pāṇinaṁ
           dukkhaṁ dukkhasamuppādaṁ dukkhassa ca atikkamaṁ

  *  *  *  *  *  *
  Footnote:1 Ma. Yu. udapajjatha. 2 niyāmagataddasātipi.
-------------------------------------------------
[page 438]
           Ariyañcaṭṭhaṅgikaṁ maggaṁ dukkhūpasamagāminaṁ.
           Evamete tathā vuttā diṭṭhā me te yathātathā
           sadattho me anuppatto kataṁ buddhassa sāsanaṁ.
           Svāgataṁ vata me āsi mama buddhassa santike
           suvibhattesu dhammesu yaṁ seṭṭhaṁ tadupāgamiṁ.
           Abhiññāpāramippatto sotadhātuvisodhito
           tevijjo iddhipattomhi cetopariyakovido.
                  Pucchāmi satthāramanomapaññaṁ
                  diṭṭheva dhamme yo vicikicchānaṁ chettā
                  aggāḷave kālamakāsi bhikkhu
                  ñāto yasassī abhinibbutatto.
                  Nigrodhakappo iti tassa nāmaṁ
                  tayā kataṁ bhagavā brāhmaṇassa
                  so taṁ namassaṁ acari mutyapekkho
                  āraddhaviriyo daḷhadhammadassī.
                  Taṁ sāvakaṁ sakka mayampi sabbe
                  aññātumicchāma samantacakkhu
                  samavaṭṭhitā no savanāya sotā
                  tuvaṁ no satthā tvamanuttarosi.
-------------------------------------------------
[page 439]
                  Chindeva no vicikicchaṁ brūhi metaṁ
                  parinibbutaṁ vedaya bhuripañña
                  majjheva no bhāsa samantacakkhu
                  sakkova devāna sahassanetto.
                  Ye keci gandhā idha mohamaggā
                  aññāṇapakkhā vicikicchaṭṭhānā
                  tathāgataṁ patvā na te bhavanti
                  cakkhuṁ hi etaṁ paramaṁ narānaṁ.
                  No ce hi jātu puriso kilese
                  vāto yathā abbhaghanaṁ vihāne
                  tamovassa nivuto sabbaloko
                  jotimantopi na pabhāseyyuṁ.
                  Dhīrā ca pajjotakarā bhavanti
                  tantaṁ ahaṁ dhīra tatheva maññe
                  vipassinaṁ jānamupāgamimha
                  parisāsu no āvikarohi kappaṁ.
                  Khippaṁ giraṁ eraya vaggu vagguṁ
                  haṁsova paggayha saṇikaṁ nikūjaṁ 1-
                  bindussarena suvikappitena
                  sabbeva te ujjugatā suṇoma.

  *  *  *  *  *  *
  Footnote:1 Ma. nikūja. nikujjātipi dissati.
-------------------------------------------------
[page 440]
                  Pahīnajātimaraṇaṁ asesaṁ
                  niggayha dhonaṁ vadessāmi dhammaṁ
                  na kāmakāro hi puthujjanānaṁ
                  saṅkheyyakārova tathāgatānaṁ.
                  Sampannaveyyākaraṇaṁ tavedaṁ
                  samujjupaññassa samuggahītaṁ
                  ayamañjali pacchimo suppaṇāmito
                  mā mohayi jānamanomapañña.
                  Parovaraṁ ariyadhammaṁ viditvā
                  mā mohayi jānamanomaviriya
                  vāriṁ yathā ghammani ghammatatto
                  vācābhikaṅkhāmi sutaṁ pavassa.
                  Yadatthikaṁ 1- brahmacariyaṁ acāri 2-
                  kappāyano kaccissa taṁ amoghaṁ
                  nibbāyi so ādu saupādiseso
                  yathā vimutto ahu taṁ suṇoma.
                  Acchecchi taṇhaṁ idha nāmarūpe (ti bhagavā)
                  taṇhāya sotaṁ dīgharattānusayitaṁ
                  atāri jātimaraṇaṁ asesaṁ

  *  *  *  *  *  *
  Footnote:1 Yu. yaditthiyaṁ. 2 Ma. acarī.
-------------------------------------------------
[page 441]
               Iccābravī 1- bhagavā pañcaseṭṭho.
           Esa sutvā pasīdāmi vaco te isisattama
           amoghaṁ kira me puṭṭhaṁ na maṁ vañcesi brāhmaṇo.
           Yathāvādī tathākārī ahu buddhassa sāvako
           pacchinda 2- maccuno jālaṁ tataṁ māyāvino daḷhaṁ.
           Addasa bhagavā ādiṁ upādānassa kappiyo
           accagā vata kappāyano maccudheyyaṁ suduttaraṁ.
           Taṁ devadevaṁ vandāmi puttante dvipaduttama
           anujātaṁ mahāvīraṁ nāgaṁ nāgassa osaranti 3-.
 Itthaṁ sudaṁ āyasmā vaṅgīso thero gāthāyo abhāsitthāti.
                    Mahānipāto niṭṭhito.
           Sattatimhi nipātamhi vaṅgīso paṭibhāṇavā
           ekova thero natthañño gāthāyo ekasattati 4-.
           Sahassaṁ honti tā gāthā tīṇi saṭṭhisatāni ca
           therā ca dve satā saṭṭhi cattāro ca pakāsitā
           sīhanādaṁ naditvāna buddhaputtā anāsavā
           khemantaṁ pāpuṇitvāna aggikkhandhāva nibbutāti.
                     Theragāthā niṭṭhitā.
                      -------------

  *  *  *  *  *  *
  Footnote:1 ma iccabravi. Yu. iccabravī. 2 Ma. Yu. acchecchi. 3 Ma. Yu. orasanti.
 4 Ma. ekasattatīti.
-------------------------------------------------
[page 442]
              Suttantapiṭake khuddakanikāyassa therīgāthā
                  --------------------
            namo tassa bhagavato arahato sammāsambuddhassa.
                    Therīgāthāya ekanipāto
   [402] 1 < PTS. Thig , 1 >Sukhaṁ supāhi therike katvā coḷena pārutā
           upasanto hi te rāgo sukkhaḍākaṁva kumbhiyaṁ.
 Itthaṁ sudaṁ aññatarā therī apaññātā bhikkhunī gāthaṁ abhāsitthāti.
   [403] 2 < PTS. Thig , 2 >Mutte muñcassu 2- yogehi cando rāhuggaho iva
           vippamuttena cittena anaṇā bhuñjāhi piṇḍakaṁ.
 Itthaṁ sudaṁ bhagavā muttaṁ sikkhamānaṁ imāya gāthāya abhiṇhaṁ
     ovadati 3-.
   [404] 3 < PTS. Thig , 3 >Puṇṇe pūrassu dhammehi cando paṇṇaraseriva
           paripuṇṇāya paññāya tamokkhandhaṁ padālaya 5-.
                        Puṇṇā 4-.
   [405] 4 < PTS. Thig , 4 >Tisse sikkhassu sikkhāya mā taṁ yogā upaccaguṁ
           sabbayogavisaṁyuttā cara loke anāsavā.
                        Tissā 5-.

  *  *  *  *  *  *
  Footnote:1 Ma. sabbattha gāthāpariyosāne itisaddo dissati. 2 Ma. Yu. muccassu.
 3 Ma. ovadatīti. 4 Ma. itthaṁ sudaṁ-therī gāthaṁ abhāsitthāti. 5 Ma. tissātherī.
 sabbattha īdisaṭṭhāne therīti pāṭho dissati.
-------------------------------------------------
[page 443]
   [406] 5 < PTS. Thig , 5 >Tisse yuñjassu dhammehi khaṇo taṁ mā upaccagā
           khaṇātītā hi socanti nirayamhi samappitā.
                      Aññatarā tissā.
   [407] 6 < PTS. Thig , 6 >Dhīre nirodhaṁ phusehi saññāvūpasamaṁ sukhaṁ
           ārādhayehi 1- nibbānaṁ yogakkhemaṁ anuttaraṁ.
                          Dhīrā.
   [408] 7 < PTS. Thig , 7 >Dhīrā dhīrehi dhammehi bhikkhunī bhāvitindriyā
           dhārehi antimaṁ dehaṁ jetvā māraṁ savāhanaṁ.
                      Aññatarā dhīrā.
   [409] 8 < PTS. Thig , 8 >Saddhāya pabbajitvāna mitte mittaratā bhava
           bhāvehi kusale dhamme yogakkhemassa pattiyā.
                         Mittā.
   [410] 9 < PTS. Thig , 9 >Saddhāya pabbajitvāna bhadre bhadraratā bhava
           bhāvehi kusale dhamme yogakkhemaṁ anuttaraṁ.
                         Bhadrā.
   [411] 10 < PTS. Thig , 10 >Upasame tare oghaṁ maccudheyyaṁ suduttaraṁ
           dhārehi antimaṁ dehaṁ jetvā māraṁ savāhanaṁ.
                        Upasamā.
   [412] 11 < PTS. Thig , 11 >Sumuttā sādhumuttamhi tīhi khujjehi muttiyā
           udukkhalena musalena patinā khujjakena ca

  *  *  *  *  *  *
  Footnote:1 Ma. Yu. ārādhayāhi.
-------------------------------------------------
[page 444]
           Muttamhi jātimaraṇā bhavanetti samūhatā.
                         Muttā.
   [413] 12 < PTS. Thig , 12 >Chandajātā avasāyī 1- manasā ca phuṭṭhā 2- siyā
           kāmesu appaṭibaddhacittā uddhaṁsotāti vuccati.
                        Dhammadinnā.
   [414] 13 < PTS. Thig , 13 >Karotha buddhasāsanaṁ yaṁ katvā nānutappati
           khippaṁ pādāni dhovitvā ekamante nisīdatha.
                        Visākhā.
   [415] 14 < PTS. Thig , 14 >Dhātuyo dukkhato disvā mā jāti punarāgami
           bhave chandaṁ virājetvā upasantā carissasi.
                        Sumanā.
   [416] 15 < PTS. Thig , 15 >Kāyena saṁvutā āsiṁ vācāya uda cetasā
           samūlaṁ taṇhaṁ abbuyha sītibhūtamhi nibbutā.
                        Uttarā.
   [417] 16 < PTS. Thig , 16 >Sukhaṁ tvaṁ vuḍḍhike sehi katvā coḷena pārutā
           upasanto hi te rāgo sītibhūtāsi nibbutā.
                    Sumanā vuḍḍhapabbajitā.
   [418] 17 < PTS. Thig , 17 >Piṇḍapātaṁ caritvāna daṇḍamādāya 3- dubbalā
           vedhamānehi gattehi tattheva nipatiṁ chamā

  *  *  *  *  *  *
  Footnote:1 Yu. avasāye. 2 Ma. Yu. phuṭā. 3 Ma. Yu. daṇḍamolubbha.
-------------------------------------------------
[page 445]
           Disvā ādīnavaṁ kāye atha cittaṁ vimucci me.
                         Dhammā.
   [419] 18 < PTS. Thig , 18 >Hitvā ghare pabbajitvā hitvā puttaṁ pasuṁ piyaṁ
           hitvā rāgañca dosañca avijjañca virājiya
           samūlaṁ taṇhaṁ abbuyha upasantamhi nibbutā.
                         Saṅghā.
                 Ekikā 1- theriyo samattā.
                   ------------------
                    Therīgāthāya dukanipāto
   [420] 1 < PTS. Thig , 19 >Āturaṁ asuciṁ pūtiṁ passa nande samussayaṁ
          asubhāya cittaṁ bhāvehi ekaggaṁ susamāhitaṁ.
          Animittañca bhāvehi mānānusayamujjaha
          tato mānābhisamayā upasantā carissasi.
 Itthaṁ sudaṁ bhagavā nandaṁ sikkhamānaṁ imāhi gāthāhi abhiṇhaṁ
     ovadati.
   [421] 2 < PTS. Thig , 21 >Ye ime satta bojjhaṅgā maggā nibbānapattiyā
          bhāvitā te mayā sabbe yathā buddhena desitā.
          Diṭṭho hi me so bhagavā antimoyaṁ samussayo
          vikkhīṇo jātisaṁsāro natthidāni punabbhavo.
                        Jantā 2-.

  *  *  *  *  *  *
  Footnote:1 Ma. ekakanipāto niṭṭhito. sabbattha īdisapāṭho dissati. 2 Yu. jentī.
-------------------------------------------------
[page 446]
   [422] 3 < PTS. Thig , 23 >Sumuttike sumuttikā sādhumuttikamhi musalassa
           ahiriko me chattakaṁ vāpi ukkhalikā me daliddabhāvāti 1-.
           Rāgañca ahaṁ dosañca vicchindantī viharāmi
           sā rukkhamūlamupagamma aho sukhanti sukhato jhāyāmi.
                Aññatarā therībhikkhunī apaññātā.
   [423] 4 < PTS. Thig , 25 >Yāva kāsijanapado suṅko me tattako ahu
           taṁ katvā nigamo 2- agghaṁ agghenagghaṁ ṭhapesi maṁ.
           Atha nibbindahaṁ rūpe nibbindañca virajjahaṁ
           mā puna jātisaṁsāraṁ sandhāveyyaṁ punappunaṁ
           tisso vijjā sacchikatā kataṁ buddhassa sāsanaṁ.
                       Aḍḍhakāsī 3-.
   [424] 5 < PTS. Thig , 27 >Kiñcāpi khomhi kisikā gilānā bāḷhadubbalā
           daṇḍamolubbha gacchāmi pabbataṁ abhirūhiya.
           Saṅghāṭiṁ nikkhipitvāna pattakañca nikujjiya
           sele khambhesiṁ attānaṁ tamokkhandhaṁ padāliya.
                         Cittā.
   [425] 6 < PTS. Thig , 29 >Kiñcāpi khomhi dukkhitā dubbalā gatayobbanā
           daṇḍamolubbha gacchāmi pabbataṁ abhirūhiya.
           Nikkhipitvāna saṅghāṭiṁ pattakañca nikujjiya
           nisinnā camhi selamhi atha cittaṁ vimucci me

  *  *  *  *  *  *
  Footnote:1 Ma. deḍḍubhaṁ vāti. 2 Po. Ma. negamo. 3 Po. Ma. aḍḍhakāsi.
-------------------------------------------------
[page 447]
           Tisso vijjā anuppattā kataṁ buddhassa sāsanaṁ.
                          Mettikā.
   [426] 7 < PTS. Thig , 31 >Cātuddasī pañcadasī 1- yā ca pakkhassa aṭṭhamī
           pāṭihārikapakkhañca aṭṭhaṅgasusamāgataṁ
           uposathaṁ upagacchiṁ devakāyābhinandinī.
           Sājja ekena bhattena muṇḍā saṅghāṭipārutā
           devakāyaṁ na patthehaṁ vineyya hadaye daraṁ.
                         Mittā.
   [427] 8 < PTS. Thig , 33 >Uddhaṁ pādatalā amma adho ce 2- kesamatthakā
           paccavekkhassumaṁ kāyaṁ asuciṁ pūtigandhikaṁ.
           Evaṁ viharamānāya sabbo rāgo samūhato
           pariḷāho samucchinno sītibhūtamhi nibbutā.
                        Abhayamātā.
   [428] 9 < PTS. Thig , 35 >Abhaye bhiduro kāyo yattha sattā puthujjanā
           nikkhipissāmimaṁ dehaṁ sampajānā paṭīsatā 3-.
           Bahūhi dukkhadhammehi appamādaratāya me
           taṇhakkhayo anuppatto kataṁ buddhassa sāsanaṁ.
                        Abhayattherī.

  *  *  *  *  *  *
  Footnote:1 Ma. cātuddasiṁ pañcadasiṁ. 2 Po. Ma. adho ve. 3 Ma. Yu. satīmatī.
-------------------------------------------------
[page 448]
   [429] 10 < PTS. Thig , 37 >Catukkhattuṁ pañcakkhattuṁ vihārā upanikkhamiṁ
           aladdhā cetaso santiṁ citte avasavattinī.
           Tassā me aṭṭhamī ratti yato taṇhā samūhatā
           bahūhi dukkhadhammehi appamādaratāya me
           taṇhakkhayo anuppatto kataṁ buddhassa sāsanaṁ.
                         Sāmā.
                     Dukanipāto samatto.
                      -------------
                    Therīgāthāya tikanipāto
   [430] 1 < PTS. Thig , 39 >Paṇṇavīsati vassāni yato pabbajitāya me
           nābhijānāmi cittassa samaṁ laddhaṁ kudācanaṁ.
           Aladdhā cetaso santiṁ citte avasavattinī
           tato saṁvegamāpādiṁ saritvā jinasāsanaṁ.
           Bahūhi dukkhadhammehi appamādaratāya me
           taṇhakkhayo anuppatto kataṁ buddhassa sāsanaṁ
           ajja me sattamī ratti yato taṇhā visositā.
                      Aññatarā sāmā.
-------------------------------------------------
[page 449]
   [431] 2 < PTS. Thig , 42 >Catukkhattuṁ pañcakkhattuṁ vihārā upanikkhamiṁ
           aladdhā cetaso santiṁ citte avasavattinī.
           Sā bhikkhuniṁ upāgacchiṁ yā me saddhāyikā ahu
           sā me dhammamadesesi khandhāyatanadhātuyo.
           Tassā dhammaṁ suṇitvāna yathā maṁ anusāsi sā
           sattāhaṁ ekapallaṅke 1- nisīdiṁ pītisukhamappītā 2-.
        Aṭṭhamiyā pāde pasāresiṁ [3]- tamokkhandhaṁ padāliya.
                         Uttamā.
   [432] 3 < PTS. Thig , 45 >Ye ime satta bojjhaṅgā maggā nibbānapattiyā
           bhāvitā te mayā sabbe yathā buddhena desitā.
           Suññatassānimittassa lābhinīhaṁ yadicchitaṁ
           orasā dhītā buddhassa nibbānābhiratā sadā.
           Sabbe kāmā samucchinnā ye dibbā ye ca mānusā
           vikkhīṇo jātisaṁsāro natthidāni punabbhavo.
                     Aññatarā uttamā.
   [433] 4 < PTS. Thig , 48 >Divāvihārā nikkhamma gijjhakūṭamhi pabbate
           nāgaṁ ogāhamuttiṇṇaṁ nadītīramhi addasaṁ.
           Puriso aṅkusamādāya dehi pādanti yācati
           nāgo pasārayi 4- pādaṁ puriso nāgamāruhi.

  *  *  *  *  *  *
  Footnote:1 Po. Ma. ekapallaṅkena. 2 Yu. pītisukhasamappitā. 3 Po. etthantare yato
 taṇhā visositā pacchā dhammadesesinti gāthāpādadvayaṁ dissati. 4 Ma. pasārayī.
-------------------------------------------------
[page 450]
           Disvā adantaṁ damitaṁ manussānaṁ vasaṁ gataṁ
           tato cittaṁ samādhemi 1- khalu tāya vanaṁ gatā.
                         Dantikā.
   [434] 5 < PTS. Thig , 51 >Amma jīvāti vanamhi kandasi attānaṁ adhigaccha ubbiri
           cūḷāsītisahassāni sabbā jīvasanāmikā
           etamhāḷāhane daḍḍhā tāsaṁ kamanusocasi.
           Abbuhi 2- vata me sallaṁ duddasaṁ hadayanissitaṁ
           yaṁ me sokaparetāya dhītu sokaṁ byapānudi.
           Sājja abbūḷhasallāhaṁ nicchātā parinibbutā
           buddhaṁ dhammañca saṅghañca upemi saraṇaṁ muniṁ.
                         Ubbiri.
   [435] 6 < PTS. Thig , 54 >Kiṁme katā rājagahe manussā madhuṁ pītā va acchare
           ye sukkaṁ na upāsanti desentiṁ buddhasāsanaṁ.
           Tañca appaṭivānīyaṁ asecanakamojavaṁ
           pivanti maññe sappaññā valāhakamivaddhagū.
           Sukkā sukkehi dhammehi vītarāgā samāhitā
           dhārehi antimaṁ dehaṁ jetvā māraṁ savāhanaṁ.
                         Sukkā.
   [436] 7 < PTS. Thig , 57 >Natthi nissaraṇaṁ loke kiṁ vivekena kāhasi

  *  *  *  *  *  *
  Footnote:1 Po. Ma. samādhesiṁ. 2 Ma. abbahī.
-------------------------------------------------
[page 451]
           Bhuñjāhi kāmaratiyo māhu pacchānutāpinī.
           Sattisūlūpamā kāmā khandhāsaṁ adhikuṭṭanā
           yaṁ tvaṁ kāmaratiṁ brūsi arati dāni sā mamaṁ.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
                         Selā.
   [437] 8 < PTS. Thig , 60 >Yantaṁ isīhi pattabbaṁ ṭhānaṁ durabhisambhavaṁ
           na taṁ dvaṅgulipaññāya sakkā pappotumitthiyā.
           Itthibhāvo no kiṁ kayirā cittamhi susamāhite
           ñāṇamhi vattamānamhi sammā dhammaṁ vipassato.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
                         Somā.
                     Tikanipāto niṭṭhito.
                      -------------
                   Therīgāthāya catukkanipāto
   [438] 1 < PTS. Thig , 63 >Putto buddhassa dāyādo kassapo susamāhito
           pubbenivāsaṁ sovedi 1- saggāpāyañca passati

  *  *  *  *  *  *
  Footnote:1 Ma. Yu. yo.
-------------------------------------------------
[page 452]
           Atho jātikkhayaṁ patto abhiññāvosito muni
           etāhi tīhi vijjāhi tevijjo hoti brāhmaṇo.
           Tatheva bhaddakāpilānī 1- tevijjā maccuhāyinī
           dhāreti antimaṁ dehaṁ jetvā māraṁ savāhanaṁ.
           Disvā ādīnavaṁ loke ubho pabbajitā mayaṁ
           tyamha khīṇāsavā dantā sītibhūtamha nibbutāti.
                     Bhaddakāpilānī 1-.
                    Catukkanipāto niṭṭhito.
                     --------------
                   Therīgāthāya pañcakanipāto
   [439] 1 < PTS. Thig , 67 >Paṇṇavīsati vassāni yato pabbajitā ahaṁ
           accharāsaṅghātamattampi 2- cittassupasamajjhagaṁ.
           Aladdhā cetaso santiṁ kāmarāgenavassutā
           bāhā paggayha kandantī vihāraṁ pāvisiṁ ahaṁ.
           Sā bhikkhuniṁ upāgacchiṁ yā me saddhāyikā ahu
           sā me dhammamadesesi khandhāyatanadhātuyo.
           Tassā dhammaṁ suṇitvāna ekamante upāvisiṁ
           pubbenivāsaṁ jānāmi dibbacakkhuṁ visodhitaṁ.

  *  *  *  *  *  *
  Footnote:1 Ma. bhaddākāpilānī. Yu. bhaddākappilānī. 2 Ma. nāccharā.
-------------------------------------------------
[page 453]
           Ceto pariccañāṇañca sotadhātu visodhitā
           iddhipi me sacchikatā patto me āsavakkhayo
           cha mebhiññā 1- sacchikatā kataṁ buddhassa sāsanaṁ.
                  Aññatarā bhikkhunī apaññātā.
   [440] 2 < PTS. Thig , 72 >Mattā vaṇṇena rūpena sobhaggena yasena ca
           yobbanena cupatthaddhā aññā samatimaññihaṁ.
           Vibhūsetvā imaṁ kāyaṁ sucittaṁ bālalāpanaṁ 2-
           aṭṭhāsiṁ vesidvāramhi luddo pāsamivoṭṭiyā 3-.
           Pilandhanaṁ vidassentī 4- guyhaṁ pakāsitaṁ bahuṁ
           akāsiṁ vividhaṁ māyaṁ ujjagghantī bahuṁ janaṁ.
           Sājja piṇḍaṁ caritvāna muṇḍā saṅghāṭipārutā
           nisinnā rukkhamūlamhi avitakkassa lābhinī.
           Sabbe yogā samucchinnā ye dibbā ye ca mānusā
           khepetvā āsave sabbe sītibhūtamhi nibbutā.
                     Vimalā purāṇagaṇikā.
   [441] 3 < PTS. Thig , 77 >Ayonisomanasikārā kāmarāgena addhitā 5-
           ahosiṁ uddhaṭā pubbe citte avasavattinī.
           Pariyuṭṭhitā kilesehi sukhasaññānuvattinī 6-
           samaṁ cittassa nālabhiṁ rāgacittavasānugā.

  *  *  *  *  *  *
  Footnote:1 Ma. chaḷabhiññā. 2 Yu. bālālapanaṁ. 3 Ma. Yu. voḍḍiya. 4 Yu. vidaṁsentī.
 5 Ma. aṭṭitā. Yu. additā. 6 Ma. subhasaññā ....
-------------------------------------------------
[page 454]
           Kisā paṇḍu vivaṇṇā ca satta vassāni cārihaṁ
           nāhaṁ divā vā rattiṁ vā sukhaṁ vindiṁ sudukkhitā.
           Tato rajjuṁ gahetvāna pāvisiṁ vanamantaraṁ
           varamme idha ubbandhaṁ yañca hīnaṁ punācare.
           Daḷhapāsaṁ karitvāna rukkhasākhāya bandhiya
           pakkhipiṁ pāsaṁ gīvāyaṁ atha cittaṁ vimucci me.
                          Sīhā.
   [442] 4 < PTS. Thig , 82 >Āturaṁ asuciṁ pūtiṁ passa nande samussayaṁ
           asubhāya cittaṁ bhāvehi ekaggaṁ susamāhitaṁ.
           Yathā idaṁ tathā etaṁ yathā etaṁ tathā idaṁ
           duggandhaṁ pūtikaṁ vāti bālānaṁ abhinanditaṁ.
           Evametaṁ avekkhantī rattindivamatanditā
           tato sakāya paññāya abhinibbijja dakkhisaṁ.
           Tassā me appamattāya vicinantiyā yoniso
           yathābhūtaṁ ayaṁ kāyo diṭṭho santarabāhiro.
           Atha nibbindahaṁ kāye ajjhattañca virajjahaṁ
           appamattā visaṁyuttā upasantamhi nibbutā.
                        Nandā 1-.
   [443] 5 < PTS. Thig , 87 >Aggiṁ candañca suriyañca 2- devatā ca namassihaṁ
           nadītitthāni gantvāna udakaṁ oruhāmihaṁ.

  *  *  *  *  *  *
  Footnote:1 Ma. sundrīnandā. 3 Ma. Yu. sūriyañca.
-------------------------------------------------
[page 455]
           Bahūvatasamādānā aḍḍhaṁ sīsassa olikhiṁ
           chamāya seyyaṁ kappemi rattibhattaṁ na bhuñjihaṁ.
           Vibhūsamaṇḍanaratā nhāpanacchādanehi ca
           upakāsiṁ imaṁ kāyaṁ kāmarāgena addhitā 1-.
           Tato saddhaṁ labhitvāna pabbajiṁ anagāriyaṁ
           disvā kāyaṁ yathābhūtaṁ kāmarāgo samūhato.
           Sabbe bhavā samucchinnā icchā ca patthanā pi ca
           sabbayogavisaṁyuttā santiṁ pāpuṇiṁ cetaso.
                      Nanduttarā therī.
   [444] 6 < PTS. Thig , 92 >Saddhāya pabbajitvāna agārasmā anagāriyaṁ
           vicarihaṁ tena tena lābhasakkāraussukā.
           Riñcitvā paramaṁ atthaṁ hīnamatthaṁ asevihaṁ
           kilesānaṁ vasaṁ gantvā sāmaññatthaṁ nirajjihaṁ 2-.
           Tassā me ahu saṁvego nisinnāya vihārake
           ummaggapaṭipannamhi taṇhāya vasamāgatā.
           Appakaṁ jīvitaṁ mayhaṁ jarā byādhi ca maddati
           purāyaṁ bhijjati kāyo na me kālo pamajjituṁ.
           Yathābhūtamavekkhantī khandhānaṁ udayabbayaṁ
           vimuttacittā uṭṭhāsiṁ kataṁ buddhassa sāsanaṁ.
                       Mittakālī 3-.

  *  *  *  *  *  *
  Footnote:1 Ma. aṭṭitā. Yu. additā. 2 Ma. na bujjhihaṁ. 3 Ma. mittākāḷī.
-------------------------------------------------
[page 456]
   [445] 7 < PTS. Thig , 97 >Agārasmiṁ vasantīhaṁ dhammaṁ sutvāna bhikkhuno
           addasaṁ virajaṁ dhammaṁ nibbānaṁ padamaccutaṁ.
           Sāhaṁ puttaṁ dhītarañca dhanadhaññañca chaḍḍiya
           kese chedāpayitvāna pabbajiṁ anagāriyaṁ.
           Sikkhamānā ahaṁ santī bhāventī maggamañjasaṁ
           pahāsiṁ rāgadosañca tadekaṭṭhe ca āsave.
           Bhikkhunī upasampajja pubbajātimanussariṁ
           dibbacakkhuṁ visodhitaṁ vimalaṁ sādhubhāvitaṁ.
           Saṅkhāre parato disvā hetujāte palokine
           pahāsiṁ āsave sabbe sītibhūtamhi nibbutā.
                         Sakulā.
   [446] 8 < PTS. Thig , 102 >Dasa putte vijāyitvā asmiṁ rūpasamussaye
           tatohaṁ dubbalā jiṇṇā bhikkhuniṁ upasaṅkamiṁ.
           Sā me dhammamadesesi khandhāyatanadhātuyo
           tassā dhammaṁ suṇitvāna kese chetvāna pabbajiṁ.
           Tassā me sikkhamānāya dibbacakkhuṁ visodhitaṁ
           pubbenivāsaṁ jānāmi yattha me vusitaṁ pure.
           Animittañca bhāvemi ekaggā susamāhitā
           anantarāvimokkhāsiṁ anupādāya nibbutā.
           Pañcakkhandhā pariññātā tiṭṭhanti chinnamūlakā
-------------------------------------------------
[page 457]
           Dhi tavatthu jare jamme natthidāni punabbhavo.
                         Soṇā.
   [447] 9 < PTS. Thig , 107 >Lūnakesī paṅkadharī ekasāṭī pure cariṁ
           avajje vajjamatinī vajje cāvajjadassinī
           divāvihārā nikkhamma gijjhakūṭamhi pabbate
           addasaṁ virajaṁ buddhaṁ bhikkhusaṅghapurakkhataṁ
           nihacca jānuṁ vanditvā sammukhā añjalī 1- ahaṁ.
           Ehi bhaddeti avaca sā me āsūpasampadā.
           Ciṇṇā aṅgā ca magadhā vajjī kāsī ca kosalā
           anaṇā paṇṇāsavassāni raṭṭhapiṇḍaṁ abhuñjihaṁ.
           Puññaṁ ca pasavi 2- bahuṁ sappaññoyaṁ 3- upāsako
           yo bhaddāya cīvaramadāsi muttāya 4- sabbaganthehi.
                     Bhaddā kuṇḍalā 5-.
   [448] 10 < PTS. Thig , 112 >Naṅgalehi kasaṁ khettaṁ bījāni pavapaṁ chamā
           puttadārāni posentā dhanaṁ vindanti māṇavā.
           Kimahaṁ sīlasampannā satthu sāsanakārikā
           nibbānaṁ nādhigacchāmi akusītā anuddhatā.
           Pāde pakkhālayitvāna udakesu karomahaṁ

  *  *  *  *  *  *
  Footnote:1 Ma. añjaliṁ. Yu. pañjalī. 2 Yu. pasaviṁ. 3 Po. Ma. vatāyaṁ upāsako.
 Yu. sappañño vatāyamupāsako. 4 Ma. vippamuttāya. 5 Ma. bhaddā kuṇḍalakesā.
-------------------------------------------------
[page 458]
           Pādodakañca disvāna thalato ninnamāgataṁ
           tato cittaṁ samādhesiṁ 1- asso 2- bhadrova jāniyo.
           Tato dīpaṁ gahetvāna vihāraṁ pāvisiṁ ahaṁ
           seyyaṁ olokayitvāna mañcakamhi upāvisiṁ.
           Tato sūciṁ gahetvāna vaṭṭiṁ okassayāmahaṁ
           pajjotasseva 3- nibbānaṁ vimokkho ahu cetaso.
                        Paṭācārā.
   [449] 11 < PTS. Thig , 117 >Musalāni gahetvāna dhaññaṁ koṭṭenti māṇavā
           puttadārāni posentā dhanaṁ vindanti māṇavā.
           Karotha buddhasāsanaṁ yaṁ katvā nānutappati
           khippaṁ pādāni dhovitvā ekamante nisīdatha
           cetosamathamanuyuttā karotha buddhasāsanaṁ.
           Tassā tā vacanaṁ sutvā paṭācārāya sāsanaṁ
           pāde pakkhālayitvāna ekamantaṁ upāvisuṁ
           cetosamathamanuyuttā akaṁsu buddhasāsanaṁ.
           Rattiyā purime yāme pubbajātimanussaruṁ
           rattiyā majjhime yāme dibbacakkhuṁ visodhayuṁ
           rattiyā pacchime yāme tamokkhandhaṁ padālayuṁ.
           Uṭṭhāya pāde vandiṁsu katā te anusāsanī

  *  *  *  *  *  *
  Footnote:1 Yu. samādhemi. 2 Ma. Yu. assaṁ bhadraṁvajāniyaṁ. 3 Yu. padīpasseva.
-------------------------------------------------
[page 459]
           Indaṁva devā tidasā saṅgāme aparājitaṁ
           purakkhitvā viharissāma 1- tevijjamhā anāsavā.
            Itthaṁ sudaṁ tiṁsamattā therī bhikkhuniyo paṭācārāya
                   santike aññaṁ byākariṁsu.
   [450] 12 < PTS. Thig , 122 >Duggatāhaṁ pure āsiṁ vidhavā ca aputtikā
           vinā mittehi ñātīhi bhattacolassa nādhigaṁ.
           Pattaṁ daṇḍaṁ ca gaṇhitvā bhikkhamānā kulā kulaṁ
           sītuṇhena ca ḍayhantī satta vassāni cārihaṁ.
           Bhikkhuniṁ puna disvāna annapānassa lābhiniṁ
           upasaṅkamma avocaṁ pabbajiṁ anagāriyaṁ.
           Sā ca maṁ anukampāya pabbājesi paṭācārā
           tato maṁ ovaditvāna paramatthe niyojayi.
           Tassāhaṁ vacanaṁ sutvā akāsiṁ anusāsaniṁ
           amogho ayyāya ovādo tevijjamhi anāsavā.
                         Candā.
                    Pañcakanipāto samatto.
                      -------------
                    Therīgāthāya chakkanipāto
   [451] 1 < PTS. Thig , 127 >Yassa maggaṁ na jānāsi āgatassa gatassa vā

  *  *  *  *  *  *
  Footnote:1 Yu. vihissāma.
-------------------------------------------------
[page 460]
           Taṁ kuto āgataṁ puttaṁ mama puttoti rodasi.
           Maggañca khossa jānāsi āgatassa gatassa vā
           na naṁ samanusocesi evaṁ dhammā hi pāṇino.
           Ayācito tatogacchi ananuññāto 1- ito gato
           kutopi nūna āgantvā vasitvā katipāhakaṁ.
           Itopi aññenāgato tato aññena gacchati
           peto manussarūpena saṁsaranto gamissati
           yathāgato tathā gato kā tattha paridevanā.
           Abbuyhi 2- vata me sallaṁ duddasaṁ hadayanissitaṁ
           yā me sokaparetāya puttasokaṁ byapānudi.
           Sājja abbūḷhasallāhaṁ nicchātā parinibbutā
           buddhaṁ dhammañca saṅghañca upemi saraṇaṁ muniṁ.
                    Pañcasatā paṭācārā.
   [452] 2 < PTS. Thig , 133 >Puttasokenahaṁ aṭṭā khittacittā visaññinī
           naggā pakiṇṇakesī ca rodaṁ 3- tena vicārihaṁ.
           Vīthisaṅkārakūṭesu susāne rathiyāsu ca
           acariṁ tīṇi vassāni khuppipāsāsamappitā.
           Athaddasāmi sugataṁ nagaraṁ mithilaṁ gataṁ
           adantānaṁ dametāraṁ sambuddhaṁ akutobhayaṁ.

  *  *  *  *  *  *
  Footnote:1 Po. Ma. nānuññāto. 2 Yu. abbuhi. 3 Po. Ma. tena.
-------------------------------------------------
[page 461]
           Saṁ cittaṁ paṭiladdhāna vanditvāna upāvisiṁ
           so me dhammamadesesi anukampāya gotamo.
           Tassa dhammaṁ suṇitvāna pabbajiṁ anagāriyaṁ
           yuñjantī satthu vacane sacchākāsiṁ padaṁ sivaṁ.
           Sabbe sokā samucchinnā pahīnā etadantikā
           pariññātā hi me vatthū yato sokāna sambhavo.
                         Vāsiṭṭhī.
   [453] 3 < PTS. Thig , 139 >Daharā tuvaṁ rūpavatī ahaṁpi daharo yuvā
           pañcaṅgikena turiyena ehi kheme ramāmase.
           Iminā pūtikāyena āturena pabhaṅgunā
           aṭṭiyāmi harāyāmi kāmataṇhā samūhatā.
           Sattisūlūpamā kāmā khandhāsaṁ adhikuṭṭanā
           yaṁ tvaṁ kāmaratiṁ brūsi arati dāni sā mamaṁ.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
           Nakkhattāni namassantā aggiṁ paricaraṁ vane
           yathābhuccamajānantā bālā suddhiṁ amaññatha.
           Ahañca kho namassantī sambuddhaṁ purisuttamaṁ
           parimuttā 1- sabbadukkhehi satthusāsanakārikā.
                         Khemā.

  *  *  *  *  *  *
  Footnote:1 Po. Ma. pamuttā.
-------------------------------------------------
[page 462]
   [454] 4 < PTS. Thig , 145 >Alaṅkatā suvasanā mālinī candanokkhitā
           sabbābharaṇasañchannā dāsīgaṇapurakkhatā.
           Annaṁ pānaṁ ca ādāya khajjaṁ bhojjaṁ anappakaṁ
           gehato nikkhamitvāna uyyānamabhihārayiṁ.
           Tattha ramitvā kīḷitvā āgacchantī sakaṁ gharaṁ
           vihāraṁ dakkhiṁ pāvisiṁ sākete añjanaṁ vanaṁ.
           Disvāna lokapajjotaṁ vanditvāna upāvisiṁ
           so me dhammamadesesi anukampāya cakkhumā.
           Sutvā ca kho mahesissa saccaṁ sampaṭivijjhahaṁ
           tattheva virajaṁ dhammaṁ phusayiṁ amataṁ padaṁ.
           Tato viññātasaddhammā pabbajiṁ anagāriyaṁ
           tisso vijjā anuppattā amoghaṁ buddhasāsanaṁ.
                         Sujātā.
   [455] 5 < PTS. Thig , 151 >Ucce kule ahaṁ jātā bahuvitte mahaddhane
           vaṇṇarūpena sampannā dhītā meghissa 1- atrajā.
            Patthitā rājaputtehi seṭṭhiputtehi gijjhitā
            pitu me pesayi dūtaṁ detha mayhaṁ anopamaṁ.
            Yattakaṁ tulitā esā tuyhaṁ dhitā anopamā
            tato aṭṭhaguṇaṁ dassaṁ hiraññaṁ ratanāni ca.

  *  *  *  *  *  *
  Footnote:1 Ma. Yu. majjhassa.
-------------------------------------------------
[page 463]
           Sāhaṁ disvāna sambuddhaṁ lokajeṭṭhaṁ anuttaraṁ
           tassa pādāni vanditvā ekamantaṁ upāvisiṁ.
           So me dhammamadesesi anukampāya gotamo
           nisinnā āsane tasmiṁ phusayiṁ tatiyaṁ phalaṁ.
           Tato kesāni chetvāna pabbajiṁ anagāriyaṁ
           sājja 1- me sattamī ratti yato taṇhā visositā.
                        Anopamā.
   [456] 6 < PTS. Thig , 157 >Buddha vīra namo tayatthu sabbasattānamuttama
           yo maṁ dukkhā pamocesi aññañca bahukaṁ janaṁ.
           Sabbadukkhaṁ pariññātaṁ hetutaṇhā visositā
           bhāvitaṭṭhaṅgiko 2- maggo nirodho phusito mayā.
           Mātā putto pitā bhātā ayyikā ca pure ahuṁ
           yathābhuccaṁ ajānantī saṁsarihaṁ anibbisaṁ.
           Diṭṭho hi me so bhagavā antimoyaṁ samussayo
           vikkhīṇo jātisaṁsāro natthidāni punabbhavo.
           Āraddhaviriye pahitatte niccaṁ daḷhaparakkame
           samagge sāvake passa esā buddhāna vandanā.
           Bahūnaṁ vata atthāya māyā janayi gotamaṁ
           byādhimaraṇatunnānaṁ dukkhakkhandhaṁ byapānudi.
                     Mahāpajāpatī gotamī.

  *  *  *  *  *  *
  Footnote:1 Ma. ajja me. 2 Ma. bhāvito aṭṭhaṅgiko. Yu. ariyaṭṭhaṅgiko.
-------------------------------------------------
[page 464]
   [457] 7 < PTS. Thig , 163 >Gutte yadatthaṁ pabbajjā hitvā puttaṁ samussayaṁ 1-
           tameva anubrūhehi mā cittassa vasaṁ gami.
           Cittena vañcitā sattā mārassa visaye ratā
           anekajātisaṁsāraṁ sandhāvanti aviddasū.
           Kāmacchandañca byāpādaṁ sakkāyadiṭṭhimeva ca
           sīlabbataparāmāsaṁ vicikicchañca pañcamaṁ.
           Saṁyojanāni etāni pajahitvāna bhikkhunī
           orambhāgamanīyāni nayidaṁ punarehisi.
           Rāgaṁ mānaṁ avijjañca uddhaccañca vivajjiya
           saṁyojanāni chetvāna dukkhassantaṁ karissasi.
           Khepetvā jātisaṁsāraṁ pariññāya punabbhavaṁ
           diṭṭhe 2- dhammeva nicchātā upasantā carissasi.
                         Guttā.
   [458] 8 < PTS. Thig , 169 >Catukkhattuṁ pañcakkhattuṁ vihārā upanikkhamiṁ
           aladdhā cetaso santiṁ citte avasavattinī.
           Bhikkhuniṁ upasaṅkamma sakkaccaṁ paripucchahaṁ
           sā me dhammamadesesi dhātuāyatanāni ca
           cattāri ariyasaccāni indriyāni balāni ca
           bojjhaṅgaṭṭhaṅgikaṁ maggaṁ uttamatthassa pattiyā.

  *  *  *  *  *  *
  Footnote:1 Ma. hitvā puttaṁ visuṁ piyaṁ. 2 Ma. diṭṭheva dhamme.
-------------------------------------------------
[page 465]
           Tassāhaṁ vacanaṁ sutvā karontī anusāsaniṁ
           rattiyā purime yāme pubbajātimanussariṁ
           rattiyā majjhime yāme dibbacakkhuṁ visodhayiṁ
           rattiyā pacchime yāme tamokkhandhaṁ padālayiṁ
           pītisukhena ca kāyaṁ pharitvā vihariṁ tadā
         sattamiyā pāde pasāresiṁ 1- tamokkhandhaṁ padāliya.
                         Vijayā.
                    Chakkanipāto samatto.
                    ----------------
                   Therīgāthāya sattakanipāto
   [459] 1 < PTS. Thig , 175 >Musalāni gahetvāna dhaññaṁ koṭṭenti māṇavā
           puttadārāni posentā dhanaṁ vindanti māṇavā.
           Ghaṭetha buddhasāsane yaṁ katvā nānutappati
           khippaṁ pādāni dhovitvā ekamantaṁ nisīdatha.
           Cittaṁ upaṭṭhapetvāna ekaggaṁ susamāhitaṁ
           paccavekkhatha saṅkhāre parato no ca attato.
           Tassāhaṁ vacanaṁ sutvā paṭācārānusāsaniṁ
           pāde pakkhālayitvāna ekamante upāvisiṁ.

  *  *  *  *  *  *
  Footnote:1 Yu. pasāremi.
-------------------------------------------------
[page 466]
           Rattiyā purime yāme pubbajātimanussariṁ
           rattiyā majjhime yāme dibbacakkhuṁ visodhayiṁ.
           Rattiyā pacchime yāme tamokkhandhaṁ padālayiṁ
           tevijjā atha vuṭṭhāmi 1- katā te anusāsanī.
           Sakkaṁva devā tidasā saṅgāme aparājitaṁ
           purakkhitvā viharāmi 2- tevijjamhi anāsavā.
                         Uttarā.
   [460] 2 < PTS. Thig , 182 >Satiṁ upaṭṭhapetvāna bhikkhunī bhāvitindriyā
           paṭivijjhiṁ padaṁ santaṁ saṅkhārūpasamaṁ sukhaṁ.
           Kiṁ 3- nu uddissa muṇḍāsi samaṇī viya dissasi
           na ca rocesi pāsaṇḍe kimidaṁ carasi momuhā.
           Ito bahiddhā pāsaṇḍā diṭṭhiyo upanissitā
           na te dhammaṁ vijānanti na te dhammassa kovidā.
           Atthi sakyakule jāto buddho appaṭipuggalo
           so me dhammamadesesi diṭṭhīnaṁ samatikkamaṁ
           dukkhaṁ dukkhasamuppādaṁ dukkhassa ca atikkamaṁ
           ariyaṭṭhaṅgikaṁ maggaṁ dukkhūpasamagāminaṁ.
           Tassāhaṁ vacanaṁ sutvā vihariṁ sāsane ratā
           tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote:1 Ma. vuṭṭhāsi. 2 Ma. vihassāmi. Yu. vihissāmi. 3 Ma. kaṁ.
-------------------------------------------------
[page 467]
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
                         Cālā.
   [461] 3 < PTS. Thig , 189 >Satīmatī cakkhumatī bhikkhunī bhāvitindriyā
           paṭivijjhiṁ padaṁ santaṁ akāpurisasevitaṁ.
           Kiṁ nu jātiṁ na rocesi jāto kāmāni bhuñjati
           bhuñjāhi kāmaratiyo māhu pacchānutāpinī.
           Jātassa maraṇaṁ hoti hatthapādāna chedanaṁ
           vadhabandhaparikkhepaṁ 1- jāto dukkhaṁ nigacchati.
           Atthi sakyakule jāto sambuddho aparājito
           so me dhammamadesesi jātiyā samatikkamaṁ
           dukkhaṁ dukkhasamuppādaṁ dukkhassa ca atikkamaṁ
           ariyaṭṭhaṅgikaṁ maggaṁ dukkhūpasamagāminaṁ.
           Tassāhaṁ vacanaṁ sutvā vihariṁ sāsane ratā
           tisso vijjā anuppattā kataṁ buddhassa sāsanaṁ.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
                        Upacālā.
                    Sattakanipāto samatto.
                    -----------------

  *  *  *  *  *  *
  Footnote:1 Yu. vadhabandhapariklesaṁ.
-------------------------------------------------
[page 468]
                   Therīgāthāya aṭṭhakanipāto
   [462] 1 < PTS. Thig , 196 >Bhikkhunī sīlasampannā indriyesu susaṁvutā
           adhigacche padaṁ santaṁ asecanakamojjavaṁ 1-.
           Tāvatiṁsā ca yāmā ca tusitā cāpi devatā
           nimmānaratino devā ye devā vasavattino
           tattha cittaṁ paṇidhehi yattha te vusitaṁ pure.
           Tāvatiṁsā ca yāmā ca tusitā cāpi devatā
           nimmānaratino devā ye devā vasavattino
           kālaṁ kālaṁ bhavā bhavaṁ sakkāyasmiṁ purakkhatā
           avītivattā sakkāyaṁ jātimaraṇasārino.
           Sabbo ādīpito loko sabbo loko paridīpito 2-
           sabbo pajjalito loko sabbo loko pakampito.
           Akampitaṁ atuliyaṁ aputhujjanasevitaṁ
           buddho dhammaṁ me desesi tattha me nirato mano.
           Tassāhaṁ vacanaṁ sutvā vihariṁ sāsane ratā
           tisso vijjā anuppattā kataṁ buddhassa sāsanaṁ.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antaka.
                        Sīsūpacālā.
                    Aṭṭhakanipāto samatto.
                     ---------------

  *  *  *  *  *  *
  Footnote:1 Po. Ma. Yu. mojavaṁ. 2 Ma. padīpito.
-------------------------------------------------
[page 469]
   [463] 1 < PTS. Thig , 204 >Mā su te vaḍḍha lokamhi vanatho ahu kudācanaṁ
           mā puttaka punappunaṁ ahu dukkhassa bhāgimā.
           Sukhaṁ hi vaḍḍha munayo anejā chinnasaṁsayā
           sītibhūtā damappattā viharanti anāsavā.
           Tehānuciṇṇaṁ isībhi maggaṁ dassanapattiyā
           dukkhassantakiriyāya tvaṁ vaḍḍha anubrūhaya.
           Visāradāva bhaṇasi etamatthaṁ janetti me
           maññāmi nūna māmike vanatho te na vijjati.
           Ye keci vaḍḍha saṅkhārā hīnaukkaṭṭhamajjhimā
           aṇupi aṇumattopi vanatho me na vijjati.
           Sabbe me āsavā khīṇā appamattassa jhāyato
           tisso vijjā anuppattā kataṁ buddhassa sāsanaṁ.
           Uḷāraṁ vata me mātā patodaṁ samavassari
           paramatthasañhitā gāthā yathāpi anukampikā.
           Tassāhaṁ vacanaṁ sutvā anusiṭṭhiṁ janettiyā
           dhammasaṁvegamāpādiṁ yogakkhemassa pattiyā.
           Sohaṁ padhānapahitatto rattindivamatandito
           mātarā codito santo aphusiṁ santimuttamaṁ.
                        Vaḍḍhamātā.
                    Navakanipāto samatto.
                     --------------
-------------------------------------------------
[page 470]
                  Therīgāthāya ekādasakanipāto
   [464] 1 < PTS. Thig , 213 >Kalyāṇamittatā muninā lokaṁ ādissa vaṇṇitā
           kalyāṇamitte bhajamāno api bālo paṇḍito assa.
           Bhajitabbā sappurisā paññā tathāpi 1- vaḍḍhati
           bhajantānaṁ bhajamāno yo 2- koci khattiyādiko
           sappurise sabbehipi dukkhehi ceva mocaye
           dukkhañceva vijāneyya dukkhassa ca samudayaṁ
           nirodhaṭṭhaṅgikamaggaṁ cattāri ariyasaccāni ca 3-.
           Dukkho itthibhāvo akkhāto purisadammasārathinā.
           Sapattikampi hi dukkhaṁ appekaccā sakiṁ vijātāyo
           galake 4- apakantanti 5- sukhumāliniyo visāni khādanti
           janamārakamajjhagatā ubhopi byasanāni anubhonti
           upavijaññā gacchantī addasāhaṁ patiṁ mataṁ
           panthe vijāyitvāna appattāhaṁ sakaṁ gehaṁ.
           Dve puttā kālakatā pati ca panthe mato kapaṇikāya
           mātā pitā ca bhātā ca ḍayhanti ekacitakāyaṁ.
           Khīṇakulamhi 6- kapaṇe anubhūtaṁ te dukkhaṁ aparimāṇaṁ
           assu ca te pavattaṁ hi 7- bahūni jātisahassāni.
           Passiṁ taṁ susānamajjhe 8- athopi khāditāni puttamaṁsāni

  *  *  *  *  *  *
  Footnote:1 Yu. tathā pavaḍḍhati. 2 Ma. ayaṁ gāthāya pādo na dissati. 3 Ma. Yu. casaddo
 natthi. 4 Yu. gale. 5 Ma. api kantanti. 6 khīṇakulīne. 7 Ma. Yu. hisaddo
 natthi. 8 Ma. vasitā susānamajjhe.
-------------------------------------------------
[page 471]
           Hatakulikā sabbagarahitā matapatikā amataṁ adhigacchiṁ.
           Bhāvito me ayaṁ maggo ariyoṭṭhaṅgiko amatagāmī
           nibbānaṁpi sacchikataṁ dhammādāsaṁ avekkhihaṁ 1-.
           Ahamhi kantasallā ohitabhārā kataṁ 2- me karaṇīyaṁ
           kīsāgotamī therī suvimuttacittā imaṁ bhaṇīti.
                        Kīsāgotamī.
                  Ekādasakanipāto samatto.
                   ------------------
                  Therīgāthāya dvādasakanipāto
   [465] 1 < PTS. Thig , 224 >Ubho mātā ca dhītā ca mayaṁ āsuṁ sapattiyo
           tassā me ahu saṁvego abbhūto 3- lomahaṁsano.
           Dhiratthu kāmā asucī duggandhā bahukaṇṭakā
           yattha mātā ca dhītā ca sabhariyā mayaṁ ahuṁ.
           Kāmesvādīnavaṁ disvā nekkhammaṁ daṭṭhu khemato
           sā pabbajiṁ rājagahe agārasmā anagāriyaṁ.
           Pubbenivāsaṁ jānāmi dibbacakkhuṁ visodhitaṁ
           cetopariyañāṇañca 4- sotadhātu visodhitā.
           Iddhipi me sacchikatā patto me āsavakkhayo
           cha me 5- abhiññā sacchikatā kataṁ buddhassa sāsanaṁ.

  *  *  *  *  *  *
  Footnote:1 Yu. apekkhihaṁ. 2 Ma. kataṁ hi. 3 Ma. Yu. abbhuto. 4 Ma. ceto pariccañāṇañca.
 5 Ma. chaḷabhiññā.
-------------------------------------------------
[page 472]
           Iddhiyā abhinimmitvā caturassaṁ rathaṁ ahaṁ
           buddhassa pāde vanditvā lokanāthassa sirīmato 1-.
                  Supupphitaggaṁ upagamma pādapaṁ
                  ekā tuvaṁ tiṭṭhasi rukkhamūle
                  na cāpi te dutiyo atthi koci
                  na tvaṁ bāle bhāyasi dhuttakānaṁ.
                  Sataṁ sahassānaṁpi 2- dhuttakānaṁ
                  samāgatā edisakā bhaveyyuṁ.
                  Lomaṁ na iñje napi sampavedhe
                  kiṁ me tuvaṁ māra karissaseko.
           Esā antaradhāyāmi kucchiṁ vā pavisāmi te
           bhamukantarepi tiṭṭhāmi tiṭṭhantiṁ maṁ na dakkhasi.
           Cittamhi vasībhūtāhaṁ iddhipādā subhāvitā
           cha mebhiññā 3- sacchikatā kataṁ buddhassa sāsanaṁ.
           Sattisūlūpamā kāmā khandhāsaṁ adhikuṭṭanā
           yaṁ tvaṁ kāmaratiṁ brūsi arati dāni sā mama.
           Sabbattha vihatā nandi tamokkhandho padālito
           evaṁ jānāhi pāpima nihato tvamasi antakāti.
                       Uppalavaṇṇā.
                   Dvādasakanipāto samatto.
                    -----------------

  *  *  *  *  *  *
  Footnote:1 Ma. tādino. 2 Ma. sahassāni. 3 Ma. chaḷabhiññā.
-------------------------------------------------
[page 473]
                   Therīgāthāya soḷasakanipāto
   [466] 1 < PTS. Thig , 236 >Udakahārī 1- ahaṁ sīte sadā udakamotariṁ
           ayyānaṁ daṇḍabhayabhītā vācādosabhayaṭṭitā.
           Kassa brāhmaṇa tvaṁ bhīto sadā udakamotari
           vedhamānehi gattehi sītaṁ vedayase bhusaṁ.
           Jānantī ca tuvaṁ bhoti puṇṇike paripucchasi
           karontaṁ kusalaṁ kammaṁ rundhantaṁ kammapāpakaṁ.
        Yo ca vuḍḍho [2]- daharo vā pāpakammaṁ pakubbati
           udakābhisecanā 3- sopi pāpakammā pamuccati.
           Ko nu te idamakkhāsi ajānantassa ajānako
           udakābhisecanā 3- nāma pāpakammā pamuccati
           saggaṁ nūna gamissanti sabbe maṇḍūkakacchapā
           nāgā ca suṁsumārā ca ye caññe udake carā.
           Orabbhikā sūkarikā macchikā migabandhakā
           corā ca vajjhaghātā ca ye caññe pāpakammino
           udakābhisecanā 3- tepi pāpakammā pamuccare.
           Sace imā nadiyo te pāpaṁ pubbe kataṁ vaheyyuṁ 4-

  *  *  *  *  *  *
  Footnote:1 Ma. udahārī. [2] Po. Yu. vā. 3 Ma. dakābhisecanā. 4 Ma. bahuṁ.
-------------------------------------------------
[page 474]
           Puññaṁpimā vaheyyuṁ te 1- tena tvaṁ paribāhiro assa 2-.
           Yassa brāhmaṇa tvaṁ bhīto sadā udakamotari
           tameva brahme mākāsi mā te sītaṁ chaviṁ hane.
           Kumaggapaṭipannaṁ maṁ ariyamaggaṁ samānayi
           udakābhisecanaṁ 3- bhoti imaṁ sāṭakaṁ dadāmi te.
           Tuyheva sāṭako hotu nāhamicchāmi sāṭakaṁ.
           Sace bhāyasi dukkhassa sace te dukkhamappiyaṁ
           mākāsi pāpakaṁ kammaṁ āvi vā yadi vā raho.
           Sace ca pāpakaṁ kammaṁ karissasi karosi vā
           na te dukkhā pamutyatthi upeccāpi palāyato.
           Sace bhāyasi dukkhassa sace te dukkhamappiyaṁ
           upehi buddhaṁ saraṇaṁ dhammaṁ saṅghañca tādinaṁ
           samādiyāhi sīlāni tante mokkhāya 4- hessati.
           Brahmabandhu pure āsiṁ ajjamhi sacca brāhmaṇo
           tevijjo vedasampanno sotthiyo camhi nhātako.
                       Puṇṇikā 5-.
                   Soḷasakanipāto samatto.
                   ------------------

  *  *  *  *  *  *
  Footnote:1 Yu. ayaṁ pāṭho natthi. 2 Ma. ayaṁ pāṭho natthi. 3 Ma. dakābhisecanā.
 4 Ma. Yu. atthāya hehiti. 5 Ma. puṇṇā.
-------------------------------------------------
[page 475]
                    Therīgāthāya vīsatinipāto
          [467] 1 < PTS. Thig , 252 >Kāḷakā bhamaravaṇṇasadisā
                  vellitaggā mama muddhajā ahuṁ
                  te jarāya sāṇavākasadisā
                  saccavādivacanaṁ anaññathā.
                  Vāsitova surabhikaraṇḍako
                  pupphapūraṁ mama uttamaṅgabhūto 1-
                  taṁ jarāyatha salomagandhikaṁ
                  saccavādivacanaṁ anaññathā.
                  Kānanaṁva sahitaṁ suropitaṁ
                  kocchasūcivicittaggasobhitaṁ
                  taṁ jarāya viraḷaṁ tahiṁ tahiṁ
                  saccavādivacanaṁ anaññathā.
                  Saṇhagandhakasuvaṇṇamaṇḍitaṁ 2-
                  sobhate su veṇīhi alaṅkataṁ
                  taṁ jarāya khalitaṁ siraṁ kataṁ
                  saccavādivacanaṁ anaññathā.
                  Cittakārasukatāva lekhitā
                  sobhate 3- su bhamukā pure mama

  *  *  *  *  *  *
  Footnote:1 Ma. uttamaṅgajo. 2 Ma. kaṇhakhandhaka .... 3 Ma. sobhare.
-------------------------------------------------
[page 476]
                  Tā jarāya valīhi palambitā
                  saccavādivacanaṁ anaññathā.
                  Bhassarā surucirā yathā maṇi
                  nettāhesuṁ abhinīlamāyatā
                  te jarāyabhihatā na sobhate 1-
                  saccavādivacanaṁ anaññathā.
                  Saṇhatuṅgasadisī ca nāsikā
                  sobhate su abhiyobbanaṁ pati
                  sā jarāya upakūlitā viya
                  saccavādivacanaṁ anaññathā.
                  Kaṅkaṇaṁva sukataṁ suniṭṭhitaṁ
                  sobhate 1- su mama kaṇṇapāḷiyo pure 2-
                  tā jarāya valīhi palambitā
                  saccavādivacanaṁ anaññathā.
                  Pattalimakulavaṇṇasadisā
                  sobhate su dantā pure mama
                  te jarāya khaṇḍā yavapītakā
                  saccavādivacanaṁ anaññathā.
                  Kānanasmiṁ vanasaṇḍacāriṇī

  *  *  *  *  *  *
  Footnote:1 Ma. sobhare. 2 Ma. ayaṁ pāṭho natthi.
-------------------------------------------------
[page 477]
                  Kokilāva madhuraṁ nikūjitaṁ 1-
                  taṁ jarāya khalitaṁ tahiṁ tahiṁ
                  saccavādivacanaṁ anaññathā.
                  Saṇṭhakammudīva 2- suppamajjitā
                  sobhate su gīvā pure mama
                  sā jarāya bhaggā vināmitā 3-
                  saccavādivacanaṁ anaññathā.
                  Vaṭṭapalighasadisopamā ubho
                  sobhate su bāhā pure mama
                  tā jarāya yathā pāṭalippalitā 4-
                  saccavādivacanaṁ anaññathā.
                  Saṇhamuddikāsuvaṇṇamaṇḍitā
                  sobhate su hatthā pure mama
                  te jarāya yathā mūlamūlikā
                  saccavādivacanaṁ anaññathā.
                  Pīnavaṭṭasahituggatā ubhopi 5-
                  sobhate su thanakā pure mama
                  therīti va 6- lambantenodakā

  *  *  *  *  *  *
  Footnote:1 Ma. nikūjihaṁ. 2 Ma. saṇhakamburiva. 3 Yu. vināsitā. 4 Ma. pāṭalibbalitā.
 5 Ma. Yu. pisaddo natthi. 6 Ma. thevikīva lambanti nodakā.
-------------------------------------------------
[page 478]
                  Saccavādivacanaṁ anaññathā.
                  Kañcanassa phalakaṁva sumaṭṭhaṁ 1-
                  sobhate su kāyo pure mama
                  so valīhi sukhumāhi otato
                  saccavādivacanaṁ anaññathā.
                  Nāgabhogasadisopamā ubho
                  sobhate su ūrū pure mama
                  tā 2- jarāya yathā veḷunāḷiyo
                  saccavādivacanaṁ anaññathā.
                  Saṇhanūpurasuvaṇṇamaṇḍitā
                  sobhate su jaṅghā pure mama
                  tā jarāya tiladaṇḍakāriva
                  saccavādivacanaṁ anaññathā.
                  Tūlapuṇṇasadisopamā ubho
                  sobhate su pādā pure mama
                  te jarāya phuṭikā valīmatā
                  saccavādivacanaṁ anaññathā.
                  Ediso ahu ayaṁ samussayo
                  jajjaro bahudukkhānamālayo
                  sopalepapatito jarāgharo

  *  *  *  *  *  *
  Footnote:1 Ma. sammaṭṭhaṁ. 2 Po. Ma. Yu. te.
-------------------------------------------------
[page 479]
                  Saccavādivacanaṁ anaññātha.
                        Ambapālī.
   [468] 2 < PTS. Thig , 271 >Samaṇāti bhoti maṁ 1- vipassi samaṇāti paṭibujjhasi
           samaṇānameva kittesi samaṇī nūna bhavissasi.
           Vipulaṁ annañca pānañca samaṇānaṁ pavecchasi
           rohiṇi dāni pucchāmi kena te samaṇā piyā.
           Akammakāmā alasā paradattūpajīvino 2-
           āsaṁsukā sādhukāmā kena te samaṇā piyā.
           Cirassaṁ vata maṁ tāta samaṇānaṁ paripucchasi
           tesante kittayissāmi paññāsīlaparakkamaṁ.
           Kammakāmā analasā kammaseṭṭhassa kārakā
           rāgadosaṁ pajahanti tena me samaṇā piyā.
           Tīṇi pāpassa mūlāni dhunanti sucikārino
           sabbapāpaṁ pahīnesaṁ tena me samaṇā piyā.
           Kāyakammaṁ suci nesaṁ vacīkammañca tādisaṁ
           manokammaṁ suci nesaṁ tena me samaṇā piyā.
           Vimalā saṅkhamuttāva suddhā santarabāhirā
           puṇṇā sukkehi dhammehi 3- tena me samaṇā piyā.
           Bahussutā dhammadharā ariyā dhammajīvino
           atthaṁ dhammañca desenti tena me samaṇā piyā.

  *  *  *  *  *  *
  Footnote:1 Ma. bhoti supi. 2 Po. Yu. paradatto .... 3 Ma. Yu. sukkāna dhammānaṁ.
-------------------------------------------------
[page 480]
           Bahussutā dhammadharā ariyā dhammajīvino
           ekaggacittā satimanto tena me samaṇā piyā.
           Dūraṅgamā satimanto mantabhāṇī anuddhatā
           dukkhassantaṁ pajānanti tena me samaṇā piyā.
           Yamhā gāmā pakkamanti na vilokenti kiñcanaṁ
           anapekkhāva gacchanti tena me samaṇā piyā.
        Na te saṁ koṭṭhe osenti 1- na kumbhiṁ na kaḷopiyaṁ
           pariniṭṭhitamesānā tena me samaṇā piyā.
           Na te hiraññaṁ gaṇhanti na suvaṇṇaṁ na rūpiyaṁ
           paccuppannena yāpenti tena me samaṇā piyā.
           Nānākulā pabbajitā nānājanapadehi ca
           aññamaññaṁ piyāyanti tena me samaṇā piyā.
           Atthāya vata no bhoti kule jātāsi rohiṇi 2-
           saddhā buddhe ca dhamme ca saṅghe ca tibbagāravā.
           Tuvaṁ hetaṁ pajānāsi puññakkhettaṁ anuttaraṁ
           amhaṁpi ete samaṇā paṭiggaṇhanti dakkhiṇaṁ
           patiṭṭhito hettha yañño vipulo no bhavissati.
           Sace bhāyasi dukkhassa sace te dukkhamappiyaṁ
           upehi buddhaṁ 3- saraṇaṁ dhammaṁ saṅghañca tādinaṁ
           samādiyāhi sīlāni tante atthāya hehiti.

  *  *  *  *  *  *
  Footnote:1 Po. Ma. openti. 2 Ma. rohiṇī. 3 Ma. upehi saraṇaṁ baddhaṁ.
-------------------------------------------------
[page 481]
           Upemi buddhaṁ 1- saraṇaṁ dhammaṁ saṅghañca tādinaṁ
           samādiyāmi sīlāni taṁ me atthāya hehiti.
           Brahmabandhu pure āsiṁ so idānimhi brāhmaṇo
           tevijjo sotthiyo camhi vedagū camhi nhātako.
                         Rohiṇī.
   [469] 3 < PTS. Thig , 291 >Laṭṭhihattho pure āsiṁ so dāni migaluddako
           āsāya palipā ghorā nāsakkhiṁ pārametase 2-.
           Sumattaṁ maṁ maññamānā cāpā puttamatosayi
           cāpāya bandhanaṁ chetvā pabbajissaṁ pure 3- ahaṁ.
           Mā me kujjha mahāvīra mā me kujjha mahāmuni
           na hi kodhaparetassa suddhi atthi kuto tapo.
           Pakkamissañca nālāto kodha nālāya vacchati
           bandhantī itthirūpena samaṇe dhammajīvino.
           Ehi kāḷa nivattassu bhuñja kāme yathā pure
           ahaṁ ca te vasīkatā ye ca me santi ñātakā.
           Etto ceva catubbhāgaṁ yathā bhāsasi taṁ cāpe 4-
           tayi rattassa posassa uḷāraṁ vata taṁ siyā.
           Kāḷaṅginiṁva takkāriṁ pupphitaṁ girimuddhani
           phullaṁ dālimalaṭṭhiṁva antodīpeva pāṭaliṁ
           haricandanalittaṅgiṁ kāsikuttamadhāriniṁ

  *  *  *  *  *  *
  Footnote:1 Ma. upemi saraṇaṁ buddhaṁ. 2 Ma. pārametave. 3 Ma. Yu. puno mahaṁ. 4 Ma. etto
 cāpe catubbhāgaṁ yathā bhāsasi tvaṁ ca me.
-------------------------------------------------
[page 482]
           Taṁ maṁ rūpavatiṁ santiṁ kassa ohāya gacchasi.
           Sākuṇikova sakuṇaṁ 1- yathā bandhitumicchati
           āharimena rūpena na maṁ tvaṁ bādhayissasi.
           Imañca me puttaphalaṁ kāḷa uppāditaṁ tayā
           taṁ maṁ puttavatiṁ santiṁ kassa ohāya gacchasi.
           Jahanti putte sappaññā tato ñātī tato dhanaṁ
           pabbajanti mahāvīrā nāgo chetvāva bandhanaṁ.
           Idāni te imaṁ puttaṁ daṇḍena churikāya vā
           bhūmiyaṁ va nisumbheyyaṁ 2- puttasokā na gacchasi.
           Sace puttaṁpi sigālānaṁ kukkurānaṁ padāhisi
           na maṁ puttakate jammi punarāvattayissasi.
           Handa kho dāni bhadante kuhiṁ kāḷa gamissasi
           katamaṁ gāmaṁ nigamaṁ nagaraṁ rājadhāniyo.
           Ahumha pubbe gaṇino asamaṇā samaṇamānino
           gāmena gāmaṁ vicarimha nagare rājadhāniyo.
           Eso hi bhagavā buddho nadiṁ nerañjaraṁ pati
           sabbadukkhappahānāya dhammaṁ desesi pāṇinaṁ
           tassāhaṁ santike 3- gacchaṁ so me satthā bhavissati.
           Vandanaṁ dāni vajjāsi 4- lokanāthaṁ anuttaraṁ

  *  *  *  *  *  *
  Footnote:1 Ma. Yu. sākuntikova sakuṇiṁ. 2 Ma. bhūmiyaṁ vā nisumbhissaṁ. 3 Ma. santikaṁ.
 4 Yu. vandanaṁ dāni me vajjāsi.
-------------------------------------------------
[page 483]
           Padakkhiṇañca katvāna ādiseyyāsi dakkhiṇaṁ.
           Etaṁ kho labbhamamhehi yathā bhāsasi taṁ cāpe 1-
           vandanaṁ dāni te vajjaṁ lokanāthaṁ anuttaraṁ
           padakkhiṇañca katvāna ādisissāmi dakkhiṇaṁ.
           Tato ca kāḷo pakkāmi nadiṁ nerañjaraṁ pati
           so addasāsi sambuddhaṁ desentaṁ amataṁpadaṁ
           dukkhaṁ dukkhasamuppādaṁ dukkhassa ca atikkamaṁ
           ariyaṭṭhaṅgikaṁ maggaṁ dukkhūpasamagāminaṁ.
           Tassa pādāni vanditvā katvāna naṁ padakkhiṇaṁ
           cāpāya ādisitvāna pabbaji anagāriyaṁ.
           Tisso vijjā anuppattā kataṁ buddhassa sāsanaṁ.
                         Cāpā.
   [470] 4 < PTS. Thig , 312 >Petāni bhoti puttāni khādamānā tuvaṁ pure
           tuvaṁ divā ca ratto ca atīva paritappasi.
           Sājja sabbāni khāditvā satta puttāni brāhmaṇi
           vāsiṭṭhi 2- kena vaṇṇena na bāḷhaṁ paritappasi
           bahūni me 3- puttasatāni ñātisaṅghasatāni ca
           khāditāni atītaṁse mama tuyhañca brāhmaṇa.
           Sāhaṁ nissaraṇaṁ ñatvā jātiyā maraṇassa ca

  *  *  *  *  *  *
  Footnote:1 Ma. bhāsasi tvañca me. 2 Yu. vāseṭṭhi. 3 Ma. mesaddo natthi.
-------------------------------------------------
[page 484]
           Na socāmi na rodāmi na cāhaṁ paritappāmi 1-.
           Abbhūtaṁ vata vāsiṭṭhi 2- vācaṁ bhāsasi edisiṁ
           kassa tvaṁ dhammamaññāya giraṁ bhāsasi edisiṁ.
           Esa brāhmaṇa sambuddho nagaraṁ mithilaṁ pati
           sabbadukkhappahānāya dhammaṁ desesi pāṇinaṁ.
           Tassāhaṁ brāhmaṇa arahato dhammaṁ sutvā nirūpadhiṁ
           tattha viññātasaddhammā puttasokaṁ byapānudiṁ.
           So ahaṁpi gamissāmi nagaraṁ mithilaṁ pati
           appeva maṁ so bhagavā sabbadukkhā pamocaye.
           Addasa brāhmaṇo buddhaṁ vippamuttaṁ nirūpadhiṁ
           tassa dhammamadesesi muni dukkhassa pāragū
           dukkhaṁ dukkhasamuppādaṁ dukkhassa ca atikkamaṁ
           ariyaṭṭhaṅgikaṁ maggaṁ dukkhūpasamagāminaṁ.
           Tattha viññātasaddhammo pabbajjaṁ samarocayi
           sujāto tīhi rattīhi tisso vijjā aphassayi.
           Ehi sārathi gacchāhi rathaṁ nīyādayāhimaṁ
           ārogyaṁ brāhmaṇiṁ vajja pabbajito 3- dāni brāhmaṇo
           sujāto tīhi rattīhi tisso vijjā aphassayi.
           (tato ca rathamādāya sahassañcāpi sārathi

  *  *  *  *  *  *
  Footnote:1 Po. Ma. na cāpi paritappayiṁ. 2 Yu. vāseṭṭhi. 3 Ma. pabbaji dāni brāhmaṇo.
-------------------------------------------------
[page 485]
           Ārogyaṁ brāhmaṇiṁ avoca pabbajito dāni brāhmaṇo
           sujāto tīhi rattīhi tisso vijjā aphassayi .) 1-
           etañcāhaṁ assarathaṁ sahassañcāpi sārathi
           tevijjaṁ brāhmaṇaṁ sutvā puṇṇapattaṁ dadāmi te.
           Tumheva hotu assaratho sahassañcāpi brāhmaṇi
           ahaṁpi pabbajissāmi varapaññassa santike.
                  Hatthigavassaṁ maṇikuṇḍalañca
                  phītañcimaṁ gehavigataṁ pahāya
           pitā pabbajito tuyhaṁ bhuñja bhogāni sundari
           tuvaṁ dāyādikā kule.
                  Hatthigavassaṁ maṇikuṇḍalañca
                  rammañcimaṁ gehavigataṁ pahāya
           pitā pabbajito mayhaṁ puttasokena addhito 2-
           ahaṁpi pabbajissāmi bhātusokena addhitā 3-
           so te ijjhatu saṅkappo yaṁ tvaṁ patthesi sundari
           uttiṭṭhapiṇḍo uñcho ca paṁsukūlañca cīvaraṁ
           etāni abhisambhontī paraloke anāsavā.
           Sikkhamānāya me ayye dibbacakkhuṁ visodhitaṁ
           pubbenivāsaṁ jānāmi yattha me vusitaṁ pure.

  *  *  *  *  *  *
  Footnote:1 Yu. ime pāṭhā na dissanti. 2 Yu. addito. 3 Yu. additā.
-------------------------------------------------
[page 486]
           Tuvaṁ nissāya kalyāṇi 1- therī saṅghassa sobhaṇe
           tisso vijjā anuppattā kataṁ buddhassa sāsanaṁ.
           Anujānāhi me ayye icche sāvatthiṁ gantave
           sīhanādaṁ nadissāmi buddhaseṭṭhassa santike.
           Passa sundari satthāraṁ hemavaṇṇaṁ harittacaṁ
           adantānaṁ dametāraṁ sambuddhamakutobhayaṁ.
           Passa sundarimāyantiṁ vippamuttaṁ nirūpadhiṁ
           vītarāgaṁ visaṁyuttaṁ katakiccamanāsavaṁ.
           Bārāṇasīto nikkhamma tava santikamāgatā
           sāvikā te mahāvīra pāde vandati sundarī.
           Tuvaṁ buddho tuvaṁ satthā tuyhaṁ dhītamhi brāhmaṇa
           orasā mukhato jātā katakiccā anāsavā.
           Tassā te svāgataṁ bhadde tato te adurāgataṁ
           evaṁ hi dantā āyanti satthu pādāni vandikā
           vītarāgā visaṁyuttā katakiccā anāsavā.
                         Sundarī.
   [471] 5 < PTS. Thig , 338 >Daharāhaṁ suddhavasanā yaṁ pure dhammamassuṇiṁ
           tassā me appamattāya saccābhisamayo ahu.
           Tatohaṁ sabbakāmesu bhusaṁ aratimajjhagaṁ
           sakkāyasmiṁ bhayaṁ disvā nekkhammasseva 2- pihaye.

  *  *  *  *  *  *
  Footnote:1 Ma. kalyāṇī. 2 Yu. nekkhammaṁyeva.
-------------------------------------------------
[page 487]
           Hitvānāhaṁ ñātigaṇaṁ dāsakammakarāni ca
           gāmakhettāni phītāni ramaṇīye pamodite
           pahāyāhaṁ pabbajitā sāpateyyaṁ anappakaṁ.
           Evaṁ saddhāya nikkhamma saddhamme suppavedite
           na me 1- taṁ assa paṭirūpaṁ ākiñcaññaṁ hi patthaye
           yā 2- jātarūparajataṁ ṭhapetvā 3- punarāgame.
           Rajataṁ jātarūpaṁ vā natthetassapi santiyā 4-
           na etaṁ samaṇasāruppaṁ na etaṁ ariyadhanaṁ.
           Lobhanaṁ madanaṁ cetaṁ samohanaṁ 5- rajabandhanaṁ 6-
           sāsaṅkaṁ bahuāyāsaṁ natthi cettha dhuvaṁ ṭhiti.
           Ettāvatā 7- pamattā ca saṅkiliṭṭhamanā narā
           aññamaññena byāruddhā puthu kubbanti medhagaṁ.
           Vadho bandho parikleso jāni sokapariddavo
           kāmesu adhipannānaṁ dissate byasanaṁ bahuṁ.
           Taṁ maṁñātī amittāva kiṁ maṁ 8- kāmesu yuñjatha
           jānātha maṁ pabbajitaṁ kāmesu bhayadassiniṁ.
           Na hiraññasuvaṇṇena parikkhīyanti āsavā
           amittā vadhakā kāmā sapattā sallabandhanā.

  *  *  *  *  *  *
  Footnote:1 Ma. netaṁ assa. 2 Ma. yo. 3 Ma. chaḍḍetvā. 4 Ma. Yu. na bodhāya
 na santaye. 5 Yu. mohanaṁ. 6 Yu. rajavaḍḍhanaṁ. 7 Yu. ettha rattā.
 8 Ma. kiṁ vo.
-------------------------------------------------
[page 488]
           Taṁ maṁ ñātī amittāva kiṁ maṁ kāmesu yuñjatha
           jānātha maṁ pabbajitaṁ muṇḍaṁ saṅghāṭipārutaṁ.
           Uttiṭṭhapiṇḍo uñcho ca paṁsukūlañca cīvaraṁ
           etaṁ kho mama sāruppaṁ anagārūpanissayo.
           Vantā mahesīhi 1- kāmā ye dibbā ye ca mānusā
           khemaṭṭhāne vimuttā te pattā te acalaṁ sukhaṁ.
           Māhaṁ kāmehi saṅgacchiṁ yesu tāṇaṁ na vijjati
           amittā vadhakā kāmā aggikhandhūpamā dukhā.
           Aparisuddho 2- eso sabhayo savighāto sakaṇṭako
           gedho suvisamo ceso mahanto mohanāmukho.
           Upasaggo bhīmarūpo ca kāmā sappasirūpamā
           ye bālā abhinandanti andhabhūtā puthujjanā.
           Kāmasaṁsaggasattā 3- hi janā bahū loke avindiṁsu 4-
           pariyantaṁ nābhijānanti jātiyā maraṇassa ca.
           Duggatigamanaṁ maggaṁ manussā kāmahetukaṁ
           bahuṁ ve paṭipajjanti attano rogamāvahaṁ.
           Evaṁ amittajananā tāpanā saṅkilesikā
           lokāmisā bandhanīyā kāmā maraṇabandhanā.

  *  *  *  *  *  *
  Footnote:1 Yu. mahesinā. 2 Yu. paripantho. 3 Ma. Yu. kāmapaṅkena sattā.
 4 Ma. Yu. aviddasū.
-------------------------------------------------
[page 489]
           Ummādanā ullapanā kāmā cittappamādino 1-
           sattānaṁ saṅkilesāya khippaṁ mārena oḍḍitaṁ.
           Anantādīnavā kāmā bahudukkhā mahāvisā
           appassādā raṇakarā sukkapakkhavisosanā.
           Sāhaṁ etādisaṁ hitvā 2- byasanaṁ kāmahetukaṁ
           na taṁ paccāgamissāmi nibbānābhiratā sadā.
           Raṇaṁ karitvā kāmānaṁ sītibhāvābhikaṅkhinī
           appamattā viharissāmi 3- ratā 4- saṁyojanakkhaye.
           Asokaṁ virajaṁ khemaṁ ariyaṭṭhaṅgikaṁ ujuṁ
           taṁ maggaṁ anugacchāmi yena tiṇṇā mahesino.
           Imaṁ passatha dhammaṭṭhaṁ subhaṁ kammāradhītaraṁ
           anejaṁ upasampajja rukkhamūlamhi jhāyati.
           Ajjaṭṭhamī pabbajitā saddhā saddhammasobhaṇā
           vinītā uppalavaṇṇāya tevijjā maccuhāyinī.
           Sāyaṁ bhujissā anaṇā bhikkhunī bhāvitindriyā
           sabbayogavisaṁyuttā katakiccā anāsavā.
           Taṁ sakko devasaṅghena upasaṅgamma iddhiyā
           namassati bhūtapati subhaṁ kammāradhītaranti.
                     Subhā kammāradhītā.
                    Vīsatinipāto samatto.
                    ----------------

  *  *  *  *  *  *
  Footnote:1 Ma. pamaddino. Yu. pamāthino. 2 Ma. Yu. katvā. 3 Ma. vihassāmi.
 Yu. vihissāmi. 4 Ma. sabbasaṁyojanakkhaye. 5 Yu. tesaṁ.
-------------------------------------------------
[page 490]
                    Therīgāthāya tiṁsanipāto
   [472] 1 < PTS. Thig , 366 >Jīvakambavanaṁ rammaṁ gacchantiṁ bhikkhuniṁ subhaṁ
           dhuttako sannivāresi tamenaṁ abravī subhā.
           Kiṁ te aparādhitaṁ mayā yaṁ maṁ ovadiyānutiṭṭhasi 1-
           na hi pabbajitāya āvuso puriso samphusanāya kappati.
           Garuke mama satthu sāsane yā sikkhā sugatena desitā
           parisuddhapadaṁ anaṅgaṇaṁ kiṁ maṁ ovadiyānutiṭṭhasi 1-.
           Āvilacitto anāvilaṁ sarajo vītarajaṁ anaṅgaṇaṁ
           sabbattha vimuttamānasaṁ kiṁ maṁ ovadiyānutiṭṭhasi 1-.
           Daharā ca apāpikā cāsi kinte pabbajjā karissati
           nikkhipa kāsāyacīvaraṁ ehi ramāmase 2- supupphite vane.
           Madhurañca pavanti sabbaso kusumarajena samuṭṭhitā dumā
           paṭhamavasanto sukho utu ehi ramāmase 2- supupphite vane.
           Kusumitasikharā ca pādapā abhigajjantiva māluteritā
           kā tuyhaṁ rati bhavissati yadi ekā vanamogāhissasi.
           Vāḷamigasaṅghasevitaṁ kuñjaramattakareṇuloḷitaṁ
           asahāyikā gantumicchasi rahitaṁ bhīsanakaṁ mahāvanaṁ.
           Tapanīyakatāva dhītikā vicarasi cittaratheva 3- accharā

  *  *  *  *  *  *
  Footnote:1 Ma. Yu. ovariyāna tiṭṭhasi. 2 Ma. ramāma. 3 Ma. cittalateva.
-------------------------------------------------
[page 491]
           Kāsikasukhumehi vagguhi sobhasi nivasanehinopame.
           Ahaṁ tava vasānugo siyaṁ yadi viharemase kānanantare
           na hi matthi tayā piyataro pāṇo kinnarimandalocane.
           Yadi me vacanaṁ karissasi sukhitā ehi agāramāvasa
           pāsādanivātavāsinī parikammante karontu nāriyo.
           Kāsikasukhumāni dhārassu 1- abhiropehi ca mālavaṇṇakaṁ
           kañcanamaṇimuttakaṁ bahuṁ vividhaṁ ābharaṇaṁ karomi te.
           Sudhotarajapacchadaṁ subhaṁ goṇakatūlikasanthataṁ navaṁ
           abhirūhi sayanaṁ mahārahaṁ candanamaṇḍitaṁ sāragandhikaṁ.
           Uppalaṁ ca udakato 2- ubbhataṁ yathā yaṁ amanussasevitaṁ
           evaṁ tuvaṁ brahmacārini sakesu aṅgesu jaraṁ gamissasi.
           Kinte idha sārasammataṁ kuṇapapūramhi susānavaḍḍhane
           bhedanadhamme kaḷevare yaṁ disvā vimano udikkhasi.
           Akkhīni ca turiyāriva kinnariyāriva pabbatantare
           tava me nayanāni dakkhiya bhiyyo kāmarati pavaḍḍhati.
           Uppalasikharopamāni te vimale hāṭakasannibhe mukhe
           tava me nayanāni dakkhiya bhiyyo kāmaguṇo pavaḍḍhati.
           Api dūragatā saremhase āyatapamhe visuddhadassane

  *  *  *  *  *  *
  Footnote:1 Ma. dhāraya. 2 Ma. uppalaṁ cudakā samuggataṁ yathātaṁ.
-------------------------------------------------
[page 492]
           Na hi matthi tayā piyatarā nayanā kinnarimandalocane.
           Apathena payātumicchasi candaṁ kīḷanakaṁ gavesasi
           sineruṁ 1- laṅghetumicchasi yo tvaṁ buddhasutaṁ patthesi 2-.
           Natthi hi loke sadevake rāgo yatthapi dāni me siyā
           napi naṁ jānāmi kīriso atha maggena hato samūlako.
           Iṅghāḷakhuyāva ujjhito visapattoriva aggato 3- kato
           napi naṁ passāmi kīriso atha maggena hato samūlako.
           Yassā siyā apaccavekkhitaṁ satthā vā anusāsito siyā
           tvaṁ tādisikaṁ palobhaya jānantiṁ so imaṁ vihaññasi.
           Mayhaṁ hi akkuṭṭhavandite sukhadukkhe ca sati upaṭṭhitā
           saṅkhatamasubhanti jāniya sabbattheva mano na limpati.
           Sāhaṁ sugatassa sāvikā maggaṭṭhaṅgikayānayāyinī
           uddhaṭasallā anāsavā suññāgāragatā ramāmihaṁ.
           Diṭṭhā hi mayā sucittitā sombhā dārukacillakāni vā
           tantīhi ca khīlakehi ca vinibaddhā vividhaṁ panaccitā.
           Tamhuddhaṭe tantikhīlake vissaṭṭhe vikale paripakkate
           avinde khaṇḍaso kate kimhi tattha manaṁ nivesaye.
           Tathūpamaṁ dehakāni maṁ tehi dhammehi vinā na vattanti

  *  *  *  *  *  *
  Footnote:1 Ma. Yu. meruṁ. 2 Yu. maggayasi. 3 Ma. aggito.
-------------------------------------------------
[page 493]
           Dhammehi vinā na vattanti kimhi tattha manaṁ nivesaye.
           Yathā haritālena makkhitaṁ addasa cittikaṁ bhittiyā kataṁ
           tamhi te viparītadassanaṁ paññā 1- mānusikā niratthikā.
           Māyaṁ viya aggato kataṁ supinanteva suvaṇṇapādapaṁ
           upadhāvasi andha rittakaṁ janamajjheriva rupparūpakaṁ.
           Vaṭṭaniriva koṭarohitā majjhe bubbuḷakā sāssukā
           pīḷakoḷikā cettha jāyati vividhā cakkhuvidhā va 2- maṇḍitā.
           Upādiya 3- cārudassanā na ca pajjittha alaggamānasā 4-
           handa te cakkhuṁ harassu taṁ tassa narassa adāsi tāvade.
           Tassa ca viramāsi tāvade rāgo tattha khamāpayi ca naṁ
           sotthi siyā brahmacārini na puno edisakaṁ bhavissata.
           Āhaniya 5- edisaṁ janaṁ aggiṁ pajjalitaṁva liṅgiya
           gaṇhissaṁ āsīvisaṁ 6- viya api nu sotthi siyā khamehi no.
           Muttā ca tato sā bhikkhunī agami buddhavarassa santikaṁ
           passiya varapuññalakkhaṇaṁ cakkhu āsi yathāpurāṇakanti.
                     Subhā jīvakambavanikā.
                     Tiṁsanipāto samatto.
                      ------------

  *  *  *  *  *  *
  Footnote:1 Po. Ma. saññā mānusikā. 2 Ma. Yu. ca piṇḍitā. 3 Ma. Yu. uppāṭiya.
 4 Ma. Yu. asaṅgamānasā. 5 Ma. āsādiya. 6 Ma. gaṇhiya āsīvisaṁ.
-------------------------------------------------
[page 494]
                  Therīgāthāya cattāḷīsanipāto
   [473] 1 < PTS. Thig , 400 >Nagaramhi kusumanāme pāṭaliputtamhi paṭhaviyā
           maṇḍe sakyakulakulīnāyo dve bhikkhuniyo guṇavatiyo.
           Isidāsī tattha ekā dutiyā bodhīti sīlasampannā ca
           jhānajjhāyanaratāyo bahussutāyo dhutakilesāyo.
           Tā piṇḍāya caritvāna 1- bhattatthaṁ kariya dhotāpattāyo
           rahitamhi sukhanisinnā imā girā abbhavadesuṁ 2-.
           Pāsādikāsi ayye isidāsi vayopi te aparihīno
           kiṁ disvāna valikaṁ 3- athāsi nekkhammamanuyuttā.
           Evamanuyuñjiyamānā sā rahite dhammadesanākusalā
           isidāsī idaṁ vacanamabravi 4- suṇa bodhi yathāmhi pabbajitā.
                   Ito paraṁ visajjanakathā 5-
           ujjeniyā puravare mayhaṁ pitā sīlasaṁvuto seṭṭhī
           tassamhi ekā dhītā 6- piyā manāpā dayitā ca.
           Atha me sāketato varako āgacchi uttamakulīno
           seṭṭhī pahūtaratano tassa maṁ suṇhaṁ adāsi tāto.
           Sassuyā sassurassa ca sāyaṁ pātaṁ paṇāmamupagamma
           sirasā karomi pāde vandāmi yathāmhi anusiṭṭhā.

  *  *  *  *  *  *
  Footnote:1 Ma. Yu. caritvā. 2 Ma. Yu. abbhudīresuṁ. 3 Ma. byālikaṁ. 4 Po. Ma. isidāsī
 vacanamabravi. 5 Yu. idaṁ pāṭhattayaṁ na dissati. 6 Ma. ekadhītā.
-------------------------------------------------
[page 495]
           Yā mayhaṁ sāmikassa bhaginiyo bhātuno parijano vā 1-
           taṁ ekavārakaṁpi disvā ubbiggā āsanaṁ demi.
        Annena ca pānena ca khajjena ca yañca tattha sannihitaṁ
           chādemi upanayāmi ca demi yaṁ yassa paṭirūpaṁ.
           Kālena uṭṭhahitvā 2- patigharaṁ samupagamiṁ
           ummāradhotahatthapādā 3- pañjalikā sāmikamupemihaṁ 3-.
           Kocchaṁ pasādaṁ añjanañca ādāsakañca gaṇhitvā
           parikammakārikā viya sayameva patiṁ vibhūsemi.
           Sayameva odanaṁ sādhayāmi sayameva bhājanaṁ dhoviṁ 4-
           mātāva ekaputtakaṁ tathā bhattāraṁ paricarāmi
           evaṁ maṁ bhattikataṁ anuttaraṁ kārikaṁ taṁ nihatamānaṁ
           uṭṭhāyikaṁ analasaṁ sīlavatiṁ dussate bhattā.
           So mātarañca pitarañca bhaṇati āpucchāhaṁ gamissāmi
           isidāsiyā na saha vacchaṁ ekāgārehaṁ saha vatthuṁ.
           Mā evaṁ putta avaca isidāsī paṇḍitā paribyattāya
           uṭṭhāyikā analasā kiṁ tuyhaṁ na rocate putta.
           Na ca me hiṁsati kiñci na cāhaṁ isidāsiyā saha vacchaṁ
           dessāva me alaṁ me āpucchāhaṁ gamissāmi.
           Tassa vacanaṁ suṇitvā sassū sassuro ca maṁ apucchiṁsu
           kissa tayā aparaddhaṁ bhaṇa kataṁ vissaṭṭhā yathābhūtaṁ.

  *  *  *  *  *  *
  Footnote:1 Yu. vāsaddo natthi. 2 Ma. upaṭṭhahitvā gharaṁ samupagamāmi. 3 Ma. ūmmāredhovantī
 hatthapāde pañcalikā sāmikamupemi. 4 Ma. dhovantī.
-------------------------------------------------
[page 496]
           Napihaṁ aparajjhaṁ kiñci napi hiṁseva 1- na gaṇāmi dubbacanaṁ
           kiṁ sakkā kātuye yaṁ maṁ videssate bhattā.
           Te maṁ pitu gharaṁ paṭi nayiṁsu vimanā dukkhena adhibhūtā
           puttamanurakkhamānā jināmhase rūpiniṁ lacchiṁ 2-.
           Atha maṁ adāsi tāto aḍḍhassa gharamhi dutiyakulikassa
           tato upaḍḍhasuṅkena yena maṁ vindatha seṭṭhi.
           Tassapi gharamhi māsaṁ avasiṁ atha sopi maṁ paṭicchati 3-
           dāsīva upaṭṭhahantiṁ adūsikaṁ sīlasampannaṁ.
           Bhikkhāya ca vicarantaṁ damakaṁ dantaṁ me pitā bhaṇati
           so 4- sihi me jāmātā nikkhipa pontiñca ghaṭikañca.
           Sopi vasitvā pakkhaṁ atha tātaṁ bhaṇati dehi me
           pontiṁ ghaṭikañca kapallakañca 5- punapi bhikkhaṁ carissāmi.
           Atha naṁ bhaṇati tāto ammā sabbo ca me ñātigaṇavaggo
           kinte na kirati idha bhaṇa khippaṁ yante karihiti.
           Evaṁ bhaṇito bhaṇati yadi me attā sakkoti alaṁ mayhaṁ
           isidāsiyā na saha vacchaṁ ekagharehaṁ saha vatthuṁ.
           Vissajjito gato so ahaṁpi ekākinī vicintemi
           āpucchitvāna gacchāmi marituṁ vā pabbajituṁ 6-.
           Atha ayyā jinadattā āgacchi gocarāya caramānā

  *  *  *  *  *  *
  Footnote:1 Ma. napi hiṁsemi na bhaṇāmi. 2 Ma. lakkhiṁ. 3 Ma. paṭiccharati. 4 Ma. hohisi.
 5 Ma. Yu. mallakañca. 6 Ma. Yu. āpucchitūna gacchaṁ marituye pabbajissaṁ vā.
-------------------------------------------------
[page 497]
           Tātakulaṁ vinayadharī bahussutā sīlasampannā.
           Taṁ disvāna amhākaṁ uṭṭhāyāsanaṁ tassā paññāpayiṁ
           nisinnāya ca pāde vanditvā bhojanamadāsiṁ.
           Annapānena 1- khajjena ca yañca tattha sannihitaṁ
           santappayitvāna 2- avacaṁ ayye icchāmi pabbajituṁ.
           Atha maṁ bhaṇati tāto idheva puttike 3- carāhi taṁ 4- dhammaṁ
           annena ca pānena ca santappaya 5- samaṇe dvijātī ca.
           Athāhaṁ bhaṇāmi tātaṁ rodantī añjaliṁ paṇāmetvā
       anujānāhi 6- maṁ tāta mayā pakataṁ kammaṁ taṁ nijjaressāmi.
           Atha maṁ bhaṇati tāto pāpuṇa bodhiñca aggadhammañca
           nibbānañca labhassu yaṁ sacchikari dvipadaseṭṭho.
           Mātāpitū abhivādayitvā sabbañca ñātigaṇavaggaṁ
           sattāhaṁ pabbajitā tisso vijjā aphussayiṁ 7-.
        Jānāmi attano satta jātiyo yassā yaṁ phalaṁ vipāko
           taṁ tava ācikkhissaṁ taṁ ekamanā nisāmehi
           nagaramhi erakakacche suvaṇṇakāro ahaṁ pahūtadhano
           yobbanamadena matto so paradāraṁ asevihaṁ.
           Sohaṁ tato cavitvā nirayamhi apaccisaṁ ciraṁ
           pakko tato ca uṭṭhahitvā makkaṭiyā kucchimokkamiṁ.

  *  *  *  *  *  *
  Footnote:1 Ma. Yu. annena ca pānena ca khajjena ca. 2 Ma. Yu. santappayitvā.
 3 Yu. puttaka. 4 Ma. tvaṁ dhammaṁ. 5 Ma. tappaya. 6 Yu. pāpaṁ hi mayā
  pakataṁ. 7 Yu. aphassayiṁ.
-------------------------------------------------
[page 498]
           Sattāhaṁ jātakammaṁ 1- mahākapi yūthapo nillacchesi
           tassetaṁ kammaphalaṁ yathāpi gantvāna paradāraṁ.
           Sohaṁ tato cavitvā kālaṁ karitvā sindhavāraññe
           kāṇāya ca khañjāya ca eḷakiyā kucchimokkamiṁ.
           Dvādasavassāni ahaṁ nillacchito dārake parivahitvā
           kimināvaṭṭo akallo yathāpi gantvāna paradāraṁ.
           Sohaṁ tato cavitvā govāṇijakassa gāviyā jāto
           vaccho lākhātambo nillacchito dvādase māse.
           Te puna 2- naṅgalamahaṁ sakaṭaṁ ca dhārayāmi
           andhovaṭṭo akallo yathāpi gantvāna paradāraṁ.
           Sohaṁ tato cavitvā vīthiyā dāsiyā ghare jāto
           neva mahilā na puriso yathāpi gantvāna paradāraṁ.
           Tiṁsativassamhi mato sākaṭikakulamhi dārikā jātā
           kapaṇamhi appabhoge dhanikapurisapātabahulamhi.
           Taṁ maṁ tato satthavāho ussannāya vipulāya vaḍḍhiyā
           okaḍḍhati vilapantiṁ acchinditvā kulagharassa 3-.
           Atha soḷasame vasse disvāna 4- maṁ pattayobbanaṁ kaññaṁ
           oruddhatassa putto giridāso nāma nāmena.
           Tassapi aññā bhariyā sīlavatī guṇavatī yasavatī ca

  *  *  *  *  *  *
  Footnote:1 Ma. sattāhajātakaṁ maṁ. 2 Ma. voḍhūna. 3 Ma. kulagharasmā. 4 Ma. disvā.
-------------------------------------------------
[page 499]
           Anurattā bhattāraṁ tassāhaṁ viddesanamakāsiṁ.
           Tassetaṁ kammaphalaṁ yaṁ maṁ apakiritūna gacchanti
           dāsīva upaṭṭhahantiṁ tassapi anto kato mayāti.
                         Isidāsī.
                   Cattāḷīsanipāto samatto.
                      -------------
                    Therīgāthāya mahānipāto
   [474] 1 < PTS. Thig , 448 >Mantāvatiyā nagare rañño koñcassa aggamahesiyā
           dhītā āsi 1- sumedhā pāsādikā sāsanakarehi.
           Sīlavatī cittakathikā bahussutā buddhasāsane vinītā
           mātāpitaro upagamma bhaṇati ubhayo nisāmetha.
           Nibbānābhiratā ahaṁ asassataṁ bhavagataṁ yadipi dibbaṁ
           kimaṅgaṁ pana tucchā kāmā appassādā bahuvighātā.
           Kāmā kaṭukā āsīvisūpamā yesu mucchitā bālā
           te dīgharattaṁ niraye samappitā haññante 2- dukkhitā.
           Socanti pāpakammā vinipāte pāpabuddhino sadā
           kāyena vācāya ca manasā ca asaṁvutā bālā.
         Bālā te duppaññā acetanā dukkhasamudayoruddhā

  *  *  *  *  *  *
  Footnote:1 Ma. āsiṁ. 2 Ma. haññanti.
-------------------------------------------------
[page 500]
           Desente ajānantā na bujjhare ariyasaccāni.
         Saccāni amma buddhavaradesitāni te bahutarā ajānantā ye
           abhinandanti bhavagataṁ pihanti devesu upapattiṁ.
           Devesupi upapatti asassatā bhavagate aniccamhi
           na ca uttasanti 1- bālā punappunaṁ jāyitabbassa.
           Cattāro vinipātā dve ca gatiyo kathañci labbhanti
           na ca vinipātagatānaṁ pabbajjā atthi nirayesu.
           Anujānātha maṁ ubhayo pabbajituṁ dasabalassa pāvacane
           appossukkā ghaṭissaṁ jātimaraṇappahānāya.
           Kiṁ bhavagatena 2- abhinanditena kāyakalinā asārena
           bhavataṇhāya nirodhā anujānātha pabbajissāmi.
           Buddhānaṁ uppādo vivajjito akkhaṇo khaṇo laddho
           sīlāni brahmacariyaṁ yāvajīvaṁ na dūseyyaṁ.
           Evaṁ bhaṇati sumedhā atha 3- naṁ mātāpitaro ahaṁsu
           na mayaṁ 4- gahaṭṭhā maraṇavasaṁ gatāva jahessāma 5-.
         Mātā dukkhitā rodati pitā ca dukkhito 6- tathā sokasamabhibhūto
           ghaṭenti taṁ saññāpetuṁ pāsādatale chamā patitaṁ.
           Uṭṭhehi puttike kiṁ socitena dinnāsi vāraṇavatimhi

  *  *  *  *  *  *
  Footnote:1 Ma. Yu. santasanti. 2 Ma. bhavagate. 3 Ma. mātāpitaro na tāva.
 Yu. mātāpitaro na tāva āhāraṁ. 4 Ma. āhāraṁ āharissaṁ. Yu. āhariya.
 5 Yu. hessāmi. 6 Ma. assā sabbaso samabhihato. Yu. assā sabbaso samabhisāto.
-------------------------------------------------
[page 501]
           Rājā anikaratto abhirūpo tassa tvaṁ dinnā.
           Aggamahesī bhavissasi anikarattassa rājino bhariyā
           sīlāni brahmacariyaṁ pabbajjā dukkarā puttike.
           Rajje āṇā dhanamissariyaṁ bhogā sukhā daharikāpi 1-
           tasmā bhuñjāhi kāmabhoge vāreyyaṁ hotu te putta.
           Atha ne bhaṇati sumedhā mā edisakāni bhavagataṁ asāraṁ
        pabbajjā vā hotu 2- maraṇaṁ vā me na ceva vāreyyaṁ.
           Kimiva pūtikāyaṁ asuciṁ savanagandhaṁ bhayānakaṁ kuṇapaṁ
           abhisaṁviseyyaṁ bhastaṁ sakipaggharitaṁ asucipuṇṇaṁ.
           Kimiva tāhaṁ jānantī vikūlakaṁ maṁsalohitupalittaṁ 3-
           kimikulālayaṁ sakuṇabhattaṁ kaḷevaraṁ kissa diyyatīti.
           Nibbuyhati susānaṁ aciraṁ kāyo apetaviññāṇo
           chaḍḍito 4- kaliṅgaraṁ viya jigucchamānehi ñātīhi.
           Chaḍḍūna 5- naṁ susāne parabhattaṁ nhāyanti jigucchantā
           niyakā mātāpitaro kiṁ pana sādhāraṇā janatā.
           Ajjhositā asāre kaḷevare aṭṭhinhārusaṅghāte
           kheḷassuccārassava paripuṇṇe pūtikāyamhi.
           Yo naṁ vinibbhujitvā abbhantaramassa bāhiraṁ

  *  *  *  *  *  *
  Footnote:1 Ma. daharikāsi. 2 Yu. hohiti. 3 Ma. maṁsasoṇitupalittaṁ. Yu. maṁsasoṇitapalittaṁ.
 4 Ma. chuddho. 5 Ma. chuddhūna.
-------------------------------------------------
[page 502]
           Kayirā gandhassa asahamānā sakāpi mātā jiguccheyya.
           Khandhadhātuāyatanaṁ saṅkhataṁ jātimūlakaṁ dukkhaṁ
           yoniso aruciṁ 1- bhaṇanti vāreyyaṁ kissa iccheyyaṁ.
           Divase divase tisattisatāni navanavā pāteyyuṁ kāyamhi
           vassasatampi paghāto 2- seyyo dukkhassa ceva khayo.
           Ajjhupagacche ghātaṁ yo viññāyevaṁ satthuno vacanaṁ
           dīgho ca 3- tesaṁ saṁsāro punappunaṁ haññamānānaṁ.
           Devesu manussesu ca tiracchānayoniyā asurakāye
           petesu ca nirayesu ca aparimitā dīyante 4- ghātā.
           Nirayesu bahū vinipātagatassa kilissamānassa
           devesupi attāṇaṁ nibbānasukhā paraṁ natthi.
         Pattā te nibbānaṁ ye yuttā dasabalassa pāvacane
           appossukkā ghaṭenti jātimaraṇappahānāya.
           Ajjeva tāta abhinikkhamissaṁ bhogehi kiṁ asārehi
           nibbiṇṇā me kāmā vantasamā tālavatthukatā.
           Sā cevaṁ bhaṇati pitaraṁ anikaratto ca yassa dinnā
           upayāsipi 5- taruṇāvuto vāreyyaṁ upaṭṭhite kāle.
           Atha asitanicitamuduke kese khaggena chindiya
        sumedhā pāsādañca pidhetvā 6- paṭhamajjhānaṁ samāpajji.

  *  *  *  *  *  *
  Footnote:1 Ma. anuvicinantī. 2 Yu. ca ghāto. 3 Ma. Yu. casaddo natthi. 4 Ma. dissare.
 5 Ma. upayāsi vāraṇavate. Yu. upayāsi pītaruṇāvuto. 6 Ma. pidahitvā.
-------------------------------------------------
[page 503]
           Samāpattīhi 1- samāpannā anikaratto ca āgato nagaraṁ
           pāsādeva sumedhā aniccasaññā subhāveti.
           Sā ca manasi karoti anikaratto ca āruhi turitaṁ
           maṇikanakabhūsitaṅgo katañjalī yācati sumedhaṁ.
           Rajje āṇā dhanamissariyaṁ bhogā sukhā daharikāpi 2-
           bhuñjāhi kāmabhoge kāmasukhā dullabhā loke.
           Nissaṭṭhaṁ te rajjaṁ bhogeva bhuñjassu dehi dānāni
           mā dummanā ahosi mātāpitaro te dukkhitā.
           Tantaṁ bhaṇati sumedhā kāmehi anatthikā vigatamohā
           mā kāme abhinandi kāmesvādīnavaṁ passa.
           Cātuddīpo rājā mandhātā āsi kāmabhoginaṁ aggo
           atitto kālakato na cassa paripūritā icchā.
           Satta ratanāni vasseyya vuṭṭhimā dasadisā samantena
           na catthi titti kāmānaṁ atittāva maranti narā.
           Asisūnūpamā kāmā kāmā sappasiropamā
           ukkopamā anudahanti aṭṭhikaṅkalasannibhā.
           Aniccā addhuvā kāmā bahudukkhā mahāvisā
           ayoguḷova santatto aghamūlā dukkhapphalā.
           Rukkhapphalūpamā kāmā maṁsapesūpamā dukhā

  *  *  *  *  *  *
  Footnote:1 Yu. sā ca tahiṁ. 2 Ma. daharikāsi.
-------------------------------------------------
[page 504]
           Supinopamā vañcanīyā kāmā yācitakūpamā.
           Sattisūlūpamā kāmā rogo gaṇḍo aghaṁ nighaṁ
           aṅgārakāsusadisā aghamūlaṁ bhayaṁ vadho.
           Evaṁ bahudukkhā kāmā akkhātā antarāyikā
           gacchatha na me bhavagate vissāso atthi attano.
           Kiṁ mama paro karissati attano sīsamhi ḍayhamānamhi
           anubandhe jarāmaraṇe tassa ghātāya ghaṭitabbaṁ.
           Dvāraṁ apāpuṇitvānāyaṁ 1- mātāpitaro anikarattañca
           disvāna chamaṁ nisinne rodante idamavoca
           dīgho bālānaṁ saṁsāro punappunañca rodataṁ
           anamatagge pitu maraṇe bhātu vadhe attano ca vadhe.
           Assu thaññaṁ rudhiraṁ saṁsāraṁ anamataggato saratha
           sattānaṁ saṁsarataṁ sarāhi aṭṭhīnañca sannicayaṁ.
           Sara caturodadhī upanīte assuthaññarudhiramhi
           sara ekakappamaṭṭhīnaṁ sañcayaṁ vipulena samaṁ.
           Anamatagge saṁsarato mahiṁ jambudīpamupanītaṁ
           kolaṭṭhimattaguḷikā mātāpitūsveva nappahonti.
           Sara tiṇakaṭṭhasākhāpalāsaṁ upanītaṁ anamataggato
           pitūsu caturaṅgulikā ghaṭikā pitupitūsve nappahonti.
           Sara kāṇakacchapaṁ pubbe samudde aparato ca yugacchiddaṁ

  *  *  *  *  *  *
  Footnote:1 Ma. apāpuritvānahaṁ ... idamavocaṁ.
-------------------------------------------------
[page 505]
           Siraṁ tassa ca paṭimukkaṁ manussalābhamhi opammaṁ.
           Sara rūpaṁ pheṇapiṇḍopamassa kāyakalino asārassa
           khandhe passa anicce sarāhi niraye bahuvighāte.
           Sara kaṭasiṁ vaḍḍhente punappunaṁ tāsu tāsu jātīsu
           sara kumbhīlabhayāni ca sarāhi cattāri saccāni.
           Amatamhi vijjamāne kiṁ tava pañcakaṭukena pītena
           sabbā hi kāmaratiyo kaṭukatarā pañcakaṭukena.
           Amatamhi vijjamāne kiṁ tava kāmehi ye pariḷāhā
           sabbā hi kāmaratiyo jalitā ca kuthitā kupitā 1- santāpitā.
           Asapattamhi samāne kiṁ tava kāmehi ye bahusapattā
           rājaggicoraudakappiyehi sādhāraṇā kāmā bahusapattā.
           Mokkhamhi vijjamāne kiṁ tava kāmehi yesu vadhabandho
           kāmesu hi vadhabandho kāmakāmā dukkhāni anubhonti.
           Ādīpitā tiṇukkā gaṇhantaṁ dahanti neva muñcanti 2-
           ukkopamā hi kāmā dahanti ye te na muñcanti.
           Mā appakassa hetu kāma- sukhassa vipulaṁ jahi sukhaṁ
           mā puthulomova balisaṁ gilitvā pacchā vihaññasi.
           Kāmehi 3- mā paribbhamasi sunakhova saṅkhalābaddho
         kāhanti 4- khu taṁ kāmā chātā sunakhaṁva caṇḍālā.

  *  *  *  *  *  *
  Footnote:1 Ma. kampitā. 2 Ma. Yu. muñcantaṁ. 3 Ma. Yu. kāmaṁ kāmesu damassu tāva.
 4 Yu. kāhinti.
-------------------------------------------------
[page 506]
           Aparimitañca dukkhaṁ bahūni ca cittadomanassāni
           anubhohisi kāmayutto 1- paṭinissaja addhuve kāme.
           Ajaramhi vijjamāne kiṁ tava kāmehi ye sujarā 2-
           maraṇabyādhigahitā sabbā sabbattha jātiyo.
           Idamajaramidamaraṇaṁ idamajarāmaraṇapadamasokaṁ 3-
           asapattamasambādhaṁ akhalitamabhayaṁ nirupatāpaṁ.
           Adhigatamidaṁ bahūhi amataṁ ajjāpi ca labhanīyaṁ idaṁ
           yo yoniso payuñjati na ca sakkā aghaṭamānena.
           Evaṁ bhaṇati sumedhā saṅkhāragate ratiṁ alabhamānā
           anunentī anikarattaṁ keseva chamaṁ khipi sumedhā.
           Uṭṭhāya anikaratto pañjaliko yāci tassā pitaraṁ so
           vissajjetha sumedhaṁ pabbajituṁ vimokkhasaccadassāvī 4-.
           Sā 5- vissajjitā mātāpitūhi pabbaji sokabhayabhītā
           cha abhiññā sacchikatā aggaphalaṁ sikkhamānāya.
           Acchariyamabbhutantaṁ nibbānaṁ āsi rājakaññāya
           pubbenivāsacaritaṁ yathā byākari pacchime kāle.
           Bhagavati konāgamane saṅghārāmamhi navanivesamhi
           sakhiyo tisso 6- janiyo vihāradānaṁ adāsimhā 7-.
           Dasakkhattuṁ satakkhattuṁ dasasatakkhattuṁ satāni ca satakkhattuṁ

  *  *  *  *  *  *
  Footnote:1 Yu. kāmesu yutto. 2 Ma. yesu jarā. 3 Ma. idamajaramidamamaraṁ idamajarāmaraṁ padamasokaṁ.
 4 Ma. Yu. ... dassā. 5 Ma. Yu. ayaṁ pāṭho natthi. 6 Yu. tīṇi. 7 Ma. adāsimhi.
-------------------------------------------------
[page 507]
           Devesu upapajjimhā ko pana vādo mānusakesu 1-.
           Devesu mahiddhikā ahumhā mānusakamhi ko pana vādo
           sattaratanassa mahesī itthīratanaṁ ahaṁ āsiṁ.
           So hetu so pabhavo taṁ mūlaṁ ca sāsane khamaṁ 2-
           taṁ paṭhamasamodhānaṁ taṁ dhammaratāya nibbānaṁ.
         Evaṁ kathenti 3- ye saddahanti vacanaṁ anomapaññassa
           nibbindanti bhavagate nibbinditvā virajjantīti.
                         Sumedhā.
                    Mahānipāto samatto.
           Gāthāsatāni cattāri asīti puna cuddasa
           theriyekuttarasattā 4- sabbā tā āsavakkhayāti.
                  Theriyā gāthāyo samattā.
                   ------------------

  *  *  *  *  *  *
  Footnote:1 Yu. manussesu. 2 Ma. taṁ mūlaṁ tāva sāsane khanti. 3 Ma. evaṁ karonti.
 4 theriyekuttarasattati iti vacanaṁ yuttataraṁ.
-------------------------------------------------
