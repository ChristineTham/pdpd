[page 001]
                 Suttantapiṭake khuddakanikāyassa jātakaṁ
                         ---------
              namo tassa bhagavato arahato sammāsambuddhassa.
                       Ekanipātajātakaṁ 1-
                        1 apaṇṇakavaggo
                        1 apaṇṇakajātakaṁ
        [1] < PTS. J I , 104 >Apaṇṇakaṁ ṭhānameke dutiyaṁ āhu takkikā
            etadaññāya medhāvī taṁ gaṇhe yadapaṇṇakanti 2-.
                       Apaṇṇakajātakaṁ paṭhamaṁ.
                         ---------
                      2 Vaṇṇupathajātakaṁ 3-
            [2] < PTS. J I , 109 >Akilāsuno vaṇṇupathe 4- khaṇantā
                udaṅgaṇe tattha papaṁ avinduṁ
                evaṁ muni vīriyabalūpapanno 5-
                akilāsu vinde hadayassa santinti.
                      Vaṇṇupathajātakaṁ dutiyaṁ.

  *  *  *  *  *  *
  Footnote:1 Ma. ekakanipāta. 2 Po. taṁ gaṇheyya apaṇṇakaṁ. 3 Po. vaṇṇapathajātakaṁ.
 4 Po. vaṇṇapathe. 5. Ma. munī viriyabalūpapanno.
-------------------------------------------------
[page 002]
                       3 Serivavāṇijajātakaṁ
        [3] < PTS. J I , 113 >Idha ce 1- naṁ virādhesi saddhammassa niyāmakaṁ 2-
            ciraṁ tvaṁ anutappesi 3- serivāyaṁva vāṇijoti.
                      Serivavāṇijajātakaṁ tatiyaṁ.
                         ----------
                       4 Cullakaseṭṭhijātakaṁ
        [4] < PTS. J I , 122 >Appakenapi medhāvī pābhaṭena vicakkhaṇo
            samuṭṭhāpeti attānaṁ aṇuṁ aggiṁva sandhamanti.
                     Cullakaseṭṭhijātakaṁ catutthaṁ.
                         ----------
                      5 Taṇḍulanāḷijātakaṁ 4-
                [5] Kimagghatī taṇḍulanāḷikā ca
                    bārāṇasīantarabāhirāni
            assapañcasatetāni ekā taṇḍulanāḷikāti.
                      Taṇḍulanāḷijātakaṁ pañcamaṁ.
                           -------

  *  *  *  *  *  *
  Footnote:1 Sī. Yu. ce hi naṁ. 2 Ma. niyāmataṁ. 3. Sī. Yu. anutapessasi anutappissasi.
 4 Sī. idaṁ jātakaṁ na dissati. Ma. evaṁ dissati
  kimagghati taṇḍulanāḷikāyaṁ assāna mūlāya vadehi rāja
  bārāṇasīsantarabāhirato ayamagghati taṇḍulanāḷikā.
-------------------------------------------------
[page 003]
                        6 Devadhammajātakaṁ
        [6] < PTS. J I , 129 >Hiriottappasampannā sukkadhammasamāhitā
            santo sappurisā loke devadhammāti vuccareti.
                       Devadhammajātakaṁ chaṭṭhaṁ.
                           -------
                       7 Kaṭṭhahārijātakaṁ 1-
        [7] < PTS. J I , 135 >Putto tyāhaṁ mahārāja tvaṁ maṁ posa janādhipa
            aññepi devo poseti kiñca devo sakaṁ pajanti.
                       Kaṭṭhahārijātakaṁ sattamaṁ.
                          --------
                         8 Gāmanijātakaṁ
        [8] < PTS. J I , 136 >Api ataramānānaṁ phalāsāva samijjhati
            vipakkabrahmacariyosmi evaṁ jānāhi gāmanīti.
                        Gāmanijātakaṁ aṭṭhamaṁ.
                          --------
                       9 Maghadevajātakaṁ 2-
        [9] < PTS. J I , 138 >Uttamaṅgaruhā mayhaṁ ime jātā vayoharā
            pātubhūtā devadūtā pabbajjāsamayo mamāti.
                       Maghadevajātakaṁ navamaṁ.

  *  *  *  *  *  *
  Footnote:1 Po. kaṭṭhavāhanajātakaṁ. 2 Po. devadūtajātakaṁ.
-------------------------------------------------
[page 004]
                        10 Sukhavihārijātakaṁ
       [10] < PTS. J I , 141 >Yañca aññe na rakkhanti yo ca aññe na rakkhati
            save rāja sukhaṁ seti kāmesu anapekkhavāti.
                       Sukhavihārijātakaṁ dasamaṁ.
                       Apaṇṇakavaggo paṭhamo.
                          --------
                           Tassuddānaṁ
                varāpaṇṇaka vaṇṇapatha 1- serivaro
                suvicakkhaṇa taṇḍulanāḷikassā
                hiri putta varuttagāmaninā
                yo ca na rakkhati tena dasa 2-.
                          --------
                          2 Sīlavaggo
                        1 lakkhaṇajātakaṁ 3-
       [11] < PTS. J I , 144 >Hoti sīlavataṁ attho paṭisanthāravuttinaṁ
            lakkhaṇaṁ passa āyantaṁ ñātisaṅghapurakkhitaṁ 4-
            atha passasimaṁ kāḷaṁ suvihīnaṁva ñātibhīti.
                         Lakkhaṇajātakaṁ paṭhamaṁ
                           -------

  *  *  *  *  *  *
  Footnote:1 Ma. vaṇṇupatha. 2 Ma. sabbattha dasāti. 3 Ma. lakkhaṇamigajātakaṁ.
 4 Ma. ñātisaṅghapurakkhataṁ.
-------------------------------------------------
[page 005]
                        2 Nigrodhamigajātakaṁ
       [12] < PTS. J I , 152 >Nigrodhameva seveyya na sākhaṁ upasaṁvase
            nigrodhasmiṁ mataṁ seyyo yañce sākhasmi jīvitanti.
                         Nigrodhajātakaṁ dutiyaṁ.
                            --------
                           3 Kaṇḍinajātakaṁ
       [13] < PTS. J I , 155 >Dhiratthu kaṇḍinaṁ sallaṁ purisaṁ gāḷhavedhinaṁ
            dhiratthu taṁ janapadaṁ yatthitthī pariṇāyikā
            te vāpi 1- dhikkitā sattā ye itthīnaṁ vasaṁ gatāti.
                          Kaṇḍinajātakaṁ tatiyaṁ.
                            --------
                           4 Vātamigajātakaṁ
           [14] < PTS. J I , 158 >Na kiratthi rasehi pāpiyo
                āvāsehi vā 2- santhavehi vā
                vātamigaṁ gahananissitaṁ
                vasamānesi rasehi sañjayoti.
                        Vātamigajātakaṁ catutthaṁ.
                           --------
                         5 Kharādiyajātakaṁ
       [15] < PTS. J I , 160 >Aṭṭhakkhuraṁ kharādiye migaṁ vaṅkātivaṅkinaṁ

  *  *  *  *  *  *
  Footnote:1 Ma. cāpi. 2 Ma. va.
-------------------------------------------------
[page 006]
            Sattakālehatikkantaṁ 1- na naṁ ovaditussaheti.
                      Kharādiyajātakaṁ pañcamaṁ.
                          --------
                       6 Tipallatthamigajātakaṁ
           [16] < PTS. J I , 163 >Migaṁ tipallatthamanekamāyaṁ
                aṭṭhakkhuraṁ aḍḍharattāpapāyiṁ 2-
                ekena sotena chamāssasanto
                chahi kalāhatibhoti 3- bhāgineyyoti.
                      Tipallatthamigajātakaṁ chaṭṭhaṁ.
                          --------
                         7 Mālutajātakaṁ
       [17] < PTS. J I , 165 >Kāḷe vā yadi vā juṇhe yadā vāyati māluto
            vātajāni hi sītāni ubhotthamaparājitāti.
                       Mālutajātakaṁ sattamaṁ.
                           -------
                        8 Matakabhattajātakaṁ
       [18] < PTS. J I , 168 >Evañce sattā jāneyyuṁ dukkhāyaṁ jātisambhavo
            na pāṇo pāṇinaṁ haññe pāṇaghātī hi socatīti.
                      Matakabhattajātakaṁ aṭṭhamaṁ.

  *  *  *  *  *  *
  Footnote:1 Sī. Ma. sattahi kālātikkantaṁ. 2. Sī. Yu. aḍḍharattāvapāyiṁ.
 3 Ma. kalāhitibhoti.
-------------------------------------------------
[page 007]
                       9 Āyācitabhattajātakaṁ
       [19] < PTS. J I , 169 >Sace muñce 1- pecca muñce 2- muccamāno hi bajjhasi 3-
            na hevaṁ dhīrā muccanti mutti bālassa bandhananti.
                      Āyācitabhattajātakaṁ navamaṁ.
                          ---------
                        10 Naḷapānajātakaṁ
       [20] < PTS. J I , 171 >Disvā padamanuttiṇṇaṁ disvānotaritaṁ padaṁ
            naḷena vāriṁ pivissāma 4- neva maṁ tvaṁ vadhissasīti.
                       Naḷapānajātakaṁ dasamaṁ.
                        Sīlavaggo dutiyo.
                           -------
                           Tassuddānaṁ
                atha lakkhaṇa sākha dhiratthu
                puna nakiratthi rasehi kharādiyā
                atibhoti rasamāluta 5- pāṇa
                muccena naḷāvhayanena bhavanti dasa.
                          --------
                         3 Kuruṅgavaggo
                        1 kuruṅgamigajātakaṁ
       [21] < PTS. J I , 174 >Ñātametaṁ kuruṅgassa yaṁ tvaṁ sepaṇṇi seyyasi 6-

  *  *  *  *  *  *
  Footnote:1-2 Ma. mucce. ito paraṁ īdisameva. 3 Ma. bajjhati. 4 Ma. pissāma.
 5 Ma. varamāluta. 6 Ma. siyyasi.
-------------------------------------------------
[page 008]
            Aññaṁ sepaṇṇiṁ gacchāmi na me te ruccate phalanti.
                       Kuruṅgamigajātakaṁ paṭhamaṁ.
                           --------
                          2 Kukkurajātakaṁ
            [22] < PTS. J I , 177 >Ye kukkurā rājakulasmi vaḍḍhā
                 koleyyakā vaṇṇabalūpapannā
                 teme na vajjhā mayamasma vajjhā
                 nāyaṁ saghaccā dubbalaghātikāyanti.
                         Kukkurajātakaṁ dutiyaṁ.
                           --------
                       3 Bhojājānīyajātakaṁ 1-
       [23] < PTS. J I , 180 >Api passena semāno sallebhi sallalīkato
            seyyova vaḷavā bhojjho 2- yuñja maññeva sārathīti.
                        Bhojājānīyajātakaṁ tatiyaṁ.
                           ---------
                          4 Ājaññajātakaṁ
       [24] < PTS. J I , 181 >Yadā yadā yattha yadā yattha yattha yadā yadā
            ājañño kurute vegaṁ hāyanti tattha vāḷavāti.
                        Ājaññajātakaṁ catutthaṁ.
                           ---------

  *  *  *  *  *  *
  Footnote:1 Ma. gojānīyajātakaṁ. 2 Ma. gojo.
-------------------------------------------------
[page 009]
                          5 Titthajātakaṁ
       [25] < PTS. J I , 185 >Aññamaññehi titthehi assaṁ pāyehi sārathi
            accāsanassa puriso pāyāsassapi tappatīti.
                        Titthajātakaṁ pañcamaṁ.
                          --------
                        6 Mahiḷāmukhajātakaṁ
           [26] < PTS. J I , 188 >Purāṇacorāna vaco nisamma
                mahiḷāmukho pothayamānucāri 1-
                susaññatānaṁ hi vaco nisamma
                gajuttamo sabbaguṇesu aṭṭhāti.
                        Mahiḷāmukhajātakaṁ chaṭṭhaṁ.
                          --------
                         7 Abhiṇhajātakaṁ
           [27] < PTS. J I , 190 >Nālaṁ kabalaṁ padātave
                na 2- piṇḍaṁ na kuse na ghaṁsituṁ
                maññāmi abhiṇhadassanā
                nāgo sinehamakāsi 3- kukkureti.
                       Abhiṇhajātakaṁ sattamaṁ.
                          --------

  *  *  *  *  *  *
  Footnote:1 Ma. pothayamanvacārī. 2 Ma. na ca piṇḍaṁ. 3 Ma. snehamakāsi.
-------------------------------------------------
[page 010]
                        8 Nandivisālajātakaṁ
       [28] < PTS. J I , 193 >Manuññameva bhāseyya nāmanuññaṁ kudācanaṁ
            manuññaṁ bhāsamānassa garubhāraṁ udaddhari
            dhanañca naṁ alābhesi tena cattamano ahūti.
                        Nandivisālajātakaṁ aṭṭhamaṁ.
                           ---------
                           9 Kaṇhajātakaṁ
        [29] < PTS. J I , 196 >Yato yato garu dhuraṁ yato gambhīravattani 1-
             tadāssu kaṇhaṁ yuñjanti savāssu taṁ vahate dhuranti.
                         Kaṇhajātakaṁ navamaṁ.
                           ---------
                          10 Muṇikajātakaṁ
       [30] < PTS. J I , 197 >Mā muṇikassa pihayi āturannāni bhuñjati
            appossukko bhusaṅkhāda etaṁ dīghāyulakkhaṇanti.
                          Muṇikajātakaṁ dasamaṁ.
                         Kuruṅgavaggo tatiyo.
                           ---------
                            Tassuddānaṁ
                kuruṅgassa kukkura bhojavaro 2-
                puna vāḷavassasirivayano 3-
                mahiḷāmukha nāmanuññavaro
                vahate dhura muṇikena dasa.

  *  *  *  *  *  *
  Footnote:1 Ma. gambhīravattanī. 2 Ma. gojavaro. 3 Ma. ... sirivahayano.
-------------------------------------------------
[page 011]
                         4 Kulāvakavaggo
                         1 kulāvakajātakaṁ
           [31] < PTS. J I , 203 >Kulāvakā mātali simbalismiṁ
                īsāmukhena parivajjayassu
                kāmaṁ cajāma asuresu pāṇaṁ
                māyime 1- dijā vikulāvā ahesunti.
                         Kulāvakajātakaṁ paṭhamaṁ.
                           -------
                          2 Naccajātakaṁ
           [32] < PTS. J I , 207 >Rudaṁ manuññaṁ rucirā ca piṭṭhi
                veḷuriyavaṇṇūpaṭibhā 2- ca gīvā
                byāmamattāni ca pekkhuṇāni
                naccena te dhītaraṁ no dadāmīti.
                         Naccajātakaṁ dutiyaṁ.
                            -------
                        3 Sammodamānajātakaṁ
       [33] < PTS. J I , 209 >Sammodamānā gacchanti jālamādāya pakkhino
            yadā te vivadissanti tadā ehinti me vasanti.
                       Sammodamānajātakaṁ tatiyaṁ.

  *  *  *  *  *  *
  Footnote:1 Ma. māme. 2 Ma. veḷuriyavaṇṇūpanibhā.
-------------------------------------------------
[page 012]
                          4 Macchajātakaṁ
       [34] < PTS. J I , 211 >Na maṁ sītaṁ na maṁ uṇhaṁ na maṁ jālasmi bādhanaṁ
            yañca maṁ maññate macchī aññaṁ so ratiyā gatoti.
                         Macchajātakaṁ catutthaṁ.
                            -------
                          5 Vaṭṭakajātakaṁ
       [35] < PTS. J I , 214 >Santi pakkhā apatanā santi pādā avañcanā
            mātā pitā ca nikkhantā jātaveda paṭikkamāti.
                        Vaṭṭakajātakaṁ pañcamaṁ.
                            -------
                          6 Sakuṇajātakaṁ
       [36] < PTS. J I , 216 >Yannissitā jagatiruhaṁ (vihaṅgamā) svāyaṁ aggiṁ pamuñcati
            disā bhajatha vaṅkaṅgā 1- jātaṁ saraṇato bhayanti.
                          Sakuṇajātakaṁ chaṭṭhaṁ.
                            -------
                          7 Tittirajātakaṁ
       [37] < PTS. J I , 219 >Ye vuḍḍhamapacāyanti narā dhammassa kovidā
            diṭṭhe dhamme ca pāsaṁsā samparāyo ca suggatīti 2-.
                         Tittirajātakaṁ sattamaṁ.

  *  *  *  *  *  *
  Footnote:1 Ma. vakkaṅgā. 2 Ma. diṭṭheva dhamme pāsaṁsā samparāye ca suggatiṁ.
-------------------------------------------------
[page 013]
                            8 Bakajātakaṁ
        [38] < PTS. J I , 223 >Nāccantaṁ nikatippañño nikatyā sukhamedhati
             ārādheti nikatippañño 1- bako kakkaṭakāmivāti.
                           Bakajātakaṁ aṭṭhamaṁ.
                             -------
                            9 Nandajātakaṁ
       [39] < PTS. J I , 226 >Maññe sovaṇṇayo rāsi sovaṇṇamālā ca nandako
            yattha dāso āmajāto ṭhito thullāni gajjatīti.
                          Nandajātakaṁ navamaṁ.
                             -------
                        10 Khadiraṅgārajātakaṁ
       [40] < PTS. J I , 233 >Kāmaṁ patāmi nirayaṁ uddhapādo 2- avaṁsiro
            nānariyaṁ karissāmi handa piṇḍaṁ paṭiggahāti.
                        Khadiraṅgārajātakaṁ dasamaṁ.
                        Kulāvakavaggo catuttho.
                            -------
                            Tassuddānaṁ
                siri mātali dhītara pakkhivaro
                ratirāgato 3- mātāpitā ca puna
                jagatīruha vuḍḍha sukakkaṭako
                tathā nandaka piṇḍavarena dasa.

  *  *  *  *  *  *
  Footnote:1 Yu. ārādhe nikatippañño. 2 Ma. uddhaṁpādo. 3 Ma. ratiyāgato.
-------------------------------------------------
[page 014]
                         5 Atthakāmavaggo
                          1 losakajātakaṁ
           [41] < PTS. J I , 241 >Yo atthakāmassa hitānukampino
                ovajjamāno na karoti sāsanaṁ
            ajiyā pādamolubbha 1- mittako viya socatīti.
                        Losakajātakaṁ paṭhamaṁ.
                           -------
                         2 Kapotakajātakaṁ
           [42] < PTS. J I , 244 >Yo atthakāmassa hitānukampino
                ovajjamāno na karoti sāsanaṁ
                kapotakassa vacanaṁ akatvā
                amittahatthattova setīti.
                         Kapotakajātakaṁ dutiyaṁ.
                           --------
                          3 Veḷukajātakaṁ
           [43] < PTS. J I , 246 >Yo atthakāmassa hitānukampino
                ovajjamāno na karoti sāsanaṁ
            evaṁ so nihato seti veḷukassa yathā pitāti.
                        Veḷukajātakaṁ tatiyaṁ.
                           --------

  *  *  *  *  *  *
  Footnote:1 Ma. pādamolabbha.
-------------------------------------------------
[page 015]
                           4 Makasajātakaṁ
           [44] < PTS. J I , 247 >Seyyo amitto matiyā upeto
                na tveva mitto mativippahīno
                makasaṁ vadhissanti hi elamūgo
                putto pitu abbhidā uttamaṅganti.
                         Makasajātakaṁ catutthaṁ.
                           --------
                          5 Rohiṇījātakaṁ
       [45] < PTS. J I , 249 >Seyyo amitto medhāvī yañce bālānukampako
            passa rohiṇikaṁ jammiṁ mātaraṁ hantvāna socatīti.
                        Rohiṇījātakaṁ pañcamaṁ.
                           --------
                        6 Ārāmadūsakajātakaṁ
       [46] < PTS. J I , 251 >Na ve anatthakusalena atthacariyā sukhāvahā
            hāpeti atthaṁ dummedho kapi ārāmiko yathāti.
                       Ārāmadūsakajātakaṁ chaṭṭhaṁ.
                           --------
                         7 Vāruṇidūsakajātakaṁ
       [47] < PTS. J I , 252 >Na ve anatthakusalena atthacariyā sukhāvahā
            hāpeti atthaṁ dummedho koṇḍañño vāruṇiṁ yathāti.
                       Vāruṇidūsakajātakaṁ sattamaṁ.
-------------------------------------------------
[page 016]
                          8 Vedabbajātakaṁ
       [48] < PTS. J I , 256 >Anupāyena yo atthaṁ icchati so vihaññati
            cetā haniṁsu vedabbaṁ 1- sabbe te byasanamajjhagunti 2-.
                        Vedabbajātakaṁ aṭṭhamaṁ.
                           --------
                          9 Nakkhattajātakaṁ
       [49] < PTS. J I , 258 >Nakkhattaṁ paṭimānentaṁ attho bālaṁ upaccagā
            attho atthassa nakkhattaṁ kiṁ karissanti tārakāti.
                         Nakkhattajātakaṁ navamaṁ.
                            --------
                         10 Dummedhajātakaṁ
       [50] < PTS. J I , 260 >Dummedhānaṁ sahassena yañño me upayācito
            idāni khohaṁ yajissāmi bahu 3- adhammiko janoti.
                        Dummedhajātakaṁ dasamaṁ.
                       Atthakāmavaggo pañcamo.
                          Paṭhamapaṇṇāsako
                           --------
                            tassuddānaṁ
                atha mittakamātu kapotavaro
                tathā veḷuka elamūgo rohiṇi

  *  *  *  *  *  *
  Footnote:1 Sī. Yu. vedabbhaṁ. 2 Ma. byasanamajjhagūti. 3 Sī. Yu. bahū.
-------------------------------------------------
[page 017]
                Kapi vāruṇi cetacarā ca puna
                tathā tāraka yaññavarena dasa.
                           --------
                          6 Āsiṁsavaggo
                         1 mahāsīlavajātakaṁ
       [51] < PTS. J I , 267 >Āsiṁsetheva 1- puriso na nibbindeyya paṇḍito
            passāmi vohaṁ attānaṁ yathā icchiṁ tathā ahūti.
                        Mahāsīlavajātakaṁ paṭhamaṁ.
                           --------
                          2 Cūḷajanakajātakaṁ
       [52] < PTS. J I , 268 >Vāyametheva puriso na nibbindeyya paṇḍito
            passāmi vohaṁ attānaṁ udakā thalamubbhatanti.
                         Cūḷajanakajātakaṁ dutiyaṁ.
                           --------
                         3 Puṇṇapātijātakaṁ
       [53] < PTS. J I , 269 >Tatheva puṇṇapātiyo aññāyaṁ vattate kathā
            ākārakena jānāmi nevāyaṁ bhaddakā 2- surāti.
                       Puṇṇapātijātakaṁ tatiyaṁ.
                           --------

  *  *  *  *  *  *
  Footnote:1 Ma. āsīsetheva. 2 Ma. na cāyaṁ bhaddikā.
-------------------------------------------------
[page 018]
                          4 Phalajātakaṁ 1-
       [54] < PTS. J I , 272 >Nāyaṁ rukkho durāruho napi gāmato ārakā
            ākārakena jānāmi nāyaṁ sāduphalo dumoti.
                         Phalajātakaṁ catutthaṁ.
                            -------
                         5 Pañcāvudhajātakaṁ
      [55] < PTS. J I , 275 >Yo alīnena cittena alīnamanaso naro
           bhāveti kusalaṁ dhammaṁ yogakkhemassa pattiyā
           pāpuṇe anupubbena sabbasaṁyojanakkhayanti.
                       Pañcāvudhajātakaṁ pañcamaṁ.
                        6 Kañcanakkhandhajātakaṁ
       [56] < PTS. J I , 278 >Yo pahaṭṭhena cittena pahaṭṭhamanaso naro
            bhāveti kusalaṁ dhammaṁ yogakkhemassa pattiyā
            pāpuṇe anupubbena sabbasaṁyojanakkhayanti.
                       Kañcanakkhandhajātakaṁ chaṭṭhaṁ.
                           ---------
                         7 Vānarindajātakaṁ
       [57] < PTS. J I , 280 >Yassete caturo dhammā vānarinda yathā tava
            saccaṁ dhammo dhiti 2- cāgo diṭṭhaṁ so ativattatīti.
                       Vānarindajātakaṁ sattamaṁ.

  *  *  *  *  *  *
  Footnote:1 Ma. kiṁphalajātakaṁ. 2 Sī. Yu. dhitī.
-------------------------------------------------
[page 019]
                         8 Tayodhammajātakaṁ
       [58] < PTS. J I , 282 >Yassete ca tayo dhammā vānarinda yathā tava
            dakkhiyaṁ sūriyaṁ paññā diṭṭhaṁ so ativattatīti.
                        Tayodhammajātakaṁ aṭṭhamaṁ.
                           ---------
                        9 Bherivādajātakaṁ 1-
       [59] < PTS. J I , 283 >Dhame dhame nātidhame atidhantaṁ hi pāpakaṁ
            dhamantena 2- sataṁ laddhaṁ atidhantena nāsitanti.
                        Bherivādajātakaṁ navamaṁ.
                           ---------
                         10 Saṅkhadhamanajātakaṁ
       [60] < PTS. J I , 284 >Dhame dhame nātidhame atidhantaṁ hi pāpakaṁ
            dhantenādhigatā bhogā te tāto vidhamī dhamanti.
                       Saṅkhadhamanajātakaṁ dasamaṁ.
                        Āsiṁsavaggo chaṭṭho.
                          ----------
                            Tassuddānaṁ
                yathā icchi 3- tathāhu dakā thalā
                sura sāduphalova 4- alīnamano

  *  *  *  *  *  *
  Footnote:1 Ma. bherivādakajātakaṁ. 2 Ma. dhantena hi. 3 Ma. icchiṁ. 4 Ma. sāduphalo ca.
-------------------------------------------------
[page 020]
                Saṁpahaṭṭhamano caturo ca tayo
                sataladdhakabhogamanena dasa.
                          ----------
                           7 Itthīvaggo
                         1 asātamantajātakaṁ
       [61] < PTS. J I , 288 >Āsā 1- lokitthiyo nāma velā tāsaṁ na vijjati
            sārattā ca pagabbhā ca sikhī sabbagghaso yathā
            tā hitvā pabbajissāmi vivekamanubrūhayanti.
                        Asātamantajātakaṁ paṭhamaṁ.
                           ---------
                          2 Aṇḍabhūtajātakaṁ
       [62] < PTS. J I , 293 >Yaṁ brāhmaṇo avādesi vīṇaṁ sammukhaveṭhito 2-
            aṇḍabhūtā bhatā bhariyā tāsu ko jātu vissaseti.
                        Aṇḍabhūtajātakaṁ dutiyaṁ.
                           ---------
                         3 Takkajātakaṁ 3-
       [63] < PTS. J I , 298 >Kodhanā akataññū ca pisuṇā ca vibhedikā 4-
            brahmacariyaṁ cara bhikkhu so sukhaṁ na vihāhisīti 5-.
                         Takkajātakaṁ tatiyaṁ.

  *  *  *  *  *  *
  Footnote:1 Ma. asā. 2 Ma. samukhaveṭhito. 3 Ma. takkapaṇḍitajātakaṁ. 4 Ma. pisuṇā
 mittabhedikā. 5 Ma. vihāhasīti.
-------------------------------------------------
[page 021]
                         4 Durājānajātakaṁ
       [64] < PTS. J I , 300 >Mā su nandi icchati maṁ mā su soci na icchati 1-
            thīnaṁ bhāvo durājāno macchassevodake gatanti.
                        Durājānajātakaṁ catutthaṁ.
                            --------
                          5 Anabhiratijātakaṁ
       [65] < PTS. J I , 302 >Yathā nadī ca pantho ca pānāgāraṁ sabhā papā
            evaṁ lokitthiyo nāma nāsaṁ kujjhanti paṇḍitāti.
                         Anabhiratijātakaṁ pañcamaṁ.
                            --------
                          6 Mudulakkhaṇajātakaṁ
       [66] < PTS. J I , 306 >Ekā icchā pure āsi aladdhā mudulakkhaṇaṁ
            yato laddhā aḷārakkhi 2- icchā icchaṁ vijāyathāti.
                         Mudulakkhaṇajātakaṁ chaṭṭhaṁ.
                            --------
                          7 Ucchaṅgajātakaṁ
       [67] < PTS. J I , 308 >Ucchaṅge deva me putto pathe dhāvantiyā pati
            tañca desaṁ na passāmi yato sodariyamānayeti.
                        Ucchaṅgajātakaṁ sattamaṁ.
                            --------

  *  *  *  *  *  *
  Footnote:1 Ma. na micchati. 2 Ma. aḷārakkhī.
-------------------------------------------------
[page 022]
                         8 Sāketajātakaṁ
       [68] < PTS. J I , 309 >Yasmiṁ mano nivīsati cittañcāpi pasīdati
            adiṭṭhapubbake pose kāmaṁ tasmiṁpi vissaseti.
                        Sāketajātakaṁ aṭṭhamaṁ.
                           ---------
                         9 Visavantajātakaṁ
       [69] < PTS. J I , 311 >Dhiratthu taṁ visaṁ vantaṁ yamahaṁ jīvitakāraṇā
            vantaṁ paccāvamissāmi mataṁ me jīvitā varanti.
                        Visavantajātakaṁ navamaṁ.
                           ---------
                         10 Kuddālajātakaṁ
       [70] < PTS. J I , 313 >Na taṁ jitaṁ sādhu jitaṁ yaṁ jitaṁ avajiyyati
            taṁ kho jitaṁ sādhu jitaṁ yaṁ jitaṁ nāvajiyyatīti.
                        Kuddālajātakaṁ dasamaṁ.
                        Itthīvaggo sattamo.
                           ---------
                            Tassuddānaṁ
                sikhī sabbagghasopica vīṇavaro
                pisuṇā mittabhedikā nandi nadī
                mudulakkhaṇa sodariyā ca mano
                visa sādhujitena bhavanti dasa.
-------------------------------------------------
[page 023]
                          8 Varuṇavaggo
                          1 varuṇajātakaṁ
       [71] < PTS. J I , 319 >Yo pubbe karaṇīyāni pacchā so kātumicchati
            varuṇakaṭṭhaṁ 1- bhañjova sa pacchā anutappatīti.
                        Varuṇajātakaṁ paṭhamaṁ.
                           -------
                       2 Sīlavanāgajātakaṁ 2-
       [72] < PTS. J I , 322 >Akataññussa posassa niccaṁ vivaradassino
            sabbañce paṭhaviṁ dajjā neva naṁ abhirādhayeti.
                        Sīlavanāgajātakaṁ dutiyaṁ
                           -------
                        3 saccaṅkirajātakaṁ
       [73] < PTS. J I , 326 >Saccaṁ kirevamāhaṁsu narā ekacciyā idha
            kaṭṭhaṁ nipphavitaṁ 3- seyyo na tvevekacciyo naroti.
                       Saccaṅkirajātakaṁ tatiyaṁ.
                           -------
                        4 Rukkhadhammajātakaṁ
       [74] < PTS. J I , 329 >Sādhu sambahulā ñātī api rukkhā araññajā

  *  *  *  *  *  *
  Footnote:1 Ma. varuṇakaṭṭha. Sī. Yu. varaṇakaṭṭha. 2 Ma. sīlavahatthijātakaṁ. 3 Ma. niplavitaṁ.
 Sī. Yu. vipalāvitaṁ.
-------------------------------------------------
[page 024]
            Vāto vahati ekaṭṭhaṁ brahantampi vanappatinti.
                       Rukkhadhammajātakaṁ catutthaṁ.
                          ---------
                          5 Macchajātakaṁ
       [75] < PTS. J I , 332 >Abhitthanaya pajjunna nidhiṁ kākassa nāsaya
            kākaṁ sokāya randhehi mañca sokā pamocayāti.
                        Macchajātakaṁ pañcamaṁ.
                           --------
                         6 Asaṅkiyajātakaṁ
       [76] < PTS. J I , 334 >Asaṅkiyomhi gāmamhi araññe natthi me bhayaṁ
            ujumaggaṁ samārūḷho mettāya karuṇāya cāti.
                       Asaṅkiyajātakaṁ chaṭṭhaṁ.
                          --------
                        7 Mahāsupinajātakaṁ
           [77] < PTS. J I , 344 >Usabhā rukkhā gāviyo gavā ca
                asso kaṁso sigālī 1- ca kumbho
                pokkharaṇī ca apākacandanaṁ
                lāvūni sīdanti silā plavanti
                maṇḍūkiyo kaṇhasappe gilanti
                kākaṁ suvaṇṇā parivārayanti

  *  *  *  *  *  *
  Footnote:1 Ma. siṅgālī.
-------------------------------------------------
[page 025]
                Tasā vakā eḷakānaṁ bhayā hi
                vipariyāyo vattati nayidhamatthīti.
                Mahāsupinajātakaṁ sattamaṁ.
                         ----------
                         8 Illīsajātakaṁ
       [78] < PTS. J I , 353 >Ubho khañjā ubho kuṇī ubho visamacakkhukā
            ubhinnaṁ piḷakā jātā nāhaṁ passāmi illisanti.
                        Illīsajātakaṁ aṭṭhamaṁ.
                          ---------
                         9 Kharassarajātakaṁ
           [79] < PTS. J I , 355 >Yato viluttā ca hatā ca gāvo
                daḍḍhāni gehāni jano ca nīto
                athāgamā puttahatāya putto
                kharassaraṁ deṇḍimaṁ 1- vādayantoti.
                        Kharassarajātakaṁ navamaṁ.
                          --------
                        10 Bhīmasenajātakaṁ
           [80] < PTS. J I , 359 >Yante pavikatthitaṁ pure
                atha te pūtisarā sajanti pacchā

  *  *  *  *  *  *
  Footnote:1 Ma. ḍiṇḍimaṁ.
-------------------------------------------------
[page 026]
                Ubhayaṁ na sameti bhīmasena
                yuddhakathā ca idañca te vihaññanti.
                       Bhīmasenajātakaṁ dasamaṁ.
                       Varuṇavaggo aṭṭhamo.
                          ---------
                           Tassuddānaṁ
                varuṇā akataññūvare tu saccavaraṁ
                savanappatinā ca abhitthanaya
                karuṇāya silāpalva illisato
                puna dindima pūtisarena dasa.
                          ---------
                        9 Apāyimhavaggo
                        1 surāpānajātakaṁ
       [81] < PTS. J I , 362 >Apāyimha anaccimha agāyimha rudimha ca
            visaññikaraṇiṁ pitvā diṭṭhā nāhumha vānarāti.
                       Surāpānajātakaṁ paṭhamaṁ.
                         ----------
                       2 Mittavindajātakaṁ 1-
       [82] < PTS. J I , 363 >Atikkamma ramaṇakaṁ sadāmattañca dūbhakaṁ

  *  *  *  *  *  *
  Footnote:1 Ma. mittavindajātakaṁ.
-------------------------------------------------
[page 027]
            Svāsi pāsāṇamāsīno yasmā jīvaṁ na mokkhasīti.
                       Mittavindajātakaṁ dutiyaṁ.
                          ----------
                         3 Kāḷakaṇṇijātakaṁ
           [83] < PTS. J I , 365 >Mitto have sattapadena hoti
                sahāyo pana dvādasakena hoti
                māsaḍḍhamāsena ca ñāti hoti
                tatuttariṁ attasamopi hoti
                sohaṁ kathaṁ attasukhassa hetu
                cirasanthutaṁ 1- kāḷakaṇṇiṁ jaheyyanti.
                        Kāḷakaṇṇijātakaṁ tatiyaṁ.
                           ---------
                       4 Atthassadvārajātakaṁ
           [84] < PTS. J I , 366 >Ārogyamicche paramañca lābhaṁ
                sīlañca buddhānumataṁ sutañca
                dhammānuvattī ca alīnatā ca
                atthassa dvārā pamukhā chaḷeteti.
                Atthassadvārajātakaṁ catutthaṁ.
                          ----------

  *  *  *  *  *  *
  Footnote:1 Yu. cirasatthu naṁ.
-------------------------------------------------
[page 028]
                          5 Kimpakkajātakaṁ
       [85] < PTS. J I , 368 >Āyatiṁ dosaṁ nāññāya yo kāme paṭisevati
            vipākante hanantī 1- naṁ kimpakkamiva bhakkhitanti.
                        Kimpakkajātakaṁ pañcamaṁ.
                          ----------
                         6 Sīlavīmaṁsanajātakaṁ
       [86] < PTS. J I , 371 >Sīlaṁ kireva kalyāṇaṁ sīlaṁ loke anuttaraṁ
            passa ghoraviso nāgo sīlavāti na haññatīti.
                        Sīlavīmaṁsanajātakaṁ chaṭṭhaṁ.
                          ----------
                          7 Maṅgalajātakaṁ
           [87] < PTS. J I , 374 >Yassa maṅgalā samūhatā [2]-
                uppātā 3- supinā ca lakkhaṇā ca
                so maṅgaladosavītivatto
                yugayogādhigato na jātumetīti.
                        Maṅgalajātakaṁ sattamaṁ.
                           ---------
                          8 Sārambhajātakaṁ
     [88] < PTS. J I , 375 >Kalyāṇimeva muñceyya na hi muñceyya pāpikaṁ
          mokkho kalyāṇiyā sādhu mutvā tappati pāpikanti.
                       Sārambhajātakaṁ aṭṭhamaṁ.

  *  *  *  *  *  *
  Footnote:1 Ma. hananti. 2 Ma. se. 3 Yu. uppādā.
-------------------------------------------------
[page 029]
                          9 Kuhakajātakaṁ
       [89] < PTS. J I , 376 >Vācāva kira te āsi saṇhā sakhilabhāṇino
            tiṇamatte asajjittho no ca nikkhasataṁ haranti.
                         Kuhakajātakaṁ navamaṁ.
                            -------
                        10 Akataññūjātakaṁ 1-
       [90] < PTS. J I , 378 >Yo pubbe katakalyāṇo katattho nāvabujjhati
            pacchā kicce samuppanne kattāraṁ nādhigacchatīti.
                        Akataññūjātakaṁ dasamaṁ.
                       Apāyimhavaggo navamo.
                           --------
                            Tassuddānaṁ
                apāyimha ca dubhaka 2- sattapadaṁ
                chaḷadvaya ca āyatinā ca puna
                ahisīlava maṅgali pāpikassā
                sataṁnikkha katatthavarena dasa.
                           --------
                         10 Littavaggo
                          1 littajātakaṁ
                  [91] < PTS. J I , 380 >Littaṁ paramena tejasā

  *  *  *  *  *  *
  Footnote:1 Ma. akataññujātakaṁ. 2 Ma. dūbhaka.
-------------------------------------------------
[page 030]
                Gilamakkhaṁ puriso na bujjhati
                gila re gila pāpadhuttaka
                pacchā te kaṭukaṁ bhavissatīti.
                         Littajātakaṁ paṭhamaṁ.
                           --------
                         2 Mahāsārajātakaṁ
       [92] < PTS. J I , 387 >Ukkaṭṭhe sūramicchanti mantīsu akutūhalaṁ
            piyañca annapānamhi atthe jāte ca paṇḍitanti.
                        Mahāsārajātakaṁ dutiyaṁ.
                           ---------
                        3 Vissāsabhojanajātakaṁ
       [93] < PTS. J I , 389 >Na vissase avissatthe vissatthepi na vissase
            vissāsā bhayamanveti sīhaṁva migamātukāti.
                      Vissāsabhojanajātakaṁ tatiyaṁ.
                           ---------
                          4 Lomahaṁsajātakaṁ
       [94] < PTS. J I , 390 >Sotatto sosīto gato 1- eko bhiṁsanake vane
            naggo na caggimāsīno esanāpasuto munīti.
                       Lomahaṁsajātakaṁ catutthaṁ.

  *  *  *  *  *  *
  Footnote:1 Ma. sotatto sosindo ceva.
-------------------------------------------------
[page 031]
                        5 Mahāsudassanajātakaṁ
       [95] < PTS. J I , 392 >Aniccā vata saṅkhārā uppādavayadhammino
            uppajjitvā nirujjhanti tesaṁ vūpasamo sukhoti.
                    Mahāsudassanajātakaṁ pañcamaṁ 1-.
                          ----------
                         6 Telapattajātakaṁ
           [96] < PTS. J I , 400 >Samatittikaṁ anavasekaṁ
                telapattaṁ yathā parihareyya
                evaṁ sacittamanurakkhe (satiyā 2-)
                patthayāno disaṁ agatapubbanti.
                        Telapattajātakaṁ chaṭṭhaṁ.
                           ---------
                         7 Nāmasiddhijātakaṁ
       [97] < PTS. J I , 403 >Jīvakañca mataṁ disvā dhanapāliñca duggataṁ
            panthakañca vane mūḷhaṁ pāpako punarāgatoti.
                        Nāmasiddhijātakaṁ sattamaṁ.
                           ---------

  *  *  *  *  *  *
  Footnote:1 lomahaṁsajātakañceva mahāsudassanajātakañca Sī. potthake na dissanti. 2 Sī. Ma.
 idaṁ natthi.
-------------------------------------------------
[page 032]
                         8 Kūṭavāṇijajātakaṁ
       [98] < PTS. J I , 405 >Sādhu kho paṇḍito nāma na tveva atipaṇḍito
            atipaṇḍitena puttena manamhi upakuṭṭhitoti 1-.
                        Kūṭavāṇijajātakaṁ aṭṭhamaṁ.
                           ---------
                         9 Parosahassajātakaṁ
           [99] < PTS. J I , 407 >Parosahassampi samāgatānaṁ
                kandeyyu te vassasataṁ apaññā
                ekova seyyo puriso sapañño
                yo bhāsitassa vijānāti atthanti.
                       Parosahassajātakaṁ navamaṁ.
                           ---------
                         10 Asātarūpajātakaṁ
      [100] < PTS. J I , 410 >Asātaṁ sātarūpena piyarūpena appiyaṁ
            dukkhaṁ sukhassa rūpena pamattamativattatīti.
                       Asātarūpajātakaṁ dasamaṁ.
                        Littavaggo dasamo.
                         Majjhimapaṇṇāsako.
                           ---------

  *  *  *  *  *  *
  Footnote:1 Ma. dhanamhi upakūṭito.
-------------------------------------------------
[page 033]
                            Tassuddānaṁ
                gilamakkha kutūhala mātukassā
                muninā ca aniccata pattavaraṁ
                dhanapālivaro atipaṇḍitako
                saparosahassa asāta dasa.
                           ---------
                         11 Parosatavaggo
                          1 parosatajātakaṁ
          [101] < PTS. J I , 410 >Parosataṁ vepi 1- samāgatānaṁ
                jhāyeyyu te vassasataṁ apaññā
                ekova seyyo puriso sapañño
                yo bhāsitassa vijānāti atthanti.
                         Parosatajātakaṁ paṭhamaṁ.
                           ---------
                          2 Paṇṇikajātakaṁ
          [102] < PTS. J I , 412 >Yo dukkhaphuṭṭhāya bhaveyya tāṇaṁ
                so me pitā dubbhi 2- vane karoti
                sā kassa kandāmi vanassa majjhe
                yo tāyitā so sahasā 3- karotīti.
                        Paṇṇikajātakaṁ dutiyaṁ.

  *  *  *  *  *  *
  Footnote:1 Ma. parosatañcepi. 2 Sī. Yu. dūbhi. 3 Ma. sahasaṁ.
-------------------------------------------------
[page 034]
                           3 Verijātakaṁ
      [103] < PTS. J I , 413 >Yattha veriṁ niviṁsati 1- na vase tattha paṇḍito
            ekarattaṁ dvirattaṁ vā dukkhaṁ vasati verisūti.
                         Verijātakaṁ tatiyaṁ.
                           ---------
                        4 Mittavindajātakaṁ 2-
      [104] < PTS. J I , 414 >Catubbhi aṭṭhajjhagamā aṭṭhābhipi ca soḷasa
            soḷasābhi ca battiṁsa atricchaṁ cakkamāsado
            icchāhatassa posassa cakkaṁ bhamati matthaketi.
                        Mittavindajātakaṁ catutthaṁ.
                           ---------
                         5 Dubbalakaṭṭhajātakaṁ
      [105] < PTS. J I , 415 >Bahumpetaṁ vane kaṭṭhaṁ vāto bhañjati dubbalaṁ
            tassa ce bhāyasi nāga kīso nūna bhavissasīti.
                       Dubbalakaṭṭhajātakaṁ pañcamaṁ.
                          ----------
                         6 Udañcanījātakaṁ
      [106] < PTS. J I , 417 >Sukhaṁ vata maṁ jīvantaṁ pacamānā udañcanī
            corī jāyappavādena telaṁ loṇañca yācatīti.
                        Udañcanījātakaṁ chaṭṭhaṁ.

  *  *  *  *  *  *
  Footnote:1 Ma. nivisati. 2 Ma. mittavindakajātakaṁ.
-------------------------------------------------
[page 035]
                         7 Sālittakajātakaṁ
      [107] < PTS. J I , 420 >Sādhu kho sippakannāma api yādisakīdisaṁ
            passa khañjappahārena laddhā gāmā catuddisāti
                        sālittakajātakaṁ sattamaṁ.
                           ---------
                          8 Bāhiyajātakaṁ
      [108] < PTS. J I , 421 >Sikkheyya sikkhitabbāni santi tacchandino 1- janā
            bāhiyāpi 2- suhannena rājānaṁ abhirādhayīti.
                         Bāhiyajātakaṁ aṭṭhamaṁ.
                           ---------
                         9 Kuṇḍakapūvajātakaṁ
      [109] < PTS. J I , 423 >Yathanno puriso hoti tathannā tassa devatā
            āharetaṁ kuṇḍapūvaṁ 3- mā me bhāgaṁ vināsayāti.
                        Kuṇḍapūvajātakaṁ navamaṁ.
                           --------
                        10 Sabbasaṁhārakapañho
      [110] < PTS. J I , 426 >Sabbasaṁhārako natthi suddhaṁ kaṅgu pavāyati
            alikaṁ bhāsatiyaṁ 4- dhuttī saccamāhu mahallikāti.
                      Sabbasaṁhārakapañho dasamo.
                      Parosatavaggo ekādasamo.

  *  *  *  *  *  *
  Footnote:1 Sī. Yu. bacchandino. 2 Ma. ... hi. 3 Sī. Yu. kaṇaṁ pūvaṁ. 4 Ma. bhāyatiyaṁ.
-------------------------------------------------
[page 036]
                         Tassuddānaṁ
                saparosatatāyitaverī puna
                bhamacakkathanāgasirivhayano
                sukhakañca vata sippakabāhiyā
                kuṇḍapūvamahallikakā ca dasa.
                           --------
                         12 Haṁsivaggo 1-
                          1 gadrabhapañho
          [111] Haṁsi 2- tuvaṁ evaṁ maññasi seyyo
                puttena pitāti rāja seṭṭha
                handassatarassa te ayaṁ
                assatarassa hi gadrabho pitāti.
                        Gadrabhapañho paṭhamo.
                           --------
                         2 Amarādevīpañho
          [112] Yena sattuvilaṅgā ca
                daguṇapalāso ca pupphito
                yenādāmi 3- tena vadāmi
                yena nādāmi 4- na tena vadāmi

  *  *  *  *  *  *
  Footnote:1 Ma. haṁcivaggo. 2 Ma. haṁci. evamuparipi. 3 Ma. yena dadāmi.
 4 Ma. yena na dadāmi.
-------------------------------------------------
[page 037]
                Esa maggo yavamajjhakassa
                etaṁ channapathaṁ vijānāhīti.
                Amarādevīpañho dutiyo.
                          ----------
                         3 Sigālajātakaṁ 1-
      [113] Saddahāsi sigālassa surāpitassa brāhmaṇa
            sippikānaṁ sataṁ natthi kuto kaṁsasatā duveti.
                        Sigālajātakaṁ tatiyaṁ.
                           --------
                         4 Mitacintijātakaṁ
      [114] < PTS. J I , 428 >Bahucintī appacintī ca 2- ubho jāle abajjhare
            mitacintī amocesi ubho tattha samāgatāti.
                       Mitacintijātakaṁ catutthaṁ.
                          ----------
                        5 Anusāsikajātakaṁ 3-
      [115] < PTS. J I , 429 >Yāyaññamanusāsati sayaṁ loluppacārinī
            sāyaṁ vipakkhikā seti hatā cakkena sālikāti.
                       Anusāsikajātakaṁ pañcamaṁ.
                          ----------

  *  *  *  *  *  *
  Footnote:1 ma sabbattha siṅgāla .... 2 Ma. casaddo natthi. 3 Ma. lolasālikajātakaṁ.
-------------------------------------------------
[page 038]
                         6 Dubbacajātakaṁ
      [116] < PTS. J I , 431 >Atikaramakarācariya mayhampetaṁ na ruccati
            catutthe liṅghayitvāna 1- pañcamāyasi āvutoti.
                         Dubbacajātakaṁ chaṭṭhaṁ.
                           ---------
                          7 Tittirajātakaṁ
      [117] < PTS. J I , 432 >Accuggatā atibalatā 2- ativelaṁ pabhāsitā
            vācā hanati dummedhaṁ tittiraṁvātivassitanti.
                         Tittirajātakaṁ sattamaṁ.
                           ---------
                          8 Vaṭṭakajātakaṁ
      [118] < PTS. J I , 435 >Nācintayanto puriso visesamadhigacchati
            cintitassa phalaṁ passa muttosmi vadhabandhanāti.
                         Vaṭṭakajātakaṁ aṭṭhamaṁ.
                           --------
                         9 Akālarāvijātakaṁ
      [119] < PTS. J I , 436 >Amātāpitusaṁvaḍḍho anācariyakule 3- vasaṁ
            nāyaṁ kālamakālaṁ vā abhijānāti kukkuṭoti.
                       Akālarāvijātakaṁ navamaṁ.

  *  *  *  *  *  *
  Footnote:1 Ma. laṅghayitvāna. 2 Ma. accuggatātilapatā. 3 Ma. anācerakule vasaṁ.
-------------------------------------------------
[page 039]
                        10 Bandhanamokkhajātakaṁ
      [120] < PTS. J I , 440 >Abaddhā tattha bajjhanti yattha bālā pabhāsare
            baddhāpi tattha muccanti yattha dhīrā pabhāsareti.
                      Bandhanamokkhajātakaṁ dasamaṁ.
                       Haṁsivaggo dvādasamo.
                           ---------
                            Tassuddānaṁ
                atha gadrabha sattuva kaṁsasataṁ
                bahucinti sāsikāyātikara
                ativela visesa manācariyova
                dhīrā pabhāsaratena dasa.
                           --------
                         13 Kusanāḷivaggo
                          1 kusanāḷijātakaṁ
          [121] < PTS. J I , 443 >Kare sarikkho athavāpi seṭṭho
                nihīnako vāpi kareyya eko
                kareyyumete 1- byasane uttamatthaṁ
                yathā ahaṁ kusanāḷi rucāyanti.
                        Kusanāḷijātakaṁ paṭhamaṁ.
                           --------

  *  *  *  *  *  *
  Footnote:1 Sī. Yu. kareyyuṁ te.
-------------------------------------------------
[page 040]
                          2 Dummedhajātakaṁ
      [122] < PTS. J I , 445 >Yasaṁ laddhāna dummedho anatthaṁ carati attano
            attano ca paresañca hiṁsāya paṭipajjatīti.
                        Dummedhajātakaṁ dutiyaṁ.
                           --------
                          3 Naṅgalīsajātakaṁ
      [123] < PTS. J I , 449 >Asabbatthagāmiṁ vācaṁ bālo sabbattha bhāsati
              nāyaṁ dadhiṁ vedi na naṅgalīsaṁ
              dadhippayaṁ 1- maññati naṅgalīsanti.
                        Naṅgalīsajātakaṁ tatiyaṁ.
                           --------
                           4 Ambajātakaṁ
      [124] < PTS. J I , 450 >Vāyametheva puriso na nibbindeyya paṇḍito
            vāyāmassa phalaṁ passa bhuttā ambā anītihanti.
                         Ambajātakaṁ catutthaṁ.
                           ---------
                          5 Kaṭāhakajātakaṁ
      [125] < PTS. J I , 454 >Bahumpi so vikattheyya aññaṁ janapadaṁ gato
            anvāgantvāna dūseyya bhuñja bhoge kaṭāhakāti.
                        Kaṭāhakajātakaṁ pañcamaṁ.

  *  *  *  *  *  *
  Footnote:1 Sī. Yu. dadimpayaṁ.
-------------------------------------------------
[page 041]
                         6 Asilakkhaṇajātakaṁ
      [126] < PTS. J I , 458 >Tathevekassa 1- kalyāṇaṁ tathevekassa 1- pāpakaṁ
            tasmā sabbaṁ na kalyāṇaṁ sabbaṁ vāpi na pāpakanti.
                        Asilakkhaṇajātakaṁ chaṭṭhaṁ.
                           ---------
                          7 Kalaṇḍukajātakaṁ
      [127] < PTS. J I , 459 >Te desā tāni vatthūni ahañca vanagocaro
            anuvicca kho taṁ gaṇheyyuṁ piva khīraṁ kalaṇḍukāti.
                        Kalaṇḍukajātakaṁ sattamaṁ.
                           ---------
                         8 Mūsikajātakaṁ 2-
      [128] < PTS. J I , 461 >Yo ve dhammaddhajaṁ katvā niguyho pāpamācare
            vissāsayitvā bhūtāni biḷārannāma taṁ vatanti.
                         Mūsikajātakaṁ aṭṭhamaṁ.
                           --------
                         9 Aggikajātakaṁ 3-
      [129] < PTS. J I , 462 >Nāyaṁ sikhā puññahetu ghāsahetu ayaṁ sikhā
            naṅguṭṭhagaṇanaṁ yāti alante hotu aggikāti.
                         Aggikajātakaṁ navamaṁ.

  *  *  *  *  *  *
  Footnote:1 Ma. tadevekassa. 2 Sī. biḷārajātakaṁ. Ma. biḷāravatajātakaṁ.
 3 Ma. aggikabhāradvājajātakaṁ.
-------------------------------------------------
[page 042]
                          10 Kosiyajātakaṁ
      [130] < PTS. J I , 464 >Yathā vācā ca bhuñjassu yathā bhuttañca byāhara
            ubhayante na sameti vācā bhuttañca kosiyeti.
                        Kosiyajātakaṁ dasamaṁ.
                     Kusanāḷivaggo 1- terasamo.
                           ---------
                            Tassuddānaṁ
                kusanāḷisirivhayano ca yasaṁ
                dadhimambakaṭāhakapañcamako
                atha pāpasakhirabiḷāravataṁ
                sikhikosiyasavhayanena dasa.
                           ---------
                        14 Asampadānavaggo
                         1 asampadānajātakaṁ
          [131] < PTS. J I , 467 >Asampadānenitarītarassa
                bālassa mittāni kalī bhavanti
                tasmā harāmi bhusamaḍḍhamānaṁ
                mā me mitti bhijjittha 2- sassatāyanti.
                        Asampadānajātakaṁ paṭhamaṁ.

  *  *  *  *  *  *
  Footnote:1 Ma. sarikkhavaggo. 2 Ma. jīyittha.
-------------------------------------------------
[page 043]
                        2 Pañcabhīrukajātakaṁ 1-
          [132] < PTS. J I , 470 >Kusalūpadese dhitiyā daḷhāya ca
                avatthitattā 2- bhayabhīrutāya ca
                na rakkhasīnaṁ vasamāgamimha se
                sa sotthibhāvo mahatā bhayena meti.
                        Pañcabhīrukajātakaṁ dutiyaṁ.
                           --------
                          3 Ghatāsanajātakaṁ
          [133] < PTS. J I , 472 >Khemaṁ yahiṁ tattha arī udīrito
                dakassa majjhe jalate ghatāsano
                na ajja vāso mahiyā mahīruhe
                disā bhajavho saraṇajja no bhayanti.
                         Ghatāsanajātakaṁ tatiyaṁ.
                           --------
                         4 Jhānasodhanajātakaṁ
          [134] < PTS. J I , 473 >Ye saññino tepi duggatā
                yepi asaññino tepi duggatā
                etaṁ ubhayaṁ vivajjaya

  *  *  *  *  *  *
  Footnote:1 Ma. bhīrukajātakaṁ. Sī. Yu. pañcagaruka .... 2 Ma. anivattitattā.
-------------------------------------------------
[page 044]
                Taṁ samāpattisukhaṁ anaṅgaṇanti.
                        Jhānasodhanajātakaṁ catutthaṁ.
                           ---------
                          5 Candābhajātakaṁ
      [135] < PTS. J I , 474 >Candābhaṁ suriyābhañca yodha paññāya gādhati
            avitakkena jhānena hoti ābhassarūpagoti.
                        Candābhajātakaṁ pañcamaṁ.
                           ---------
                         6 Suvaṇṇahaṁsajātakaṁ
      [136] < PTS. J I , 476 >Yaṁ laddhaṁ tena tuṭṭhabbaṁ atilobho hi pāpako
            haṁsarājaṁ gahetvāna suvaṇṇā parihāyatīti.
                         Suvaṇṇahaṁsajātakaṁ chaṭṭhaṁ.
                           ---------
                           7 Babbujātakaṁ
      [137] < PTS. J I , 480 >Yattheko labhate babbu dutiyo tattha jāyati
            tatiyo ca catuttho ca idante babbukā bilanti.
                         Babbujātakaṁ sattamaṁ.
                           --------
                          8 Godhajātakaṁ
      [138] < PTS. J I , 481 >Kinte jaṭāhi dummedha kinte ajinasāṭiyā
-------------------------------------------------
[page 045]
            Abbhantarante gahanaṁ bāhiraṁ parimajjasīti.
                        Godhajātakaṁ aṭṭhamaṁ.
                           --------
                        9 Ubhatobhaṭṭhajātakaṁ
      [139] < PTS. J I , 483 >Akkhī bhinnā paṭo naṭṭho sakhīgehe ca bhaṇḍanaṁ
            ubhato paduṭṭhakammantā udakamhi thalamhi cāti.
                       Ubhatobhaṭṭhajātakaṁ navamaṁ.
                           ---------
                          10 Kākajātakaṁ
      [140] < PTS. J I , 486 >Niccaṁ ubbiggahadayā sabbalokavihesakā
            tasmā nesaṁ vasā natthi kākānamhāka ñātinanti.
                         Kākajātakaṁ dasamaṁ.
                      Asampadānavaggo cuddasamo.
                           ---------
                            Tassuddānaṁ
                itarītara rakkhasi khemiyo ca
                parosatapañhena ābhassaro puna
                atha haṁsavaruttama babbu jaṭaṁ
                paṭanaṭṭhaka kākavarena dasa.
                           ---------
-------------------------------------------------
[page 046]
                        15 Kakaṇṭakavaggo
                          1 godhajātakaṁ
      [141] < PTS. J I , 488 >Na pāpajanasaṁsevī accantasukhamedhati
            godhākulaṁ kakaṇṭāva kaliṁ pāpeti attananti.
                        Godhajātakaṁ paṭhamaṁ.
                         ----------
                         2 Sigālajātakaṁ
      [142] < PTS. J I , 490 >Etaṁ hi te durājānaṁ yaṁ sesi matasāyitaṁ
            yassa te kaḍḍhamānassa hatthā daṇḍo na muccatīti.
                        Sigālajātakaṁ dutiyaṁ
                          --------
                         3 virocanajātakaṁ
      [143] < PTS. J I , 493 >Lasī ca te nipphalitā matthako ca padālito 1-
            sabbā te phāsukā bhaggā ajja kho tvaṁ virocasīti.
                        Virocanajātakaṁ tatiyaṁ.
                          ---------
                         4 Naṅguṭṭhajātakaṁ
          [144] < PTS. J I , 494 >Bahumpetaṁ asabbhi jātaveda
                yantaṁ vāladhinābhipūjayāma

  *  *  *  *  *  *
  Footnote:1 Sī. Yu. vidālito.
-------------------------------------------------
[page 047]
                Maṁsārahassa natthajja maṁsaṁ
                naṅguṭṭhampi bhavaṁ paṭiggahātūti.
                        Naṅguṭṭhajātakaṁ catutthaṁ.
                           --------
                          5 Rādhajātakaṁ
      [145] < PTS. J I , 496 >Na tvaṁ rādha vijānāsi aḍḍharatte anāgate
            abyāyataṁ 1- vilapasi viratte 2- kosiyāyaneti
                        rādhajātakaṁ pañcamaṁ.
                           --------
                         6 Kākajātakaṁ 3-
      [146] < PTS. J I , 498 >Api nu hanukā santā mukhañca parisussati.
            Oramāma na pārema pūrateva mahodadhīti.
                         Kākajātakaṁ chaṭṭhaṁ.
                           ---------
                         7 Puppharattajātakaṁ
      [147] < PTS. J I , 500 >Nayidaṁ dukkhaṁ aduṁ dukkhaṁ yaṁ maṁ tudati vāyaso
            yaṁ sāmā puppharattena kattikaṁ nānubhossatīti.
                        Puppharattajātakaṁ sattamaṁ.
                           ---------

  *  *  *  *  *  *
  Footnote:1 Ma. abyayataṁ. 2 Ma. virattā. 3 Ma. samuddakākajātakaṁ.
-------------------------------------------------
[page 048]
                          8 Sigālajātakaṁ
      [148] < PTS. J I , 503 >Nāhaṁ punaṁ na ca punaṁ na cāpi apunappunaṁ
            hatthibondiṁ pavekkhāmi tathā hi bhayatajjitoti.
                        Sigālajātakaṁ aṭṭhamaṁ.
                           ---------
                         9 Ekapaṇṇajātakaṁ
      [149] < PTS. J I , 507 >Ekapaṇṇo ayaṁ rukkho na bhūmyā caturaṅgulo
            phalena visakappena mahāyaṁ kiṁ bhavissatīti.
                        Ekapaṇṇajātakaṁ navamaṁ.
                          ----------
                          10 Sañjīvajātakaṁ
      [150] < PTS. J I , 511 >Asantaṁ yo paggaṇhāti asantaṁ cūpasevati
            tameva ghāsaṁ kurute byaggho sañjīviko yathāti.
                        Sañjīvajātakaṁ dasamaṁ.
                     Kakaṇṭakavaggo 1- paṇṇarasamo.
                           ----------
                            Tassuddānaṁ
                sukhamedhati daṇḍavaro ca puna
                lasi vāladhi pañcamarādhavaro

  *  *  *  *  *  *
  Footnote:1 Ma. pāpasevanavaggo.
-------------------------------------------------
[page 049]
                Samahodadhi kattika bondi puna
                caturaṅgula byagghavarena dasa.
                        ---------
                 Tatra vagguddānaṁ bhavati 1-.
                           [2]-
                 Apaṇṇakaṁ sīlavagga kuruṅga
                 kulāvakaṁ atthakāmena pañcamaṁ
                 āsiṁso itthī varuṇaṁ apāyi
                 littavaggena te dasa
                 parosataṁ haṁsi sarikkhaṁ 3- asampadaṁ
              pāpasevivaggo 4- ekanipātamhilaṅkataṁ.
                     Ekanipātaṁ niṭṭhitaṁ.
                        --------

  *  *  *  *  *  *
  Footnote:1 Ma. ime pāṭhā natthi. 2 Ma. athavā vagguddānaṁ. 3 Ma. haṁci kusanāḷī.
 4 Ma. kakaṇṭakavaggo.
-------------------------------------------------
[page 050]
                         Dukanipātajātakaṁ
                          1 daḷhavaggo
                        1 rājovādajātakaṁ
      [151] Daḷhaṁ daḷhassa khipati balliko mudunā muduṁ
            sādhumpi sādhunā jeti asādhumpi asādhunā
            etādiso ayaṁ rājā maggā uyyāhi sārathi.
      [152] Akkodhena jine kodhaṁ asādhuṁ sādhunā jine
            jine kadariyaṁ dānena saccenālikavādinaṁ
            etādiso ayaṁ rājā maggā uyyāhi sārathīti.
                       Rājovādajātakaṁ paṭhamaṁ.
                          ---------
                         2 Sigālajātakaṁ
      [153] Asamekkhitakammantaṁ turitābhinipātinaṁ
            tāni 1- kammāni tappenti uṇhaṁ vajjhohitaṁ mukhe.
      [154] Sīho ca sīhanādena daddaraṁ abhinādayi
            sutvā sīhassa nigghosaṁ sigālo daddare vasaṁ
            bhīto santāsamāpādi hadayañcassa apphalīti.
                        Sigālajātakaṁ dutiyaṁ.

  *  *  *  *  *  *
  Footnote:1 Sī. Ma. sāni.
-------------------------------------------------
[page 051]
                          3 Sūkarajātakaṁ
      [155] < PTS. J II , 10 >Catuppado ahaṁ samma tvampi samma catuppado
            ehi samma 1- nivattassu kinnu bhīto palāyasi.
      [156] < PTS. J II , 11 >Asuci pūtilomosi duggandho vāsi sūkara
            sace yujjhitukāmosi jayaṁ samma dadāmi teti.
                        Sūkarajātakaṁ tatiyaṁ.
                          --------
                         4 Uragajātakaṁ
          [157] < PTS. J II , 14 >Idhūragānaṁ pavaro paviṭṭho
                selassa vaṇṇena pamokkhamicchaṁ
                brahmañca vaṇṇaṁ apacāyamāno
                bubhukkhito no visahāmi 2- bhottuṁ.
          [158] < PTS. J II , 14 >So brahmagutto cirameva jīva
                dibyā ca te pātubhavantu bhakkhā
                so brahmavaṇṇaṁ apacāyamāno
                bubhukkhito no vitarāsi bhottunti.
                        Uragajātakaṁ catutthaṁ.
                          --------

  *  *  *  *  *  *
  Footnote:1 Sī. Yu. sīha. 2 Ma. vitarāmi.
-------------------------------------------------
[page 052]
                          5 Bhaggajātakaṁ
      [159] < PTS. J II , 16 >Jīva vassasataṁ bhagga 1- aparāni ca vīsati 2-
            mā maṁ pisācā khādantu jīva tvaṁ saradosataṁ.
      [160] < PTS. J II , 16 >Tvampi vassasataṁ jīva aparāni ca vīsati 2-
            visaṁ pisācā khādantu jīva tvaṁ saradosatanti.
                        Bhaggajātakaṁ pañcamaṁ.
                           --------
                        6 Alīnacittajātakaṁ
      [161] < PTS. J II , 22 >Alīnacittaṁ nissāya pahaṭṭhā mahatī camū
            kosalaṁ senāsantuṭṭhaṁ jīvaggāhaṁ agāhayi.
      [162] < PTS. J II , 22 >Evaṁ nissayasampanno bhikkhu āraddhavīriyo
            bhāvayaṁ kusalaṁ dhammaṁ yogakkhemassa pattiyā
            pāpuṇe anupubbena sabbasaṁyojanakkhayanti.
                       Alīnacittajātakaṁ chaṭṭhaṁ.
                          ---------
                          7 Guṇajātakaṁ
      [163] < PTS. J II , 28 >Yenakāmaṁ paṇāmeti dhammo balavataṁ migi 3-
            unnadanti vijānāhi jātaṁ saraṇato bhayaṁ.
      [164] < PTS. J II , 29 >Api cepi dubbalo mitto mittadhammesu tiṭṭhati
            so ñātako ca bandhu ca so mitto so ca me sakhā

  *  *  *  *  *  *
  Footnote:1 Sī. Yu. gagga. 2 Ma. vīsatiṁ. 3 Ma. migī.
-------------------------------------------------
[page 053]
            Dāṭhini mātimaññivho 1- sigālo mama pāṇadoti.
                         Guṇajātakaṁ sattamaṁ.
                           ---------
                           8 Suhanujātakaṁ
      [165] < PTS. J II , 31 >Nayidaṁ visamasīlena soṇena suhanussaha 2-
            suhanupi 3- tādisoyeva yo soṇassa sa gocaro.
      [166] < PTS. J II , 32 >Pakkhandinā pagabbhena niccaṁ sandānakhādinā
            sameti pāpaṁ pāpena sameti asatāsatanti 4-.
                        Suhanujātakaṁ aṭṭhamaṁ.
                           --------
                          9 Morajātakaṁ
          [167] < PTS. J II , 33 >Udetayañcakkhumā ekarājā
                harissavaṇṇo paṭhavippabhāso
                taṁ taṁ namassāmi harissavaṇṇaṁ paṭhavippabhāsaṁ
                tayajja guttā viharemu divasaṁ
                ye brāhmaṇā vedagu sabbadhamme
                te me namo te ca maṁ pālayantu
                namatthu buddhānaṁ namatthu bodhiyā
                namo vimuttānaṁ namo vimuttiyā
                imaṁ so parittaṁ katvā moro carati esanā.

  *  *  *  *  *  *
  Footnote:1 Ma. mātimaññiṭṭho. 2 Ma. suhanūsaha. 3 Ma. suhanūpi. 4 Ma. asatā asanti.
-------------------------------------------------
[page 054]
          [168] Apetayañcakkhumā ekarājā
                harissavaṇṇo paṭhavippabhāso
                taṁ taṁ namassāmi harissavaṇṇaṁ paṭhavippabhāsaṁ
                tayajja guttā viharemu rattiṁ
                ye brāhmaṇā vedagu sabbadhamme
                te me namo te ca maṁ pālayantu
                namatthu buddhānaṁ namatthu bodhiyā
                namo vimuttānaṁ namo vimuttiyā
                imaṁ so parittaṁ katvā moro vāsamakappayīti.
                          Morajātakaṁ navamaṁ.
                           ---------
                          10 Vinīlakajātakaṁ
      [169] < PTS. J II , 40 >Evameva nūna rājānaṁ vedehaṁ mithilaggahaṁ
            assā vahanti ājaññā yathā haṁsā vinīlakaṁ.
      [170] < PTS. J II , 40 >Vinīla duggaṁ bhajati abhūmiṁ tāta sevasi
            gāmantakāni sevassu etaṁ mātālayaṁ tuvanti 1-.
                        Vinīlakajātakaṁ dasamaṁ.
                        Daḷhavaggo paṭhamo.
                           --------

  *  *  *  *  *  *
  Footnote:1 Ma. tavāti.
-------------------------------------------------
[page 055]
                           Tassuddānaṁ
                varaballika daddara sūkarako
                uraguttama pañcamabhaggavaro
                mahatīcamuyāva sigālavaro
                suhanuttama mora vinīlaṁ dasa.
                          --------
                          2 Santhavavaggo
                      1 indasamānagottajātakaṁ
          [171] < PTS. J II , 42 >Na santhavaṁ kāpurisena kayirā
                ariyonariyena pajānamatthaṁ
                cirānuvuṭṭhopi karoti pāpaṁ
                gajo yathā indasamānagottaṁ.
          [172] < PTS. J II , 42 >Yadeva 1- jaññā sadiso mamanti
                sīlena paññāya sutena cāpi
                teneva mettiṁ kayirātha saddhiṁ
                sukho have 2- sappurisena saṅgamoti.
                Indasamānagottajātakaṁ paṭhamaṁ.
                          ---------

  *  *  *  *  *  *
  Footnote:1 Ma. yaṁ tveva. 2 Sī. Ma. sukhāvaho.
-------------------------------------------------
[page 056]
                         2 Santhavajātakaṁ
          [173] < PTS. J II , 44 >Na santhavasmā paramatthi pāpiyo
                yo santhavo kāpurisena hoti
                santappito sappinā pāyāsena
                kicchā kataṁ paṇṇakuṭiṁ adaḍḍhahi 1-.
          [174] < PTS. J II , 44 >Na santhavasmā paramatthi seyyo
                yo santhavo sappurisena hoti
                sīhassa bayagghassa ca dīpino ca
                sāmā mukhaṁ lehati santhavenāti.
                        Santhavajātakaṁ dutiyaṁ.
                          --------
                          3 Susīmajātakaṁ
          [175] < PTS. J II , 48 >Kāḷā migā setadantā tavīme
                parosataṁ hemajālābhichannā
                te te dadāmīti susīma brūsi
                anussaraṁ pettipitāmahānaṁ.
          [176] < PTS. J II , 49 >Kāḷā migā setadantā mamīme
                parosataṁ hemajālābhichannā
                te te dadāmīti vadāmi māṇava

  *  *  *  *  *  *
  Footnote:1 Ma. adayhi. Yu. adaṭṭhahi.
-------------------------------------------------
[page 057]
                     Anussaraṁ pettipitāmahānanti.
                         Susīmajātakaṁ tatiyaṁ.
                           ---------
                           4 Gijjhajātakaṁ
      [177] < PTS. J II , 51 >Yannu gijjho yojanasataṁ kuṇapāni avekkhati
            kasmā jālañca pāsañca āsajjāpi na bujjhasi.
      [178] < PTS. J II , 52 >Yadā parābhavo hoti poso jīvitasaṅkhaye
            atha jālañca pāsañca āsajjāpi na bujjhatīti.
                         Gijjhajātakaṁ catutthaṁ.
                            -------
                           5 Nakulajātakaṁ
      [179] < PTS. J II , 53 >Sandhiṁ katvā amittena aṇḍajena jalābuja
            vivariya dāṭhaṁ sayasi 1- kuto te bhayamāgataṁ.
      [180] < PTS. J II , 53 >Saṅketheva amittasmiṁ mittasmimpi na vissase
            abhayā bhayamuppannaṁ api mūlāni kantatīti.
                         Nakulajātakaṁ pañcamaṁ.
                            -------
                         6 Upasāḷhakajātakaṁ
      [181] < PTS. J II , 56 >Upasāḷhakanāmānaṁ 2- sahassāni catuddasa
            asmiṁ padese daḍḍhāni natthi loke anāmataṁ.

  *  *  *  *  *  *
  Footnote:1 Ma. sesi. 2 Ma. upaḷāḷhakanāmāni.
-------------------------------------------------
[page 058]
      [182] < PTS. J II , 56 >Yamhi saccañca dhammo ca ahiṁsā saññamo damo
            etadariyā sevanti etaṁ loke anāmatanti.
                        Upasāḷhakajātakaṁ chaṭṭhaṁ.
                           ---------
                          7 Samiddhijātakaṁ
      [183] < PTS. J II , 57 >Abhutvā bhikkhasi bhikkhu na hi bhutvāna bhikkhasi
            bhutvāna bhikkhu bhikkhassu mā taṁ kālo upaccagā.
      [184] < PTS. J II , 58 >Kālaṁ vohaṁ na jānāmi channo kālo na dissati
            tasmā abhutvā bhikkhāmi mā maṁ kālo upaccagāti.
                         Samiddhijātakaṁ sattamaṁ.
                            --------
                          8 Sakuṇagghijātakaṁ
      [185] < PTS. J II , 60 >Seno balasā patamāno lāpaṁ gocaraṭṭhāyinaṁ
            sahasā ajjhapattova maraṇaṁ tenupāgami.
      [186] < PTS. J II , 60 >Sohaṁ nayena sampanno pettike gocare rato
            apetasattu modāmi sampassaṁ atthamattanoti.
                        Sakuṇagghijātakaṁ aṭṭhamaṁ.
                           ---------
                           9 Arakajātakaṁ
      [187] < PTS. J II , 61 >Yo ve mettena cittena sabbalokānukampati
-------------------------------------------------
[page 059]
            Uddhaṁ adho ca tiriyañca appamāṇena sabbaso.
      [188] < PTS. J II , 61 >Appamāṇaṁ hitaṁ cittaṁ paripuṇṇaṁ subhāvitaṁ
            yaṁ pamāṇaṁ kataṁ 1- kammaṁ na taṁ tatrāvasissatīti.
                         Arakajātakaṁ navamaṁ.
                           --------
                         10 Kakaṇṭakajātakaṁ
      [189] Nāyaṁ pure unnamati 2- toraṇagge kakaṇṭako
            mahosadha vijānāhi kena thaddho kakaṇṭako.
      [190] Aladdhapubbaṁ laddhāna aḍḍhamāsaṁ kakaṇṭako
            atimaññati rājānaṁ vedehaṁ mithilaggahanti.
                       Kakaṇṭakajātakaṁ dasamaṁ.
                       Santhavavaggo dutiyo.
                          ---------
                           Tassuddānaṁ
                atha indasamāna sapaṇṇakuṭi
                susimuttama gijjha jalābujako
                upasāḷhaka bhikkhu salāpavaro
                atha mettavaro dasa puṇṇamāti.
                          ---------

  *  *  *  *  *  *
  Footnote:1 Ma. pamāṇakataṁ. 2 Ma. uṇṇamati.
-------------------------------------------------
[page 060]
                      3 Kalyāṇadhammavaggo 1-
                       1 kalyāṇadhammajātakaṁ
          [191] < PTS. J II , 65 >Kalyāṇadhammoti yadā janinda
                loke samaññaṁ anupāpuṇāti
                tasmā na hiyyetha naro sapañño
                hiriyāpi santo dhuramādiyanti.
          [192] < PTS. J II , 65 >Sāyaṁ samaññā idha majja pattā
                kalyāṇadhammoti janinda loke
                tāhaṁ samekkhaṁ idha pabbajissaṁ
                na hi matthi chando idha kāmabhogeti.
                Kalyāṇadhammajātakaṁ paṭhamaṁ.
                         ----------
                         2 Daddarajātakaṁ
      [193] < PTS. J II , 67 >Ko nu saddena mahatā abhinādeti daddaraṁ
            taṁ 2- sīhā nappaṭinadanti ko nāmeso migābhibhū 3-.
      [194] < PTS. J II , 67 >Adhamo migajātānaṁ sigālo tāta vassati
            jātimassa jigucchantā tuṇhī sīhā samacchareti.
                        Daddarajātakaṁ dutiyaṁ.
                          ---------

  *  *  *  *  *  *
  Footnote:1 Ma. kalyāṇavaggo. 2 Sī. Yu. kiṁ. 3 Sī. Ma. migādhibhū.
-------------------------------------------------
[page 061]
                          3 Makkaṭajātakaṁ
      [195] < PTS. J II , 69 >Tāta māṇavako eso tālamūlaṁ apassito
            agārakañcidaṁ atthi handa demassagārakaṁ.
      [196] < PTS. J II , 69 >Mā kho taṁ tāta pakkosi dūseyya no agārakaṁ
            netādisaṁ mukhaṁ hoti brāhmaṇassa susīlinoti.
                         Makkaṭajātakaṁ tatiyaṁ.
                           ---------
                        4 Dubbhiyamakkaṭajātakaṁ
          [197] < PTS. J II , 71 >Adamha te vāri bahuttarūpaṁ 1-
                ghammābhitattassa pipāsitassa
                sodāni pitvāna kikiṁ 2- karosi
                na saṅgamo pāpajanena seyyo.
      [198] < PTS. J II , 71 >Ko te suto vā diṭṭho vā sīlavā nāma makkaṭo
            idāni kho taṁ ohaccaṁ 3- esā asmākadhammatāti.
                       Dubbhiyamakkaṭajātakaṁ catutthaṁ.
                           ----------
                       5 Ādiccupaṭṭhānajātakaṁ
      [199] < PTS. J II , 73 >Sabbesu kira bhūtesu santi sīlasamāhitā
            passa sākhamigaṁ jammaṁ ādiccamupatiṭṭhati.
      [200] < PTS. J II , 73 >Nāssa sīlaṁ vijānātha anaññāya pasaṁsatha

  *  *  *  *  *  *
  Footnote:1 Ma. pahūtarūpaṁ. 2 Ma. kidhiṁ. 3 Ma. ohacchaṁ.
-------------------------------------------------
[page 062]
            Aggihutañca ūhanaṁ 1- dve ca bhinnā kamaṇḍalūti.
                      Ādiccupaṭṭhānajātakaṁ pañcamaṁ.
                           ---------
                         6 Kaḷāyamuṭṭhijātakaṁ
          [201] < PTS. J II , 75 >Bālo vatāyaṁ dumasākhagocaro
                paññā janinda nayimassa vijjati
                kaḷāyamuṭṭhiṁ avakiriya kevalaṁ
                ekaṁ kaḷāyaṁ patitaṁ gavesati.
      [202] < PTS. J II , 75 >Evameva mayaṁ rāja ye caññe atilobhino
            appena bahuṁ jeyyāma 2- kaḷāyeneva vānaroti.
                        Kaḷāyamuṭṭhijātakaṁ chaṭṭhaṁ.
                           --------
                          7 Tindukajātakaṁ
      [203] < PTS. J II , 77 >Dhanuhatthakalāpehi nettiṁsavaradhāribhi
            samantā parikiṇṇamhā kathaṁ mokkho bhavissati.
      [204] < PTS. J II , 78 >Appeva bahukiccānaṁ attho jāyetha koci naṁ
            atthi rukkhassa acchinnaṁ khajja taññeva 3- tindukanti.
                         Tindukajātakaṁ sattamaṁ.
                           ---------

  *  *  *  *  *  *
  Footnote:1 Ma. uhannaṁ. Yu. ūhanti. 2 Ma. jiyyāma. 3 Ma. khajjathaññeva.
-------------------------------------------------
[page 063]
                         8 Kacchapajātakaṁ
      [205] < PTS. J II , 80 >Janitaṁ me bhavitaṁ me iti paṅke avassayiṁ
            taṁ maṁ paṅko ajjhabhavi yathā dubbalakaṁ tathā
            taṁ taṁ vadāmi bhaggava suṇohi vacanaṁ mama.
      [206] < PTS. J II , 80 >Gāme vā yadivāraññe sukhaṁ yatrādhigacchati
            taṁ janitaṁ bhavitañca purisassa pajānato
            yahiṁ jīve tahiṁ gacche na niketahato siyāti.
                        Kacchapajātakaṁ aṭṭhamaṁ.
                           --------
                         9 Satadhammajātakaṁ
      [207] < PTS. J II , 84 >Tañca appañca ucchiṭṭhaṁ tañca kicchena no adā
            sohaṁ brāhmaṇajātiko yaṁ bhuttaṁ tampi uggataṁ.
      [208] < PTS. J II , 84 >Evaṁ dhammaṁ niraṅkatvā yo adhammena jīvati
            satadhammova lābhena laddhenāpi na nandatīti.
                        Satadhammajātakaṁ navamaṁ.
                          ---------
                         10 Duddadajātakaṁ
      [209] < PTS. J II , 86 >Duddadaṁ dadamānānaṁ dukkaraṁ kammakubbataṁ
            asanto nānukubbanti sataṁ dhammo duranvayo.
      [210] < PTS. J II , 86 >Tasmā satañca asatañca nānā hoti ito gati
-------------------------------------------------
[page 064]
            Asanto nirayaṁ yanti santo saggaparāyanāti.
                        Duddadajātakaṁ dasamaṁ.
                      Kalyāṇadhammavaggo tatiyo.
                          ----------
                            Tassuddānaṁ
                 susamañña migādhibhū māṇavako
                 vāribahutarūpādiccupaṭṭhānā
                 sakaḷāya satinduka paṅka puna
                 satadhamma sududdadakena dasa.
                           ---------
                          4 Asadisavaggo
                          1 asadisajātakaṁ
      [211] < PTS. J II , 91 >Dhanuggaho asadiso rājaputto mahabbalo
            dūre pātī akkhaṇavedhī mahākāyappadālano.
      [212] < PTS. J II , 91 >Sabbāmitte raṇaṁ katvā na ca kiñci viheṭhayi
            bhātaraṁ sotthiṁ katvāna saññamaṁ ajjhupāgamīti.
                         Asadisajātakaṁ paṭhamaṁ.
                           ---------
                        2 Saṅgāmāvacarajātakaṁ
      [213] < PTS. J II , 95 >Saṅgāmāvacaro sūro balavā iti vissuto
-------------------------------------------------
[page 065]
            Kinnu toraṇamāsajja paṭikkamasi kuñjara.
      [214] < PTS. J II , 95 >Omadda khippaṁ palīghaṁ esikāni ca ubbaha 1-
            toraṇāni ca madditvā khippaṁ pavisa kuñjarāti.
                       Saṅgāmāvacarajātakaṁ dutiyaṁ.
                          ----------
                         3 Vālodakajātakaṁ
          [215] < PTS. J II , 97 >Vālodakaṁ apparasaṁ nihīnaṁ
                pitvā mado jāyati gadrabhānaṁ
                imañca pitvāna rasaṁ paṇītaṁ
                mado na sañjāyati sindhavānaṁ.
          [216] < PTS. J II , 97 >Appampivitvāna nihīnajacco
                so majjatī tena janinda phuṭṭho 2-
                dhorayhasīlī ca kulamhi jāto
                na majjatī aggarasaṁ pivitvāti.
                         Vālodakajātakaṁ tatiyaṁ.
                           ---------
                          4 Giridattajātakaṁ
      [217] < PTS. J II , 98 >Dūsito giridattena 3- hayo sāmassa paṇḍavo
            porāṇaṁ pakatiṁ hitvā tassevānuvidhiyyati.

  *  *  *  *  *  *
  Footnote:1 Ma. abbaha. 2 Ma. puṭṭho. 3 Yu. giridantena.
-------------------------------------------------
[page 066]
      [218] < PTS. J II , 99 >Sace ca tanujo poso siṅgārākārakappito 1-
            ānane taṁ gahetvāna maṇḍale parivattaye
            khippameva pahantvāna tassevānuvidhiyyatīti.
                        Giridattajātakaṁ catutthaṁ.
                           --------
                          5 Anabhiratijātakaṁ
          [219] < PTS. J II , 100 >Yathodake āvile appasanne
                na passati sippikasambukañca
                sakkharaṁ vālukaṁ macchagumbaṁ
                evaṁ āvilamhi citte
                na so passati attadatthaṁ paratthaṁ.
          [220] < PTS. J II , 100 >Yathodake acche vippasanne
                so passati sippikasambukañca
                sakkharaṁ vālukaṁ macchagumbaṁ
                evaṁ anāvilamhi citte
                so passati attadatthaṁ paratthanti.
                        Anabhiratijātakaṁ pañcamaṁ.
                           --------

  *  *  *  *  *  *
  Footnote:1 Sī. Ma. sikharākārakappito.
-------------------------------------------------
[page 067]
                         6 Dadhivāhanajātakaṁ
      [221] < PTS. J II , 106 >Vaṇṇagandharasūpeto amboyaṁ ahuvā pure
            tameva pūjaṁ labhamāno kenambo kaṭukapphalo.
      [222] < PTS. J II , 106 >Pucimandaparivāro ambo te dadhivāhana
            mūlaṁ mūlena saṁsaṭṭhaṁ sākhā sākhaṁ nisevare 1-
            asātasannivāsena tenambo kaṭukapphaloti.
                        Dadhivāhanajātakaṁ chaṭṭhaṁ.
                           ---------
                          7 Catumaṭṭhajātakaṁ
      [223] < PTS. J II , 107 >Ucce viṭapimāruyha mantayavho rahogatā
            nīce oruyha mantavho migarājāpi sossati.
      [224] < PTS. J II , 107 >Yaṁ supaṇṇo supaṇṇena 2- devo devena mantaye
            kiṁ tattha 3- catumaṭṭhassa vilaṁ pavisa jambukāti.
                        Catumaṭṭhajātakaṁ sattamaṁ.
                           ---------
                         8 Sīhakotthukajātakaṁ
      [225] < PTS. J II , 108 >Sīhaṅguli sīhanakho sīhapādappatiṭṭhito
            so sīho sīhasaṅghamhi eko nadati aññathā.

  *  *  *  *  *  *
  Footnote:1 Ma. nivīsare. 2 Ma. yaṁ suvaṇṇo suvaṇṇena. 3 Ma. kiṁtettha.
-------------------------------------------------
[page 068]
      [226] < PTS. J II , 109 >Mā tvaṁ nadi rājaputta appasaddo vane vasa
            sarena kho taṁ jāneyyuṁ na hi te pettiko saroti.
                       Sīhakotthukajātakaṁ aṭṭhamaṁ
                          ----------
                          9 sīhacammajātakaṁ
      [227] < PTS. J II , 110 >Netaṁ sīhassa naditaṁ na bayagghassa na dīpino
            pāruto sīhacammena jammo nadati gadrabho.
      [228] < PTS. J II , 110 >Cirampikho taṁ khādeyya gadrabho haritaṁ yavaṁ
            pāruto sīhacammena ravamānova dūsayīti.
                         Sīhacammajātakaṁ navamaṁ.
                           --------
                         10 Sīlānisaṁsajātakaṁ
      [229] < PTS. J II , 112 >Passa saddhāya sīlassa cāgassa ca ayaṁ phalaṁ
            nāgo nāvāya vaṇṇena saddhaṁ vahatupāsakaṁ.
      [230] < PTS. J II , 112 >Sabbhireva samāsetha sabbhi kubbetha santhavaṁ
            sataṁ hi sannivāsena sotthiṁ gacchati nhāpitoti.
                       Sīlānisaṁsajātakaṁ dasamaṁ.
                       Asadisavaggo catuttho.
                          ---------
-------------------------------------------------
[page 069]
                            Tassuddānaṁ
                dhanuggaha kuñjara apparaso
                giridatta manāvilacittavaraṁ
                dadhivāhana jambuka sīhanakho
                haritayava nāgavarena dasa.
                           ---------
                           5 Ruhakavaggo
                           1 ruhakajātakaṁ
      [231] < PTS. J II , 114 >Ambho 1- ruhaka chinnāpi jiyā sandhiyyate puna
            sandhiyassu purāṇiyā mā kodhassa vasaṁ gami.
      [232] < PTS. J II , 115 >Vijjamānesu (mudu) vākesu 2- vijjamānesu kārisu
            aññaṁ jiyaṁ karissāmi alaññeva purāṇiyāti.
                         Ruhakajātakaṁ paṭhamaṁ.
                           ---------
                        2 Sirikāḷakaṇṇijātakaṁ
      [233] Itthī siyā rūpavatī sā ca sīlavatī siyā
            puriso taṁ na iccheyya saddahāsi mahosadha.
      [234] Saddahāmi mahārāja puriso dubbhago siyā

  *  *  *  *  *  *
  Footnote:1 Sī. Ma. api. 2 Sī. vijjamānāsu maruvāsu. Yu. vijjamānāsu marūdvāsu.
-------------------------------------------------
[page 070]
            Sirī ca kāḷakaṇṇī ca na samenti kudācananti.
                       Sirikāḷakaṇṇijātakaṁ dutiyaṁ.
                           --------
                         3 Cullapadumajātakaṁ
          [235] < PTS. J II , 120 >Ayameva sā ayampi 1- so anañño
                ayameva so hatthacchinno anañño
                yamāha komāripatiko 2- mamanti
                vajjhitthiyo natthi itthīsu saccaṁ.
          [236] < PTS. J II , 120 >Imañca jammaṁ musalena hantvā
                luddaṁ chavaṁ paradārūpaseviṁ
                imissā ca naṁ pāpapatibbatāya
                jīvantiyā chindatha kaṇṇanāsanti.
                        Cullapadumajātakaṁ tatiyaṁ.
                           --------
                          4 Maṇicorajātakaṁ
          [237] < PTS. J II , 123 >Na santi devā pavasanti nūna
                na hi nūna santi idha lokapālā
                sahasā karontānamasaññatānaṁ
                na hi nūna santi 3- paṭisedhitāro.
      [238] < PTS. J II , 124 >Akāle vassatī tassa kāle tassa na vassati

  *  *  *  *  *  *
  Footnote:1 Ma. ahampi. 2 Ma. komārapatī. 3 Ma. santī.
-------------------------------------------------
[page 071]
            Saggā ca cavati ṭhānā nanu so tāvatā hatoti.
                        Maṇicorajātakaṁ catutthaṁ.
                           --------
                        5 Pabbatūpattharajātakaṁ
      [239] < PTS. J II , 126 >Pabbatūpatthare 1- ramme jātā pokkharaṇī sivā
            taṁ sigālo apāpāsi 2- jānaṁ sīhena rakkhitaṁ.
      [240] < PTS. J II , 126 >Pivanti ce mahārāja sāpadāni mahānadiṁ
            na tena anadī hoti khamassu yadi te piyāti.
                       Pabbatūpattharajātakaṁ pañcamaṁ.
                          ----------
                         6 Valāhakassajātakaṁ
      [241] < PTS. J II , 130 >Ye na kāhanti ovādaṁ narā buddhena desitaṁ
            byasanaṁ te gamissanti rakkhasīhiva vāṇijā.
      [242] < PTS. J II , 130 >Ye ca kāhanti ovādaṁ narā buddhena desitaṁ
            sotthiṁ pāraṁ gamissanti valāheneva vāṇijāti.
                        Valāhakassajātakaṁ chaṭṭhaṁ.
                           ---------
                         7 Mittāmittajātakaṁ
      [243] < PTS. J II , 131 >Na naṁ umhayate disvā na ca naṁ paṭinandati
            cakkhūni cassa na dadāti paṭilomañca vattati.

  *  *  *  *  *  *
  Footnote:1 Sī. Yu. pabbatapatthare. 2 Ma. apāpāyi.
-------------------------------------------------
[page 072]
      [244] < PTS. J II , 131 >Ete bhavanti ākārā amittasmiṁ patiṭṭhitā
            yehi amittaṁ jāneyya disvā sutvā ca paṇḍitoti.
                       Mittāmittajātakaṁ sattamaṁ.
                           ---------
                           8 Rādhajātakaṁ
      [245] < PTS. J II , 133 >Pavāsā āgato tāta idāni na cirāgato
            kacci nu tāta te mātā na aññamupasevati.
      [246] < PTS. J II , 134 >Na kho panetaṁ subhaṇaṁ giraṁ saccūpasañhitaṁ
            sayetha poṭṭhapādova mummare upakūsitoti 1-.
                         Rādhajātakaṁ aṭṭhamaṁ.
                           --------
                          9 Gahapatijātakaṁ
      [247] < PTS. J II , 136 >Ubhayaṁ me na khamati ubhayaṁ me na ruccati
            yā cāyaṁ koṭṭhamotiṇṇā na dassaṁ 2- iti bhāsati.
      [248] < PTS. J II , 136 >Taṁ taṁ gāmapati brūmi kadare appasmiṁ jīvite
            dve māse saṅgaraṁ 3- katvā maṁsaṁ jaraggavaṁ kisaṁ
            appattakāle codesi tampi mayhaṁ na ruccatīti.
                         Gahapatijātakaṁ navamaṁ.
                           --------

  *  *  *  *  *  *
  Footnote:1 Ma. mummure upakūthitoti. 2 Ma. nāddasaṁ. 3 Sī. Yu. kāraṁ katvā.
-------------------------------------------------
[page 073]
                         10 Sādhusīlajātakaṁ
      [249] < PTS. J II , 137 >Sarīradabyaṁ vuḍḍhabyaṁ sojaccaṁ sādhusīliyaṁ
            brāhmaṇanteva pucchāma kinnu 1- tesaṁ vanimhase 2-.
      [250] < PTS. J II , 138 >Attho atthi sarīrasmiṁ vuḍḍhabyassa namo kare
            attho atthi sujātasmiṁ sīlaṁ asmāka ruccatīti.
                         Sādhusīlajātakaṁ dasamaṁ
                         ruhakavaggo pañcamo.
                           ---------
                            Tassuddānaṁ
                apiruhaka rūpavatī musalo
                pavasanti sapañcamapokkharaṇī
                atha muttimavāṇija umhayate
                cirāagata koṭṭha sarīra dasa.
                           ---------
                          6 Nataṁdaḷhavaggo
                        1 bandhanāgārajātakaṁ
          [251] < PTS. J II , 140 >Na taṁ daḷhaṁ bandhanamāhu dhīrā
                yadāyasaṁ dārujapabbajañca
                sārattarattā maṇikuṇḍalesu

  *  *  *  *  *  *
  Footnote:1 Ma. kannu. 2 Ma. vaṇimhase.
-------------------------------------------------
[page 074]
                Puttesu dāresu ca yā apekkhā.
          [252] < PTS. J II , 140 >Etaṁ daḷhaṁ bandhanamāhu dhīrā
                ohārinaṁ sithiladuppamuñcaṁ 1-
                etampi chetvāna vajanti dhīrā
                anapekkhino kāmasukhaṁ pahāyāti.
                         Bandhanāgārajātakaṁ paṭhamaṁ.
                             --------
                           2 Keḷisīlajātakaṁ
      [253] < PTS. J II , 144 >Haṁsā koñcā mayūrā ca hatthiyo pasadā migā
            sabbe sīhassa bhāyanti natthi kāyasmi tulyatā.
      [254] < PTS. J II , 144 >Evameva manussesu daharo cepi paññavā
            so hi tattha mahā hoti neva bālo sarīravāti.
                         Keḷisīlajātakaṁ dutiyaṁ.
                           ---------
                        3 Khandhaparittajātakaṁ 2-
      [255] < PTS. J II , 145 >Virūpakkhehi me mettaṁ mettaṁ erāpathehi me
            chabyāputtehi me mettaṁ mettaṁ kaṇhāgotamakehi ca
            apādakehi me mettaṁ mettaṁ dipādakehi me
            catuppadehi me mettaṁ mettaṁ bahuppadehi me
            mā maṁ apādako hiṁsi mā maṁ hiṁsi dipādako

  *  *  *  *  *  *
  Footnote:1 Ma. sithilaṁ duppamuñcaṁ. 2 Ma. khaṇḍajātakaṁ.
-------------------------------------------------
[page 075]
            Mā maṁ catuppado hiṁsi mā maṁ hiṁsi bahuppado
            sabbe sattā sabbe pāṇā sabbe bhūtā ca kevalā
            sabbe bhadrāni passantu mā kiñci 1- pāpamāgamā.
      [256] Appamāṇo buddho appamāṇo dhammo appamāṇo
 saṅgho pamāṇavantāni siriṁsapāni ahi vicchikā satapadī uṇṇānābhī
 sarabū mūsikā < PTS. J II , 147 >katā me rakkhā katā me parittā paṭikkamantu
 bhūtāni sohaṁ namo bhagavato namo sattannaṁ sammāsambuddhānanti.
                       Khandhaparittajātakaṁ tatiyaṁ.
                           ---------
                           4 Vīrakajātakaṁ
      [257] < PTS. J II , 150 >Api vīraka passesi sakuṇaṁ mañjubhāṇakaṁ
            mayūragīvasaṅkāsaṁ patiṁ mayhaṁ saviṭṭhakaṁ.
          [258] < PTS. J II , 150 >Udakathalacarassa pakkhino
                niccaṁ āmakamacchabhojino
                tassānukaraṁ saviṭṭhako
                sevālehi paliguṇṭhito matoti.
                         Vīrakajātakaṁ catutthaṁ.
                           ---------
                         5 Gaṅgeyyajātakaṁ
      [259] < PTS. J II , 152 >Sobhanti macchā gaṅgeyyā 2- atho sobhanti 2- yāmunā

  *  *  *  *  *  *
  Footnote:1 Ma. mā kañci. 2 Ma. sobhati maccho gaṅgeyyā atho sobhati yāmuno.
-------------------------------------------------
[page 076]
            Catuppadāyaṁ puriso nigrodhaparimaṇḍalo
            īsakāyatagīvo ca sabbeva atirocati.
      [260] < PTS. J II , 152 >Yaṁ pucchito na taṁ akkhā 1- aññaṁ akkhāti 2- pucchito
            attappasaṁsako poso nāyaṁ asmāka ruccatīti.
                         Gaṅgeyyajātakaṁ pañcamaṁ.
                           ----------
                         6 Kuruṅgamigajātakaṁ
      [261] < PTS. J II , 153 >Iṅgha vaddhamayaṁ 3- pāsaṁ chinda dantehi kacchapa
            ahaṁ tathā karissāmi yathā nehiti luddako.
      [262] < PTS. J II , 155 >Kacchapo pāvisī vāriṁ kuruṅgo pāvisī vanaṁ
            satapatto dumaggamhā dūre putte apānayīti.
                        Kuruṅgamigajātakaṁ chaṭṭhaṁ.
                          ----------
                          7 Assakajātakaṁ
      [263] < PTS. J II , 157 >Ayamassakarājena deso vicarito mayā
            anukāmayakāmena 4- piyena patinā saha.
      [264] < PTS. J II , 157 >Navena sukhadukkhena porāṇaṁ apithiyyati 5-
            tasmā assakaraññāva kīṭo piyataro mamanti.
                         Assakajātakaṁ sattamaṁ.
                           ---------

  *  *  *  *  *  *
  Footnote:1-2 Ma. akkhāsi. 3 Ma. vaṭṭamayaṁ. 4 Sī. Yu. anukāmayānukāmena.
 5 Ma. apidhiyyati.
-------------------------------------------------
[page 077]
                        8 Suṁsumārajātakaṁ 1-
      [265] < PTS. J II , 160 >Alametehi ambehi jambūhi panasehi ca
            yāni pāraṁ samuddassa varaṁ mayhaṁ udumbaro.
      [266] < PTS. J II , 160 >Mahatī vata te bondi na ca paññā tadūpikā
            suṁsumāra 2- vañcito mesi gacchadāni yathāsukhanti.
                        Suṁsumārajātakaṁ aṭṭhamaṁ.
                           ---------
                         9 Kakkarajātakaṁ 3-
      [267] < PTS. J II , 161 >Diṭṭhā mayā vane rukkhā assakaṇṇā vibhedakā 4-
            na tāni evaṁ sakkanti yathā tvaṁ rukkhaṁ sakkasi.
      [268] < PTS. J II , 162 >Purāṇakakkaro 5- ayaṁ bhetvā pañjaramāgato
            kusalo vālapāsānaṁ apakkamati bhāsatīti.
                         Kakkarajātakaṁ navamaṁ.
                           ---------
                         10 Kandagalakajātakaṁ
      [269] < PTS. J II , 163 >Ambho ko nāmayaṁ rukkho sinnapatto 6- sakaṇṭako
            yattha ekappahārena uttamaṅgaṁ visāṭitaṁ 7-.
          [270] < PTS. J II , 163 >Acāri vatāyaṁ vitudaṁ vanāni
                kaṭṭhaṅgarukkhesu asārakesu

  *  *  *  *  *  *
  Footnote:1 Ma. susu .... 2 susumāra. 3 Ma. kukkuṭajātakaṁ. 4 Ma. sabbattha vibhīṭakā.
 5 Ma. purāṇakukkuṭo. 6 Sī. Yu. sīnapatto. 7 Ma. vibhijjitaṁ.
-------------------------------------------------
[page 078]
                Athāsadā khadiraṁ jātasāraṁ
                yatthabbhidā garuḷo uttamaṅganti.
                      Kandagalakajātakaṁ dasamaṁ.
                      Nataṁdaḷhavaggo chaṭṭho.
                          ---------
                           Tassuddānaṁ
                daḷhabandhana haṁsavaro ca puna
                virūpakkha saviṭṭhaka macchavaro
                sakuruṅga sāssaka ambavaro
                puna kukkuṭako garuḷena dasa.
                          ---------
                       7 Bīraṇatthambhakavaggo
                        1 somadattajātakaṁ
          [271] < PTS. J II , 166 >Akāsi yoggaṁ dhuvamappamatto
                saṁvaccharaṁ bīraṇatthambhakasmiṁ
                byākāsi aññaṁ 1- parisaṁ vigayha
                na niyyamo tāyati appapaññaṁ.
      [272] < PTS. J II , 167 >Dvayaṁ yācanako tāta somadatta nigacchati

  *  *  *  *  *  *
  Footnote:1 Sī. Ma. saññaṁ.
-------------------------------------------------
[page 079]
            Alābhaṁ dhanalābhaṁ vā evaṁ dhammā hi yācanāti.
                        Somadattajātakaṁ paṭhamaṁ.
                           ---------
                        2 Ucchiṭṭhabhattajātakaṁ
      [273] < PTS. J II , 168 >Añño uparimo vaṇṇo añño vaṇṇo ca heṭṭhimo
            brāhmaṇi tveva pucchāmi kiṁ heṭṭhā kiñca uppari.
      [274] < PTS. J II , 169 >Ahaṁ naṭosmi bhaddante bhikkhakosmi idhāgato
            ayaṁ hi koṭṭhamotiṇṇo ayaṁ so yaṁ gavesasīti.
                        Ucchiṭṭhabhattajātakaṁ dutiyaṁ.
                           ---------
                        3 Bharurājajātakaṁ 1-
      [275] < PTS. J II , 172 >Isīnamantaraṁ katvā bharurājāti 2- me sutaṁ
            ucchinno saha raṭṭhehi 3- sa rājā vibhavaṁ gato.
      [276] < PTS. J II , 172 >Tasmā hi chandāgamanaṁ nappasaṁsanti paṇḍitā
            aduṭṭhacitto bhāseyya giraṁ saccūpasañhitanti.
                         Bharurājajātakaṁ tatiyaṁ.
                           ---------
                          4 Puṇṇanadījātakaṁ
          [277] < PTS. J II , 174 >Puṇṇaṁ nadiṁ yena ca peyyamāhu

  *  *  *  *  *  *
  Footnote:1 Ma. kurujātakaṁ. 2 Ma. kururājāti. 3 Yu. raṭṭhena.
-------------------------------------------------
[page 080]
                Jātaṁ yavaṁ yena ca guyhamāhu
                dūraṁ gataṁ yena ca avhayanti
                so tyābhato handa ca bhuñja brāhmaṇa.
      [278] < PTS. J II , 175 >Yato maṁ saratī rājā vāyasampi pahetave
            haṁsā koñcā mayūrā ca asatiyeva pāpiyāti.
                        Puṇṇanadījātakaṁ catutthaṁ.
                           --------
                          5 Kacchapajātakaṁ
      [279] < PTS. J II , 177 >Avadhi vata attānaṁ kacchapova pabyāharaṁ 1-
            suggahitasmiṁ kaṭṭhasmiṁ vācāya sakiyā vadhi.
          [280] < PTS. J II , 177 >Etampi disvā naravīraseṭṭha
                vācaṁ pamuñce kusalaṁ nātivelaṁ
            passasi bahubhāṇena kacchapaṁ byasanaṁ gatanti.
                        Kacchapajātakaṁ pañcamaṁ.
                          --------
                          6 Macchajātakaṁ
      [281] < PTS. J II , 178 >Na māyamaggi tapati na sūlo sādhu tacchito
            yañca maṁ maññate macchī aññaṁ so ratiyā gato.

  *  *  *  *  *  *
  Footnote:1 Sī. Ma. kacchapo vayāharaṁ giraṁ.
-------------------------------------------------
[page 081]
      [282] < PTS. J II , 178 >So maṁ dahati rāgaggi cittañcūpatapeti maṁ
            jālino muñcathayirā maṁ na kāme haññate kvacīti.
                         Macchajātakaṁ chaṭṭhaṁ.
                           --------
                          7 Seggujātakaṁ
          [283] < PTS. J II , 180 >Sabbo loko attamano ahosi
                akovidā gāmadhammassa seggu
                komāriko nāma tavajja dhammo
                yaṁ tvaṁ gahitā pavane parodasi.
          [284] < PTS. J II , 180 >Yo dukkhaphuṭṭhāya bhaveyya tāṇaṁ
                so me pitā dubbhi vane karoti
                sā kassa kandāmi vanassa majjhe
                yo tāyitā so sahasā karotīti.
                        Seggujātakaṁ sattamaṁ.
                           --------
                         8 Kūṭavāṇijajātakaṁ
          [285] < PTS. J II , 183 >Saṭhassa sāṭheyyamidaṁ sucintitaṁ
                paccoḍḍitaṁ paṭikūṭassa kūṭaṁ
                phālaṁ ce khādeyyuṁ 1- mūsikā
                kasmā kumāraṁ kulalā no hareyyuṁ.

  *  *  *  *  *  *
  Footnote:1 Sī. Yu. adeyyuṁ.
-------------------------------------------------
[page 082]
          [286] < PTS. J II , 183 >Kūṭassa hi santi kūṭakūṭā
                bhavati paro 1- nikatino nikatyā
                dehi puttanaṭṭha phālanaṭṭhassa phālaṁ
                mā te puttamahāsi phālanaṭṭhoti.
                        Kūṭavāṇijajātakaṁ aṭṭhamaṁ.
                           ---------
                          9 Garahitajātakaṁ
      [287] < PTS. J II , 185 >Hiraññaṁ me suvaṇṇaṁ me esā rattindivā kathā
            dummedhānaṁ manussānaṁ ariyadhammaṁ apassataṁ
      [288] < PTS. J II , 185 >Dve dve gahapatayo gehe eko tattha amassuko
            lambatthano veṇikato atho aṅkitakaṇṇako
            kīto dhanena bahunā so taṁ vitudate jananti.
                         Garahitajātakaṁ navamaṁ.
                           --------
                         10 Dhammaddhajajātakaṁ
      [289] < PTS. J II , 190 >Sukhaṁ jīvitarūposi raṭṭhā vivanamāgato
            so ekako (araññasmiṁ) 2- rukkhamūle kapaṇo viya jhāyasi.
      [290] < PTS. J II , 191 >Sukhaṁ jīvitarūposmi raṭṭhā vivanamāgato
            so ekako (araññasmiṁ) 2- rukkhamūle kapaṇo viya jhāyāmi

  *  *  *  *  *  *
  Footnote:1 Ma. bhavati cāpi. 2 Ma. ayaṁ pāṭho natthi.
-------------------------------------------------
[page 083]
                Sataṁ dhammaṁ anussaranti.
                Dhammaddhajajātakaṁ dasamaṁ.
                Bīraṇatthambhakavaggo sattamo.
                           --------
                            Tassuddānaṁ
                atha bīraṇatthambhavaro ca naṭo
                kururājavaruttama puṇṇanadī
                bahubhāṇi aggi pavane mūsikā
                saha lambatthano kapaṇena dasa.
                           ---------
                          8 Kāsāvavaggo
                          1 kāsāvajātakaṁ
      [291] < PTS. J II , 198 >Anikkasāvo kāsāvaṁ yo vatthaṁ paridahissati
            apeto damasaccena na so kāsāvamarahati.
      [292] < PTS. J II , 198 >Yo ca vantakasāvassa sīlesu susamāhito
            upeto damasaccena sa ve kāsāvamarahatīti.
                        Kāsāvajātakaṁ paṭhamaṁ.
                           --------
-------------------------------------------------
[page 084]
                        2 Cullanandiyajātakaṁ
      [293] < PTS. J II , 202 >Idaṁ tadācariyavaco pārāsariyo yadābravi 1-
            mā su tvaṁ akari 2- pāpaṁ yaṁ tvaṁ pacchā katantape.
      [294] < PTS. J II , 202 >Yāni karoti puriso tāni attani passati
            kalyāṇakārī kalyāṇaṁ pāpakārī ca pāpakaṁ
            yādisaṁ vapate bījaṁ tādisaṁ harate phalanti.
                       Cullanandiyajātakaṁ dutiyaṁ.
                          ---------
                         3 Puṭabhattajātakaṁ
          [295] < PTS. J II , 205 >Name namantassa bhaje bhajantaṁ
                kiccānukubbassa kareyya kiccaṁ
                nānatthakāmassa kareyya atthaṁ
                asambhajantampi na sambhajeyya.
          [296] < PTS. J II , 205 >Caje cajantaṁ vanathaṁ na kayirā
                apetacittena na sambhajeyya
                dijo dumaṁ khīṇaphalaṁva ñatvā
                aññaṁ samekkheyya mahā hi lokoti.
                       Puṭabhattajātakaṁ tatiyaṁ.
                          --------

  *  *  *  *  *  *
  Footnote:1 Ma. yadabravi. 2 Sī. Yu. akarā.
-------------------------------------------------
[page 085]
                         4 Kumbhīlajātakaṁ
      [297] < PTS. J II , 206 >Yassete caturo dhammā guṇā paramabhaddakā 1-
            saccaṁ dhammo dhiti cāgo diṭṭhaṁ so ativattati.
      [298] < PTS. J II , 206 >Yassa cete na vijjanti guṇā paramabhaddakā
            saccaṁ dhammo dhiti cāgo diṭṭhaṁ so nātivattatīti.
                       Kumbhīlajātakaṁ catutthaṁ.
                          ---------
                        5 Khantivaṇṇanajātakaṁ
      [299] < PTS. J II , 207 >Atthi me puriso deva sabbakiccesu byāvaṭo
            tassa cekoparādhatthi tattha tvaṁ kinti maññasi.
      [300] < PTS. J II , 207 >Amhākaṁ atthi 2- puriso ediso idha vijjati
            dullabho aṅgasampanno khanti asmāka ruccatīti.
                       Khantivaṇṇanajātakaṁ pañcamaṁ.
                           --------
                         6 Kosiyajātakaṁ
      [301] < PTS. J II , 208 >Kāle nikkhamanā sādhu nākāle sādhu nikkhamo
            akālena hi nikkhamma ekakampi bahujjano
            na kiñci atthaṁ jāteti 3- dhaṅkasenāva kosiyaṁ.
      [302] < PTS. J II , 208 >Dhīro 4- vidhividhānaññū paresaṁ vivarānugū

  *  *  *  *  *  *
  Footnote:1 Sī. Ma. vānarinda yathā tava. 2 Ma. amhākampatthi puriso. 3 Ma. joteti.
 4 Ma. dhīro ca.
-------------------------------------------------
[page 086]
            Sabbāmitte vasīkatvā kosiyova sukhī siyāti.
                        Kosiyajātakaṁ chaṭṭhaṁ.
                           --------
                         7 Gūthapāṇakajātakaṁ
      [303] < PTS. J II , 211 >Sūro sūrena saṅgamma vikkantena pahārinā
            ehi nāga nivattassu kinnu bhīto palāyasi
            passantu aṅgamagadhā mama tuyhañca vikkamaṁ.
      [304] < PTS. J II , 211 >Na taṁ pādā vadhissāmi na dantehi na soṇḍiyā
            mīḷhena taṁ vadhissāmi pūti haññatu pūtināti.
                       Gūthapāṇakajātakaṁ sattamaṁ.
                          ---------
                         8 Kāmanītajātakaṁ
          [305] < PTS. J II , 214 >Tayo giriṁ antaraṁ kāmayāmi
                pañcālo 1- kuruyo kekake ca
                tatuttariṁ brāhmaṇa kāmayāmi
                tikiccha maṁ brāhmaṇa kāmanītaṁ.
          [306] < PTS. J II , 215 >Kaṇhāhi daṭṭhassa karonti heke
                amanussaviṭṭhassa 2- karonti paṇḍitā
                na kāmanītassa karoti koci

  *  *  *  *  *  *
  Footnote:1 Sī. Ma. pañcālā. 2 Sī. Yu. amanussavaddhassa. Ma. amanussapaviṭṭhassa.
-------------------------------------------------
[page 087]
                Okkantasukkassa hi kā tikicchāti.
                      Kāmanītajātakaṁ aṭṭhamaṁ.
                          ---------
                         9 Palāyijātakaṁ
          [307] < PTS. J II , 217 >Gajaggameghebhi hayaggamālibhi
                rathūmijātebhi sarābhivassabhi 1-
                dhanuggahā 2- vaṭṭadaḷhappahāribhi
                parivāritā takkasilā samantato.
          [308] < PTS. J II , 217 >Abhidhāvathā cuppatathā ca 3-
                vividhavinaditā 4- va dantibhi
                vattatajja tumulo ghoso 5-
                yathā vijjutā jaladharassa gajjatoti.
                       Palāyijātakaṁ navamaṁ.
                          --------
                      10 Dutiyapalāyijātakaṁ 6-
          [309] < PTS. J II , 219 >Dhajamaparimitaṁ anantapāraṁ
                duppasahaṁ dhaṅkehi sāgaramiva
                girimiva anilena duppasaho 7-
                duppasaho 7- ahamajja tādisena.

  *  *  *  *  *  *
  Footnote:1 Ma. sabhābhivassebhi. 2 Sī. Ma. tharuggahā. 3 Ma. abhidhāvatha cūpadhāvatha ca.
 4 Ma. vividhā vināditā. 5 Ma. ... ghoso yathā vijjulatā ....
 6 dutiyapalāyitajātakaṁ. 7 Ma. duppasayho.
-------------------------------------------------
[page 088]
          [310] < PTS. J II , 220 >Mā bāliyaṁ vippalapi 1- na hissa tādisaṁ
                vidayhase 2- na hi labhase nisedhakaṁ
                āsajjasi gajamiva ekacārinaṁ
                yo taṁ padā naḷamiva pothayissatīti.
                      Dutiyapalāyijātakaṁ dasamaṁ.
                      Kāsāvavaggo aṭṭhamo.
                          --------
                           Tassuddānaṁ
                varavattha vaco dumakhīṇaphalaṁ
                caturodhammavaraṁ purisuttama
                dhaṅka magadhā ca tayogiri nāma
                gajaggavaro dhajavarena dasa.
                          --------
                         9 Upāhanavaggo
                         1 upāhanajātakaṁ
          [311] < PTS. J II , 223 >Yathāpi kītā purisassupāhanā
                sukhassa atthāya dukhaṁ udabbahe
                ghammābhitattā talasāva pīḷitā
                tasseva pāde purisassa khādare.

  *  *  *  *  *  *
  Footnote:1 Ma. vilapi. 2 Sī. Yu. viḷayhase.
-------------------------------------------------
[page 089]
          [312] < PTS. J II , 223 >Evameva yo dukkulino anariyo
                tumhākaṁ vijjañca sutañca ādiya
                tameva so tattha sutena khādati
                anariyo vuccatupāhanūpamoti 1-.
                       Upāhanajātakaṁ paṭhamaṁ.
                          --------
                         2 Vīṇāthūṇajātakaṁ
      [313] < PTS. J II , 226 >Ekacintito ayamattho bālo apariṇāyako
            na hi khujjena vāmena bhoti saṅgantumarahasi.
      [314] < PTS. J II , 226 >Purisūsabhaṁ maññamānā ahaṁ khujjamakāmayiṁ
            soyaṁ saṅkuṭito seti chinnatanti yathā viṇāti.
                        Vīṇāthūṇajātakaṁ dutiyaṁ.
                          ---------
                         3 Vikaṇṇakajātakaṁ
          [315] < PTS. J II , 228 >Kāmaṁ yahiṁ icchasi tena gaccha
                viddhosi mammamhi vikaṇṇakena
                hatosi bhattena savāditena 2-
                lolova 3- macche anubandhamāno.
          [316] < PTS. J II , 228 >Evampi lokāmisamopatanto

  *  *  *  *  *  *
  Footnote:1 Ma. vuccati dupāhanūpamo. 2 Ma. suvāditena. 3 Ma. lolo ca.
-------------------------------------------------
[page 090]
                Vihaññati cittavasānuvattī
                so haññati ñātisakhāna majjhe
                macchānugo soriva suṁsumāroti.
                       Vikaṇṇakajātakaṁ tatiyaṁ.
                          --------
                         4 Asitābhujātakaṁ
      [317] < PTS. J II , 230 >Tvamevadānimakari 1- yaṁ kāmo byagamā tayi
            soyaṁ appaṭisandhiko kharā chinnaṁva renukaṁ 2-.
      [318] < PTS. J II , 231 >Atricchā 3- atilobhena atilobhamadena ca
            evaṁ hāyati atthamhā ahaṁva asitābhuyāti.
                       Asitābhujātakaṁ catutthaṁ.
                          ---------
                         5 Vacchanakhajātakaṁ
      [319] < PTS. J II , 232 >Sukhā gharā vacchanakha sahiraññā sabhojanā
            yattha bhutvā pivitvā ca sayeyyāsi 4- anussuko.
      [320] < PTS. J II , 233 >Gharā nānīhamānassa gharā nābhaṇato musā
            gharā nādinnadaṇḍassa paresaṁ anikubbato
            evaṁ chiddaṁ durabhisambhavaṁ 5- ko gharaṁ paṭipajjatīti.
                        Vacchanakhajātakaṁ pañcamaṁ.

  *  *  *  *  *  *
  Footnote:1 Ma. -makaraṁ. 2 Sī. Yu. rerukaṁ. 3 Ma. atricchaṁ. 4 Ma. sayeyyātha.
 5 Sī. Yu. durabhibhavaṁ.
-------------------------------------------------
[page 091]
                          6 Bakajātakaṁ
      [321] < PTS. J II , 234 >Bhaddako vatāyaṁ pakkhī dijo kumudasannibho
            vūpasantehi pakkhehi mandamandova jhāyati.
      [322] < PTS. J II , 234 >Nāssa sīlaṁ vijānātha anaññāya pasaṁsatha
            amhe dijo na pāleti tena pakkhī na phandatīti.
                         Bakajātakaṁ chaṭṭhaṁ.
                           --------
                          7 Sāketajātakaṁ
      [323] < PTS. J II , 235 >Ko nu kho bhagavā hetu ekacce idha puggale
            atīva hadayaṁ nibbāti cittañcāpi pasīdati.
      [324] < PTS. J II , 235 >Pubbeva sannivāsena paccuppannahitena vā
            evantaṁ jāyate pemaṁ uppalaṁva yathodaketi.
                        Sāketajātakaṁ sattamaṁ.
                           ---------
                          8 Ekapadajātakaṁ
      [325] < PTS. J II , 236 >Iṅgha ekapadaṁ tāta anekatthapadassitaṁ 1-
            kiñci saṅgahitaṁ brūhi yenatthe sādhayemase.
      [326] < PTS. J II , 236 >Dakkheyyekapadaṁ tāta anekatthapadassitaṁ
            tañca sīlena saṁyuttaṁ khantiyā upapāditaṁ

  *  *  *  *  *  *
  Footnote:1 Sī. Yu. -padanissitaṁ.
-------------------------------------------------
[page 092]
            Alaṁ mitte sukhāpetuṁ amittānaṁ dukhāya vāti 1-.
                        Ekapadajātakaṁ aṭṭhamaṁ.
                           --------
                        9 Haritamātajātakaṁ 2-
      [327] < PTS. J II , 238 >Āsīvisampi maṁ santaṁ paviṭṭhaṁ kumināmukhaṁ
            ruccate haritāmātā yaṁ maṁ khādanti macchakā.
      [328] < PTS. J II , 239 >Vilumpateva puriso yāvassa upakappati
            yadā caññe vilumpanti so vilutto vilumpatīti.
                       Haritamātajātakaṁ navamaṁ.
                           --------
                        10 Mahāpiṅgalajātakaṁ
          [329] < PTS. J II , 241 >Sabbo jano hiṁsito piṅgalena
                tasmiṁ mate paccayaṁ 3- vedayanti
                piyo nu te āsi akaṇhanetto
                kasmā nu tvaṁ rodasi dvārapāla.
          [330] < PTS. J II , 242 >Na me piyo āsi akaṇhanetto
                bhāyāmi paccāgamanāya tassa
                ito gato hiṁseyya maccurājaṁ
                so hiṁsito āneyya puna idha.
      [331] Daḍḍho vāhasahassehi sitto ghaṭasatehi so

  *  *  *  *  *  *
  Footnote:1 Ma. cāti. 2 Ma. haritamaṇḍūkajātakaṁ. 3 Ma. paccayā.
-------------------------------------------------
[page 093]
            Parikkhittā ca sā bhūmi mā bhāyi nāgamissatīti 1-.
                       Mahāpiṅgalajātakaṁ dasamaṁ.
                       Upāhanavaggo navamo.
                           --------
                            Tassuddānaṁ
                varupāhana khujja vikaṇṇakako
                asitābhuya pañcamavacchanakho
                dija pemavaruttama ekapadaṁ
                kumināmukha piṅgalakena dasa.
                           --------
                          10 Sigālavaggo
                         1 sabbadāṭhijātakaṁ
      [332] < PTS. J II , 245 >Sigālo mānathaddho ca parivārena atthiko
            pāpuṇi mahatiṁ bhūmiṁ rājāsi sabbadāṭhinaṁ.
      [333] < PTS. J II , 245 >Evameva manussesu yo hoti parivāravā
            so hi tattha mahā hoti sigālo viya dāṭhinanti.
                        Sabbadāṭhijātakaṁ paṭhamaṁ.
                           --------

  *  *  *  *  *  *
  Footnote:1 Sī. ayaṁ pacchimagāthā na dissati.
-------------------------------------------------
[page 094]
                           2 Sunakhajātakaṁ
      [334] < PTS. J II , 247 >Bālo vatāyaṁ sunakho yo varattaṁ na khādati
            bandhanā ca pamoceyya 1- asitova 2- gharaṁ vaje.
      [335] < PTS. J II , 247 >Aṭṭhitaṁ me manasmiṁ me atho me hadaye kataṁ
            kālañca paṭikaṅkhāmi yāva pasupatujjanoti 3-.
                         Sunakhajātakaṁ dutiyaṁ.
                            -------
                          3 Guttilajātakaṁ
      [336] < PTS. J II , 252 >Sattatantiṁ sumadhuraṁ rāmaṇeyyaṁ avācayiṁ
            so maṁ raṅgamhi avheti saraṇaṁ me hohi kosiya.
      [337] < PTS. J II , 252 >Ahaṁ taṁ saraṇaṁ samma ahamācariyapūjako
            na taṁ jayissati sisso sissamācariya jessasīti.
                        Guttilajātakaṁ tatiyaṁ.
                           --------
                          4 Vigaticchajātakaṁ
      [338] < PTS. J II , 258 >Yaṁ passati na taṁ icchati yañca na passati taṁ kira icchati
            maññāmi ciraṁ carissati na hi taṁ lacchati yaṁ so icchati.
      [339] < PTS. J II , 258 >Yaṁ labhati na tena tussati yaṁ [4]- pattheti laddhaṁ hīḷeti
            icchā hi anantagocarā vigaticchānaṁ namo karomaseti.
                       Vigaticchajātakaṁ catutthaṁ.

  *  *  *  *  *  *
  Footnote:1 Ma. pamuñceyya. 2 Ma. asito ca. 3 Ma. - passupatū jano. 4 Ma. ca.
-------------------------------------------------
[page 095]
                         5 Mūlapariyāyajātakaṁ
      [340] < PTS. J II , 260 >Kālo ghasati bhūtāni sabbāneva sahattanā
            yo ca kālaghaso bhūto sa bhūtapacaniṁ paci.
      [341] < PTS. J II , 261 >Bahūni narasīsāni lomasāni brahāni ca
            gīvāsu paṭimukkāni koci devettha kaṇṇavāti.
                       Mūlapariyāyajātakaṁ pañcamaṁ.
                           ---------
                       6 Bālovādajātakaṁ 1-
      [342] < PTS. J II , 262 >Hantvā ghatvā 2- vadhitvā ca deti dānaṁ asaññato
            īdisaṁ bhattaṁ bhuñjamāno sa pāpamupalimpati 3-.
      [343] < PTS. J II , 263 >Puttadārampi ce hantvā deti dānaṁ asaññato
            bhuñjamānopi sappañño na pāpamupalimpatīti 3-.
                        Bālovādajātakaṁ chaṭṭhaṁ.
                          ----------
                         7 Pādañjalijātakaṁ
      [344] < PTS. J II , 264 >Addhā pādañjalī sabbe paññāya atirocati
            tathā hi oṭṭhaṁ bhañjati uttariṁ nūna passati.
      [345] < PTS. J II , 264 >Nāyaṁ dhammaṁ adhammaṁ vā atthānatthañca bujjhati

  *  *  *  *  *  *
  Footnote:1 Sī. telovādajātakaṁ. 2 Ma. chetvā. 3 Sī. Yu. pāpena.
-------------------------------------------------
[page 096]
            Aññatra oṭṭhanibbhogā nāyaṁ jānāti kiñcananti.
                        Pādañjalijātakaṁ sattamaṁ.
                           ---------
                         8 Kiṁsukopamajātakaṁ
      [346] < PTS. J II , 266 >Sabbehi kiṁsuko diṭṭho kinvettha vicikicchatha
            na hi sabbesu ṭhānesu sārathi 1- paripucchito.
      [347] < PTS. J II , 266 >Evaṁ sabbehi ñāṇehi yesaṁ dhammā ajānitā
            te ve dhammesu kaṅkhanti kiṁsukasmiṁva bhātaroti.
                        Kiṁsukopamajātakaṁ aṭṭhamaṁ.
                           ---------
                          9 Sālakajātakaṁ
          [348] < PTS. J II , 267 >Ekaputtako bhavissasi
                tvañca no hessasi issaro kule
                oroha dumasmā sālaka
                ehi dāni gharakaṁ vajemase.
          [349] < PTS. J II , 268 >Nanu maṁ suhadayoti 2- maññasi
                yañca maṁ hanasi veḷuyaṭṭhiyā
                pakkambavane ramāmase
                gaccha tvaṁ gharakaṁ yathāsukhanti.
                         Sālakajātakaṁ navamaṁ.

  *  *  *  *  *  *
  Footnote:1 Ma. sārathī. 2 Sī. Yu. nanu maṁ hadayeti.
-------------------------------------------------
[page 097]
                           10 Kapijātakaṁ
          [350] < PTS. J II , 269 >Ayaṁ isi upasamasaññame rato
                sa tiṭṭhati sisirabhayena addhito 1-
                handa ayaṁ pavisatumaṁ agārakaṁ
                vinetu sītaṁ darathañca kevalaṁ.
          [351] < PTS. J II , 270 >Nāyaṁ isi 2- upasamasaññame rato
                kapi ayaṁ dumbarasākhagocaro 3-
                so dūsako rosako cāpi jammo
                sace vaje imampi dūsaye gharanti 4-.
                         Kapijātakaṁ dasamaṁ.
                        Sigālavaggo dasamo.
                            -------
                            Tassuddānaṁ
                atha rājā sigālavaro sunakho
                tathā kosiya icchati kālaghaso
                atha dānavaroṭṭhapi sārathinā
                punampavanañca sisirakapi dasa.
                        -----------

  *  *  *  *  *  *
  Footnote:1 Ma. aṭṭito. 2 Ma. isī. 3 Sī. Ma. dumavarasākhagocaro. 4 Ma. sace vajemampi
 dūseyya gharanti.
-------------------------------------------------
[page 098]
                         Vagguddānaṁ.
                Daḷhañca vaggaṁ aparena santhavaṁ
                kalyāṇavaggāsadiso ca ruhakaṁ
                nataṁdaḷhaṁ bīraṇatthambhakā puna
                kāsāvupāhanasigālakena dasāti.
                      Dukanipātaṁ niṭṭhitaṁ.
                         -------
-------------------------------------------------
[page 099]
                          Tikanipātajātakaṁ
                          1 saṅkappavaggo
                        1 saṅkapparāgajātakaṁ
      [352] < PTS. J II , 275 >Saṅkapparāgadhotena vitakkanisitena ca
            nevālaṅkatabhadrena 1- (na) usukārakatena ca.
      [353] < PTS. J II , 275 >Na kaṇṇāyatamuttena napi 2- morupasevinā
            tenamhi hadaye viddho sabbaṅgaparidāhinā.
      [354] < PTS. J II , 276 >Āvedhañca na passāmi yato ruhiramassave
            yāva ayoniso cittaṁ sayaṁ me dukkhamābhatanti.
                        Saṅkapparāgajātakaṁ paṭhamaṁ.
                           ---------
                          2 Tilamuṭṭhijātakaṁ
      [355] < PTS. J II , 280 >Ajjāpi me taṁ manasi yaṁ maṁ tvaṁ tilamuṭṭhiyā
            bāhāyaṁ maṁ gahetvāna laṭṭhiyā anutālayi.
      [356] < PTS. J II , 280 >Nanu jīvite na ramasi yenāsi brāhmaṇāgato
            yaṁ maṁ bāhā gahetvāna tikkhattuṁ anutālayi.
      [357] < PTS. J II , 280 >Ariyo anariyaṁ kubbaṁ 3- yo daṇḍena nisedhati
            sāsanaṁ taṁ 4- na taṁ veraṁ iti naṁ paṇḍitā vidūti.
                        Tilamuṭṭhijātakaṁ dutiyaṁ.

  *  *  *  *  *  *
  Footnote:1 Ma. nālaṅkatena bhadrena. 2 Ma. nāpi. 3 Ma. kubbantaṁ. Sī. Yu. kubbānaṁ.
 4 Sī. sāsanatthaṁ.
-------------------------------------------------
[page 100]
                       3 Maṇikaṇṭhajātakaṁ
          [358] < PTS. J II , 284 >Mamannapānaṁ vipulaṁ uḷāraṁ
                uppajjatīmassa maṇissa hetu
                tante na dassaṁ atiyācakosi
                na cāpi te assamamāgamissaṁ.
          [359] < PTS. J II , 284 >Susū yathā sakkharadhotapāṇī
                tāsesimaṁ selaṁ yācamāno
                tante na dassaṁ atiyācakosi
                na cāpi te assamamāgamissaṁ.
          [360] < PTS. J II , 285 >Na taṁ yāce yassa piyaṁ jigiṁse 1-
                desso hoti atiyācanāya
                nāgo maṇiṁ yācito brāhmaṇena
                adassanaṁyeva tadajjhagamāti.
                        Maṇikaṇṭhajātakaṁ tatiyaṁ.
                           --------
                       4 Kuṇḍakakucchisindhavajātakaṁ
      [361] < PTS. J II , 289 >Bhutvā tiṇaparighāsaṁ bhutvā ācāmakuṇḍakaṁ
            etaṁ te bhojanaṁ āsi kasmādāni na bhuñjasi.
      [362] < PTS. J II , 289 >Yattha posaṁ na jānanti jātiyā vinayena vā
            pahuṁ 2- tattha mahābrahme api ācāmakuṇḍakaṁ.

  *  *  *  *  *  *
  Footnote:1 Ma. gigīse. 2 Ma. bahuṁ. Sī. Yu. bahū.
-------------------------------------------------
[page 101]
      [363] < PTS. J II , 289 >Tvañca kho maṁ pajānāsi yādisāyaṁ hayuttamo
            jānanto jānamāgamma na te bhakkhāmi kuṇḍakanti.
                     Kuṇḍakakucchisindhavajātakaṁ catutthaṁ.
                          ----------
                           5 Sukajātakaṁ
      [364] < PTS. J II , 293 >Yāva so mattamaññāsi bhojanasmiṁ vihaṅgamo
            tāva addhānamāpādi mātarañca aposayi.
      [365] < PTS. J II , 293 >Yato ca kho so 1- bahutaraṁ bhojanaṁ ajjhavāhari 2-
            tato tattheva saṁsīdi amattaññū hi so ahu.
      [366] < PTS. J II , 293 >Tasmā mattaññutā sādhu bhojanasmiṁ agiddhitā 3-
            amattaññū hi sīdanti mattaññūva 4- na sīdareti.
                         Sukajātakaṁ pañcamaṁ.
                          ----------
                         6 Jarūdapānajātakaṁ
      [367] < PTS. J II , 296 >Jarūdapānaṁ khaṇamānā vāṇijā udakatthikā
            ajjhaggaṁsu ayolohaṁ 5- tipusīsañca māṇayo
            rajataṁ jātarūpañca muttā veḷuriyā bahū.
      [368] Te ca tena asantuṭṭhā bhiyyo bhiyyo khaṇiṁsu te 6-
            tatthapāsīviso ghoro 7- tejasī tejasā hani.

  *  *  *  *  *  *
  Footnote:1 Ma. ayaṁ pāṭho natthi. 2 Sī. Yu. ajjhapāhari. 3 Ma. agiddhatā. 4 Ma. ca.
 5 Ma. ajjhagamuṁ ayasaṁ lohaṁ. 6 Sī. akhāṇisu. Ma. akhāṇisuṁ. 7 Sī. Ma.
 te tatthāsīviso ghoro.
-------------------------------------------------
[page 102]
      [369] Tasmā khaṇe nātikkhaṇe atikkhātamhi pāpakaṁ
            khaṇanena 1- dhanaṁ laddhaṁ atikkhātena nāsitanti.
                        Jarūdapānajātakaṁ chaṭṭhaṁ.
                           ---------
                         7 Gāmaṇicandajātakaṁ
      [370] < PTS. J II , 298 >Nāyaṁ gharānaṁ kusalo lolo ayaṁ valīmukho
            kataṁ kataṁ kho padūseyya evaṁdhammamidaṁ kulaṁ.
      [371] < PTS. J II , 298 >Nayidaṁ cittavato lomaṁ nāyaṁ assāsiko migo
            satthaṁ 2- me janasandhena nāyaṁ kiñci vijānati.
      [372] < PTS. J II , 299 >Na mātaraṁ pitaraṁ vā bhātaraṁ bhaginiṁ sakaṁ
            bhareyya tādiso poso siṭṭhaṁ 3- dasarathena meti.
                       Gāmaṇicandajātakaṁ sattamaṁ.
                           --------
                        8 Mandhāturājajātakaṁ
      [373] < PTS. J II , 313 >Yāvatā candimasuriyā (pariharanti) disā bhanti virocanā
            sabbeva dāsā mandhātu ye pāṇā paṭhavissitā.
      [374] < PTS. J II , 313 >Na kahāpaṇavassena titti kāmesu vijjati
            appassādā dukhā kāmā iti viññāya paṇḍito.
      [375] < PTS. J II , 313 >Api dibbesu kāmesu ratiṁ so nādhigacchati

  *  *  *  *  *  *
  Footnote:1 Ma. khātena ca. 2 Ma. siṭṭhaṁ. 3 Sī. satthaṁ.
-------------------------------------------------
[page 103]
            Taṇhakkhayarato hoti sammāsambuddhasāvakoti.
                       Mandhāturājajātakaṁ aṭṭhamaṁ.
                           ---------
                        9 Tiritivacchajātakaṁ 1-
          [376] < PTS. J II , 316 >Nayimassa vijjāmayamatthi kiñci
                na bandhavo no pana te sahāyo
                atha kena vaṇṇena tirītivaccho 2-
                tedaṇḍiko bhuñjati aggapiṇḍaṁ.
          [377] < PTS. J II , 317 >Āpāsu me yuddhaparājitassa
                ekassa katvā vivanasmi ghore
                pasārayi kicchagatassa pāṇiṁ
                tenuddhatāriṁ dukhasampareto.
          [378] < PTS. J II , 317 >Etassa kicchena idhānupatto
                veyyāsino 3- vīsaya jīvaloke
                lābhāraho tāta tirītivaccho
                dethassa bhogaṁ yajitañca 4- yaññanti.
                      Tiritivacchajātakaṁ navamaṁ.
                          ---------

  *  *  *  *  *  *
  Footnote:1 Ma. tirīṭa .... 2 Ma. tirīṭavaccho. 3 Sī. vesāyino. Ma. vesāyino visayā.
 4 Ma. yajathañca. Sī. Yu. yajatañca.
-------------------------------------------------
[page 104]
                          10 Dūtajātakaṁ
      [379] < PTS. J II , 320 >Yassatthā dūramāyanti amittamapi yācituṁ
            tassūdarassahaṁ dūto mā me kujjha rathesabha.
      [380] < PTS. J II , 320 >Yassa divā ca ratto ca vasamāyanti māṇavā
            tassūdarassahaṁ dūto mā me kujjha 1- rathesabha.
          [381] < PTS. J II , 320 >Dadāmi te brāhmaṇa rohiṇīnaṁ
                gavaṁ sahassaṁ saha puṅgavena
                dūto hi dūtassa kathaṁ na dajjaṁ
                mayampi tasseva bhavāma dūtāti.
                      Dūtajātakaṁ dasamaṁ.
                    Saṅkappavaggo paṭhamo.
                        --------
                         Tassuddānaṁ
                usukāravaro tilamuṭṭhi maṇi
                hayarāja vihaṅgama āsīviso
                janasandha kahāpaṇavassa puna
                tiriti 2- puna dūtāvarena 3- dasa.
                        ---------

  *  *  *  *  *  *
  Footnote:1 Sī. Yu. kujjhi. 2 Ma. tiriṭaṁ. 3 Ma. dūtavarena.
-------------------------------------------------
[page 105]
                          2 Padumavaggo
                          1 padumajātakaṁ
      [382] < PTS. J II , 322 >Yathā kesā ca massu ca chinnaṁ chinnaṁ virūhati
            evaṁ rūhatu te nāsā padumaṁ dehi yācito.
      [383] < PTS. J II , 322 >Yathā sāradikaṁ vījaṁ khette vuttaṁ virūhati
            evaṁ rūhatu te nāsā padumaṁ dehi yācito.
      [384] < PTS. J II , 322 >Ubhopi vilapantete 1- api padmāni dassati
            vajjuṁ vā te na vā vajjuṁ natthi nāsāya rūhanā
            dehi samma padumāni padmā me dehi yācitoti 2-.
                         Padumajātakaṁ paṭhamaṁ.
                           --------
                         2 Mudupāṇijātakaṁ
      [385] < PTS. J II , 324 >Pāṇi ce muduko cassa nāgo cassa sukārito
            andhakāro ca vasseyya atha nūna tadā siyā.
      [386] < PTS. J II , 326 >Analā mudusambhāsā duppūrā tā nadīsamā
            sīdanti naṁ viditvāna ārakā parivajjaye.
      [387] < PTS. J II , 326 >Yaṁ etā upasevanti chandasā vā dhanena vā
            jātavedova saṇṭhānaṁ khippaṁ anudahanti nanti.
                        Mudupāṇijātakaṁ dutiyaṁ.

  *  *  *  *  *  *
  Footnote:1 Ma. palapantete. 2 Ma. ahaṁ yācāmi yācito.
-------------------------------------------------
[page 106]
                        3 Cullapalobhanajātakaṁ
      [388] < PTS. J II , 330 >Abhijjamāne vārismiṁ sayaṁ āgamma iddhiyā
            missībhāvitthiyā gantvā saṁsīdasi mahaṇṇave.
      [389] < PTS. J II , 330 >Āvaṭṭanī mahāmāyā brahmacariyavikopanā
            sīdanti naṁ viditvāna ārakā parivajjaye.
      [390] < PTS. J II , 330 >Yaṁ etā upasevanti chandasā vā dhanena vā
            jātavedova saṇṭhānaṁ khippaṁ anudahanti nanti.
                       Cullapalobhanajātakaṁ tatiyaṁ.
                          ----------
                         4 Mahāpanādajātakaṁ
      [391] < PTS. J II , 334 >Panādo nāma so rājā yassa yūpo suvaṇṇiyo 1-
            tiriyaṁ soḷasubbedho uccamāhu 2- sahassadhā.
      [392] < PTS. J II , 334 >Sahassakaṇḍo satageṇḍu dhajālu haritāmayo
            anaccuṁ tattha gandhabbā cha sahassāni sattadhā.
      [393] < PTS. J II , 334 >Evametaṁ tadā āsi yathā bhāsasi bhaddaji
            sakko ahaṁ tadā āsiṁ veyyāvaccakaro tavāti.
                       Mahāpanādajātakaṁ catutthaṁ.
                          ----------
                          5 Khurappajātakaṁ
          [394] < PTS. J II , 336 >Disvā khurappe dhanuveganunne

  *  *  *  *  *  *
  Footnote:1 Ma. suvaṇṇayo. 2 Ma. uddhamāhu.
-------------------------------------------------
[page 107]
                Khagge gahite 1- tikhiṇe teladhote
                tasmiṁ bhayasmiṁ maraṇe virūḷhe 2-
                kasmā nu te nāhu chambhitattaṁ.
          [395] < PTS. J II , 336 >Disvā khurappe dhanuveganunne
                khagge gahite 3- tikhiṇe teladhote
                tasmiṁ bhayasmiṁ maraṇe virūḷhe 4-
                vedaṁ alatthaṁ vipulaṁ uḷāraṁ.
          [396] < PTS. J II , 336 >So vedajāto ajjhabhaviṁ amitte
                pubbeva me jīvitamāsi cattaṁ
                na hi jīvite ālayaṁ kubbamāno
                sūro kayirā sūrakiccaṁ kadācīti.
                        Khurappajātakaṁ pañcamaṁ.
                           ---------
                        6 Vātaggasindhavajātakaṁ
      [397] < PTS. J II , 340 >Yenāsi kīsiyā paṇḍu yena bhattaṁ na ruccati
            ayaṁ so āgato bhatto 5- kasmādāni palāyasi.
      [398] < PTS. J II , 340 >Nukho 6- panādikeneva santhavo nāma jāyati
            yaso hāyati itthīnaṁ tasmā tāta palāyihaṁ 7-.
      [399] < PTS. J II , 340 >Yasassinaṁ kule jātaṁ ābhataṁ 8- yā na icchati

  *  *  *  *  *  *
  Footnote:1-3 Ma. gahīte. 2-4 Ma. viyuḷhe. 5 Sī. tāto. Ma. bhattā. 6 Sī. Ma. sace.
 7 Ma. palāyahaṁ. 8 Sī. Ma. āgataṁ.
-------------------------------------------------
[page 108]
            Socatī cirarattāya vātaggamiva gadrabhīti 1-.
                      Vātaggasindhavajātakaṁ chaṭṭhaṁ
                          ----------
                      7 suvaṇṇakakkaṭakajātakaṁ 2-
            [400] < PTS. J II , 343 >Siṅgī migo āyatacakkhunetto
                  aṭṭhittaco vārisayo alomo
                  tenābhibhūto kapaṇaṁ rudāmi
                  māheva maṁ pāṇasamaṁ jaheyya.
      [401] < PTS. J II , 343 >Ayya na taṁ jahissāmi kuñjaraṁ saṭṭhihāyanaṁ 3-
            paṭhabyā cāturantāya suppiyo hosi me tuvaṁ.
      [402] < PTS. J II , 344 >Ye kuḷīrā samuddasmiṁ gaṅgāya yamunāya 4- ca
            tesaṁ tvaṁ vārijo seṭṭho muñca rodantiyā patinti.
                      Suvaṇṇakakkaṭakajātakaṁ sattamaṁ.
                           --------
                        8 Ārāmadūsakajātakaṁ
      [403] < PTS. J II , 346 >Yomesañca sametānaṁ 5- ahuvā seṭṭhasammato
            tassāyaṁ edisī paññā kimeva itarā pajā.
      [404] < PTS. J II , 346 >Evameva tuvaṁ brahme anaññāya vinindasi
            kathaṁ hi mūlaṁ adisvā 6- rukkhaṁ jaññā patiṭṭhitaṁ.

  *  *  *  *  *  *
  Footnote:1 Sī. kundalī. Ma. bhaddalī. 2 Ma. kakkaṭakajātakaṁ. 3 Sī. Yu. kuñjarasaṭṭhihāyana.
 4 Sī. Yu. nammadāya. 5 Sī. Ma. yo ve sabbasametānaṁ. 6 Ma. kathaṁ mūlaṁ adisvāna.
-------------------------------------------------
[page 109]
      [405] < PTS. J II , 346 >Nāhaṁ tumhe vinindāmi ye cettha 1- vānarā vane
            vissaseno 2- ca gārayho yassatthā rukkharopakāti.
                        Ārāmadūsakajātakaṁ aṭṭhamaṁ.
                            ---------
                         9 Sujātājātakaṁ 3-
      [406] < PTS. J II , 350 >Nahi vaṇṇena sampannā mañjukā piyadassanā
            kharavācā piyā honti asmiṁ loke paramhi ca.
      [407] < PTS. J II , 350 >Nanu passasimaṁ kāḷiṁ dubbaṇṇaṁ tilakāhataṁ
            kokilaṁ saṇhavācena bahūnaṁ pāṇinaṁ piyaṁ.
      [408] < PTS. J II , 350 >Tasmā sakhilavācassa mantabhāṇī anuddhato
            atthaṁ dhammañca dīpeti madhurantassa bhāsitanti.
                        Sujātājātakaṁ navamaṁ.
                           ---------
                          10 Ulūkajātakaṁ
      [409] < PTS. J II , 353 >Sabbehi kira ñātīhi kosiyo issaro kato
            sace ñātīhi anuññāto 4- bhaṇeyyāhaṁ ekavācikaṁ.
      [410] < PTS. J II , 353 >Bhaṇa samma anuññāto atthaṁ dhammañca kevalaṁ
            santi hi daharā pakkhī paññavanto jutindharā.
      [411] < PTS. J II , 353 >Na me ruccati bhaddaṁ vo ulūkassābhisecanaṁ

  *  *  *  *  *  *
  Footnote:1 Sī. Ma. ye caññe. 2 Ma. visaseno va. 3 Ma. sujātajātakaṁ.
 4 Sī. Yu. ñātīhanuññāto.
-------------------------------------------------
[page 110]
            Akkuddhassa mukhaṁ passa kathaṁ kuddho karissatīti.
                        Ulūkajātakaṁ dasamaṁ.
                        Padumavaggo dutiyo
                          --------
                          tassuddānaṁ
                padumuttama nāgasirivhayano
                samahaṇṇava yūpa khurappavaro
                atha bhaddalī kuñjara rukkha puna
                kharavāca ulūkavarena dasa.
                         ---------
                      3 Udapānadūsakavaggo 1-
                       1 udapānadūsakajātakaṁ
      [412] < PTS. J II , 354 >Āraññakassa 2- isino ciraṁ rattaṁ tapassino
            kicchākataṁ udapānaṁ kathaṁ samma apāhasi 3-.
      [413] < PTS. J II , 355 >Esa dhammo sigālānaṁ yaṁ pivitvā ohadāmase
            pitupitāmahaṁ dhammo na taṁ ujjhātumarahasi.
      [414] < PTS. J II , 355 >Yesaṁ vo ediso dhammo adhammo pana kīdiso
            mā vo dhammaṁ adhammaṁ vā addasāma kudācananti.
                      Udapānadūsakajātakaṁ paṭhamaṁ.

  *  *  *  *  *  *
  Footnote:1 Ma. udapānavagga. 2 Ma. araññikassa. 3 Sī. Ma. avāhasi.
-------------------------------------------------
[page 111]
                         2 Byagghajātakaṁ
      [415] < PTS. J II , 357 >Yena mittena saṁsaggā yogakkhemo vihīyati
            pubbevajjhābhavantassa rakkhe akkhiṁva paṇḍito.
      [416] < PTS. J II , 357 >Yena mittena saṁsaggā yogakkhemo pavaḍḍhati
            kareyyattasamaṁ vuttiṁ sabbakiccesu paṇḍito.
      [417] < PTS. J II , 358 >Etha byagghā nivattavho paccupetha 1- mahāvanaṁ
            mā no 2- vanaṁ chindi nibyagghaṁ byagghā māhesu nibbanāti.
                         Byagghajātakaṁ dutiyaṁ.
                           ---------
                          3 Kacchapajātakaṁ
      [418] < PTS. J II , 360 >Ko nu vaḍḍhitabhattova 3- pūrahatthova brāhmaṇo
            kahannu bhikkhaṁ acari kaṁ saddhaṁ upasaṅkami.
      [419] < PTS. J II , 360 >Ahaṁ kapismi dummedho anāmāsāni āmasiṁ
            tvaṁ maṁ mocaya bhaddante mutto gaccheyya pabbataṁ.
      [420] < PTS. J II , 360 >Kacchapā kassapā honti koṇḍaññā honti makkaṭā
            muñca kassapa koṇḍaññaṁ kataṁ methunakaṁ tayāti.
                         Kacchapajātakaṁ tatiyaṁ.
                            -------
                          4 Lolajātakaṁ
      [421] < PTS. J II , 363 >Kāyaṁ balākā sikhinī corī laṅghīpitāmahā 4-

  *  *  *  *  *  *
  Footnote:1 Sī. Yu. paccametha. 2 Ma. ayaṁ saddo natthi. 3 Ma. uddhitabhattova.
 4 Ma. laṅghipitāmahā.
-------------------------------------------------
[page 112]
            Oraṁ balāke āgaccha caṇḍo me vāyaso sakhā.
      [422] < PTS. J II , 364 >Nāhaṁ balākā sikhinī ahaṁ lolasmi vāyaso
            akatvā vacanaṁ tuyhaṁ passa lūnosmi āgato.
      [423] < PTS. J II , 364 >Puna pāpajjasī samma sīlaṁ hi tava tādisaṁ
            nahi mānusikā 1- bhogā subhuñjā honti pakkhināti.
                        Lolajātakaṁ catutthaṁ.
                           --------
                          5 Rucirajātakaṁ
      [424] < PTS. J II , 365 >Kāyaṁ balākā rucirā kākaniṇḍasmi 2- macchati
            caṇḍo kāko sakhā mayhaṁ yassa 3- cetaṁ kulāvakaṁ.
      [425] < PTS. J II , 365 >Nanu maṁ samma jānāsi dija sāmakabhojanaṁ
            akatvā vacanaṁ tuyhaṁ passa lūnosmi āgato.
      [426] < PTS. J II , 365 >Puna pāpajjasī samma sīlaṁ hi tava tādisaṁ
            nahi mānusikā 4- bhogā subhuñjā honti pakkhināti.
                         Rucirajātakaṁ pañcamaṁ.
                            --------
                          6 Kurudhammajātakaṁ
      [427] < PTS. J II , 369 >Tava saddhañca sīlañca viditvāna janādhipa
            vaṇṇaṁ añjanavaṇṇena kāliṅgasmiṁ vinimhase 5-.

  *  *  *  *  *  *
  Footnote:1-4 Ma. mānusakā. 2 Sī. Ma. kākanīḷasmimacchati. 3 Sī. Yu. tassa.
 5 Ma. ninimuhase.
-------------------------------------------------
[page 113]
      [428] < PTS. J II , 370 >Annabhaccā ca bhaccā ca yodha uddissa gacchati
            sabbete appaṭikkhippā pubbācariyavaco idaṁ.
          [429] < PTS. J II , 370 >Dadāmi vo brāhmaṇā nāgametaṁ
                rājārahaṁ rājabhogaṁ 1- yasassinaṁ
                alaṅkataṁ hemajālābhichannaṁ
                sasārathī 2- gacchatha yenakāmanti.
                     Kurudhammajātakaṁ chaṭṭhaṁ.
                       ---------
                      7 Romajātakaṁ
          [430] < PTS. J II , 383 >Vassāni paññāsa samādhikāni
                vāsimhi selassa guhāya romaka
                asaṅkamānā abhinibbutacittā 3-
                hatthatthamāyanti 4- mamaṇḍajā pure.
          [431] < PTS. J II , 383 >Tedāni vaṅkaṅga 5- kimatthamussukkā 6-
                bhajanti aññaṁ girikandaraṁ dijā
                nanu na maññanti mamaṁ yathā pure
                cirampavuṭṭhā athavā na te ime.
          [432] < PTS. J II , 384 >Jānāma taṁ na mayaṁ sammuḷhā 7-
                sveva tvaṁ te mayamasma naññe 8-

  *  *  *  *  *  *
  Footnote:1 Ma. rājabhoggaṁ. 2 Ma. sasārathiṁ. 3 Ma. abhinibbutattā. 4 Ma. hatlattamāyanti.
 5 Sī. Ma. vakkaṅga. 6 Ma. kimatthamussukā. 7 Ma. sampamuḷhā. 8 Ma. nāññe.
-------------------------------------------------
[page 114]
              Cittañca te asmi jane paduṭṭhaṁ
              ājīvaka 1- tena taṁ uttasāmāti.
                       Romajātakaṁ sattamaṁ.
                          --------
                         8 Mahisajātakaṁ 2-
      [433] < PTS. J II , 386 >Kimatthamabhisandhāya 3- lahucittassa dubbhino 4-
            sabbakāmaduhasseva 5- imaṁ dukkhaṁ titikkhasi.
      [434] < PTS. J II , 386 >Siṅgena nīharāsetaṁ 6- padasāva adhiṭṭhaha
            bhiyyo bālā pakuṭṭeyyuṁ 7- no cassa paṭisedhako.
      [435] < PTS. J II , 386 >Mamevāyaṁ maññamāno aññaṁpevaṁ 8- karissati
            te naṁ tattha vadhissanti sā me mutti bhavissatīti.
                         Mahisajātakaṁ aṭṭhamaṁ.
                            -------
                         9 Satapattajātakaṁ
      [436] < PTS. J II , 389 >Yathā māṇavako panthe sigāliṁ vanagocariṁ
            atthakāmaṁ pavedenti anatthakāmāti maññati
            anatthakāmaṁ satapattaṁ atthakāmoti maññati.
      [437] < PTS. J II , 389 >Evameva idhekacco puggalo hoti tādiso
            hitebhi vacanaṁ vutto paṭiggaṇhati vāmato.

  *  *  *  *  *  *
  Footnote:1 Ma. ājīvikā. 2 Ma. mahiṁsarājajātakaṁ. 3 Sī. Yu. kamattha .... 4 sa. Yu. dūbhino.
 5 Sī. sabbakāmadadasseva. 6 Sī. Ma. nihanāhetaṁ. 7 Sī. Ma. pakujjheyyuṁ.
 8 Ma. aññepevaṁ.
-------------------------------------------------
[page 115]
      [438] < PTS. J II , 390 >Ye ca kho naṁ pasaṁsanti bhayā ukkaṁsayanti vā
            tañhi so maññate mittaṁ satapattaṁva māṇavoti.
                        Satapattajātakaṁ navamaṁ.
                           --------
                        10 Pūṭadūsakajātakaṁ
      [439] < PTS. J II , 391 >Addhā hi nūna migarājā pūṭakammassa kovido
            tathāhi pūṭaṁ dūseti aññaṁ nūna karissati.
      [440] < PTS. J II , 391 >Na me pitā vā mātā vā pūṭakammassa kovidā
            kataṁ kataṁ kho dūsema evaṁ dhammamidaṁ kulaṁ.
      [441] < PTS. J II , 392 >Yesaṁ vo ediso dhammo adhammo pana kīdiso
            mā vo dhammaṁ adhammaṁ vā addasāma kudācananti.
                       Pūṭadūsakajātakaṁ dasamaṁ.
                      Udapānavaggo 1- tatiyo
                          ---------
                           tassuddānaṁ
                udapānavaraṁ vanabyaggha kapi
                sikhinī ca balākaruciravaro
                sujanādhipa romaka dūsa puna
                satapattavaro pūṭakamma dasa.
                         ----------

  *  *  *  *  *  *
  Footnote:1 Sī. Yu. araññavaggo.
-------------------------------------------------
[page 116]
                        4 Abbhantaravaggo
                        1 abbhantarajātakaṁ
      [442] < PTS. J II , 395 >Abbhantaro nāma dumo yassa dibyamidaṁ phalaṁ
            bhutvā dohaḷinī nārī cakkavattiṁ vijāyati.
      [443] < PTS. J II , 395 >Tvampi 1- bhadde mahesīsi sā cāpi 2- patino piyā
            āharissati te rājā idaṁ abbhantaraṁ phalaṁ.
      [444] < PTS. J II , 398 >Bhatturatthe parakkanto yaṁ ṭhānamadhigacchati
            sūro attapariccāgī labhamāno bhavāmahanti.
                       Abbhantarajātakaṁ paṭhamaṁ.
                           --------
                          2 Seyyajātakaṁ
      [445] < PTS. J II , 402 >Seyyaṁso seyyaso hoti yo seyyamupasevati
            ekena sandhiṁ katvāna sataṁ vajjhe amocayiṁ.
      [446] < PTS. J II , 402 >Tasmā sabbena lokena sandhiṁ katvāna ekako 3-
            pecca saggaṁ nigaccheyya idaṁ suṇātha kāsiyā.
      [447] < PTS. J II , 403 >Idaṁ vatvā mahārājā kaṁso bārāṇasiggaho
            dhanuṁ tuṇḍiñca 4- nikkhippa saññamaṁ ajjhupāgamīti.
                        Seyyajātakaṁ dutiyaṁ.

  *  *  *  *  *  *
  Footnote:1 Sī. Yu. tvañca. 2 Sī. Yu. cāsi. 3 Ma. ekato. 4 Ma. kaṇḍañca.
-------------------------------------------------
[page 117]
                       3 Vaḍḍhakīsūkarajātakaṁ
          [448] < PTS. J II , 407 >Varaṁ varaṁ tvaṁ nihanaṁ pure cari
                asmiṁ padese abhibhuyya sūkare
                sodāni eko byaggha pagamma jhāyasi
                balannu te byaggha na cajja vijjati.
          [449] < PTS. J II , 407 >Imassutā 1- yanti disodisaṁ pure
                bhayaddhitā 2- leṇagavesino puthū
                tedāni saṅgamma vasanti ekato
                yatthaṭṭhitā duppasahajjime mayā.
          [450] < PTS. J II , 409 >Namatthu saṅghāna samāgatānaṁ
                disvā sayaṁ saṁkhya vadāmi abbhutaṁ
                byagghaṁ migā yattha jiniṁsu dāṭhino
                sāmaggiyā dāṭhabalesu muccareti.
                       Vaḍḍhakīsūkarajātakaṁ tatiyaṁ.
                           ---------
                           4 Sirijātakaṁ
      [451] < PTS. J II , 413 >Yaṁ ussukkā saṅgharanti alakkhikā bahuṁ dhanaṁ
            sippavanto asippā vā lakkhikā tāni bhuñjare 3-.

  *  *  *  *  *  *
  Footnote:1 Sī. Ma. ime sudaṁ. 2 Ma. bhayaṭṭitā. 3 Sī. lakkhīva tāni bhuñjati. Ma. lakkhivā
 tāni bhuñjati.
-------------------------------------------------
[page 118]
      [452] < PTS. J II , 413 >Sabbattha katapuññassa aticcaññeva pāṇino
            uppajjanti bahū bhogā api nāyatanesupi.
      [453] < PTS. J II , 415 >Kukkuṭo maṇayo daṇḍo thiyo ca puññalakkhaṇā
            uppajjanti apāpassa katapuññassa jantunoti.
                        Sirijātakaṁ catutthaṁ.
                           -------
                        5 Maṇisūkarajātakaṁ
      [454] < PTS. J II , 418 >Dariyā satta vassāni tiṁsamattā vasāmase
            haññāma maṇino ābhaṁ iti no mantitaṁ ahu.
      [455] < PTS. J II , 418 >Yāvatā maṇi ghaṁsāma 1- bhiyyo vodāyate maṇi
            idañcidāni pucchāma kiṁ kiccaṁ idha maññasi.
      [456] < PTS. J II , 418 >Ayaṁ maṇi veḷuriyo akāco vimalo subho
            nāssa sakkā siriṁ hantuṁ apakkamatha sūkarāti.
                       Maṇisūkarajātakaṁ pañcamaṁ.
                          ---------
                         6 Sālukajātakaṁ
      [457] < PTS. J II , 420 >Mā sālukassa pihayi āturannāni bhuñjati
            appossukko bhusaṁ khāda etaṁ dīghāyulakkhaṇaṁ.
      [458] < PTS. J II , 420 >Idāni so idhāgantvā atithi 2- yuttasevako
            atha dakkhasi sālukaṁ sayantaṁ mūsaluttaraṁ.

  *  *  *  *  *  *
  Footnote:1 Sī. Yu. yāva yāva nighaṁsāma. 2 Ma. atithī.
-------------------------------------------------
[page 119]
      [459] < PTS. J II , 420 >Vikantaṁ sūkaraṁ disvā sayantaṁ mūsaluttaraṁ
            jaraggavā acintesuṁ varamhākaṁ bhusāmivāti.
                        Sālukajātakaṁ chaṭṭhaṁ.
                           -------
                       7 Lābhagarahikajātakaṁ 1-
      [460] < PTS. J II , 421 >Nānummatto nāpisuṇo nānaṭo nākutūhalo
            muḷhesu labhate lābhaṁ esā te anusāsanī.
      [461] < PTS. J II , 422 >Dhiratthu taṁ yasalābhaṁ dhanalābhañca brāhmaṇa
            yā vutti vinipātena adhammacariyāya 2- vā.
      [462] < PTS. J II , 422 >Api ce pattamādāya anāgāro paribbaje
            esāva jīvikā seyyo 3- yā cādhammena esanāti.
                       Lābhagarahikajātakaṁ sattamaṁ.
                          ---------
                        8 Macchadānajātakaṁ 4-
          [463] < PTS. J II , 425 >Agghanti macchā adhikaṁ sahassaṁ
                na so atthi yo imaṁ saddaheyya
                mayhañca assū idha satta māsā
                ahampi taṁ macchadānaṁ 5- kiṇeyyaṁ.
      [464] < PTS. J II , 425 >Macchānaṁ bhojanaṁ datvā mama dakkhiṇamādisi
            taṁ dakkhiṇaṁ sarantiyā kataṁ apacitiṁ tayā.

  *  *  *  *  *  *
  Footnote:1 Sī. ... lābhagarahajātakaṁ. 2 Ma. adhammacaraṇena. 3 Sī. Yu. seyyā.
 4 Ma. macchuddānajātakaṁ. 5 Ma. macchuddānaṁ.
-------------------------------------------------
[page 120]
          [465] < PTS. J II , 426 >Paduṭṭhacittassa na phāti hoti
                na cāpi naṁ devatā pūjayanti
                yo bhātaraṁ pettikaṁ sāpateyyaṁ
                avañcayī dukkaṭakammakārīti.
                       Macchadānajātakaṁ aṭṭhamaṁ.
                          ---------
                        9 Nānāchandajātakaṁ
      [466] < PTS. J II , 428 >Nānāchandā mahārāja ekāgāre vasāmase
            ahaṁ gāmavaraṁ icche brāhmaṇī ca gavaṁ sataṁ.
      [467] < PTS. J II , 428 >Putto ājaññakaṁ rathaṁ kaññā ca maṇikuṇḍalaṁ
            yā cesā puṇṇakā 1- jammī udukkhalaṁ abhikaṅkhati.
      [468] < PTS. J II , 429 >Brāhmaṇassa gāmavaraṁ brāhmaṇiyā gavaṁ sataṁ
            puttassa ājaññarathaṁ kaññāya maṇikuṇḍalaṁ
            yañcetaṁ puṇṇakaṁ 2- jammiṁ paṭipādethudukkhalanti.
                        Nānāchandajātakaṁ navamaṁ.
                          ----------
                         10 Sīlavīmaṁsajātakaṁ
      [469] < PTS. J II , 429 >Sīlaṁ kireva kalyāṇaṁ sīlaṁ loke anuttaraṁ
            passa ghoraviso nāgo sīlavāti na haññati.
      [470] < PTS. J II , 430 >Sohaṁ sīlaṁ samādissaṁ loke anumataṁ sivaṁ

  *  *  *  *  *  *
  Footnote:1 Ma. puṇṇikā. 2 Ma. puṇṇikaṁ.
-------------------------------------------------
[page 121]
            Ariyavuttisamācāro yena vuccati sīlavā.
      [471] < PTS. J II , 430 >Ñātīnañca piyo hoti mittesu ca virocati
            kāyassa bhedā sugatiṁ upapajjati sīlavāti.
                       Sīlavīmaṁsajātakaṁ dasamaṁ.
                      Abbhantaravaggo catuttho.
                           -------
                           Tassuddānaṁ
                duma kaṁsa varuttamabyagghamigā
                maṇayo maṇi sālukamavhayano
                anusāsaniyo pica macchavaro
                maṇikuṇḍalakena kirena dasa.
                          ---------
                          5 Kumbhavaggo
                     1 bhadraghaṭabhedakajātakaṁ 1-
      [472] < PTS. J II , 432 >Sabbakāmadadaṁ kumbhaṁ kūṭaṁ laddhāna dhuttako
            yāva naṁ anupāleti tāva so sukhamedhati.
      [473] < PTS. J II , 432 >Yadā matto ca ditto ca pamādā kumbhamabbhidā
            tato 2- naggo ca pottho ca pacchā bālo vihaññati.
      [474] < PTS. J II , 432 >Evameva [3]- dhanaṁ laddhā pamatto 4- paribhuñjati

  *  *  *  *  *  *
  Footnote:1 Ma. surāghaṭajātakaṁ. 2 Ma. tadā. 3 Ma. yo. 4 Sī. amattā. Yu. amatto.
-------------------------------------------------
[page 122]
            Pacchā tapati dummedho kūṭaṁ bhitvāva 1- dhuttakoti.
                       Bhadraghaṭabhedakajātakaṁ paṭhamaṁ.
                           ---------
                          2 Supattajātakaṁ
      [475] < PTS. J II , 435 >Bārāṇasyaṁ 2- mahārāja kākarājā nivāsako 3-
            asītiyā sahassehi supatto parivārito.
      [476] < PTS. J II , 435 >Tassa dohaḷinī bhariyā supassā 4- bhakkhitumicchati 5-
            rañño mahānase pakkaṁ paccagghaṁ rājabhojanaṁ.
      [477] < PTS. J II , 435 >Tesāhaṁ pahito dūto rañño camhi idhāgato
            bhattu apacitiṁ kummi nāsāyamakaraṁ 6- vaṇanti.
                        Supattajātakaṁ dutiyaṁ.
                           --------
                        3 Kāyanibbindajātakaṁ
          [478] < PTS. J II , 437 >Phuṭṭhassa me aññatarena byādhinā
                rogena bāḷhaṁ dukhitassa ruppato
                parisussati khippamidaṁ kaḷevaraṁ
                pupphaṁ yathā paṁsuni ātape kataṁ.
      [479] < PTS. J II , 437 >Ajaññaṁ jaññasaṅkhātaṁ asuciṁ sucisammataṁ
            nānākuṇapaparipūraṁ jaññarūpaṁ apassato.

  *  *  *  *  *  *
  Footnote:1 Sī. Yu. bhinno va. 2 Sī. Yu. bārāṇassaṁ. 3 Sī. Yu. nivāriko. 4 Ma.
  suphassā. 5 Sī. suphassā macchamicchati. 6 Sī. Yu. ... makariṁ.
-------------------------------------------------
[page 123]
          [480] < PTS. J II , 437 >Dhiratthumaṁ āturaṁ pūtikāyaṁ
                jigucchiyaṁ asuciṁ byādhidhammaṁ
                yatthappamattā adhimucchitā pajā
                hāpenti maggaṁ sugatūpapattiyāti.
                      Kāyanibbindajātakaṁ tatiyaṁ.
                          ---------
                        4 Jambūkhādakajātakaṁ
      [481] < PTS. J II , 439 >Koyaṁ bindussaro vaggu saravantānamuttamo
            accuto jambusākhāya moracchāpova kujjati.
      [482] < PTS. J II , 439 >Kulaputto pajānāti kulaputtaṁ 1- pasaṁsituṁ
            byagghacchāpasadisavaṇṇa bhuñja samma dadāmi te.
      [483] < PTS. J II , 439 >Cirassaṁ vata passāmi musāvādī samāgate
            vantādaṁ kuṇapādañca aññamaññaṁ pasaṁsaketi.
                      Jambūkhādakajātakaṁ catutthaṁ.
                          ---------
                          5 Antajātakaṁ
      [484] < PTS. J II , 440 >Usabhasseva te khandho sīhasseva vijambhitaṁ
            migarāja namo tayatthu api kiñci labhāmase.
      [485] < PTS. J II , 440 >Kulaputto pajānāti kulaputtaṁ 2- pasaṁsituṁ
            mayūragīvasaṅkāsa ito pariyāhi vāyasa.

  *  *  *  *  *  *
  Footnote:1-2 Sī. Yu. kulaputte.
-------------------------------------------------
[page 124]
      [486] < PTS. J II , 440 >Migānaṁ koṭṭhako 1- anto pakkhīnaṁ pana vāyaso
            eraṇḍo anto rukkhānaṁ tayo antā samāgatāti.
                          Antajātakaṁ pañcamaṁ.
                             -------
                           6 Samuddajātakaṁ
      [487] < PTS. J II , 442 >Ko nvāyaṁ 2- loṇatoyasmiṁ samantā paridhāvati
            macche makare ca vāreti ūmīsu ca vihaññati.
      [488] < PTS. J II , 442 >Anantapāyī sakuṇo atittoti disā suto
            samuddaṁ pātumicchāmi sāgaraṁ saritappatiṁ.
      [489] < PTS. J II , 442 >Soyaṁ hāyatī ceva pūrateva mahodadhi
            nāssa nāyati pītanto apeyyo kira sāgaroti.
                         Samuddajātakaṁ chaṭṭhaṁ.
                            --------
                         7 Kāmavilāpajātakaṁ
      [490] < PTS. J II , 443 >Ucce sakuṇa ḍemāna pattayāna vihaṅgama
            vajjāsi kho tvaṁ vāmūruṁ ciraṁ kho sā karissati.
      [491] < PTS. J II , 443 >Idaṁ kho sā na jānāti asiṁ sattiñca oḍḍitaṁ
            sā caṇḍī kāhatī kodhaṁ taṁ me tappati no idha 3-.

  *  *  *  *  *  *
  Footnote:1 Sī. kotthuko. Ma. sigālo. 2 Ma. nāyaṁ. 3 Ma. idaṁ.
-------------------------------------------------
[page 125]
      [492] < PTS. J II , 443 >Esa uppalasannāho nikkhañcussīsake kataṁ 1-
            kāsikañca muduṁ vatthaṁ tappetu dhanakāmiyāti 2-
                       kāmavilāpajātakaṁ sattamaṁ.
                           ----------
                          8 Udumbarajātakaṁ
      [493] < PTS. J II , 445 >Udumbarā cime pakkā nigrodhā ca kapitthanā
            ehi nikkhamma bhuñjassu kiṁ jighacchāya miyyasi.
      [494] < PTS. J II , 446 >Evaṁ so suhito hoti yo vuḍḍhamapacāyati
            yathāhamajja suhito dumapakkāni māsito.
      [495] < PTS. J II , 446 >Yaṁ vanejo vanejassa vañceyya kapino kapi
            daharopi na saddheyya 3- nahi jiṇṇo jarākapīti.
                         Udumbarajātakaṁ aṭṭhamaṁ.
                            ----------
                        9 Komāriyaputtajātakaṁ 4-
          [496] < PTS. J II , 448 >Pure tuvaṁ sīlavataṁ sakāse
                okkandikaṁ 5- kīḷasi assamamhi
                karohare makkaṭiyāni makkaṭa
                na taṁ mayaṁ sīlavataṁ ramāma.

  *  *  *  *  *  *
  Footnote:1 Ma. ... nikkhañcussīsakohitaṁ. 2 Ma. dhanikā piyāti. 3 Ma. daharo kapi saddheyya.
 4 Ma. komāraputta .... 5 Ma. okkantikaṁ.
-------------------------------------------------
[page 126]
          [497] < PTS. J II , 448 >Sutā hi mayhaṁ paramā visuddhi
                komāriyaputtassa 1- bahussutassa
                mādāni maṁ maññi tuvaṁ yathā pure
                jhānābhiyuttā viharāma āvuso 2-.
          [498] < PTS. J II , 449 >Sacepi selasmi vapeyya bījaṁ
                devo ca vasse na hi taṁ virūḷhe
                sutā hi te sā paramā visuddhi
                ārā tuvaṁ makkaṭa jhānabhūmyāti 3-.
                Komāriyaputtajātakaṁ navamaṁ.
                         -----------
                          10 Bakajātakaṁ
      [499] < PTS. J II , 450 >Parapāṇaghāte 4- jīvanto maṁsalohitabhojano
            bako vataṁ samādāya upapajji uposathaṁ.
      [500] < PTS. J II , 450 >Tassa sakko vataññāya ajarūpenupāgami
            vītatapo ajjhapatto bhañji lohitapo tapaṁ.
      [501] < PTS. J II , 451 >Evameva idhekacco 5- samādānasmi dubbalo 6-
            lahuṁ karoti 7- attānaṁ bakova ajakāraṇāti.
                         Bakajātakaṁ dasamaṁ.
                        Kumbhavaggo pañcamo.

  *  *  *  *  *  *
  Footnote:1 Ma. komāraputta .... 2 Ma. jhānānuyutto viharāmi āvuso. 3 Ma. jhānabhūmiyāti.
 4 Ma. parapāṇarodhā. 5 Ma. idhekacce. 6 Ma. dubbalā. 7 Ma. aronti.
-------------------------------------------------
[page 127]
                           Tassuddānaṁ
                varakumbha supattasirivhayano
                sucisammata bindussaro cusabho
                saritaṁpati caṇḍī jarākapinā
                atha makkaṭiyā vakakena dasāti.
                          --------
                           Vagguddānaṁ
            saṅkappo padumo ceva udapānena tatiyaṁ
            abbhantaraṁ ghaṭabhedaṁ tikanipātamhilaṅkataṁ 1-.
                        Tikanipātaṁ niṭṭhitaṁ.
                          --------

  *  *  *  *  *  *
  Footnote:1 purāṇapotthake vagguddānaṁ naṭṭhaṁ. idaṁ kittisobhanena mayā likhitaṁ.
-------------------------------------------------
[page 128]
                        Catukkanipātajātakaṁ
                         1 kāliṅgavaggo
                       1 cullakāliṅgajātakaṁ
      [502] < PTS. J III , 3 >Vivaratha imāsaṁ dvāraṁ nagarantaṁ pavīsituṁ 1-
            aruṇarājassa sīhena susiṭṭhena 2- surakkhitaṁ nandisenena.
          [503] < PTS. J III , 6 >Jayo kāliṅgānaṁ asayhasāhinaṁ
                parājayo ajayo 3- assakānaṁ
                iccevaṁ 4- te bhāsitaṁ brahmacāri
                na ujubhūtā vitathaṁ bhaṇanti.
          [504] < PTS. J III , 7 >Devā musāvādamupātivattā
                saccaṁ tathaṁ paramaṁ karaṁ nu sakka 5-
                tante musā bhāsitaṁ devarāja
                kiṁ vā paṭicca maghavā mahinda 6-.
          [505] < PTS. J III , 7 >Nanu te sutaṁ brāhmaṇa bhaññamāne
                devā na issanti purisaparakkamassa
                damo samādhi manaso abhejjo 7-

  *  *  *  *  *  *
  Footnote:1 Sī. nagaraṁ pavisantu. Ma. virutimāsaṁ dvāraṁ nagaraṁ pavisantu.
 2 Sī. Yu. susatthena. 3 Sī. Ma. anayo. 4 Ma. icceva. 5 Sī. Ma. saccaṁ dhanaṁ
 paramantesu sakka. 6 Sī. janinda. 7 Sī. Yu. adejjo.
-------------------------------------------------
[page 129]
                Abyattatā 1- nikkamanañca 2- kāle
                daḷhañca viriyaṁ purisaparakkamo ca
                teneva āsi vijayo assakānanti.
                     Cullakāliṅgajātakaṁ paṭhamaṁ.
                         ----------
                      2 Mahāassārohajātakaṁ
      [506] < PTS. J III , 12 >Adeyyesu dadaṁ dānaṁ deyyesu nappavecchati
            āpāsu byasanaṁ patto sahāyaṁ nādhigacchati.
      [507] < PTS. J III , 12 >Adeyyesu adadaṁ 3- dānaṁ deyyesu yo pavecchati
            āpāsu byasanaṁ patto sahāyaṁ adhigacchati.
          [508] < PTS. J III , 12 >Saññogasambhoga visesadassanaṁ
                anariyadhammesu saṭhesu nassati
                katañca ariyesu ca añjasesu 4-
                mahapphalaṁ hoti aṇumpi tādisu.
      [509] < PTS. J III , 12 >Yo pubbe katakalyāṇo akā loke sudukkaraṁ
            pacchā kayirā na vā kayirā accantaṁ pūjanārahoti.
                      Mahāassārohajātakaṁ dutiyaṁ.
                          ----------

  *  *  *  *  *  *
  Footnote:1 Sī. abyagghatā. Ma. abyaggatā. 2 Sī. nikkhamanañca 3 Ma. nādeyyesu dadaṁ ....
 4 Sī. Ma. ajjavesu.
-------------------------------------------------
[page 130]
                         3 Ekarājajātakaṁ
          [510] < PTS. J III , 14 >Anuttare kāmaguṇe samiddhe
                bhutvāna pubbe vasi 1- ekarāja
                sodāni dugge narakamhi khitto
                nappajjahe vaṇṇabalaṁ purāṇaṁ.
          [511] < PTS. J III , 14 >Pubbeva khantī ca tapo ca mayhaṁ
                sampatthitā dubbhisena 2- ahosi
                tandāni laddhāna kathannu rāja
                jahe ahaṁ vaṇṇabalaṁ purāṇaṁ.
          [512] < PTS. J III , 14 >Sabbā kireva 3- pariniṭṭhitāni
                yasassinaṁ paññavantaṁ visayha
                yaso ca laddhā purimaṁ uḷāraṁ
                nappajjahe vaṇṇabalaṁ purāṇaṁ.
          [513] < PTS. J III , 14 >Panujja dukkhena sukhaṁ janinda
                sukhena vā dukkhamasayhasāhi
                ubhayattha santo abhinibbutattā
                sukhe ca dukkhe ca bhavanti tulyāti.
                       Ekarājajātakaṁ tatiyaṁ.

  *  *  *  *  *  *
  Footnote:1 Ma. vasī. 2 Sī. Yu. dabbasenā. 3 Ma. kirevaṁ.
-------------------------------------------------
[page 131]
                          4 Daddarajātakaṁ
          [514] < PTS. J III , 16 >Imāni maṁ daddara tāpayanti
                vācāduruttāni manussaloke
                maṇḍūkabhakkhā udakantasevī
                asīvisaṁ 1- maṁ avisā sapanti.
      [515] < PTS. J III , 17 >Sakā raṭṭhā pabbājito aññaṁ janapadaṁ gato
            mahantaṁ koṭṭhaṁ kayirātha duruttānaṁ nidhetave.
      [516] < PTS. J III , 17 >Yattha posaṁ na jānanti jātiyā vinayena vā
            na tattha mānaṁ kayirātha vasaṁ aññātake jane.
      [517] < PTS. J III , 17 >Videsavāsaṁ vasato jātavedasamenapi
            khamitabbaṁ sapaññena api dāsassa tajjitanti.
                        Daddarajātakaṁ catutthaṁ.
                           --------
                          5 Sīlavīmaṁsajātakaṁ
      [518] < PTS. J III , 19 >Natthi loke raho nāma pāpakammaṁ pakubbato
            passanti vanabhūtāni taṁ bālo maññate 2- raho.
      [519] < PTS. J III , 19 >Ahaṁ raho na passāmi suññaṁ vāpi na vijjati
            yattha suññaṁ 3- na passāmi asuññaṁ hoti taṁ mayā.
      [520] < PTS. J III , 19 >Dujjacco ca sujacco 4- ca nando ca sukhavacchano 5-

  *  *  *  *  *  *
  Footnote:1 Ma. āsīvisaṁ. 2 Ma. maññatī. 3 Ma. aññaṁ. 4 Yu. ajacco.
 5 Ma. sukhavaḍḍhito.
-------------------------------------------------
[page 132]
            Vajjho 1- addhuvasīlo ca te dhammaṁ jahumatthikā.
      [521] < PTS. J III , 19 >Brāhmaṇo ca kathaṁ jahe sabbadhammāna pāragū
            yo dhammaṁ anupāleti dhitimā saccanikkamoti.
                        Sīlavīmaṁsajātakaṁ pañcamaṁ.
                          --------
                         6 Sujātājātakaṁ
      [522] < PTS. J III , 21 >Kiṁ aṇḍakā ime deva nikkhittā kaṁsamallake
            upalohitakā vaggū taṁ 2- me akkhāhi pucchito.
      [523] < PTS. J III , 22 >Yāni pure tuvaṁ devi bhaṇḍu nantakavāsinī
            ucchaṅgahatthā pacināsi tassā te koliyaṁ phalaṁ.
      [524] < PTS. J III , 22 >Udayhate 3- na ramati bhogā vippajahanti taṁ
            tatthevimaṁ paṭinetha yattha kolaṁ pacissati.
      [525] < PTS. J III , 22 >Honti hete mahārāja iddhippattāya nāriyā
            khama deva sujātāya māssā kujjha rathesabhāti.
                       Sujātājātakaṁ chaṭṭhaṁ.
                          --------
                         7 Palāsajātakaṁ
          [526] < PTS. J III , 24 >Acetanaṁ brāhmaṇa assuṇantaṁ
                jāno ajānantamimaṁ palāsaṁ
                āraddhavīriyo dhuvamappamatto

  *  *  *  *  *  *
  Footnote:1 Ma. phavajjho. 2 Yu. te. 3 Ma. uḍḍayhate.
-------------------------------------------------
[page 133]
                Sukhaseyyaṁ pucchasi kissa hetu.
          [527] < PTS. J III , 24 >Dūre suto ceva brahā ca rukkho
                dese ṭhito bhūtanivāsarūpo
                tasmā namassāmi imaṁ palāsaṁ
                ye cettha bhūtā te 1- dhanassa hetu.
          [528] < PTS. J III , 24 >So te karissāmi yathānubhāvaṁ
                kataññutaṁ brāhmaṇa pekkhamāno
                kathaṁ hi āgamma sataṁ sakāse
                moghā 2- te assu pariphanditāni.
          [529] < PTS. J III , 24 >Yo tindurukkhassa 3- paro pilakkho 4-
                parivārito pubbayañño uḷāro
                tasseva mūlasmi nidhi nikhāto
                adāyādo gaccha naṁ uddharāhīti.
                        Palāsajātakaṁ sattamaṁ.
                           --------
                        8 Javasakuṇajātakaṁ 5-
      [530] < PTS. J III , 26 >Akaramhāva 6- te kiccaṁ yaṁ balaṁ ahuvamhase
            migarāja namo tyatthu api kiñci labhāmase.
      [531] < PTS. J III , 26 >Mama lohitabhakkhassa niccaṁ luddāni kubbato
            dantantaragato santo taṁ bahuṁ yampi jīvasi.

  *  *  *  *  *  *
  Footnote:1 Sī. Yu. te ca. 2 Ma. moghāni. 3 Ma. tindukarukkhassa.
 4 Sī. Yu. pilakkhā. 5 Ma. sakuṇajātakaṁ. 6 Ma. akaramhasaṁ.
-------------------------------------------------
[page 134]
      [532] < PTS. J III , 26 >Akataññumakattāraṁ katassa appaṭikārakaṁ
            yasmiṁ kataññutā natthi niratthā tassa sevanā.
      [533] < PTS. J III , 27 >Yattha 1- sammukhaciṇṇena mittadhammo na labbhati
            anussūyamanakkosaṁ 2- saṇikaṁ tamhā apakkameti.
                        Javasakuṇajātakaṁ aṭṭhamaṁ.
                           ---------
                          9 Chavajātakaṁ 3-
      [534] < PTS. J III , 28 >Sabbaṁ idañca marikataṁ 4- ubho dhammaṁ na passare
            ubho pakatiyā cutā yo cāyaṁ mante jhāpeti
                        yo ca mantaṁ adhīyati.
      [535] < PTS. J III , 29 >Sālīnaṁ odanaṁ bhuñje suciṁ maṁsūpasecanaṁ
            tasmā etaṁ na sevāmi dhammaṁ isībhi sevitaṁ.
      [536] < PTS. J III , 29 >Paribbaja mahā loko pacantaññepi pāṇino
            mā tvaṁ 5- adhammo ācarito tasmā kumbhamivābhidā.
      [537] < PTS. J III , 29 >Dhiratthu taṁ yasalābhaṁ dhanalābhañca brāhmaṇa
            yā vutti vinipātena adhammacaraṇena vāti.
                         Chavajātakaṁ navamaṁ.
                           --------

  *  *  *  *  *  *
  Footnote:1 Ma. yassa. 2 Ma. anusūya --. Sī. Yu. anusuyya ---. 3 chavakajātakaṁ.
 4 Sī. sabbamidaṁ carimavataṁ. Ma. sabbamidaṁ carimaṁ kataṁ. 5 Ma. taṁ.
-------------------------------------------------
[page 135]
                         10 Sayhajātakaṁ 1-
      [538] < PTS. J III , 32 >Sasamuddapariyāyaṁ mahiṁ sāgarakuṇḍalaṁ
            na icche saha nindāya evaṁ sayha 2- vijānahi.
      [539] < PTS. J III , 32 >Dhiratthu taṁ yasalābhaṁ dhanalābhañca brāhmaṇa
            yā vutti vinipātena adhammacaraṇena vā.
      [540] < PTS. J III , 32 >Api ce pattamādāya anāgāro paribbaje
            sāeva jīvikā seyyo yā cādhammena esanā.
      [541] < PTS. J III , 32 >Api ce pattamādāya anāgāro paribbaje
              aññaṁ ahiṁsayaṁ loke api rajjena taṁ varanti.
                          Sayhajātakaṁ dasamaṁ
                      kāliṅgavaggo 3- paṭhamo.
                           --------
                            Tassuddānaṁ
                vivaraṁ ca adeyya samiddhavaraṁ
                atha daddara pāpamahātiraho
                atha koli palāsavarañcakara
                carimaṁ sasamuddavarena dasa.
                           --------
                          2 Pucimandavaggo
                          1 pucimandajātakaṁ
      [542] < PTS. J III , 34 >Uṭṭhehi cora kiṁ sesi ko attho supanena 4- te

  *  *  *  *  *  *
  Footnote:1 Ma. seyyajātakaṁ. 2 Ma. seyya. 3 Sī. Yu. vivaravaggo.
 4 Sī. supitena. Yu. supinena.
-------------------------------------------------
[page 136]
            Mā taṁ gahesu 1- rājāno gāme kibbisakārakaṁ.
      [543] < PTS. J III , 34 >Nanu 2- coraṁ gahessanti gāme kibbisakārakaṁ
            kiṁ tattha pucimandassa vane jātassa tiṭṭhato.
      [544] < PTS. J III , 34 >Na tvaṁ assattha jānāsi mama corassa cantaraṁ
            coraṁ gahetvā rājāno gāme kibbisakārakaṁ
            accenti 3- nimbasūlasmiṁ tasmiṁ me saṅkate mano.
      [545] < PTS. J III , 35 >Saṅkeyya saṅkitabbāni rakkheyyānāgataṁ bhayaṁ
            anāgatabhayā dhīro ubho loke avekkhatīti.
                        Pucimandajātakaṁ paṭhamaṁ.
                           ---------
                       2 Kassapamandiyajātakaṁ
      [546] < PTS. J III , 38 >Api kassapa mandiyā yuvā sapati hanti vā
            sabbantaṁ khamate dhīro paṇḍito taṁ titikkhati.
      [547] < PTS. J III , 38 >Sacepi santo vivadanti khippaṁ sandhiyare 4- puna
            bālā pattāva bhijjanti na te samathamajjhagū.
      [548] < PTS. J III , 38 >Ete bhiyyo samāyanti sandhi tesaṁ na jīrati
            yo cādhipannaṁ jānāti yo ca jānāti desanaṁ.
      [549] < PTS. J III , 38 >Eso hi uttaritaro bhārāvaho dhurandharo 5-

  *  *  *  *  *  *
  Footnote:1 Ma. gahesuṁ. 2 Ma. yaṁ nu. 3 Ma. appenti. 4 Ma. sandhīyare.
 5 Ma. bhāravaho dhuraddharo.
-------------------------------------------------
[page 137]
            Yo paresādhipannānaṁ sayaṁ sandhātumarahatīti.
                        Kassapamandiyajātakaṁ dutiyaṁ.
                            --------
                          3 Khantivādijātakaṁ
      [550] < PTS. J III , 42 >Yo te hatthe ca pāde ca kaṇṇanāsañca chedayi
            tassa kujjha mahāvīra mā raṭṭhaṁ vinassa 1- idaṁ.
      [551] < PTS. J III , 42 >Yo me hatthe ca pāde ca kaṇṇanāsañca chedayi
            ciraṁ jīvatu so rājā nahi kujjhanti mādisā.
      [552] < PTS. J III , 43 >Ahu atītamaddhāne 2- samaṇo khantidīpano
            taṁ khantiyāyeva ṭhitaṁ kāsirājā achedayi.
      [553] < PTS. J III , 43 >Tassa kammapharusassa 3- vipāko kaṭuko ahu
            yaṁ kāsirājā vedesi nirayamhi samappitoti.
                       Khantivādijātakaṁ tatiyaṁ.
                          ---------
                        4 Lohakumbhijātakaṁ
      [554] < PTS. J III , 47 >Dujjīvitamajīvimha yesanno na dadāmase 4-
            vijjamānesu bhogesu dīpaṁ nākamha attano.
      [555] < PTS. J III , 47 >Saṭṭhiṁ 5- vassasahassāni paripuṇṇāni sabbaso
            niraye paccamānānaṁ kadā anto bhavissati.
      [556] < PTS. J III , 47 >Natthi anto kuto anto na anto paṭidissati

  *  *  *  *  *  *
  Footnote:1 Ma. vinasā. 2 Ma. atītamaddhānaṁ. 3 Sī. Yu. kammassa. 4 Ma. ye sante na dadamhase.
 5 Ma. saṭṭhi.
-------------------------------------------------
[page 138]
            Tadāhi pakataṁ pāpaṁ mama tuyhañca mārisa 1-.
      [557] < PTS. J III , 47 >Sohaṁ nūna ito gantvā yoniṁ laddhāna mānusiṁ
            vadaññū sīlasampanno kāhāmi kusalaṁ bahunti.
                       Lohakumbhijātakaṁ catutthaṁ.
                           ---------
                          5 Maṁsajātakaṁ 2-
      [558] < PTS. J III , 49 >Pharusā vata te vācā maṁsaṁ yācanako asi
            kilomasadisī vācā kilomaṁ samma dammi te.
      [559] < PTS. J III , 50 >Aṅgametaṁ manussānaṁ bhātā loke pavuccati
            aṅgassa sadisī vācā aṅgaṁ samma dadāmi te.
      [560] < PTS. J III , 50 >Tātāti putto vadamāno kampeti hadayaṁ pitu
            hadayassa sadisī vācā hadayaṁ samma dammi te.
      [561] < PTS. J III , 50 >Yassa gāme sakhā natthi yathāraññaṁ tatheva taṁ
            sabbassa sadisī vācā sabbaṁ samma dadāmi teti.
                         Maṁsajātakaṁ pañcamaṁ.
                           --------
                         6 Sasapaṇḍitajātakaṁ
      [562] < PTS. J III , 53 >Satta me rohitā macchā udakā thalamubbhatā
            idaṁ brāhmaṇa me atthi etaṁ bhutvā vane vasa.
      [563] < PTS. J III , 54 >Dussa me khettapālassa rattiṁ bhattaṁ apābhataṁ

  *  *  *  *  *  *
  Footnote:1 Ma. mārisā. 2 Ma. sabbamaṁsalābhajātakaṁ.
-------------------------------------------------
[page 139]
            Maṁsasūlā ca dve godhā ekañca dadhivārakaṁ
            idaṁ brāhmaṇa me atthi etaṁ bhutvā vane vasa.
      [564] < PTS. J III , 54 >Ambapakkaṁ 1- dakaṁ sītaṁ sītacchāyaṁ 2- manoramaṁ
            idaṁ brāhmaṇa me atthi etaṁ bhutvā vane vasa.
      [565] < PTS. J III , 55 >Na sasassa tilā atthi na muggā napi taṇḍulā
            iminā agginā pakkaṁ mamaṁ bhutvā vane vasāti.
                        Sasapaṇḍitajātakaṁ chaṭṭhaṁ.
                           ----------
                         7 Matarodanajātakaṁ
      [566] < PTS. J III , 57 >Matamatameva 3- rodatha na hi taṁ rodatha yo marissati
            sabbeva 4- sarīradhārino anupubbena jahanti jīvitaṁ.
      [567] < PTS. J III , 57 >Devā manussā catuppadā pakkhigaṇā uragā ca bhogino
            yamhi 5- sarīre anissarā ramamānāva jahanti jīvitaṁ.
      [568] < PTS. J III , 57 >Evaṁ calitaṁ asaṇṭhitaṁ sukhadukkhaṁ manujesu apekkhiyaṁ 6-
            kanditaṁ ruṇataṁ 7- niratthakaṁ kiṁ vo sokagaṇābhikīrare.
      [569] < PTS. J III , 57 >Dhuttā soṇḍā ca akatā bālā sūrā [8]- ayogino
            dhīraṁ maññanti bāloti ye dhammassa akovidāti.
                       Matarodanajātakaṁ sattamaṁ.
                          ---------

  *  *  *  *  *  *
  Footnote:1 Sī. Yu. ambapakkodakaṁ. 2 Ma. sītacchāyā manoramā. 3 Ma. mataṁ mataṁ eva.
 4 Ma. sabbepi. 5 Yu. asmiṁ. 6 Ma. manujesvapekkhiya.
 7 Ma. kanditaruditaṁ. 8 Yu. dhīrā.
-------------------------------------------------
[page 140]
                          8 Kaṇaverajātakaṁ
      [570] < PTS. J III , 62 >Yantaṁ vasantasamaye kaṇaveresu bhāṇusu
            sāmaṁ bāhāya pīḷesi sā taṁ ārogyamabravi.
      [571] < PTS. J III , 62 >Ambho na kira saddheyyaṁ yaṁ vāto pabbataṁ vahe
            pabbatañce vahe vāto sabbampi paṭhaviṁ vahe
            yattha sāmā kālakatā sāmaṁ ārogyamabravi.
      [572] < PTS. J III , 63 >Na ceva sā kālakatā na ca sā aññamicchati
            ekabhattā 1- kira sāmā tameva abhikaṅkhati.
          [573] < PTS. J III , 63 >Asanthutaṁ maṁ cirasanthutena
                nimini sāmā adhuvaṁ dhuvena
                mayāpi sāmā nimineyya aññaṁ
                ito ahaṁ dūrataraṁ gamissanti.
                      Kaṇaverajātakaṁ aṭṭhamaṁ.
                         ---------
                         9 Tittirajātakaṁ
      [574] < PTS. J III , 65 >Susukhaṁ vata jīvāmi labhāmi ceva bhuñjituṁ
            paripantheva tiṭṭhāmi kā nu bhante gatī mama.
      [575] < PTS. J III , 65 >Mano ce te nappaṇamati pakkhi pāpassa kammuno
            avyāvaṭassa bhadrassa na pāpamupalimpati.
      [576] < PTS. J III , 65 >Ñātako no nisinnoti bahu āgacchate jano

  *  *  *  *  *  *
  Footnote:1 Ma. ekarattikirī. Yu. ekabhattakirī.
-------------------------------------------------
[page 141]
            Paṭicca kammaṁ phusati tasmiṁ me saṅkate mano.
      [577] Na < PTS. J III , 66 >paṭicca kammaṁ phusati mano ce nappadussati
            appossukkassa bhadrassa na pāpamupalimpatīti.
                         Tittirajātakaṁ navamaṁ.
                           --------
                         10 Succajajātakaṁ
      [578] < PTS. J III , 69 >Succajaṁ vata naccaji vācāya adadaṁ giriṁ
            kiñci 1- tassa cajantassa vācāya adadaṁ 2- pabbataṁ.
      [579] < PTS. J III , 69 >Yañhi kayirā tañhi vade yaṁ na kayirā na taṁ vade
            akarontaṁ bhāsamānaṁ parijānanti paṇḍitā.
      [580] < PTS. J III , 69 >Rājaputta namo tyatthu sacce dhamme ṭhitovasi 3-
            yassa te byasanaṁ patto saccasmiṁ ramate mano.
      [581] < PTS. J III , 70 >Yā daliddī daliddassa aḍḍhā aḍḍhassa kittimā 4-
            sā hissa paramā bhariyā sahiraññassa itthiyoti.
                        Succajajātakaṁ dasamaṁ.
                       Pucimandavaggo dutiyo.
                           ---------
                            Tassuddānaṁ
                atha cora sakassapa khantivaro
                dujjīvitatā ca varā pharusā

  *  *  *  *  *  *
  Footnote:1 Ma. kiṁ hitassa .... 2 Ma. adada. 3 Ma. ṭhito casi. 4 Ma. kittima.
-------------------------------------------------
[page 142]
                Atha sasa mataṁ ca vasanta sukhaṁ
                succajaṁvatanaccajinā ca dasa.
                           ---------
                          3 Kuṭidūsakavaggo
                          1 kuṭidūsakajātakaṁ
      [582] < PTS. J III , 73 >Manussasseva te sīsaṁ hatthapādā ca vānara
            atha kena nu vaṇṇena agārante na vijjati.
      [583] < PTS. J III , 73 >Manussasseva me sīsaṁ hatthapādā ca siṅgila
            yāhu seṭṭhā manussesu sā me paññā na vijjati.
      [584] < PTS. J III , 73 >Anavaṭṭhitacittassa lahucittassa dubbhino 1-
            niccaṁ addhuvasīlassa sukhabhāvo 2- na vijjati.
      [585] < PTS. J III , 74 >So karassu ānubhāvaṁ vītivattassu sīliyaṁ
            sītavātaparittāṇaṁ karassu kuṭikaṁ 3- kapīti.
                        Kuṭidūsakajātakaṁ paṭhamaṁ.
                           --------
                         2 Duddubhāyajātakaṁ
      [586] < PTS. J III , 77 >Duddubhāyati 4- bhaddante yasmiṁ dese vasāmahaṁ
            ahampetaṁ na jānāmi kimetaṁ duddubhāyati.

  *  *  *  *  *  *
  Footnote:1 Yu. dūbhino. 2 Sī. suvibhāvo. 3 Sī. kulavaṁ. Ma. kuṭavaṁ. 4 Sī. Yu. daddabhāyati.
-------------------------------------------------
[page 143]
      [587] < PTS. J III , 77 >Veluvaṁ patitaṁ sutvā duddubhanti saso javi
            sasassa vacanaṁ sutvā santattā migavāhinī.
      [588] < PTS. J III , 77 >Appatvā padaviññāṇaṁ paraghosānusārino
            pamādaparamā 1- bālā te honti parapattiyā.
      [589] < PTS. J III , 78 >Ye ca sīlena sampannā paññāyūpasame ratā
            ārakā viratā dhīrā na honti parapattiyāti.
                       Duddubhāyajātakaṁ 2- dutiyaṁ.
                          -----------
                         3 Brahmadattajātakaṁ
      [590] < PTS. J III , 80 >Dvayaṁ yācanako rāja brahmadatta nigacchati
            alābhaṁ dhanalābhaṁ vā evaṁdhammā hi yācanā.
      [591] < PTS. J III , 80 >Yācanaṁ rodanaṁ āhu pañcālānaṁ rathesabha
            yo yācanaṁ paccakkhāti tamāhu paṭirodanaṁ.
      [592] < PTS. J III , 80 >Maṁ māddasaṁsu 3- rodantaṁ pañcālā susamāgatā
            tuvaṁ vā paṭirodantaṁ tasmā icchāmahaṁ raho.
          [593] < PTS. J III , 81 >Dadāmi te brāhmaṇa rohiṇīnaṁ
                gavaṁ sahassaṁ saha puṅgavena
                ariyo hi ariyassa kathaṁ na dajjā
                sutvāna gāthā tava dhammayuttāti.
                       Brahmadattajātakaṁ tatiyaṁ.

  *  *  *  *  *  *
  Footnote:1 Ma. panādaparamā. 2 Sī. Yu. daddabha-jātakaṁ. 3 Ma. māmaddasaṁsu.
-------------------------------------------------
[page 144]
                         4 Cammasāṭakajātakaṁ
          [594] < PTS. J III , 82 >Kalyāṇarūpo vatāyaṁ catuppado
                subhaddako ceva supesalo ca
                yo brāhmaṇaṁ jātimantūpapannaṁ
                apacāyati meṇḍavaro yasassī.
          [595] < PTS. J III , 83 >Mā brāhmaṇa ittaradassanena
                vissāsamāpajji catuppadassa
                daḷhappahāraṁ abhikattukāmo 1-
                avasakkati 2- dassati suppahāraṁ.
          [596] < PTS. J III , 83 >Uruṭṭhī bhaggā patito 3- khāribhāro
                sabbaṁ bhaṇḍaṁ brāhmaṇasseva 4- bhinnaṁ
                ubhopi bāhā paggayheva 5- kandati
                abhidhāvataṁ haññati brahmacāriṁ 6-.
      [597] < PTS. J III , 83 >Evaṁ so nihato seti yo apūjaṁ pasaṁsati 7-
            yathāhamajja pahato hato meṇḍena dummatīti.
                      Cammasāṭakajātakaṁ catutthaṁ.
                          ----------

  *  *  *  *  *  *
  Footnote:1 Sī. Ma. abhikaṅkhamāno. 2 Ma. avasakkatī. 3 Ma. ūruṭṭhi bhaggaṁ pavaṭṭito.
 4 Ma. sabbañca bhaṇḍaṁ brāhmaṇassa .... 5 Ma. paggayha. 6 Sī. Ma. abhidhāvatha
 haññate brahmacārī. 7 Sī. Yu. namassati.
-------------------------------------------------
[page 145]
                          5 Godhajātakaṁ 1-
      [598] < PTS. J III , 85 >Samaṇantaṁ maññamāno upagañchiṁ asaññataṁ
            so maṁ daṇḍena pāhāsi yathā assamaṇo tathā.
      [599] < PTS. J III , 85 >Kinte jaṭāhi dummedha kinte ajinasāṭiyā
            abbhantarante gahanaṁ bāhiraṁ parimajjasi.
      [600] < PTS. J III , 85 >Ehi godha nivattassu bhuñja sālīnamodanaṁ
            telaṁ loṇañca me atthi pahutaṁ 2- mayhaṁ pipphali.
      [601] < PTS. J III , 86 >Esa bhiyyo pavekkhāmi vammikaṁ sataporisaṁ
            telaṁ loṇañca kintesi 3- ahitaṁ mayhaṁ pipphalīti.
                         Godhajātakaṁ pañcamaṁ.
                            --------
                          6 Kakkārujātakaṁ
      [602] < PTS. J III , 87 >Kāyena yo nāvahare vācāya na musā bhaṇe
            yaso laddhā na majjeyya save kakkārumarahati.
      [603] < PTS. J III , 88 >Dhammena vittameseyya na nikatyā dhanaṁ hare
            bhoge laddhā na majjeyya save kakkārumarahati.
      [604] < PTS. J III , 88 >Yassa cittaṁ ahāliddaṁ saddhā ca avirāginī
            eko sāduṁ na bhuñjeyya save kakkārumarahati.
      [605] < PTS. J III , 89 >Sammukhā vā tirokkhā 4- vā yo sante na paribhāsati

  *  *  *  *  *  *
  Footnote:1 Ma. godharājajātakaṁ. 2 Ma. pahūtaṁ. 3 Ma. kittesi. 4 Yu. parokkhā vā.
-------------------------------------------------
[page 146]
            Yathāvādī tathākārī save kakkārumarahatīti.
                         Kakkārujātakaṁ chaṭṭhaṁ.
                            --------
                         7 Kākātijātakaṁ 1-
      [606] < PTS. J III , 91 >Vāti cāyaṁ tato gandho yattha me vasatī piyā
            dūre ito hi kākāti 2- yattha me nirato mano.
      [607] < PTS. J III , 91 >Kathaṁ samuddamatari kathaṁ atari kepukaṁ 3-
            kathaṁ satta samuddāni kathaṁ simbalimāruhi.
      [608] < PTS. J III , 92 >Tayā samuddamatariṁ tayā atari kepukaṁ 4-
            tayā satta samuddāni tayā simbalimāruhiṁ.
      [609] < PTS. J III , 92 >Dhiratthu maṁ mahākāyaṁ dhiratthu maṁ acetanaṁ
            yattha jāyāyahaṁ jāraṁ āvahāmi vahāmi cāti.
                       Kākātijātakaṁ sattamaṁ.
                          ---------
                        8 Ananusociyajātakaṁ
      [610] < PTS. J III , 95 >Bahūnaṁ vijjatī bhotī tehi me kiṁ bhavissati
            tasmā etaṁ na socāmi piyaṁ sammillahāsiniṁ.
      [611] < PTS. J III , 95 >Taṁ tañce anusoceyya yaṁ yaṁ tassa na vijjati
            attānamanusoceyya sadā maccuvasaṁ pattaṁ 5-.

  *  *  *  *  *  *
  Footnote:1 Ma. kākavatījātakaṁ. 2 Ma. kākavatī. 3-4 Sī. Yu. kebukaṁ. 5 Ma. pataṁ.
-------------------------------------------------
[page 147]
      [612] < PTS. J III , 95 >Na heva tiṭṭhaṁ nāsīnaṁ na sayānaṁ na patthaguṁ 1-
            yāvuppatti nimissati 2- tatrāpi saratī 3- vayo.
      [613] < PTS. J III , 95 >Tatthattani vatappanthe 4- vinābhāve asaṁsaye
            bhūtaṁ sesaṁ dayitabbaṁ cavitaṁ 5- ananusociyanti.
                       Ananusociyajātakaṁ aṭṭhamaṁ.
                          ----------
                         9 Kāḷabāhujātakaṁ
          [614] < PTS. J III , 98 >Yaṁ annapānassa pure labhāma
                tandāni sākhamigameva gacchati
                gacchāmadāni vanameva rādha
                asakkatāvamha dhanañjayāya.
          [615] < PTS. J III , 98 >Lābho alābho yaso ayaso ca
                nindā pasaṁsā ca sukhaṁ ca dukkhaṁ
                ete aniccā manujesu dhammā
                mā soci kiṁ socasi poṭṭhapāda.
          [616] < PTS. J III , 99 >Addhā tuvaṁ paṇḍitakosi rādha
                jānāsi atthāni anāgatāni

  *  *  *  *  *  *
  Footnote:1 Sī. Ma. paddhaguṁ. 2 Sī. yāva pāti nimisati. Ma. yāva byāti nimisati.
 3 Ma. rasatī. 4 Ma. vatappaddhe. 5 Sī. Ma. vītaṁ.
-------------------------------------------------
[page 148]
                Kataṁ nukho sākhamigaṁ dakkhāma 1-
                niddhāpitaṁ 2- rājakulatova jammaṁ.
          [617] < PTS. J III , 99 >Cāleti kaṇṇaṁ bhakuṭiṁ karoti
                muhuṁ muhuṁ bhāyate 3- kumāre
                sayameva taṁ kāhati kāḷabāhu
                yenārakā ṭhassati annapānāti.
                       Kāḷabāhujātakaṁ navamaṁ.
                          ----------
                         10 Sīlavīmaṁsajātakaṁ
      [618] < PTS. J III , 100 >Sīlaṁ kireva kalyāṇaṁ sīlaṁ loke anuttaraṁ
            passa ghoraviso nāgo sīlavāti na haññati.
      [619] < PTS. J III , 100 >Yāvadevassahū kiñci tāvadeva akhādisuṁ
            saṅgamma kulalā loke na hiṁsanti akiñcanaṁ.
      [620] < PTS. J III , 101 >Sukhaṁ nirāsā supati āsā phalavatī sukhā
            āsaṁ nirāsaṁ katvāna sukhaṁ supati piṅgalā.
      [621] < PTS. J III , 101 >Na samādhiparo atthi asmiṁ loke paramhi ca
            na paraṁ nāpi attānaṁ vihiṁsati samāhitoti.
                        Sīlavīmaṁsajātakaṁ dasamaṁ.
                        Kuṭidūsakavaggo tatiyo.

  *  *  *  *  *  *
  Footnote:1 Ma. dakkhisāma. 2 Sī. Yu. nibbāpitaṁ. Ma. niddhāvitaṁ. 3 Sī. bhāsayate.
  Ma. bhāyayate.
-------------------------------------------------
[page 149]
                           Tassuddānaṁ
                samanussa saduddu sayācanako
                atha meṇḍavaruttama godhavaro
                atha kāya sakepuka bhotīvaro
                atha rādha susīlavarena dasa.
                          ---------
                         4 Kokilavaggo
                       1 kokālikajātakaṁ 1-
      [622] < PTS. J III , 103 >Yo ve kāle asampatte ativelaṁ pabhāsati
            evaṁ so nihato seti kokilāyeva 2- atrajo.
      [623] < PTS. J III , 103 >Na hi satthaṁ sunisitaṁ visaṁ halāhalammiva 3-
            evaṁ nikkaḍhe 4- pāteti vācā dubbhāsitā yathā.
      [624] < PTS. J III , 103 >Tasmā kāle akāle ca 5- vācaṁ rakkheyya paṇḍito
            nātivelaṁ pabhāseyya api attasamamhi vā.
      [625] < PTS. J III , 103 >Yo ca kāle mitaṁ bhāse matipubbo vicakkhaṇo
            sabbe amitte ādeti supaṇṇo uragammivāti 6-.
                         Kokālikajātakaṁ paṭhamaṁ.
                             --------
                           2 Rathalaṭṭhijātakaṁ
      [626] < PTS. J III , 105 >Api hantvā hato brūti jetvā jitoti bhāsati

  *  *  *  *  *  *
  Footnote:1 Ma. kokilajātakaṁ. 2 Ma. kokilāyiva. 3 Ma. halāhalāmiva. 4 Ma. nikaṭṭhe.
 5 Ma. vā. 6 Ma. uragāmivāti.
-------------------------------------------------
[page 150]
            Pubbamakkhāyino 1- rāja etadatthuṁ 2- na saddahe.
      [627] < PTS. J III , 105 >Tasmā paṇḍitajātiyo suṇeyya itarassapi
            ubhinnaṁ vacanaṁ sutvā yathā dhammo tathā kare.
          [628] < PTS. J III , 105 >Alaso gihī kāmabhogī na sādhu
                asaññato pabbajito na sādhu
                rājā na sādhu anisammakārī
                yo paṇḍito kodhano taṁ na sādhu.
      [629] < PTS. J III , 106 >Nisamma khattiyo kayirā nānisamma disampati
            nisammakārino rañño 3- yaso kittī ca vaḍḍhatīti.
                         Rathalaṭṭhijātakaṁ dutiyaṁ.
                            ---------
                          3 Godhajātakaṁ 4-
      [630] < PTS. J III , 108 >Tadeva me tvaṁ vidito vanamajjhe rathesabho 5-
            yassa te khaggabandhassa 6- sannaddhassa tirīṭino
            assatthadumasākhāya pakkā godhā palāyatha.
          [631] < PTS. J III , 108 >Name namantassa bhaje bhajantaṁ
                kiccānukubbassa kareyya kiccaṁ
                nānatthakāmassa kareyya atthaṁ
                asambhajantampi na sambhajeyya.

  *  *  *  *  *  *
  Footnote:1 Ma. pubbavakkhāyino. 2 Sī. Yu. ekadatthu. Ma. aññadatthu. 3 Sī. Ma.
  rāja. 4 Ma. pakkagodhajātakaṁ. 5 Ma. rathesabha. 6 Ma. khaggabaddhassa.
-------------------------------------------------
[page 151]
          [632] < PTS. J III , 108 >Caje cajantaṁ vanathaṁ na kayirā
                apetacittena na sambhajeyya
                dijo dumaṁ khīṇaphalaṁva 1- ñatvā
                aññaṁ samekkheyya mahā hi loko.
          [633] < PTS. J III , 109 >So te karissāmi yathānubhāvaṁ
                kataññutaṁ khattiyo 2- pekkhamā no
                sabbañca te issariyaṁ dadāmi
                yassicchasī tassa tuvaṁ dadāmīti.
                        Godhajātakaṁ tatiyaṁ.
                          --------
                        4 Rājovādajātakaṁ
      [634] < PTS. J III , 111 >Gavañce taramānānaṁ jimhaṁ gacchati puṅgavo
            sabbā gāvī jimhaṁ yanti 3- nette jimhaṁ gate sati.
      [635] < PTS. J III , 111 >Evameva manussesu yo hoti seṭṭhasammato
            so ce adhammaṁ carati pageva itarā pajā
            sabbaṁ raṭṭhaṁ dukkhaṁ seti rājā ce hoti adhammiko.
      [636] < PTS. J III , 111 >Gavañce taramānānaṁ ujuṁ gacchati puṅgavo
            sabbā gāvī ujuṁ yanti 4- nette ujuṁ gate sati.
      [637] < PTS. J III , 111 >Evameva manussesu yo hoti seṭṭhasammato
            so cepi 5- dhammaṁ carati pageva itarā pajā

  *  *  *  *  *  *
  Footnote:1 Ma. khīṇaphalanti. 2 Ma. khattiye. 3 Ma. sabbā tā jimhaṁ gacchanti.
 4 Yu. sabbā tā ujuṁ gacchanti. 5 Ma. sace.
-------------------------------------------------
[page 152]
            Sabbaṁ raṭṭhaṁ sukhaṁ seti rājā ce hoti dhammikoti.
                       Rājovādajātakaṁ catutthaṁ.
                          ----------
                          5 Jambukajātakaṁ
      [638] < PTS. J III , 113 >Brahā pavaḍḍhakāyo so dīghadāṭhova jambuka
            na tvaṁ tamhi kule jāto yattha gaṇhanti kuñjaraṁ.
      [639] < PTS. J III , 114 >Asīho sīhamānena yo attānaṁ vikubbati
            kutthuva 1- gajamāsajja seti bhūmyā anutthunaṁ.
          [640] < PTS. J III , 114 >Yasassino uttamapuggalassa
                sañjātakhandhassa mahabbalassa
                asamekkhiya kāmabalūpapattiṁ
                sa seti nāgena hatoyaṁ jambuko.
          [641] < PTS. J III , 114 >Yo cīdha kammaṁ kurute pamāya
                thāmabalaṁ attani saṁviditvā
                jappena mantena subhāsitena
                parikkhavā so vipulaṁ jinātīti.
                      Jambukajātakaṁ pañcamaṁ.
                         --------
                      6 Brahāchattajātakaṁ
      [642] < PTS. J III , 117 >Tiṇaṁ tiṇanti lapasi ko nu te tiṇamāhari

  *  *  *  *  *  *
  Footnote:1 Ma. kotthūva. Sī. koṭṭhūva.
-------------------------------------------------
[page 153]
            Kinnu te tiṇakiccatthi tiṇameva pabhāsati.
      [643] < PTS. J III , 117 >Idhāgamā brahmacārī brahāchatto bahussuto
            so me sabbaṁ samādāya tiṇaṁ nikkhippa gacchati.
      [644] < PTS. J III , 118 >Evetaṁ hoti kattabbaṁ appena bahumicchatā
            sabbaṁ sakassa ādānaṁ anādānaṁ tiṇassa ca
            tiṇassa cāṭīsu gato tattha kā paridevanā 1-.
      [645] < PTS. J III , 118 >Sīlavanto na kubbanti bālo sīlāni kubbati
            aniccasīlaṁ dussīlyaṁ 2- kiṁ paṇḍiccaṁ karissatīti.
                       Brahāchattajātakaṁ chaṭṭhaṁ.
                          ----------
                           7 Pīṭhajātakaṁ
      [646] < PTS. J III , 120 >Na te pīṭhamadāsimha 3- na pānaṁ napi bhojanaṁ
            brahmacārī khamassu me etaṁ passāmi accayaṁ.
          [647] < PTS. J III , 120 >Nevābhisajjāmi nacāpi kuppe
                nacāpi me appiyamāsi kiñci
                athopi me āsi manovitakko
                etādiso nūna kulassa dhammo.
      [648] < PTS. J III , 120 >Esasmākaṁ kule dhammo pitupitāmaho sadā
            āsanaṁ udakaṁ pajjaṁ sabbetaṁ nipadāmase.

  *  *  *  *  *  *
  Footnote:1 Ma. idaṁ gāthāpādadvayaṁ na dissati. 2 Yu. dussīlaṁ. 3 Ma. pīṭhamadāyimhā.
-------------------------------------------------
[page 154]
      [649] < PTS. J III , 120 >Esasmākaṁ kule dhammo pitupitāmaho sadā
            sakkaccaṁ upatiṭṭhāma uttamaṁ viya ñātakanti.
                         Pīṭhajātakaṁ sattamaṁ.
                           -------
                           8 Thusajātakaṁ
      [650] < PTS. J III , 123 >Viditaṁ thusaṁ undurānaṁ viditaṁ pana taṇḍulaṁ
            thusaṁ thusaṁ 1- vivajjitvā taṇḍulaṁ pana khādare.
      [651] < PTS. J III , 124 >Yā mantanā araññasmiṁ yā ca gāme nikaṇṇikā
            yañcetaṁ iti cintī ca 2- etampi viditaṁ mayā.
      [652] < PTS. J III , 124 >Dhammena kira jātassa pitā puttassa makkaṭo
            daharasseva santassa dantehi phalamacchidā.
      [653] < PTS. J III , 125 >Yametaṁ parisappasi ajakāṇova sāsape
            yopāyaṁ heṭṭhato seti 3- etampi viditaṁ mayāti.
                        Thusajātakaṁ aṭṭhamaṁ.
                          ---------
                        9 Bāverujātakaṁ
      [654] < PTS. J III , 128 >Adassanena morassa sikhino mañjubhāṇino
            kākaṁ tattha apūjesuṁ maṁsena ca phalena ca.
      [655] < PTS. J III , 128 >Yadā ca sarasampanno moro bāverumāgamā

  *  *  *  *  *  *
  Footnote:1 Sī. thusaṁ thūlaṁ. 2 Ma. ... cīti ca. 3 Sī. sesi.
-------------------------------------------------
[page 155]
            Atha lābho ca sakkāro vāyasassa ahāyatha.
      [656] < PTS. J III , 128 >Yāva nuppajjatī buddho dhammarājā pabhaṅkaro
            tāva aññe apūjesuṁ puthū samaṇabrāhmaṇe.
      [657] < PTS. J III , 128 >Yadā ca sarasampanno buddho dhammaṁ adesayi
            atha lābho ca sakkāro titthiyānaṁ ahāyathāti.
                       Bāverujātakaṁ navamaṁ.
                          --------
                        10 Visayhajātakaṁ
          [658] < PTS. J III , 130 >Adāsi dānāni pure visayha
                dadato ca te khayadhammo ahosi
                ito parañce na dadeyya dānaṁ
                tiṭṭheyyuṁ te saṁyamantassa bhogā.
          [659] < PTS. J III , 131 >Anariyamariyena sahassanetta
                suduggatenāpi akiccamāhu
                mā vo dhanaṁ taṁ ahu vā janinda 1-
                yaṁ bhogahetu vijahemu saddhaṁ.
      [660] < PTS. J III , 131 >Yena eko ratho yāti yāti tena paro 2- ratho
            porāṇaṁ nihitaṁ vattaṁ vattataññeva vāsava 3-.

  *  *  *  *  *  *
  Footnote:1 Ma. ahu devarāja. 2 Ma. tenāparo. 3 Sī. porāṇaṁ nihitaṁ vaḍḍhaṁ
  vaḍḍhataññeva vāsava.
-------------------------------------------------
[page 156]
      [661] < PTS. J III , 131 >Yadi hessati dassāma asante kiṁ dadāmhase
            evaṁ bhūtāpi dassāma mā dānaṁ pamadāmhaseti.
                        Visayhajātakaṁ dasamaṁ.
                       Kokilavaggo catuttho.
                          ---------
                           Tassuddānaṁ
                ativelaṁ pabhāsati 1- jinavaro
                vanamajjhe rathesabha jimhagamo
                atha jambu tiṇāsanapīṭhavaraṁ
                atha taṇḍulaṁ mora visayha dasa.
                          ---------
                        5 Cullakuṇālavaggo
                        1 kuṇḍalikajātakaṁ 2-
          [662] Narānamārāmakarāsu nārīsu
                anekacittāsu aniggahāsu ca
                sabbattanā pītikarāpi ce siyuṁ 3-
                na vissase titthasamā hi nāriyo.
          [663] Yañca 4- disvā kinnarakinnarīnaṁ 5-
                sabbitthiyo na ramanti agāre

  *  *  *  *  *  *
  Footnote:1 Ma. ativelapabhāsati. 2 Sī. kinnarījātakaṁ. Ma. kaṇḍarījātakaṁ.
 3 Ma. sabbattha nāpītikarāpi ce siyā. 4 Ma. yaṁ ve. 5 Ma. kaṇḍarīkinnarānaṁ.
-------------------------------------------------
[page 157]
                Taṁ tādisaṁ sāmikaṁ 1- cajitvā bhariyā
                aññaṁ disvā purisaṁ pīṭhasappiṁ.
          [664] Bakassa ca bāvarikassa 2- rañño
                accantakāmānugatassa bhariyā
                accācarī baddhavasānugassa 3-
                kiṁ vā 4- itthī nāticare tadaññaṁ.
          [665] Piyaṅgāni 5- sabbalokissarassa
                rañño piyā brahmadattassa bhariyā
                accācarī baddhavasānugassa 3-
                taṁ vāpi sā nājjhagā kāmakāminīti.
                       Kuṇḍalikajātakaṁ paṭhamaṁ.
                         -----------
                         2 Vānarajātakaṁ
      [666] < PTS. J III , 133 >Asakkhiṁ vata attānaṁ uṭṭhātuṁ udakā thalaṁ
            nadānāhaṁ puna tuyhaṁ vasaṁ gacchāmi vārija.
      [667] < PTS. J III , 133 >Alametehi ambehi jambūhi panasehi ca
            yāni pāraṁ samuddassa varaṁ mayhaṁ udumbaro.
      [668] < PTS. J III , 133 >Yo ca uppatitaṁ atthaṁ na khippamanubujjhati

  *  *  *  *  *  *
  Footnote:1 Sī. Ma. maccaṁ. 2 Sī. pāvārikassa. 3 Ma. avācarī paṭṭhavasānugassa.
 4 Ma. kaṁ vāpi .... 5 piṅgiyānī.
-------------------------------------------------
[page 158]
            Amittavasamanveti pacchā ca anutappati.
      [669] < PTS. J III , 134 >Yo ca uppatitaṁ atthaṁ khippameva nibodhati
            muccate sattusambādhā na ca pacchānutappatīti.
                        Vānarajātakaṁ dutiyaṁ.
                           --------
                          3 Kuntinījātakaṁ
      [670] < PTS. J III , 135 >Avasimha tavāgāre niccaṁ sakkatapūjitā
            tvamevadānimakari handa rāja vajāmahaṁ.
      [671] < PTS. J III , 135 >Yo ve kate paṭikate kibbise paṭikibbise
            evantaṁ sammati 1- veraṁ vasa kuntini mā gamā.
      [672] < PTS. J III , 136 >Na katassa ca kattā ca mitti 2- sandhiyate 3- puna
            hadayaṁ nānujānāti gacchaññeva rathesabha.
      [673] < PTS. J III , 136 >Katassa ceva kattā ca mitti 2- sandhiyate 3- puna
            dhīrānaṁ no ca bālānaṁ vasa kuntini mā gamāti.
                         Kuntinījātakaṁ tatiyaṁ.
                            --------
                          4 Ambajātakaṁ 4-
      [674] < PTS. J III , 138 >Yo niliyaṁ 5- maṇḍayati saṇḍāsena vihaññati
            tassa sā vasamanvetu yā te ambe avāhari.
      [675] < PTS. J III , 138 >Vīsaṁ vā pañcavīsaṁ 6- vā ūnatiṁsaṁva jātiyā

  *  *  *  *  *  *
  Footnote:1 Ma. sammatī. 2 Ma. metti. Yu. mettī. 3 Ma. sandhīyate.
 4 ambacorajātakaṁ itipi. 5 Ma. nīliyaṁ itipi. 6 Sī. Yu. paṇṇavīsaṁ.
-------------------------------------------------
[page 159]
            Tādisā pati mā laddhā yā te ambe avāhari.
      [676] < PTS. J III , 139 >Dīghaṁ gacchatu addhānaṁ ekikā abhisāriyā 1-
            saṅkete pati māddasa 2- yā te ambe avāhari.
            Alaṅkatā suvasanā mālinī candanussadā
      [677] Ekikā sayane setu yā te ambe avāharīti.
                        Ambajātakaṁ catutthaṁ.
                           --------
                         5 Gajakumbhajātakaṁ
      [678] < PTS. J III , 140 >Vanaṁ yadaggi dahati pāvako kaṇhavattanī
            kathaṁ karosi pacalaka evaṁ dandhaparakkamo.
      [679] < PTS. J III , 140 >Bahūni rukkhachiddāni paṭhabyā vivarāni ca
            tāni ce nābhisambhoma hoti no kālapariyāyo.
      [680] < PTS. J III , 141 >Yo dandhakāle tarati taraṇīye ca dandhati
            sukkhapaṇṇaṁva akkamma atthaṁ bhañjati attano.
      [681] < PTS. J III , 141 >Yo dandhakāle dandheti taraṇīye ca tārayi
            sasīva rattiṁ vibhajaṁ tassattho paripūratīti.
                       Gajakumbhajātakaṁ pañcamaṁ.
                          ---------

  *  *  *  *  *  *
  Footnote:1 Ma. abhisārikā. 2 Ma. mā adda. Sī. Yu. mā addasa.
-------------------------------------------------
[page 160]
                         6 Kesavajātakaṁ
      [682] < PTS. J III , 144 >Manussindaṁ jahitvāna sabbakāmasamiddhinaṁ
            kathaṁ nu bhagavā kesi kappassa ramati assame.
      [683] < PTS. J III , 144 >Sādhūni 1- ramaṇīyāni santi vakkhā 2- manoramā
            subhāsitāni kappassa nārada ramayanti maṁ.
      [684] < PTS. J III , 144 >Sālīnaṁ odanaṁ bhuñje sucimaṁsūpasecanaṁ
            kathaṁ sāmākanivāraṁ 3- aloṇaṁ chādayanti taṁ.
      [685] < PTS. J III , 145 >Sādhuṁ vā yadivāsādhuṁ 4- appaṁ vā yadivā bahuṁ
            vissattho yattha bhuñjeyya vissāsaparamā rasāti.
                       Kesavajātakaṁ chaṭṭhaṁ.
                          --------
                         7 Ayakūṭajātakaṁ
          [686] < PTS. J III , 146 >Sabbāyasaṁ kūṭamatippamāṇaṁ
                paggayha yo 5- tiṭṭhasi antalikkhe
                rakkhāya maṁ tvaṁ vihitonusajja
                udāhu me vāyamase 6- vadhāya.
          [687] < PTS. J III , 146 >Dūto ahaṁ rājidha rakkhasānaṁ
                vadhāya tuyhaṁ pahitohamasmi

  *  *  *  *  *  *
  Footnote:1 Sī. Ma. sādūni. 2 Sī. rukkhā. 3 Ma. sāmāanīvāraṁ. 4 Ma. sāduṁ vā
  yadivāsāduṁ. 5 Yu. so. 6 Sī. Ma. cetayase.
-------------------------------------------------
[page 161]
                Indo ca taṁ rakkhati devarājā
                tenuttamaṅgaṁ na te 1- phālayāmi.
          [688] < PTS. J III , 146 >Sace ca maṁ rakkhati devarājā
                devānamindo maghavā sujampati
                kāmaṁ pisācā vinadantu sabbe
                na santase rakkhasiyā pajāya.
      [689] < PTS. J III , 147 >Kāmaṁ kaṇḍantu 2- kumbhaṇḍā sabbe paṁsupisācakā
            nālaṁ pisācā yuddhāya mahatī sā vibhesikāti 3-.
                        Ayakūṭajātakaṁ sattamaṁ.
                          ---------
                         8 Araññajātakaṁ
      [690] < PTS. J III , 148 >Araññā gāmamāgamma kiṁsīlaṁ kiṁvataṁ ahaṁ
            purisaṁ tāta seveyyaṁ taṁ me akkhāhi pucchito.
      [691] < PTS. J III , 148 >Yo taṁ vissāsaye tāta vissāsañca khameyya te
            sussūsī ca titikkhī ca taṁ bhajehi ito gato.
      [692] < PTS. J III , 148 >Yassa kāyena vācāya manasā natthi dukkaṭaṁ
            urasīva patiṭṭhāya taṁ bhajehi ito gato.
      [693] < PTS. J III , 148 >Haliddarāgaṁ kapicittaṁ purisaṁ rāgavirāginaṁ

  *  *  *  *  *  *
  Footnote:1 Sī. Yu. na hi. 2 Ma. kandantu. 3 Sī. Yu. vihesikā. Ma. vibhiṁsikā.
-------------------------------------------------
[page 162]
            Tādisaṁ tāta mā sevi nimmanussampi ce siyāti.
                         Araññajātakaṁ aṭṭhamaṁ.
                            --------
                          9 Sandhibhedajātakaṁ
      [694] < PTS. J III , 151 >Neva itthīsu sāmaññaṁ nāpi bhakkhesu sārathi
            athassa sandhibhedassa passa yāva sucintitaṁ.
      [695] < PTS. J III , 151 >Asi tikkhova maṁsamhi pesuññaṁ parivattati
            yatthūsabhañca sīhañca bhakkhayanti migādhamā.
      [696] < PTS. J III , 151 >Imaṁ so sayanaṁ seti yamimaṁ 1- passasi sārathi
            yo vācaṁ sandhibhedassa pisuṇassa nibodhati.
      [697] < PTS. J III , 151 >Te janā sukhamedhanti narā saggagatāriva
            ye vācaṁ sandhibhedassa nāvabodhanti sārathīti.
                        Sandhibhedajātakaṁ navamaṁ.
                           --------
                       10 Devatāpañhajātakaṁ
      [698] Hanti hatthehi pādehi mukhañca parisumbhati
            save rāja piyo hoti kantena tvābhipassasi 2-.
      [699] Akkosati yathākāmaṁ āgamañcassa necchati 3-
            save rāja piyo hoti kantena tvābhipassasi 2-.
      [700] Abbhakkhāti abhūtena alikenābhisāraye

  *  *  *  *  *  *
  Footnote:1 Sī. Yu. yayimaṁ. 2 Sī. ... mabhipassasi. 3 Ma. icchati.
-------------------------------------------------
[page 163]
            Save rāja piyo hoti kantena tvābhipassasi.
      [701] Haraṁ annañca pānañca vatthasenāsanāni ca
                     (aññadatthuṁ 1- harā santā)
            teve rāja piyā honti kantena tvābhipassasīti.
                      Devatāpañhajātakaṁ dasamaṁ.
                      Cullakuṇālavaggo pañcamo.
                          ---------
                           Tassuddānaṁ
                narānaṁ asakkhi vasimhavaro
                niliyamaggivarañca puna
                puna rasāyasakūṭavaro
                tathārañña sārathi hanti dasa.
                          --------
                       Tatra vagguddānaṁ bhavati.
              Vivaraṁ 2- pucimandañca kuṭidūsaṁ bahubhāṇakaṁ 3-
              cullakuṇālavaggo so pañcamo suppakāsitoti.
                        Catukkanipātaṁ niṭṭhitaṁ.
                           --------

  *  *  *  *  *  *
  Footnote:1 Ma. aññadatthu. 2 ma kāliṅga .... 3 Ma. kuṭidūsaka kokilā.
-------------------------------------------------
[page 164]
                        Pañcakanipātajātakaṁ
                        1 maṇikuṇḍalavaggo
                        1 maṇikuṇḍalajātakaṁ
          [702] < PTS. J III , 153 >Jinno raṭṭhassamaṇikuṇḍale ca 1-
                putte ca dāre ca tatheva jinno 2-
                sabbesu bhogesu asesakesu 3-
                kasmā na santappasi sokakāle.
          [703] < PTS. J III , 154 >Pubbeva maccaṁ vijahanti bhogā
                macco vā te 4- pubbataraṁ jahāti
                asassatā bhogino kāmakāmi
                tasmā na socāmahaṁ sokakāle.
          [704] < PTS. J III , 154 >Udeti pūreti khīyati 5- cando
                atthaṅgametvāna 6- paleti sūriyo
                vijitā 7- mayā sattuka lokadhammā
                tasmā na socāmahaṁ sokakāle.
          [705] < PTS. J III , 154 >Alaso gihī kāmabhogī na sādhu

  *  *  *  *  *  *
  Footnote:1 Sī. Ma. jīno rathassaṁ maṇikuṇḍale ca. 2 Ma. jīno. 3 Sī. Yu. asesitesu.
 4 Yu. ca ne. 5 Sī. Ma. āpūreti veti. 6 Sī. Ma. atthaṁ tapetvāna.
 7 Sī. Ma. viditā.
-------------------------------------------------
[page 165]
                Asaññato pabbajito na sādhu
                rājā na sādhu anisammakārī
                yo paṇḍito kodhano taṁ na sādhu.
      [706] < PTS. J III , 154 >Nisamma khattiyo kayirā nānisamma disampati
            nisammakārino rañño 1- yaso kittī 2- ca vaḍḍhatīti.
                       Maṇikuṇḍalajātakaṁ paṭhamaṁ.
                          ---------
                         2 Sujātajātakaṁ
      [707] < PTS. J III , 156 >Kinnu santaramānova lāyitvā haritaṁ tiṇaṁ
            khāda khādāti lapasi gatasantaṁ jaraggavaṁ
            nahi annena pānena mato goṇo samuṭṭhahe
            tvañca tucchaṁ vilapasi yathātaṁ dummatī tathā.
      [708] < PTS. J III , 156 >Tatheva tiṭṭhati sīsaṁ hatthapādā ca vāladhi
            sotā tatheva tiṭṭhanti maññe goṇo samuṭṭhahe
            nevayyakassa sīsaṁ vā 3- hatthapādāva 4- dissare
            rudaṁ mattikathūpasmiṁ nanu tvaññeva dummati.
      [709] < PTS. J III , 157 >Ādittaṁ vata maṁ santaṁ ghatasittaṁva pāvakaṁ
            vārinā viya osiñcaṁ sabbaṁ nibbāpaye daraṁ
            abbūḷhaṁ 5- vata me sallaṁ sokaṁ hadayanissitaṁ 6-

  *  *  *  *  *  *
  Footnote:1 Ma. rāja. 2 Ma. kitti. 3 Ma. sīsañca. 4 Ma. ca. 5 Ma. abbahī.
 6 Sī. Ma. yamāsi hadayassitaṁ.
-------------------------------------------------
[page 166]
            Yo me sokaparetassa pitusokaṁ apānudi.
      [710] < PTS. J III , 157 >Sohaṁ abbūḷhasallosmi vītasoko anāvilo
            na socāmi na rodāmi tava sutvāna māṇava.
      [711] < PTS. J III , 157 >Evaṁ karonti sappaññā ye honti anukampakā
            vinivattenti sokamhā sujāto pitaraṁ yathāti.
                        Sujātajātakaṁ dutiyaṁ.
                            -------
                        3 Venasākhajātakaṁ 1-
            [712] < PTS. J III , 158 >Nayidaṁ niccaṁ bhavitabbaṁ brahmadatta
                  khemaṁ subhikkhaṁ sukhatā 2- ca kāye
                  atthaccaye mā ahu sampamūḷho
                  bhinnaplavo sāgarasseva majjhe.
      [713] < PTS. J III , 158 >Yāni karoti puriso tāni attani passati
            kalyāṇakārī kalyāṇaṁ pāpakārī ca pāpakaṁ
            yādisaṁ vapate bījaṁ tādisaṁ ruhate 3- phalaṁ.
      [714] < PTS. J III , 160 >Idaṁ tadācariyavaco pārācariyo 4- yadabravi
            māssu 5- tvaṁ akari pāpaṁ yantaṁ 6- pacchā kataṁ tape.
          [715] < PTS. J III , 160 >Ayameva so piṅgiyo 7- venasākho 8-

  *  *  *  *  *  *
  Footnote:1 Sī. Yu. dhonasākhajātakaṁ. 2 Sī. suhatā. 3 Sī. Ma. harate. 4 Sī. Ma. pārāsariyo.
 5 Ma. māsu. 6 Ma. yaṁ tvaṁ. 7 Ma. piṅgiya. 8 Sī. Yu. dhonasākho.
-------------------------------------------------
[page 167]
                Yamhi ghātayiṁ khattiyānaṁ sahassaṁ
                alaṅkate candanasāralitte 1-
                tameva dukkhaṁ paccāgataṁ mamaṁ.
          [716] < PTS. J III , 161 >Sāmāpi kho candanalittagattī 2-
                siṅgūva 3- sobhañjanakassa uggatā
                adisvā kālaṁ karissāmi ubbariṁ
                taṁ me ito dukkhataraṁ bhavissatīti.
                       Venasākhajātakaṁ tatiyaṁ.
                          ---------
                          4 Uragajātakaṁ
      [717] < PTS. J III , 164 >Uragova tacaṁ jiṇṇaṁ hitvā gacchati santanuṁ
            evaṁ sarīre nibbhoge pete kālakate sati
            dayhamāno na jānāti ñātīnaṁ paridevitaṁ
            tasmā etaṁ na socāmi gato so tassa yā gati.
      [718] < PTS. J III , 165 >Anabbhito 4- tato āgā nānuññāto 5- ito gato
            yathāgato tathā gato tattha kā paridevanā
            dayhamāno na jānāti ñātīnaṁ paridevitaṁ
            tasmā etaṁ na socāmi gato so tassa yā gati.
      [719] < PTS. J III , 165 >Sace rode kīsā 6- assaṁ tassā me kiṁ phalaṁ siyā

  *  *  *  *  *  *
  Footnote:1 Ma. candanasārānulitte. 2 Ma. sāmā ca kho candanalittagattā.
 3 Sī. Ma. laṭṭhīva. 4 Sī. anavhāto. Ma. anavhito. 5 Ma. ananuññāto.
 6 Ma. kisā. Yu. kisī.
-------------------------------------------------
[page 168]
            Ñātimittasuhajjānaṁ bhiyyo no aratī siyā
            dayhamāno na jānāti ñātīnaṁ paridevitaṁ
            tasmā etaṁ na socāmi gato so tassa yā gati.
      [720] < PTS. J III , 166 >Yathāpi dārako candaṁ gacchantaṁ anurodati
            evaṁ sampadamevetaṁ yo petamanusocati
            dayhamāno na jānāti ñātīnaṁ paridevitaṁ
            tasmā etaṁ na socāmi gato so tassa yā gati.
      [721] < PTS. J III , 167 >Yathāpi udakakumbho bhinno appaṭisandhiyo
            evaṁ sampadamevetaṁ yo petamanusocati
            dayhamāno na jānāti ñātīnaṁ paridevitaṁ
            tasmā etaṁ na socāmi gato so tassa yā gatīti.
                        Uragajātakaṁ catutthaṁ.
                          ---------
                         5 Dhaṅkajātakaṁ 1-
      [722] < PTS. J III , 169 >Aññe socanti rodanti aññe assumukhā janā
            pasannamukhavaṇṇosi kasmā ghaṭa na socasi.
      [723] < PTS. J III , 169 >Nābbhatītaharo soko nānāgatasukhāvaho
            tasmā dhaṅka na socāmi natthi soke dutīyatā.
      [724] < PTS. J III , 169 >Socaṁ paṇḍukiso hoti bhattañcassa na ruccati
            amittā sumanā honti sallaviddhassa ruppato.

  *  *  *  *  *  *
  Footnote:1 Sī. Ma. ghaṭajātakaṁ.
-------------------------------------------------
[page 169]
      [725] < PTS. J III , 169 >Gāme vā yadivāraññe ninne vā yadivā thale
            ṭhitaṁ maṁ nāgamissati 1- evaṁ diṭṭhapado ahaṁ.
      [726] < PTS. J III , 169 >Yassattā nālamekova sabbakāmarasāharo
            sabbāpi paṭhavī tassa na sukhaṁ āvahissatīti.
                       Dhaṅkajātakaṁ pañcamaṁ.
                          --------
                       6 Kārandiyajātakaṁ 2-
          [727] < PTS. J III , 172 >Eko araññe girikandarāyaṁ
                paggayha mahantaselaṁ pavejjhasi 3-
                punappunaṁ santaramānarūpo
                kārandiya 4- konu tavayidhattho.
          [728] < PTS. J III , 172 >Ahañhimaṁ sāgarasevitantaṁ
                samaṁ karissāmi yathāpi pāṇiṁ 5-
                vikīriya sānūni ca pabbatāni [6]-
                tasmā selaṁ kandarāyaṁ 7- pakkhipāmi.
          [729] < PTS. J III , 172 >Nayimaṁ mahiṁ arahati pāṇikappaṁ
                samaṁ manusso karaṇāyameko
                maññāmi maññeva dariṁ jigiṁsaṁ 8-

  *  *  *  *  *  *
  Footnote:1 Sī. na maṁ taṁ āgamissati. 2 Ma. koraṇḍiyajātakaṁ. 3 Ma. paggayha paggayha
  silaṁ pavecchasi. Sī. selaṁ. 4 Ma. koraṇḍiya. 5 Ma. pāṇi. 6 Ma. ca.
 7 Sī. Ma. silaṁ dariyā. 8 Ma. jigīsaṁ.
-------------------------------------------------
[page 170]
                Kārandiya hāyasi 1- jīvalokaṁ.
          [730] < PTS. J III , 173 >Sace ayaṁ bhūtadharaṁ na sakko 2-
                samaṁ manusso karaṇāyameko
                evameva tvaṁ brahme ime manusse
                nānādiṭṭhike nānayissasi te.
          [731] < PTS. J III , 173 >Saṅkhittarūpena bhavaṁ mamatthaṁ
                akkhāsi kārandiya 3- evametaṁ
                yathā na sakkā paṭhavī samāyaṁ
                kātuṁ 4- manussena tathā manussāti.
                    Kārandiyajātakaṁ chaṭṭhaṁ.
                        ---------
                       7 Laṭukikajātakaṁ
          [732] < PTS. J III , 174 >Vandāmi taṁ kuñjaraṁ 5- saṭṭhihāyanaṁ
                āraññakaṁ yūthapatiṁ yasassiṁ
                pakkhehi taṁ pañjalikaṁ karomi
                mā me vadhi puttake dubbalāya.
          [733] < PTS. J III , 175 >Vandāmi taṁ kuñjaraṁ 5- ekacāriṁ
                āraññakaṁ pabbatasānugocaraṁ
                pakkhehi taṁ pañjalikaṁ karomi

  *  *  *  *  *  *
  Footnote:1 Ma. koraṇḍiya hāhasi. 2 Ma. sace ahaṁ bhūtadharaṁ na sakkā. 3 Ma. koraṇḍiya.
 4 Ma. kattuṁ. 5 Ma. kuṇjara.
-------------------------------------------------
[page 171]
                Mā me vadhi puttake dubbalāya.
          [734] < PTS. J III , 175 >Vadhissāmi te laṭukike puttakāni
                kiṁ me tvaṁ kāhasi dubbalāsi
                satasahassānipi tādisīnaṁ
                vāmena pādena pappothayeyyaṁ 1-.
          [735] < PTS. J III , 176 >Naheva sabbattha balena kiccaṁ
                balaṁ hi bālassa vadhāya hoti
                karissāmi te nāgarāja anatthaṁ
                yo me vadhi puttake dubbalāya.
      [736] < PTS. J III , 177 >Kākañca passa laṭukikaṁ maṇḍūkaṁ nīlamakkhikaṁ
            ete nāgaṁ aghātesuṁ passa verassa verinaṁ
            tasmā hi veraṁ na kayirātha appiyenapi kenacīti.
                         Laṭukikajātakaṁ sattamaṁ.
                            -------
                        8 Culladhammapālajātakaṁ
      [737] < PTS. J III , 179 >Ahameva dūsiyā bhūnahatā rañño mahāpatāpassa
            etaṁ muñcatu dhammapālaṁ hatthe me deva chedahi 2-.
      [738] < PTS. J III , 180 >Ahameva dūsiyā bhūnahatā rañño mahāpatāpassa
            etaṁ muñcatu dhammapālaṁ pāde me deva chedahi 2-.
      [739] < PTS. J III , 180 >Ahameva dūsiyā bhūnahatā rañño mahāpatāpassa

  *  *  *  *  *  *
  Footnote:1 Ma. papothayeyyaṁ. 2 Ma. chedehi.
-------------------------------------------------
[page 172]
            Etaṁ muñcatu dhammapālaṁ sīsaṁ me deva chedahi 1-.
      [740] < PTS. J III , 181 >Naha nūnimassa rañño mittāmaccā ca vijjare
            suhadā ye na vadanti rājānaṁ mā ghātayi orasaṁ puttaṁ.
      [741] < PTS. J III , 181 >Naha nūnimassa rañño mittā ñātī ca vijjare
            suhadā ye na vadanti rājānaṁ mā ghātayi atrajaṁ puttaṁ.
      [742] < PTS. J III , 181 >Candanasārānulittā bāhā chijjanti dhammapālassa
            dāyādassa paṭhabyā pāṇā me deva rujjhantīti.
                      Culladhammapālajātakaṁ aṭṭhamaṁ.
                           ----------
                         9 Suvaṇṇamigajātakaṁ
      [743] < PTS. J III , 184 >Vikkama re mahāmiga 2- vikkama re harīpada 3-
            chinda varattikaṁ 4- pāsaṁ nāhaṁ ekā vane rame.
      [744] < PTS. J III , 185 >Vikkamāmi na pāremi bhūmiṁ sumbhāmi vegasā
            daḷho varattiko 5- pāso pādaṁ me parikantati.
      [745] < PTS. J III , 185 >Attharassu palāsāni asiṁ nibbāha luddaka
            paṭhamaṁ maṁ vadhitvāna hana pacchā mahāmigaṁ.
      [746] < PTS. J III , 186 >Na me sutaṁ vā diṭṭhaṁ vā bhāsantiṁ mānusiṁ migiṁ
            tvañca bhadde sukhī hohi eso cāpi mahāmigo.
      [747] < PTS. J III , 186 >Evaṁ luddaka nandassu saha sabbehi ñātibhi

  *  *  *  *  *  *
  Footnote:1 Ma. chedehi. 2 Ma. haripāda. 3 Ma. mahāmiga. 4 Ma. vārattikaṁ.
 5 Ma. vārattiko.
-------------------------------------------------
[page 173]
            Yathāhamajja nandāmi muttaṁ disvā mahāmiganti.
                       Suvaṇṇamigajātakaṁ navamaṁ.
                          ---------
                       10 Susandhījātakaṁ 1-
      [748] < PTS. J III , 189 >Vāti gandho timirānaṁ kusamuddova 2- ghosavā
            dūre ito hi susandhī 3- tamba kāmā tudanti maṁ.
      [749] < PTS. J III , 189 >Kathaṁ samuddamatari kathaṁ addakkhi serumaṁ 4-
            kathaṁ tassā ca tuyhañca ahu agga 5- samāgamo.
      [750] < PTS. J III , 190 >Bharukacchā 6- payātānaṁ vāṇijānaṁ dhanesinaṁ
            maṅkarehi bhidā nāvā phalakena mahaṇṇavaṁ 7-.
      [751] < PTS. J III , 190 >Sā maṁ saṇhena mudunā niccaṁ candanagandhinī
            aṅgena 8- uddharī bhaddā mātā puttaṁva orasaṁ.
      [752] < PTS. J III , 190 >Sā maṁ annena pānena vatthena sayanena ca
            attanāpi ca mandakkhī evaṁ tamba vijānahīti.
                        Susandhījātakaṁ dasamaṁ.
                       Maṇikuṇḍalavaggo paṭhamo.
                          ---------
                           Tassuddānaṁ
                     atha jinavaro haritaṁ tiṇako.

  *  *  *  *  *  *
  Footnote:1 Ma. suyonandījātakaṁ. 2 Ma. ca. 3 Ma. suyonandhī. 4 Ma. sadumaṁ.
 5 Ma. sagga. 6 Ma. kurukacchā. 7 Sī. makarehibbhidā .... Ma. makarehi abhidā nāvā
  phalakenāhamaplaviṁ. Yu. makarehi bhinnā .... 8 Sī. Yu. aṅkena.
-------------------------------------------------
[page 174]
                Atha bhinnalivo uragova ghaṭo
                dariyā puna kuñjara bhūnahatā
                miga puttamasaggavarena dasa.
                           -------
                        2 Vaṇṇārohavaggo
                        1 vaṇṇārohajātakaṁ
      [753] < PTS. J III , 192 >Vaṇṇārohena jātiyā balanikkamanena ca
            subāhu na mayā seyyo sudāṭho 1- iti bhāsasi.
      [754] < PTS. J III , 192 >Vaṇṇārohena jātiyā balanikkamanena ca
            sudāṭho na mayā seyyo subāhu iti bhāsasi.
      [755] < PTS. J III , 192 >Evañce maṁ viharantaṁ subāhu samma dubbhasi
            nadānāhaṁ tayā saddhiṁ saṁvāsamabhirocaye.
      [756] < PTS. J III , 192 >Yo paresaṁ vacanāni saddahetha 2- yathātathaṁ
            khippaṁ bhijjetha mittasmiṁ verañca pasave bahuṁ.
          [757] < PTS. J III , 192 >Na so mitto yo sadā appamatto
                bhedāsaṅkī randhamevānupassī
                yasmiñca seti urasīva putto
                save mitto yo abhejjo parebhīti.
                       Vaṇṇārohajātakaṁ paṭhamaṁ.

  *  *  *  *  *  *
  Footnote:1 Ma. sudāṭha. 2 Ma. saddaheyuya.
-------------------------------------------------
[page 175]
                         2 Sīlavīmaṁsajātakaṁ
      [758] < PTS. J III , 194 >Sīlaṁ seyyo sutaṁ seyyo iti me saṁsayo ahu
            sīlameva sutā seyyo iti me natthi saṁsayo.
      [759] < PTS. J III , 194 >Moghā jāti ca vaṇṇo ca sīlameva kiruttamaṁ
            sīlena anupetassa sutenattho na vijjati.
      [760] < PTS. J III , 194 >Khattiyo ca adhammaṭṭho vesso cādhammanissito
            te pariccajjubho loke upapajjanti duggatiṁ.
      [761] < PTS. J III , 194 >Khattiyā brāhmaṇā vessā suddā caṇḍālapukkusā
            idha dhammaṁ caritvāna bhavanti tidive samā.
      [762] < PTS. J III , 195 >Na vedā samparāyāya na jāti napi 1- bandhavā
            sakañca sīlasaṁsuddhaṁ samparāyasukhāvahanti 2-.
                       Sīlavīmaṁsajātakaṁ dutiyaṁ.
                          --------
                          3 Hirijātakaṁ
          [763] < PTS. J III , 196 >Hirintarantaṁ vijigucchamānaṁ
                tavāhamasmi iti bhāsamānaṁ
                seyyāni kammāni anādiyantaṁ
                neso mamanti iti naṁ vijaññā.
      [764] < PTS. J III , 196 >Yañhi kayirā tañhi vade yaṁ na kayirā na taṁ vade

  *  *  *  *  *  *
  Footnote:1 Ma. nāpi. Yu. nopi. 2 Sī. Ma. samparāyasukhāya ca.
-------------------------------------------------
[page 176]
            Akarontaṁ bhāsamānaṁ parijānanti paṇḍitā.
          [765] < PTS. J III , 196 >Na so mitto yo sadā appamatto
                bhedāsaṅkī randhamevānupassī
                yasmiñca seti urasīva putto
                save mitto yo abhejjo parebhi.
      [766] < PTS. J III , 196 >Pāmojjakaraṇaṁ ṭhānaṁ pasaṁsāvahanaṁ sukhaṁ
            phalānisaṁso bhāveti vahanto porisaṁ dhuraṁ.
      [767] < PTS. J III , 196 >Pavivekarasaṁ pitvā rasaṁ upasamassa ca
            niddaro hoti nippāpo dhammapītirasaṁ pivanti.
                          Hirijātakaṁ tatiyaṁ.
                            -------
                         4 Khajjopanakajātakaṁ
      [768] Konu santamhi pajjote aggipariyesanaṁ caraṁ
            addakkhi rattiṁ 1- khajjotaṁ jātavedaṁ amaññatha.
      [769] Svāssa 2- gomayacuṇṇāni abhimatthaṁ tiṇāni ca
            viparītāya saññāya nāsakkhi pajjaletave.
      [770] Evampi anupāyena atthaṁ na labhate mūgo 3-
            visāṇato gavaṁ dohaṁ yattha khīraṁ na vindati.
      [771] Vividhehi upāyehi atthaṁ papponti māṇavā
            niggahena amittānaṁ mittānaṁ paggahena ca.

  *  *  *  *  *  *
  Footnote:1 Ma. ratti. 2 Ma. svassa. 3 Ma. migo.
-------------------------------------------------
[page 177]
      [772] Senīmokkhūpalābhena 1- vallabhānaṁ nayena ca
            jagatiṁ jagatīpālā 2- āvasanti vasundharanti.
                       Khajjopanakajātakaṁ catutthaṁ.
                           ---------
                         5 Ahituṇḍikajātakaṁ
      [773] < PTS. J III , 198 >Dhuttomhi 3- samma sumukha jūte akkhaparājito
            harehi 4- ambapakkāni vīriyante bhakkhayāmase.
      [774] < PTS. J III , 198 >Alikaṁ vata maṁ samma abhūtena pasaṁsasi
            ko te suto vā diṭṭho vā sumukho nāma makkaṭo.
      [775] < PTS. J III , 199 >Ajjāpi me taṁ manasi yaṁ maṁ tvaṁ ahituṇḍika
            dhaññāpaṇaṁ pavisitvā matto chātaṁ hanāsi maṁ.
      [776] < PTS. J III , 199 >Tāhaṁ saraṁ dukkhaseyyaṁ api rajjampi kāraye
            nevāhaṁ yācito dajjaṁ tathāhi bhayatajjito.
      [777] < PTS. J III , 199 >Yañca jaññā kule jātaṁ gabbhe tittaṁ amacchariṁ
            tena sakhiñca mittañca dhīro sandhātumarahatīti.
                       Ahituṇḍikajātakaṁ pañcamaṁ.
                          -----------
                         6 Gumbiyajātakaṁ
      [778] < PTS. J III , 201 >Madhuvaṇṇaṁ madhurasaṁ madhugandhaṁ visaṁ ahu

  *  *  *  *  *  *
  Footnote:1 Ma. senāmokkhapalābhena. 2 Ma. jagatipālā. 3 Sī. vuttomhi. 4 Sī. Yu. sevehi.
-------------------------------------------------
[page 178]
            Gumbiyo ghāsamesāno araññe odahī visaṁ.
      [779] < PTS. J III , 201 >Madhu iti maññamānā ye taṁ visamasāyisuṁ 1-
            tesantaṁ kaṭukaṁ āsi maraṇaṁ tenupāgamuṁ.
      [780] < PTS. J III , 201 >Ye ca kho paṭisaṅkhāya visanti 2- parivajjayuṁ
            te āturesu sukhitā dayhamānesu nibbutā.
      [781] < PTS. J III , 201 >Evameva manussesu visakāmā 3- samohitā
            āmisaṁ bandhanañcetaṁ maccuvaso 4- guhāsayo.
      [782] < PTS. J III , 201 >Evameva ime kāme āturā paricārike
            ye sadā parivajjanti saṅgaṁ loke upaccagunti.
                         Gumbiyajātakaṁ chaṭṭhaṁ.
                           --------
                          7 Sāliyajātakaṁ
      [783] < PTS. J III , 203 >Yvāyaṁ sāliyacchāpoti kaṇhasappaṁ agāhayi
            tena sappenayaṁ daṭṭho hato pāpānusāsako.
      [784] < PTS. J III , 203 >Ahantaramahantāraṁ yo naro hantumicchati
            evaṁ so nihato seti yathāyaṁ puriso hato.
      [785] < PTS. J III , 203 >Ahanantamaghātentaṁ 5- yo naro hantumicchati
            evaṁ so nihato seti yathāyaṁ puriso hato.
      [786] < PTS. J III , 203 >Yathā paṁsumuṭṭhi puriso paṭivātaṁ paṭikkhipe

  *  *  *  *  *  *
  Footnote:1 Ma. visamakhādisuṁ. 2 Sī. Ma. visantaṁ. 3 Ma. visaṁ kāmā. 4 Ma. maccuveso.
 5 Ma. ahantāramaghātentaṁ.
-------------------------------------------------
[page 179]
            Tameva so rajo hanti yathāyaṁ puriso hato.
          [787] < PTS. J III , 203 >Yo appaduṭṭhassa narassa dussati
                suddhassa posassa anaṅgaṇassa
                tameva bālaṁ pacceti pāpaṁ
                sukhumo rajo paṭivātaṁva khittoti.
                       Sāliyajātakaṁ sattamaṁ.
                          --------
                         8 Tacasārajātakaṁ
      [788] < PTS. J III , 204 >Amittahatthatthagatā tacasārasamappitā
            pasannamukhavaṇṇāttha kasmā tumhe na socatha.
          [789] < PTS. J III , 204 >Na socanāya paridevanāya
                attho ca labbhā 1- api appakopi
                socantamenaṁ dukhitaṁ viditvā
                paccatthikā attamanā bhavanti.
          [790] < PTS. J III , 205 >Yato ca kho paṇḍito āpadāsu
                na vedhati atthavinicchayaññū
                paccatthikāssa dukhitā bhavanti
                disvā mukhaṁ avikāraṁ purāṇaṁ.
          [791] < PTS. J III , 205 >Jappena mantena subhāsitena
                anuppadānena paveṇiyā vā

  *  *  *  *  *  *
  Footnote:1 Ma. atthova labbho.
-------------------------------------------------
[page 180]
                Yathā yathā yattha labhetha atthaṁ
                tathā tathā tattha parakkameyya.
          [792] < PTS. J III , 205 >Yato ca jāneyya alabbhaneyyo
                mayā vā aññena vā esa attho
                asocamāno adhivāsayeyya
                kammaṁ daḷhaṁ kinti karomidānīti.
                       Tacasārajātakaṁ aṭṭhamaṁ.
                          ---------
                        9 Mittavindukajātakaṁ
      [793] < PTS. J III , 206 >Kyāhaṁ devānamakaraṁ kiṁ pāpaṁ pakataṁ mayā
            yaṁ me sirasmiṁ ohacca cakkaṁ bhamati matthake.
      [794] < PTS. J III , 207 >Atikkamma ramaṇakaṁ sadāmattañca dūbhakaṁ
            brahmatarañca pāsādaṁ kenatthena idhāgato.
      [795] < PTS. J III , 207 >Ito bahutarā bhogā atra maññe bhavissare
            iti etāya saññāya passa maṁ byasanaṁ gataṁ.
      [796] < PTS. J III , 207 >Catubbhi aṭṭhajjhagamā aṭṭhābhi cāpi 1- soḷasa
            soḷasābhi ca dvattiṁsa atricchaṁ cakkamāsado
            icchāhatassa posassa cakkaṁ bhamati matthake.
      [797] < PTS. J III , 207 >Upari visālā duppūrā 2- icchāvisadagāminī 3-

  *  *  *  *  *  *
  Footnote:1 Ma. aṭṭhāpihi ca. 2 Sī. upari visālaṁ duppūraṁ. 3 Ma. icchāvisaṭagāminī.
-------------------------------------------------
[page 181]
            Ye ca taṁ anugijjhanti te honti cakkadhārinoti.
                       Mittavindukajātakaṁ navamaṁ.
                           --------
                         10 Palāsajātakaṁ
      [798] < PTS. J III , 209 >Haṁso palāsamavaca nigrodho samma jāyati
            aṅkasmiṁ te nisinnova so te mammāni chejjati 1-.
      [799] < PTS. J III , 209 >Vaḍḍhatāmeva nigrodho patiṭṭhassa bhavāmahaṁ
            yathā pitā ca mātā ca evameso 2- bhavissati.
      [800] < PTS. J III , 209 >Yaṁ tvaṁ aṅkasmiṁ vaḍḍhesi khīrarukkhaṁ bhayānakaṁ
            āmanta kho taṁ gacchāma vuḍḍhimassa na ruccati.
      [801] < PTS. J III , 210 >Idāni kho maṁ bhāyati 3- mahānerunidassanaṁ
            haṁsassa anabhiññāya mahā me bhayamāgataṁ.
          [802] < PTS. J III , 210 >Na tassa vuḍḍhi kusalappasatthā
                yo vaḍḍhamāno ghasate patiṭṭhaṁ
                tassūparodhaṁ parisaṅkamāno
                patārayī mūlavadhāya dhīroti.
                       Palāsajātakaṁ dasamaṁ.
                    Vaṇṇārohavaggo dutiyo 4-.
                         -----------

  *  *  *  *  *  *
  Footnote:1 Ma. checchati. 2 Ma. evaṁ me so. 3 Ma. bhāyeti. 4 idha tassuddānaṁ
 tatiyavaggāvasāne samohitaṁ.
-------------------------------------------------
[page 182]
                          3 Aḍḍhavaggo
                        1 dīghītikosalajātakaṁ
      [803] < PTS. J III , 211 >Evaṁ bhūtassa te rāja āgatassa vase 1- mama
            atthi nu koci pariyāyo yo taṁ dukkhā pamocaye.
      [804] < PTS. J III , 211 >Evambhūtassa me tāta āgatassa vase tava
            natthi no koci pariyāyo yo maṁ dukkhā pamocaye.
      [805] < PTS. J III , 212 >Nāññaṁ sucaritaṁ rāja nāññaṁ rāja subhāsitaṁ
            tāyate maraṇakāle evamevitaraṁ dhanaṁ.
      [806] < PTS. J III , 212 >Akkocchi maṁ avadhi maṁ ajini maṁ ahāsi me
            ye ca taṁ upanayhanti veraṁ tesaṁ na sammati
            akkocchi maṁ avadhi maṁ ajini maṁ ahāsi me
            ye ca taṁ nūpanayhanti veraṁ tesūpasammati.
      [807] < PTS. J III , 212 >Na hi verena verāni sammantīdha kudācanaṁ
            averena ca sammanti esa dhammo sanantanoti.
                       Dīghītikosalajātakaṁ paṭhamaṁ.
                          ----------
                        2 Migapotakajātakaṁ
      [808] < PTS. J III , 214 >Agārā paccupetassa anāgārassa te sato
            samaṇassa na taṁ sādhu yaṁ petamanusocasi.
      [809] < PTS. J III , 214 >Saṁvāsena have sakka manussassa migassa vā

  *  *  *  *  *  *
  Footnote: 1 Yu. vaso.
-------------------------------------------------
[page 183]
            Hadaye jāyate pemaṁ na taṁ sakkā asocituṁ.
      [810] < PTS. J III , 214 >Mataṁ marissaṁ rodanti ye rudanti lapanti ca
            tasmā tvaṁ isi mā rodi roditaṁ moghamāhu santo.
      [811] < PTS. J III , 214 >Roditena have brahme mato peto samuṭṭhahe
            sabbe saṅgamma rodāma aññamaññassa ñātake.
      [812] < PTS. J III , 215 >Ādittaṁ vata maṁ santaṁ ghatasittaṁva pāvakaṁ
            vārinā viya osiñcaṁ sabbaṁ nibbāpaye daraṁ
            abbūḷhaṁ 1- vata me sallaṁ yamāsi hadayassitaṁ
            yo me sokaparetassa puttasokaṁ apānudi
            sohaṁ abbūḷhasallosmi vītasoko anāvilo
            na socāmi na rodāmi tava sutvāna vāsavāti.
                        Migapotakajātakaṁ dutiyaṁ.
                           ---------
                           3 Mūsikajātakaṁ
      [813] < PTS. J III , 217 >Kuhiṁ gatā kattha gatā iti lālappatī jano
            ahameveko jānāmi udapāne mūsikā hatā.
      [814] < PTS. J III , 217 >Yañcetaṁ iti cintī ca 2- gadrabhova nivattasi
            udapāne mūsikaṁ hantvā yavaṁ bhakkhitumicchasi 3-.
      [815] < PTS. J III , 218 >Daharo cāsi dummedha paṭhamuppattiko 4- susū 5-

  *  *  *  *  *  *
  Footnote:1 Ma. abbahi. 2 Sī. yathetaṁ iticiti ca. Ma. yañcetaṁ iti cīti ca.
 3 Ma. bhakkhetumicchasi. 4 Sī. Yu. paṭhamuppattito. 5 Ma. susu.
-------------------------------------------------
[page 184]
            Dīghañcetaṁ 1- samāpajja 2- na te dassāmi jīvitaṁ.
      [816] < PTS. J III , 218 >Nāntalikkhabhavanena nāṅgaputtasirena 3- vā
            puttena hi patthayito silokehi pamocito.
      [817] < PTS. J III , 218 >Sabbaṁ sutamadhīyetha hīnamukkaṭṭhamajjhimaṁ
            sabbassa atthaṁ jāneyya na ca sabbaṁ payojaye
            hoti tādisako kālo yattha atthāvahaṁ sutanti.
                         Mūsikajātakaṁ tatiyaṁ.
                           --------
                        4 Culladhanuggahajātakaṁ
      [818] < PTS. J III , 221 >Sabbaṁ bhaṇḍaṁ samādāya pāraṁ tiṇṇosi brāhmaṇa
            paccāgaccha lahuṁ khippaṁ mampi tārehidāni bho 4-.
          [819] < PTS. J III , 221 >Asanthutaṁ maṁ cirasanthutena
                nimini 5- bhotī adhuvaṁ 6- dhuvena
                mayāpi bhotī nimineyya aññaṁ
                ito ahaṁ dūrataraṁ gamissaṁ.
      [820] < PTS. J III , 223 >Kāyaṁ eḷagaṇigumbe 7- karoti ahuhāsiyaṁ
            nayidha naccaṁ vā gītaṁ vā tālaṁ vā susamāhitaṁ
            anamhikāle 8- sussoṇi kinnu jagghasi sobhane.
      [821] < PTS. J III , 223 >Sigāla bāla dummedha appapaññosi jambuka

  *  *  *  *  *  *
  Footnote:1 Yu. dīghametaṁ. 2 Ma. samāsajja. 3 Ma. nāṅgaputtapinena vā. 4 Sī. Ma. dānito.
 5 Ma. nimīni. 6 Ma. addhuvaṁ. 7 Sī. Ma. elagalāgumbe. 8 Yu. anamhakāle.
-------------------------------------------------
[page 185]
            Jinno 1- macchañca pesiñca kapaṇo viya jhāyasi.
      [822] < PTS. J III , 223 >Sudassaṁ vajjamaññesaṁ attano pana duddasaṁ
            jinnā patiñca jārañca mampi tvaññeva 2- jhāyasi.
      [823] < PTS. J III , 224 >Evametaṁ migarāja yathā bhāsasi jambuka
            sā nūnāhaṁ ito gantvā bhattu hessaṁ vasānugā.
      [824] < PTS. J III , 224 >Yo hare mattikaṁ thālaṁ kaṁsathālampi so hare
            kataṁyeva 3- tayā pāpaṁ punapevaṁ karissasīti.
                       Culladhanuggahajātakaṁ catutthaṁ.
                           ---------
                         5 Kapotakajātakaṁ
          [825] < PTS. J III , 225 >Idāni khomhi sukhito arogo
                nikkaṇṭako nippatito kapoto
                kāhāmidāni hadayassa tuṭṭhiṁ
                tathāhi maṁ maṁsasākaṁ baleti.
      [826] < PTS. J III , 226 >Kāyaṁ balākā sikhinī corī laṅghīpitāmahā
            oraṁ balāke āgaccha caṇḍo me vāyaso sakhā.
      [827] < PTS. J III , 226 >Alañhi te jagghitāye mamaṁ disvāna edisaṁ
            vilūnaṁ sūdaputtena piṭṭhamaṭṭhena 4- makkhitaṁ.
      [828] < PTS. J III , 226 >Sunhāto suvilittosi annapānena tappito

  *  *  *  *  *  *
  Footnote:1 Ma. jīno. evamuparipi. 2 Ma. maññe tvaññeva. Yu. tvampi maññeva.
 3 Ma. kataṁ ceva. 4 Sī. Yu. piṭṭhamaddena. Ma. piṭṭhamaṇḍena.
-------------------------------------------------
[page 186]
            Kaṇṭhe ca te veḷuriyo agamāsi 1- kajaṅgalaṁ.
      [829] < PTS. J III , 226 >Mā te mitto amitto vā agamāsi kajaṅgalaṁ
            piñjāni 2- tattha lāyitvā kaṇṭhe bandhanti vaṭṭanaṁ.
      [830] < PTS. J III , 227 >Puna pāpajjasī samma sīlaṁ hi tava tādisaṁ
            na hi mānusakā bhogā subhuñjā honti pakkhinoti 3-.
                        Kapotakajātakaṁ niṭṭhitaṁ.
                         Aḍḍhavaggo tatiyo.
                           ---------
                            Tassuddānaṁ
                atha vaṇṇa sasīla hiri labhate
                sumukhāsi sasāliya 4- mittavaro
                atha cakka palāsa sarāja sato
                yava bāla kapotaka paṇṇarasa 5-.
                           ---------
                Tatra vagguddānaṁ bhavati.
                Jinañca vaṇṇaṁ asamaṁ vaguppari
                sudesitā jātakanti santi vīsati
                mahesino brahmacarittamutta
                mavoca gāthā atthavatī subyañjanā.
                        Pañcakanipātaṁ niṭṭhitaṁ.

  *  *  *  *  *  *
  Footnote:1 Sī. Ma. agamā nu. 2 Ma. piñchāni. 3 Ma. pakkhiṇāti. 4 Ma. sumukhā visa sāḷiya.
 5 idaṁ dutiyatatiyavaggaduvaye samodhānuddānaṁ.
-------------------------------------------------
[page 187]
                         Chakkanipātajātakaṁ
                       1 āvāriyavaggo 1-
                       1 āvāriyajātakaṁ 1-
      [831] < PTS. J III , 229 >Māsu kujjha 2- bhūmipati māsu kujjha 2- rathesabha
            kuddhaṁ appaṭikujjhanto rājā raṭṭhassa pūjito
            gāme vā yadivāraññe ninne vā yadivā thale
            sabbatthamanusāsāmi 3- māsu kujjha 2- rathesabha.
      [832] < PTS. J III , 230 >Āvāriyapitā nāma ahu gaṅgāya nāviko
            pubbe janaṁ tārayitvā 4- pacchā yācati vetanaṁ
            tenassa bhaṇḍanaṁ hoti na ca bhogehi vaḍḍhati.
      [833] < PTS. J III , 230 >Atiṇṇaññeva yācassu apāraṁ tāta nāvika
            añño hi tiṇṇassa mano añño hoti tiresino 5-.
      [834] < PTS. J III , 231 >Gāme vā yadivāraññe ninne vā yadivā thale
            sabbatthamanusāsāmi 3- māsu kujjhittha nāvika.
      [835] < PTS. J III , 231 >Yāyeva anusāsaniyā rājā gāmavaraṁ adā
            tāyeva anusāsaniyā nāviko paharī mukhaṁ.
      [836] < PTS. J III , 232 >Bhattaṁ bhinnaṁ hatā bhariyā gabbho ca patito chamā
            migova jātarūpena na tenatthaṁ avaḍḍhitunti 6-.
                      Āvāriyajātakaṁ paṭhamaṁ.

  *  *  *  *  *  *
  Footnote:1 Ma. sabbattha avāriYu. -. 2 Sī. Yu. māssu kujjhi. 3 Ma. sabbattha anusāsāmi.
 4 Ma. tārayitvāna. 5 Ma. pāresino. Sī. Yu. taresino. 6 Ma. abandhisūti.
-------------------------------------------------
[page 188]
                        2 Setaketujātakaṁ
      [837] < PTS. J III , 233 >Mā tāta kujjhi na hi sādhu kodho
            bahumpi te adiṭṭhaṁ assutañca
            mātāpitā disā 1- tāta setaketu
            ācariyamāhu disataṁ pasatthā.
      [838] < PTS. J III , 234 >Agārino annapānavatthadā 2-
            avhāyikā tampi disaṁ vadanti
            esā disā paramā setaketu
            yaṁ patvā dukkhī sukhino bhavanti.
      [839] < PTS. J III , 236 >Kharājinā jaṭilā paṅkadantā
            dumukkharūpā 3- yeme japanti mante
            kacci nu te mānusake payoge
            idaṁ vidū parimuttā apāyā.
      [840] < PTS. J III , 236 >Pāpāni kammāni karitvā 4- rāja
            bahussuto neva 5- careyya dhammaṁ
            sahassavedopi na taṁ paṭicca
            dukkhā pamuñce caraṇaṁ apatvā.
      [841] < PTS. J III , 237 >Sahassavedopi na taṁ paṭicca
            dukkhā pamuñce caraṇaṁ apatvā

  *  *  *  *  *  *
  Footnote:1 Ma. disatā. Yu. disā tā. 2 Ma. annadapānavatthadā. 3 Ma. dummakkharūpā.
  Yu. dummukkharūpa. 4 Ma. karitvāna. 5 Ma. na.
-------------------------------------------------
[page 189]
            Maññāmi vedā aphalā bhavanti
            sasaṁyamaṁ caraṇaññeva 1- saccaṁ.
      [842] < PTS. J III , 237 >Na heva vedā aphalā bhavanti
            sasaṁyamaṁ caraṇaññeva 1- saccaṁ
            kittiñca 2- pappoti adhicca vede
            santiṁ puṇeti 3- caraṇena dantoti.
                    Setaketujātakaṁ dutiyaṁ.
                        ---------
                       3 Darīmukhajātakaṁ
      [843] < PTS. J III , 241 >Paṅko ca kāmā palipo ca kāmā
            bhayañca metaṁ timūlaṁ pavuttaṁ
            rajo ca dhūmo ca mayā pakāsitā
            hitvā tuvaṁ pabbaja brahmadatta.
      [844] < PTS. J III , 242 >Gadhito 4- ca ratto ca adhimucchito ca
            kāmesvāhaṁ 5- brāhmaṇa bhiṁsarūpaṁ
            taṁ nussahe jīvikattho pahātuṁ
            kāhāmi puññāni anappakāni.
      [845] < PTS. J III , 243 >Yo atthakāmassa hitānukampino
            ovajjamāno na karoti sāsanaṁ
            idameva seyyo iti maññamāno

  *  *  *  *  *  *
  Footnote:1 Ma. caraṇameva. 2 Ma. kittiṁ hi. 3 Sī. Yu. santaṁ puneti.
 4 Sī. gathito. 5 Ma. kāmesvahaṁ.
-------------------------------------------------
[page 190]
            Punappunaṁ gabbhamupeti mando.
      [846] < PTS. J III , 243 >So ghorarūpaṁ nirayaṁ upeti
            subhāsubhaṁ muttakarīsapūraṁ
            sattā sakāye na jahanti giddhā
            ye honti kāmesu avītarāgā.
      [847] < PTS. J III , 244 >Miḷhena 1- littā ruhirena makkhitā
            semhena littā upanikkhamanti
            yaṁ yaṁ hi kāyena phusanti tāvade
            sabbaṁ asātaṁ dukkhameva kevalaṁ.
      [848] < PTS. J III , 244 >Disvā vadāmi na hi aññato savaṁ
            pubbenivāsaṁ bahukaṁ sarāmi
            citrāhi gāthāhi subhāsitāhi
            darīmukho nijjhāpayī sumedhanti.
                      Darīmukhajātakaṁ tatiyaṁ.
                        ---------
                        4 Nerujātakaṁ
      [849] < PTS. J III , 247 >Kākolā kākasaṅghā ca mayañca patataṁ varā
            sabbeva sadisā homa imaṁ āgamma pabbataṁ.
      [850] < PTS. J III , 247 >Idha sīhā ca byagghā ca sakuṇā 2- ca migādhamā

  *  *  *  *  *  *
  Footnote:1 Ma. mīḷhena. 2 Sī. Ma. siṅgālā.
-------------------------------------------------
[page 191]
            Sabbeva sadisā honti ayaṁ ko nāma pabbato.
      [851] < PTS. J III , 247 >Imaṁ nerunti 1- jānanti manussā pabbatuttamaṁ
            idha vaṇṇena sampannā vasanti sabbapāṇino.
      [852] < PTS. J III , 247 >Amānanā yattha siyā santānaṁ vā vimānanā
            hīnasammānanā vāpi na tattha vasatī 2- vase.
      [853] < PTS. J III , 247 >Yattha alaso ca dakkho ca sūro bhīru ca pūjiyā
            na tattha santo vasanti avisesakare nage 3-.
      [854] < PTS. J III , 248 >Nāyaṁ neru vibhajati hīnaukkaṭṭhamajjhime
            avisesakaro neru handa neruṁ jahāmaseti.
                     Nerujātakaṁ catutthaṁ.
                        --------
                       5 Āsaṅkajātakaṁ
      [855] < PTS. J III , 251 >Āsāvatī nāma latā jātā cittalatāvane
            tassā vassasahassena ekaṁ nibbattate phalaṁ.
      [856] Taṁ devā payirupāsanti tāva dūraphale sati 4-
            āsiṁseva 5- tuvaṁ rāja āsā phalavatī sukhā.
      [857] Āsiṁsatheva 6- so pakkhī āsiṁsatheva so dijo
            tassevāsā samijjhattha 7- tāva dūragatā sati
            āsiṁseva tuvaṁ rāja āsā phalavatī sukhā.
      [858] < PTS. J III , 253 >Sampesi kho maṁ vācāya na ca sampesi kammunā

  *  *  *  *  *  *
  Footnote:1 Ma. nerūti. 2 Ma. vasatiṁ vase. Yu. vasa divase. 3 Ma. nare. 4 Ma. dūraphalaṁ satiṁ.
 5 Ma. āsīseva. 6 Ma. āsīsatheva. evamuparipi. 7 Ma. tassa cāsā samijjhati.
-------------------------------------------------
[page 192]
            Mālā sereyyakasseva vaṇṇavantā agandhikā.
      [859] < PTS. J III , 253 >Aphalaṁ madhuraṁ vācaṁ yo mittesu pakubbati
            adadaṁ avissajaṁ bhogaṁ sandhi tenassa jīrati.
      [860] < PTS. J III , 253 >Yaṁ hi kayirā taṁ hi vade yaṁ na kayirā na taṁ vade
            akarontaṁ bhāsamānaṁ parijānanti paṇḍitā.
      [861] < PTS. J III , 253 >Balañca vata me khīṇaṁ pātheyyañca na vijjati
            saṅke pāṇūparodhāya handadāni vajāmahaṁ.
      [862] < PTS. J III , 254 >Etadeva hi me nāmaṁ yaṁ nāmasmiṁ rathesabha
            āgamehi mahārāja pitaraṁ āmantayāmahanti.
                     Āsaṅkajātakaṁ pañcamaṁ.
                        ---------
                      6 Migālopajātakaṁ
      [863] < PTS. J III , 255 >Na me ruci 1- migālopa yassa te tādisī gati
            atuccaṁ tāta gacchasi 2- abhūmiṁ tāta sevasi.
      [864] < PTS. J III , 255 >Catukkaṇṇaṁva kedāraṁ yathā te paṭhavī siyā
            tato tāta nivattassu māsu etto paraṁ gami.
      [865] < PTS. J III , 255 >Santi aññepi sakuṇā pattayānā vihaṅgamā
            ukkhittā 3- vātavegena naṭṭhā te sassatīsamā.
      [866] < PTS. J III , 256 >Akatvā aparaṇṇassa 4- pitu vuḍḍhassa 5- sāsanaṁ

  *  *  *  *  *  *
  Footnote:1 Ma. rucci. 2 Sī. Ma. patasi. 3 Sī. Ma. akkhittā. 4 Ma. apanandassa.
 5 Ma. vuddhassa. evamuparipi.
-------------------------------------------------
[page 193]
            Kālavāte atikkamma verambhānaṁ vasaṁ agā.
      [867] < PTS. J III , 256 >Tassa puttā ca dārā ca ye caññe anujīvino
            sabbe byasanamāpāduṁ anovādakare dije.
      [868] < PTS. J III , 256 >Evampi idha vuḍḍhānaṁ yo vākyaṁ nāvabujjhati
            atisīmaṁ caro 1- ditto gijjho vātītasāsano
            sabbe byasanaṁ papponti akatvā buddhasāsananti 2-.
                     Migālopajātakaṁ chaṭṭhaṁ.
                        ---------
                     7 Sirikāḷakaṇṇijātakaṁ
      [869] < PTS. J III , 259 >Kā nu kāḷena vaṇṇena na cāpi 3- piyadassanā
            kā vā tvaṁ kassa vā dhītā kathaṁ jānemu taṁ mayaṁ.
      [870] < PTS. J III , 259 >Mahārājassahaṁ dhītā virūpakkhassa caṇḍiyā
            ahaṁ kāḷī alakkhikā kāḷakaṇṇīti maṁ vidū
            okāsaṁ yācito dehi vasemu tava santike.
      [871] < PTS. J III , 259 >Kiṁsīle kiṁsamācāre purise nivise 4- tuvaṁ
            puṭṭhā me kāḷi akkhāhi kathaṁ 5- jānemu taṁ mayaṁ.
      [872] < PTS. J III , 259 >Makkhī palāsī sārambhī issukī maccharī satho
            so mayhaṁ puriso kanto laddhaṁ yassa vinassati.
      [873] < PTS. J III , 260 >Kodhano upanāhī ca pisuṇo ca vibhedako
            kaṇṭakavāco 6- pharuso so me kantataro tato.

  *  *  *  *  *  *
  Footnote:1 Ma. atisīmacaro. 2 vuddhasāsananti. 3 Sī. na cāsi. 4 Ma. nivisase.
 5 Sī. Yu. yathā. 6 Ma. kaṇḍakavāco. Sī. Yu. aṇḍakavāco.
-------------------------------------------------
[page 194]
      [874] < PTS. J III , 260 >Ajja suveti puriso sadatthaṁ nāvabujjhati
            ovajjamāno kuppati seyyaso 1- atimaññati.
      [875] < PTS. J III , 260 >Davappaluddho 2- puriso sabbamittehi dhaṁsati
            so mayhaṁ puriso kanto tasmiṁ homi anāmayā.
      [876] < PTS. J III , 261 >Apehi etto tvaṁ kāḷi netaṁ amhesu vijjati
            aññaṁ janapadaṁ gaccha nigame rājadhāniyo.
      [877] < PTS. J III , 261 >Ahampi kho taṁ 3- jānāmi netaṁ tumhesu vijjati
            santi loke alakkhikā saṅgharanti bahuṁ dhanaṁ
            ahaṁ devo ca me bhātā ubho naṁ vidhamāmase.
      [878] < PTS. J III , 261 >Kā nu dibbena vaṇṇena paṭhabyā supatiṭṭhitā
            kā vā tvaṁ kassa vā dhītā kathaṁ jānemu taṁ mayaṁ.
      [879] < PTS. J III , 262 >Mahārājassahaṁ dhītā dhataraṭṭhasirīmato 4-
            ahaṁ sirī ca lakkhī ca bhūripaññāti maṁ vidū
            okāsaṁ yācito dehi vasemu tava santike.
      [880] < PTS. J III , 262 >Kiṁsīle kiṁsamācāre purise nivise 5- tuvaṁ
            puṭṭhā me lakkhi akkhāhi yathā jānemu taṁ mayaṁ.
          [881] < PTS. J III , 262 >Yo cāpi sīte athavāpi uṇhe
                vātātape ḍaṁsasiriṁsape ca
                khudda 6- pipāsaṁ abhibhuyya sabbaṁ
                rattindivaṁ yo satataṁ niyutto

  *  *  *  *  *  *
  Footnote:1 Ma. seyyaṁ so. 2 Yu. davappaladdho. 3 Sī. cetaṁ. 4 Ma. dhataraṭṭhassa sirīmato.
 5 Ma. nivisase. 6 Ma. khudhaṁ. Yu. khudaṁ.
-------------------------------------------------
[page 195]
                Kālāgatañca na hāpeti atthaṁ
                so me manāpo nivise vatamhi 1-.
          [882] < PTS. J III , 262 >Akkodhano mittavā cāgavā ca
                sīlūpapanno asathojubhūto 2-
                saṅgāhako sakhilo saṇhavāco
                mahattapattopi nivātavutti
                tasmiṁha 3- pose vipulā bhavāmi
                ummī 4- samuddassa yathāpi vaṇṇaṁ.
          [883] < PTS. J III , 262 >Yo cāpi mitte athavā amitte
                seṭṭhe sarikkhe athavāpi hīne
                atthaṁ carantaṁ athavā anatthaṁ
                āvī raho saṅgahameva vatto 5-
                vācaṁ na vajjā pharusaṁ kadāci
                matassa jīvassa ca tassa homi.
          [884] < PTS. J III , 263 >Etesa yo aññataraṁ labhitvā
                kantaṁ siriṁ 6- majjati appapañño
                taṁ dittarūpaṁ visamaṁ carantaṁ
                karīsajātaṁva 7- vivajjayāmi.
      [885] < PTS. J III , 263 >Attanā kurute lakkhiṁ alakkhiṁ kurutattanā

  *  *  *  *  *  *
  Footnote:1 Ma. ca tamhi. 2 Yu. asaṭho ujjubhūto. 3 Ma. tasmiṁhaṁ. Sī. Yu. tasmāhaṁ.
 4 Ma. ūmi. 5 Ma. vatte. 6 Ma. kantā sirī. 7 Ma. karīsaṭhānaṁva.
-------------------------------------------------
[page 196]
            Na hi lakkhiṁ alakkhiṁ vā añño aññassa kārakoti.
                    Sirikāḷakaṇṇijātakaṁ sattamaṁ.
                        ---------
                       8 Kukkuṭajātakaṁ
      [886] < PTS. J III , 265 >Sucittapattachādana 1- tambacūḷa vihaṅgama
            oroha dumasākhāya mudhā bhariyā bhavāmi te.
      [887] < PTS. J III , 265 >Catuppadī tvaṁ kalyāṇi dvipadāhaṁ manorame
            migī pakkhī asaṁyuttā 2- aññaṁ pariyesa sāmikaṁ.
      [888] < PTS. J III , 266 >Komārikā te hessāmi mañjukā piyabhāṇinī
            vinda maṁ ariyena vedena kalyāṇiṁ brahmacāriniṁ 3-.
      [889] < PTS. J III , 266 >Kuṇapādi 4- lohitape cori kukkuṭapothini
            na tvaṁ ariyena vedena mamaṁ bhattāramicchasi.
      [890] < PTS. J III , 266 >Evampicāturā 5- nārī disvāna pavaraṁ 6- naraṁ
            nenti saṇhāhi vācāhi viḷārī viya kukkuṭaṁ.
      [891] < PTS. J III , 266 >Yo ca uppatitaṁ atthaṁ na khippamanubujjhati
            amittavasamanveti pacchā ca anutappati.
      [892] < PTS. J III , 267 >Yo ca uppatitaṁ atthaṁ khippameva nibodhati

  *  *  *  *  *  *
  Footnote:1 Ma. sucittapattachadana. 2 Ma. asaññuttā. 3 Sī. Ma. sāvaya maṁ yadicchasi.
 4 Sī. sakuṇakhādini. Ma. kuṇapādini. 5 Ma. evampi caturā. 6 Sī. Ma. sadhanaṁ.
-------------------------------------------------
[page 197]
            Muccate sattusambādhā kukkuṭova viḷāriyāti.
                     Kukkuṭajātakaṁ aṭṭhamaṁ.
                        ---------
                      9 Dhammaddhajajātakaṁ
      [893] < PTS. J III , 268 >Dhammaṁ caratha ñātayo dhammaṁ caratha bhadda vo 1-
            dhammacārī sukhaṁ seti asmiṁ loke paramhi ca.
      [894] < PTS. J III , 268 >Bhaddako vatāyaṁ pakkhī dijo paramadhammiko
            ekapādena tiṭṭhanto dhammamevānusāsati.
      [895] < PTS. J III , 269 >Nāssa sīlaṁ vijānātha anaññāya pasaṁsatha
            bhutvā aṇḍañca chāpe ca 2- dhammo dhammoti bhāsati.
      [896] < PTS. J III , 269 >Aññaṁ bhaṇati vācāya aññaṁ kāyena kubbati
            vācāya no ca kāyena na taṁ dhammaṁ adhiṭṭhito.
      [897] < PTS. J III , 269 >Vācāya *- sakhilo hoti manopaviduggo siyā
            paṭicchanno kūpassayo kaṇhasappova dhammaddhajo
            gāmanigamāsu sādhu sammato dujjāno ayaṁ

  *  *  *  *  *  *
  Footnote:1 Ma. bhaddaṁ vo. 2 Ma. Yu. potañca. * Sī. Ma. evaṁ dissati
  vācāya sakhilo manoviduggo
  channo kupassayova kaṇhasappo
  dhammaddhajo gāmanigamāsu sādhu
  dujjāno purisena bālisena.
-------------------------------------------------
[page 198]
                     Purisena bālisena *-.
      [898] < PTS. J III , 269 >Imaṁ tuṇḍehi pakkhehi pādā cimaṁ viheṭhatha 1-
            chavaṁ himaṁ vināsetha nāyaṁ saṁvāsanārahoti.
                     Dhammaddhajajātakaṁ navamaṁ.
                       ----------
                    10 Nandiyamigarājajātakaṁ
      [899] < PTS. J III , 272 >Sace brāhmaṇa gacchasi 2- sāketaṁ añjanaṁ 3- vanaṁ
            vajjāsi nandiyaṁ nāma puttaṁ asmākamorasaṁ
            mātāpitā ca te vuḍḍhā te taṁ icchanti passituṁ.
      [900] < PTS. J III , 272 >Bhuttā mayā nivāpāni rājino pānabhojanaṁ
            taṁ rājapiṇḍaṁ avabhottuṁ nāhaṁ brāhmaṇamussahe.
      [901] < PTS. J III , 272 >Odahissāmahaṁ passaṁ khurappānissa 4- rājino
            tadāhaṁ sukhito mutto api passeyya mātaraṁ.
      [902] < PTS. J III , 274 >Migarājā pure āsiṁ kosalassa niketave 5-
            nandiyo nāma nāmena abhirūpo catuppado.
      [903] < PTS. J III , 274 >Taṁ maṁ vadhitumāgacchi dāyasmiṁ añjanāvane 6-
            dhanuṁ ārajjaṁ katvāna usuṁ sandhāya 7- kosalo.
      [904] < PTS. J III , 274 >Tassāhaṁ odahiṁ passaṁ khurappānissa rājino

  *  *  *  *  *  *
  Footnote:1 Ma. vipothatha. 2 Ma. gacchesi. 3 Ma. sākete ajjunaṁ. 4 Sī. khurappāṇissa.
 Yu. khurapāṇissa. 5 Ma. niketane. 6 Ma. ajjune vane. 7 Ma. sannayha.
-------------------------------------------------
[page 199]
            Tadāhaṁ sukhito mutto mātaraṁ daṭṭhumāgatoti.
                   Nandiyamigarājajātakaṁ dasamaṁ.
                    Āvāriyavaggo paṭhamo.
                       ----------
                         Tassuddānaṁ
                atha kujjharathesabha ketuvaro
                darīmukha sanerutā ca puna 1-
                apananda sirī ca sucittavaro
                atha dhammika nandimigena dasa.
                       ----------
                     2 Khuraputtavaggo 2-
                     1 khuraputtajātakaṁ 2-
      [905] < PTS. J III , 278 >Saccaṁ kirevamāhaṁsu kalakaṁ 3- bāloti paṇḍitā
            passa bālo rahokammaṁ āvikubbaṁ na bujjhati.
      [906] < PTS. J III , 278 >Tvaṁ nu kho 4- samma bālosi khuraputta vijānahi
            rajjuyāhi 5- parikkhitto vaṅkoṭṭho ohitomukho.
      [907] < PTS. J III , 278 >Aparaṁpi samma te bālyaṁ yo mutto na palāyasi
            so ca bālataro samma yaṁ tvaṁ vahasi senakaṁ.
      [908] < PTS. J III , 279 >Yannu samma ahaṁ bālo ajarāja vijānahi

  *  *  *  *  *  *
  Footnote:1 Ma. sadarīmukha neru latā ca puna. 2 Ma. kharaputta .... 3 Ma. vastaṁ. Sī. Yu. bhastaṁ.
 4 Ma. tvaṁ khopi. Yu. tvañca kho. 5 Ma. rajjuyā hi.
-------------------------------------------------
[page 200]
            Atha kena senako bālo taṁ me akkhāhi pucchito.
      [909] < PTS. J III , 279 >Uttamatthaṁ labhitvāna bhariyāya 1- yo padassati
            tena jahissatattānaṁ sā cevassa na hessati.
          [910] < PTS. J III , 280 >Na piyammeti 2- janinda tādiso
                attaṁ niraṅkatva piyāni sevati
                attāva seyyo paramāva 3- seyyo
                labbhā piyā ocitattena 4- pacchāti.
                     Khuraputtajātakaṁ paṭhamaṁ.
                       ----------
                        2 Sūcijātakaṁ
      [911] < PTS. J III , 282 >Akakkasaṁ apharusaṁ kharadhotaṁ supāsiyaṁ
            sukhumaṁ tikhiṇaggañca ko sūciṁ ketumicchati.
      [912] < PTS. J III , 282 >Sumajjañca supāsañca anupubbasuvattitaṁ 5-
            ghanaghātimaṁ paṭitthaddhaṁ ko sūciṁ ketumicchati.
      [913] < PTS. J III , 283 >Itodāni patāyanti sūciyo balisāni ca
            koyaṁ kammāragāmasmiṁ sūciṁ vikketumicchati.
      [914] < PTS. J III , 283 >Ito satthāni gacchanti kammantā vividhā puthū
            koyaṁ kammāragāmasmiṁ sūciṁ vikketumarahati 6-.

  *  *  *  *  *  *
  Footnote:1 Yu. bhariyā. 2 Ma. nave piyammeti. 3 Ma. paramā ca. 4 Ma. ocitatthena.
 5 Sī. anupubbaṁ suvaḍḍhitaṁ. Ma. anupubbaṁ suvaṭṭitaṁ. 6 Ma. vikketumicchati.
-------------------------------------------------
[page 201]
      [915] < PTS. J III , 284 >Sūci 1- kammāragāmasmiṁ vikketabbā pajānatā
            ācariyā pajānanti 2- kammaṁ sukatadukkaṭaṁ.
      [916] < PTS. J III , 284 >Imañca 3- te pitā bhadde sūciṁ jaññā mayā kataṁ
            tayā ca maṁ nimanteyya yañcatthaññaṁ ghare dhananti.
                        Sūcijātakaṁ dutiyaṁ.
                         ----------
                         3 Tuṇḍilajātakaṁ
          [917] < PTS. J III , 288 >Navacchaddake 4- dāni diyyati
                puṇṇāyaṁ doṇi suvāminī ṭhitā
                bahuko jano pāsapāṇiko 5-
                no ca kho me paṭibhāti bhuñjituṁ.
          [918] < PTS. J III , 289 >Tasasi bhamasi leṇamicchasi
                atāṇosi kuhiṁ gamissasi
                appossuko bhuñja tuṇḍila
                maṁsatthāya [6]- posiyāmase 7-.
          [919] < PTS. J III , 289 >Ogaha rahadaṁ akaddamaṁ
                sabbaṁ sedamalaṁ pavāhaya
                gaṇhāhi navaṁ vilepanaṁ

  *  *  *  *  *  *
  Footnote:1 Ma. sūcī. 2 Ma. ācariyāva jānanti. 3 Ma. imañce. 4 navachannake.
 5 Sī. Ma. bahuke jane pāsapāṇike. 6 Ma. hi. 7 Ma. positāmhase.
-------------------------------------------------
[page 202]
                Yassa gandho na kadāci chijjati.
          [920] < PTS. J III , 290 >Katamo nu rahado akaddamo
                kiṁsu sedamalanti vuccati
                katamañca navaṁ vilepanaṁ
                kassa 1- gandho na kadāci chijjati.
          [921] < PTS. J III , 290 >Dhammo rahado akaddamo
                pāpaṁ sedamalanti vuccati
                sīlañca navaṁ vilepanaṁ
                tassa gandho na kadāci chijjati.
          [922] < PTS. J III , 290 >Nandanti sarīraghātino
                na ca nandanti sarīradhārino
                puṇṇāya [2]- puṇṇamāsiyā
                ramamānāva jahanti jīvitanti.
                     Tuṇḍilajātakaṁ tatiyaṁ.
                         -------
                     4 Suvaṇṇakakkaṭakajātakaṁ
          [923] < PTS. J III , 295 >Siṅgī migo āyatacakkhunetto
                aṭṭhittaco vārisayo alomo
                tenābhibhūto kapaṇaṁ rudāmi
                hare sakhā kissa nu maṁ jahāsi.

  *  *  *  *  *  *
  Footnote:1 Ma. yassa. 2 Ma. ca.
-------------------------------------------------
[page 203]
          [924] < PTS. J III , 296 >So assasanto mahatā phaṇena
                bhujaṅgamo kakkaṭakajjhapatto
                sakhā sakhāraṁ paritāyamāno
                bhujaṅgamaṁ kakkaṭako aggahesi 1-.
          [925] < PTS. J III , 296 >Na vāyasaṁ no pana sapparājaṁ 2-
                ghāsatthiko kakkaṭako adeyya
                pucchāmi taṁ āyatacakkhunetta
                atha kissa hetumha ubho gahītā.
          [926] < PTS. J III , 296 >Ayaṁ puriso mama atthakāmo
                yo maṁ gahetvā udakāya 3- neti
                tasmiṁ mate dukkhamanappakaṁ me
                ahañca eso ca ubho na homa.
          [927] < PTS. J III , 296 >Mamañca disvāna pavaḍḍhakāyaṁ
                sabbo jano hiṁsitumevamicche
                sāduñca thūlañca muduñca maṁsaṁ
                kākāpi maṁ disvāna 4- viheṭhayeyyuṁ.
          [928] < PTS. J III , 297 >Sace tassa hetumha ubho gahītā
                uṭṭhātu poso visamāvamāmi 5-
                mamañca kākañca pamuñca khippaṁ

  *  *  *  *  *  *
  Footnote:1 Ma. gahessasi. 2 Ma. kaṇhasappaṁ. 3 Ma. gahetvāna dakāya. 4 Sī. Yu. disvā.
 5 Sī. Yu. visamācamāni.
-------------------------------------------------
[page 204]
                Pure visaṁ gāḷhamupeti maccaṁ.
          [929] < PTS. J III , 298 >Sappaṁ pamokkhāmi na tāva kākaṁ
                paṭibaddhako 1- hoti 2- hi tāva kāko
                purisañca disvāna sukhiṁ arogaṁ
                kākaṁ pamokkhāmi yatheva sappaṁ.
          [930] < PTS. J III , 298 >Kāko *- tadā devadatto ahosi
                vāraṇo 3- pana kaṇhasappo ahosi
                ānandabhadro kakkaṭako ahosi
                ahaṁ tadā brāhmaṇo homi satthāti 4-.
                   Suvaṇṇakakkaṭakajātakaṁ catutthaṁ.
                        ---------
                     5 Mayhakasakuṇajātakaṁ 5-
      [931] < PTS. J III , 301 >Sakuṇo mayhako nāma girisānudarīcaro
            pakkaṁ pipphalimāruyha mayhaṁ mayhanti kandati.
      [932] < PTS. J III , 302 >Tassevaṁ vilapantassa dijasaṅghā samāgatā
            bhutvāna pipphaliṁ yanti vilapateva 6- so dijo.
      [933] < PTS. J III , 302 >Evameva idhekacco saṅgharitvā bahuṁ dhanaṁ
            nevattano na ñātīnaṁ yathodhiṁ paṭipajjati.
      [934] < PTS. J III , 302 >Na so acchādanaṁ bhattaṁ na mālaṁ na vilepanaṁ

  *  *  *  *  *  *
  Footnote:1 Ma. paṭibandhako. 2 Ma. hohiti. * Sī. kāko .pe. satthāti ime pāṭhā natthi.
 3 Ma. māro. 4 Sī. Yu. tatthāti. 5 Ma. mayhakajātakaṁ. 6 Ma. vilapatveva.
-------------------------------------------------
[page 205]
            Nānubhoti 1- sakiṁ kiñci na saṅgaṇhāti ñātake.
      [935] < PTS. J III , 302 >Tassevaṁ vilapantassa mayhaṁ mayhanti rakkhato
            rājāno athavā corā dāyādā ye ca 2- appiyā
            dhanamādāya gacchanti vilapateva so naro.
      [936] < PTS. J III , 302 >Dhīro bhoge adhigamma saṅgaṇhāti ca ñātake
            tena so kittiṁ pappoti pecca sagge pamodatīti 3-.
                   Mayhakasakuṇajātakaṁ pañcamaṁ.
                        ---------
                   6 Pabbajitaviheṭhakajātakaṁ 4-
          [937] < PTS. J III , 305 >Dubbaṇṇarūpaṁ tvamariyavaṇṇī
                purakkhitvā 5- pañjaliko namassasi
                seyyo nu te so udāhu 6- sarikkho
                nāmaṁ parassattano cāpi brūhi.
          [938] < PTS. J III , 305 >Na nāmagottaṁ gaṇhanti rāja
                samaggatānujjugatāna 7- devā
                ahañca te nāmadheyyaṁ vadāmi
                sakkohamasmī tidasānamindo.
          [939] < PTS. J III , 305 >Yo disvā bhikkhuṁ caraṇūpapannaṁ
                purakkhitvā 5- pañjaliko namassati
                pucchāmi taṁ devarājetamatthaṁ

  *  *  *  *  *  *
  Footnote:1 Ma. anubhoti. 2 Ma. yeva. 3 Sī. Yu. sagge ca modatīti.
 4 Ma. vijjādharajātakaṁ. Sī. Yu. dhajaviheṭhakajātakaṁ. 5 Ma. purakkhatvā.
 6 Ma. udā. 7 Ma. sammaggatā...
-------------------------------------------------
[page 206]
                Ito cuto kiṁ labhate sukhaṁ so.
          [940] < PTS. J III , 306 >Yo disvā bhikkhuṁ caraṇūpapannaṁ
                purakkhitvā pañjaliko namassati
                diṭṭheva dhamme labhate pasaṁsaṁ
                saggañca so yāti sarīrabhedā.
          [941] < PTS. J III , 306 >Lakkhī vata me udapādi ajja
                yaṁ vāsavaṁ bhūtipatiddasāma 1-
                bhikkhuñca disvāna tuvañca sakka
                kāhāmi puññāni anappakāni.
          [942] < PTS. J III , 306 >Addhā have sevitabbā sapaññā
                bahussutā ye bahuṭhānacintino
                bhikkhuñca disvāna mamañca rāja
                karohi puññāni anappakāni.
          [943] < PTS. J III , 307 >Akkodhano niccapasannacitto
                sabbātithīyācayogo bhavitvā
                nihañña 2- mānaṁ abhivādayissaṁ
                sutvāna devinda subhāsitānīti.
                  Pabbajitaviheṭhakajātakaṁ chaṭṭhaṁ.
                       -----------

  *  *  *  *  *  *
  Footnote:1 Ma. bhūtapatiddasāma. 2 Ma. nihacca.
-------------------------------------------------
[page 207]
                    7 Upasiṅghapupphajātakaṁ 1-
      [944] < PTS. J III , 308 >Yametaṁ 2- vārijaṁ pupphaṁ adinnaṁ upasiṅghasi
            ekaṅgametaṁ theyyānaṁ gandhathenosi mārisa.
      [945] < PTS. J III , 308 >Na harāmi na bhañjāmi ārā siṅghāmi vārijaṁ
            atha kena nu vaṇṇena gandhathenoti vuccati.
      [946] < PTS. J III , 309 >Yoyaṁ bhisāni khaṇati puṇḍarīkāni bhañjati
            evaṁ ākiṇṇakammanto kasmā eso na vuccati
      [947] < PTS. J III , 309 >Ākiṇṇaluddho puriso dhāticolaṁva 3- makkhito
            tasmiṁ me vacanaṁ natthi tañcārahāmi vattave 4-.
      [948] < PTS. J III , 309 >Anaṅgaṇassa posassa niccaṁ sucigavesino
            vālaggamattapāpassa 5- abbhāmattaṁva khāyati.
      [949] < PTS. J III , 309 >Addhā maṁ yakkha jānāsi atho maṁ anukampasi
            punapi yakkha vajjāsi yadā passasi edisaṁ.
      [950] < PTS. J III , 309 >Neva taṁ upajīvāmi napi te bhatikamhase 6-
            tvameva bhikkhu jāneyya yena gaccheyya suggatinti.
                    Upasiṅghapupphajātakaṁ sattamaṁ.
                       -----------
                      8 Vighāsādajātakaṁ
      [951] < PTS. J III , 311 >Susukhaṁ vata jīvanti ye janā vighāsādino

  *  *  *  *  *  *
  Footnote:1 Ma. siṅghapupphajātakaṁ. Sī. Yu. bhisapupphajātakaṁ. 2 Yu. yamekaṁ. 3 Ma.
 dhāticelaṁva. 4 Sī. vaṇṇave. 5 Ma. vālaggamattaṁ pāpassa.
 6 Ma. bhatakāmhase. Sī. Yu. bhatakamhase.
-------------------------------------------------
[page 208]
            Diṭṭheva dhamme pāsaṁsā samparāye ca suggati 1-.
      [952] < PTS. J III , 311 >Sukassa 2- bhāsamānassa na nisāmetha paṇḍitā
            idaṁ suṇātha sodariyā amhevāyaṁ pasaṁsati.
      [953] < PTS. J III , 311 >Nāhaṁ tumhe pasaṁsāmi kuṇapādā suṇātha me
            ucchiṭṭhabhojino tumhe na tumhe vighāsādino
      [954] < PTS. J III , 311 >Sattavassā pabbajitā majjharaññe sikhaṇḍino
            vighāseneva yāpentā mayaṁ ce bhoto gārayhā
                    ke nu bhoto pasaṁsiyā.
      [955] < PTS. J III , 311 >Tumhe sīhānaṁ byagghānaṁ vāḷānañcāvasiṭṭhakaṁ
            ucchiṭṭheneva yāpentā maññivho vighāsādino.
      [956] < PTS. J III , 312 >Ye brāhmaṇassa samaṇassa aññassa ca vaṇibbino 3-
            datvāvasesaṁ 4- bhuñjanti te janā vighāsādinoti.
                     Vighāsādajātakaṁ aṭṭhamaṁ.
                       ----------
                       9 Vaṭṭakajātakaṁ
      [957] < PTS. J III , 313 >Paṇītaṁ bhuñjase bhattaṁ sappitelañca mātula
            atha kena nu vaṇṇena kīso 5- tvamasi vāyasa.
      [958] < PTS. J III , 313 >Amittamajjhe vasato tesu āmisamesato
            niccaṁ ubbiggahadayassa kuto kākassa daḷhiyaṁ.
      [959] < PTS. J III , 313 >Niccaṁ ubbiggino 6- kākā dhaṅkā pāpena kammunā

  *  *  *  *  *  *
  Footnote:1 Ma. suggatī. 2 Sī. Yu. suvassa. 3 Ma. uññassa vā vanibbano.
 4 Ma. datvāva sesaṁ. 5 Ma. kiso. 6 Sī. ubbedhino. Ma. ubbegino.
-------------------------------------------------
[page 209]
            Laddho piṇḍo na pīṇeti kīso tenasmi vaṭṭaka.
      [960] < PTS. J III , 313 >Lūkhāni tiṇavījāni appasnehāni bhuñjasi
            atha kena nu vaṇṇena thūlo tvamasi vaṭṭaka.
      [961] < PTS. J III , 313 >Appicchā appacintāya avidūragamena 1- ca
            laddhāladdhena yāpento thūlo tenasmi vāyasa.
      [962] < PTS. J III , 313 >Appicchassa hi posassa appacintisukhassa 2- ca
            susaṅgahitappamāṇassa 3- vuttī susamudāniyāti.
                      Vaṭṭakajātakaṁ navamaṁ.
                         --------
                       10 Maṇijātakaṁ 4-
      [963] < PTS. J III , 314 >Cirassaṁ vata passāmi sahāyaṁ maṇidhārinaṁ
            sukatā 5- massukuttiyā sobhate vata me sakhā.
      [964] < PTS. J III , 315 >Parūḷhakacchanakhalomo ahaṁ kamme subyāvaṭo
            cirassaṁ nahāpitaṁ laddhā lomantamajjahārayi 6-.
      [965] < PTS. J III , 315 >Yaṁ nu lomaṁ ahāresi dullabhaṁ laddhakappakaṁ
            atha kiñci hi te samma kaṇṭhe kiṁnikilāyati 7-.
      [966] < PTS. J III , 315 >Manussasukhumālānaṁ maṇi kaṇṭhesu lambati

  *  *  *  *  *  *
  Footnote:1 Ma. adūragamanena ca. 2 Ma. appacintasukhassa ca. 3 Ma. susaṅgahitamānassa.
 4 Sī. Yu. kākajātakaṁ. Ma. pārāvatajātakaṁ. 5 Sī. Yu. sukatāya.
 6 Ma. lomaṁ taṁ ajja hārayiṁ. 7 Sī. Ma. atha kiñcarahi te samma kaṇṭhe kiṇikiṇāyati.
-------------------------------------------------
[page 210]
            Tesāhaṁ anusikkhāmi mā tvaṁ maññi davā kataṁ.
      [967] < PTS. J III , 315 >Sacepimaṁ pihayasi massukuttiṁ sukāritaṁ
            kārayissāmi te samma maṇiṁ cāpi dadāmi te.
      [968] < PTS. J III , 315 >Tvaññeva maṇinā channo sukatāya ca massuyā
            āmanta kho taṁ gacchāmi piyaṁ me tava dassananti.
                      Maṇijātakaṁ dasamaṁ.
                   Khuraputtavaggo 1- dutiyo.
                        ---------
                         Tassuddānaṁ
                atha passa sasūci ca tuṇḍilako
                miga mayhakapañcamapakkhivaro
                atha pañjali vārija majjha puna
                atha vaṭṭaka kapoṭavarena dasa.
                        --------
                    Tatra vagguddānaṁ bhavati.
            Atha vaggaṁ pakittissaṁ chanipātaṁ varuttame
            āvāriyā ca sūci 2- ca dve ca vuttā subyañjanā.
                     Chakkanipātaṁ niṭṭhitaṁ.
                        --------

  *  *  *  *  *  *
  Footnote:1 Sī. senakavaggo. Ma. kharaputtavaggo. 2 Ma. avāriyā ca kharo ca. Sī. senakā.
-------------------------------------------------
[page 211]
                      Sattakanipātajātakaṁ
                        1 kukkuvaggo
                        1 kukkujātakaṁ
          [969] < PTS. J III , 318 >Diyaḍḍhakukkū udayena kaṇṇikā
                vidatthiyo aṭṭha parikkhipanti naṁ
                sā sīsapā 1- sāramayā apheggukā
                kuhiṁ ṭhitā uparito 2- na dhaṁsati.
          [970] < PTS. J III , 318 >Yā tiṁsati sāramayā apheggukā 3-
                parikiriya gopāṇasiyo samaṭṭhitā 4-
                tāhi susaṅgahitā 5- balasā ca 6- pīḷitā
                samaṭṭhitā 4- uparito 2- na dhaṁsati.
          [971] < PTS. J III , 318 >Evampi mittehi daḷhehi paṇḍito
                abhejjarūpehi sucīhi mantibhi
                susaṅgahīto siriyā na dhaṁsati
                gopānasībhāravahāva kaṇṇikā.
          [972] < PTS. J III , 319 >Kharattacaṁ bellaṁ yathāpi satthavā
                anāmasantopi karoti tittakaṁ
                samāharaṁ sādhukaroti patthavā 7-
                asādhukayirā 8- tanubandhamuddharaṁ 9-.

  *  *  *  *  *  *
  Footnote:1 Ma. sā siṁsapā. Sī. Yu. sasiṁsapā. 2 Ma. upparito. 3 Ma. anujjukā.
 4 Ma. samaṁ ṭhitā. 5 Sī. tā saṅgahitā .... 6 Ma. casaddo natthi.
 7 Ma. sāduṁ karoti patthiva. 8 Ma. asāduṁ kayirā. 9 Sī. Yu. tanuvaṭṭamudadharaṁ.
-------------------------------------------------
[page 212]
          [973] < PTS. J III , 319 >Evampi gāmanigamesu paṇḍito
                asāhasaṁ rāja dhanāni saṅgharaṁ
                dhammānuvattī paṭipajjamāno
                phātiṁ 1- kayirā aviheṭhayaṁ paraṁ
          [974] < PTS. J III , 320 >Odātamūlaṁ sucivārisambhavaṁ
                jātaṁ yathā pokkharaṇīsu ambujaṁ
                padumaṁ yathā agginibhāsiphālimaṁ 2-
                na kaddamo na rajo na vāri limpati.
          [975] < PTS. J III , 320 >Evampi vohārasuciṁ asāhasaṁ
                visuddhakammantamapetapāpakaṁ
                na limpati kammakilesa tādiso
                jātaṁ yathā pokkharaṇīsu ambujanti.
                      Kukkujātakaṁ paṭhamaṁ.
                        --------
                       2 Manojajātakaṁ
      [976] < PTS. J III , 323 >Yathā cāpo ninnamati jiyā cāpi nikujjati 3-
            haññate nūna manojo migarājā sakhā mama.
      [977] < PTS. J III , 323 >Handadāni vanantāni pakkamāmi yathāsukhaṁ
            netādisā sakhā honti labbhā me jīvato sakhā.
      [978] < PTS. J III , 323 >Na pāpajanasaṁsevī accantaṁ sukhamedhati

  *  *  *  *  *  *
  Footnote:1 Ma. sa phāti. 2 Ma. agginikāsiphālimaṁ. 3 Ma. nikūjati.
-------------------------------------------------
[page 213]
            Manojaṁ passa semānaṁ giriyassānusāsanī 1-.
      [979] < PTS. J III , 323 >Na pāpasampavaṅkena mātā puttena nandati
            manojaṁ passa semānaṁ acchannaṁ samhi lohite.
      [980] < PTS. J III , 323 >Evamāpajjate poso pāpiyo ca nigacchati
            yo ve hitāna vacanaṁ na karoti atthadassinaṁ.
          [981] < PTS. J III , 323 >Evañca so hoti tatova 2- pāpiyo
                yo uttamo adhamajanūpasevī
                passuttamaṁ adhamajanūpaseviṁ 3-
                migādhipaṁ saravaraveganiddhutaṁ.
          [982] < PTS. J III , 324 >Nihīyati puriso nihīnasevī
                na ca hāyetha kadāci tulyasevī
                seṭṭhamupagamañca udeti khippaṁ
                tasmā attano uttaraṁ 4- bhajethāti.
                     Manojajātakaṁ dutiyaṁ.
                        --------
                      3 Sutanajātakaṁ 5-
      [983] < PTS. J III , 327 >Rājā te bhattaṁ pāhesi suciṁ maṁsūpasecanaṁ
            maghadevasmiṁ adhivatthe ehi nikkhamma bhuñjassu.
      [984] < PTS. J III , 328 >Ehi māṇava orohi 6- bhikkhamādāya sūpitaṁ

  *  *  *  *  *  *
  Footnote:1 Sī. Yu. ... ariyassānusāsanī. 2 Ma. tato ca. 3 Ma. adhamajanūpasevitaṁ.
 4 Ma. tasmāttano uttaritaraṁ. 5 Ma. sutanujātakaṁ. 6 Sī. Ma. orena.
-------------------------------------------------
[page 214]
            Tvañca māṇava bhakkhosi 1- ubho bhakkhā bhavissatha.
      [985] < PTS. J III , 328 >Appakena tuvaṁ yakkha thullamatthaṁ jahissasi
            bhikkhante nāharissanti janā maraṇasaṅkino 2-.
          [986] < PTS. J III , 328 >Laddhāyaṁ yakkha 3- tava niccabhikkhaṁ
                suciṁ paṇītaṁ rasasādhupetaṁ 4-
                bhikkhañca te āhariyo naro idha
                sudullabho hohiti khādite 5- mayi.
      [987] < PTS. J III , 329 >Mameva 6- sutanaṁ 7- attho yathā bhāsasi māṇava
            mayā tvaṁ samanuññāto sotthiṁ passāhi mātaraṁ.
      [988] < PTS. J III , 329 >Khaggaṁ chattañca pātiñca gacchevādāya 8- māṇava
            sotthiṁ passatu te mātā tvañca passāhi mātaraṁ.
      [989] < PTS. J III , 329 >Evaṁ yakkha sukhī hohi saha sabbehi ñātibhi
            dhanañca me adhigataṁ rañño ca vacanaṁ katanti.
                      Sutanajātakaṁ tatiyaṁ.
                         -------
                    4 Mātuposakagijjhajātakaṁ
      [990] < PTS. J III , 330 >Te kathannu karissanti vuḍḍhā giridarīsayā
            ahaṁ bandhosmi 9- pāsena niliyassa vasaṁ gato.
      [991] < PTS. J III , 331 >Kiṁ gijjha paridevesi kā nu te parivedanā

  *  *  *  *  *  *
  Footnote:1 Ma. bhikkhā ca. 2 Sī. Ma. maraṇasaññino. 3 Ma. laddhāya yakkhā.
 4 Ma. rasasā upetaṁ. 5 Ma. hehiti bhikkhite. 6 Sī. Yu. mamesa.
 7 Ma. sutano. 8 Ma. gacchamādāya. 9 Ma. baddhosmi.
-------------------------------------------------
[page 215]
            Name suto vā diṭṭho vā bhāsanto mānusiṁ dijo.
      [992] < PTS. J III , 331 >Bharāmi mātāpitaro vuḍḍhe giridarīsaye
            te kathannu karissanti ahaṁ vasaṁ gato tava.
      [993] < PTS. J III , 331 >Yannu gijjho yojanasataṁ kuṇapāni avekkhati
            kasmā jālañcapāsañca āsajjāpi na bujjhasi.
      [994] < PTS. J III , 331 >Yadā parābhavo hoti poso jīvitasaṅkhaye
            atha jālañca pāsañca āsajjāpi na bujjhati.
      [995] < PTS. J III , 331 >Bharassu mātāpitaro vuḍḍhe giridarīsaye
            mayā tvaṁ samanuññāto sotthiṁ passāhi ñātake.
      [996] < PTS. J III , 331 >Evaṁ luddaka nandassu saha sabbehi ñātibhi
            bharissaṁ mātāpitaro vuḍḍhe giridarīsayeti.
                   Mātuposakagijjhajātakaṁ catutthaṁ.
                        ---------
                     5 Dabbapupphajātakaṁ 1-
      [997] < PTS. J III , 333 >Anutīracārī bhaddante sahāyamanudhāva maṁ
            mahā me gahito maccho so maṁ harati vegasā.
      [998] < PTS. J III , 334 >Gambhīracārī bhaddante daḷhaṁ gaṇhāhi thāmasā
            ahaṁ taṁ uddharissāmi supaṇṇo uragammiva 2-.
      [999] < PTS. J III , 334 >Vivādo no samuppanno dabbapuppha suṇohi me

  *  *  *  *  *  *
  Footnote:1 Ma. dabbhapuppha .... evamuparipi. 2 Ma. uragāmiva.
-------------------------------------------------
[page 216]
              Samehi medhagaṁ 1- samma vivādo vūpasammatu 2-.
       [1000] < PTS. J III , 334 >Dhammaṭṭhohaṁ pure āsiṁ bahuaṭṭaṁva tīritaṁ 3-
              samemi medhagaṁ 1- samma vivādo vūpasammatu 2-.
       [1001] < PTS. J III , 334 >Anutīracārī naṅguṭṭhaṁ sīsaṁ gambhīracārino
              accāyaṁ 4- majjhimokhaṇḍo dhammaṭṭhassa bhavissati.
       [1002] < PTS. J III , 335 >Ciraṁpi bhakkho abhavissa sace na vivademase
              asīsakaṁ anaṅguṭṭhaṁ sigālo harati rohitaṁ.
       [1003] < PTS. J III , 335 >Yathāpi rājā nandeyya rajjaṁ laddhāna khattiyo
              evāhamajja nandāmi disvā puṇṇamukhaṁ patiṁ.
       [1004] < PTS. J III , 335 >Kathannu thalajo santo udake macchaṁ parāmasi
              puṭṭho me samma akkhāhi kathaṁ adhigataṁ tayā.
       [1005] < PTS. J III , 335 >Vivādena kisā honti vivādena dhanakkhayā
          jinā uddā vivādena bhuñja māyāvi rohitaṁ.
       [1006] < PTS. J III , 336 >Evameva manussesu vivādo yattha jāyati.
              Dhammaṭṭhaṁ paṭidhāvanti so hi nesaṁ vināyako
              dhanāpi tattha jīyanti rājakoso pavaḍḍhatīti.
                    Dabbapupphajātakaṁ pañcamaṁ.
                        ---------
                     6 Dasaṇṇakajātakaṁ 5-
       [1007] < PTS. J III , 338 >Dasaṇṇakaṁ 6- tikhiṇadhāraṁ asiṁ sampannapāyinaṁ

  *  *  *  *  *  *
  Footnote:1 Yu. medhakaṁ. 2 Ma. vūpasammataṁ. 3 Ma. bahū aṭṭā me tīritā. 4 Sī. Yu. athāyaṁ.
 5 Ma. sabbattha paṇṇakajātakaṁ. 6 Ma. paṇṇakaṁ.
-------------------------------------------------
[page 217]
              Parisāyaṁ puriso gilati kiṁ dukkarataraṁ tato
              yadaññaṁ dukkaraṁ ṭhānaṁ taṁ me akkhāhi pucchito.
       [1008] < PTS. J III , 339 >Gileyya puriso lobhā asiṁ sampannapāyinaṁ
              yo ca vajjā dadāmīti taṁ dukkarataraṁ tato
              sabbaññaṁ sukaraṁ ṭhānaṁ evaṁ jānāhi māgadha 1-.
       [1009] < PTS. J III , 339 >Byākāsi āyuro pañhaṁ atthaṁ dhammassa kovido
              pukkusaṁdāni pucchāmi kiṁ dukkarataraṁ tato
              yadaññaṁ dukkaraṁ ṭhānaṁ taṁ me akkhāhi pucchito.
       [1010] < PTS. J III , 339 >Na vācamupajīvanti aphalaṁ giramudīritaṁ
              yo 2- datvā avākayirā taṁ dukkarataraṁ tato
              sabbaññaṁ sukaraṁ ṭhānaṁ evaṁ jānāhi māgadha 1-.
       [1011] < PTS. J III , 340 >Byākāsi pukkuso pañhaṁ atthaṁ dhammassa kovido
              senakaṁdāni pucchāmi kiṁ dukkarataraṁ tato
              yadaññaṁ dukkaraṁ ṭhānaṁ taṁ me akkhāhi pucchito.
       [1012] < PTS. J III , 340 >Dadeyya puriso dānaṁ appaṁ vā yadivā bahuṁ
              yo ca datvā nānutappe taṁ dukkarataraṁ tato
              sabbaññaṁ sukaraṁ ṭhānaṁ evaṁ jānāhi māgadha 1-.
       [1013] < PTS. J III , 341 >Byākāsi āyuro pañhaṁ atho pukkusaporiso

  *  *  *  *  *  *
  Footnote:1 Ma. maddava. 2 Ma. yo ca ....
-------------------------------------------------
[page 218]
            Sabbe pañhe abhibhoti 1- yathā bhāsati senakoti.
                      Dasaṇṇakajātakaṁ chaṭṭhaṁ.
                        ---------
                      7 Senakajātakaṁ 2-
          [1014] < PTS. J III , 344 >Vibbhantacitto kupitindriyosi
                 nettehi te vārigaṇā savanti
                 kinte naṭṭhaṁ kiṁ pana patthayāno
                 idhāgamā brāhmaṇa iṅgha 3- brūhi.
          [1015] < PTS. J III , 345 >Miyyetha bhariyā vajato mamajja
                 agacchato maraṇamāha yakkho
                 etena dukkhena pavedhitosmi
                 akkhāhi me senaka etamatthaṁ.
          [1016] < PTS. J III , 346 >Bahūni ṭhānāni vicintayitvā
                 yamettha vakkhāmi tadeva saccaṁ
                 maññāmi te brāhmaṇa sattubhastaṁ
                 ajānato kaṇhasappo paviṭṭho.
          [1017] < PTS. J III , 347 >Ādāya daṇḍaṁ parisumbha bhastaṁ
                 passelamūgaṁ uragaṁ dujivhaṁ
                 chindajja kaṅkhaṁ vicikicchitāni
                 bhujaṅgamaṁ passa pamuñca bhastaṁ.

  *  *  *  *  *  *
  Footnote:1 Ma. atibhoti. 2 Sī. Ma. sattubhastajātakaṁ. 3 Ma. tadiṅgha.
-------------------------------------------------
[page 219]
          [1018] < PTS. J III , 348 >Saṁviggarūpo parisāya majjhe
                 so brāhmaṇo sattubhastaṁ pamuñci
                 atha nikkhami urago uggatejo
                 āsīviso sappo phaṇaṁ karitvā.
          [1019] < PTS. J III , 348 >Suladdhalābhā janakassa rañño
                 yo passati senakaṁ sādhupaññaṁ
                 vivaṭṭacchado 1- nusi sabbadassī
                 ñāṇaṁ nu te brāhmaṇa bhiṁsarūpaṁ
                 imāni me sattasatāni atthi
                 gaṇhāhi sabbāni dadāmi tuyhaṁ
                 tayā hi me jīvitamajja laddhaṁ
                 athopi bhariyāyamakāsi sotthiṁ.
          [1020] < PTS. J III , 349 >Na paṇḍitā vettanamādiyanti
                 citrāhi gāthāhi subhāsitāhi
                 itopi te brāhmaṇa dadantu vittaṁ
                 ādāya tvaṁ gaccha sakaṁ niketanti.
                     Senakajātakaṁ sattamaṁ.
                        ---------

  *  *  *  *  *  *
  Footnote:1 Ma. vivaṭṭachaddo. Sī. vivattacchaddo. Yu. vivattacchaddā.
-------------------------------------------------
[page 220]
                     8 Aṭṭhisenajātakaṁ 1-
     [1021] < PTS. J III , 352 >Yeme ahaṁ na jānāmi aṭṭhisena vanibbake
            te maṁ saṅgamma yācanti kasmā maṁ tvaṁ na yācasi.
     [1022] < PTS. J III , 353 >Yācako appiyo hoti yācaṁ adadamappiyo
            tasmāhantaṁ na yācāmi mā me viddessanā ahu.
     [1023] < PTS. J III , 353 >Yo ca 2- yācanajīvāno kāle yācaṁ na yācati
            parañca puññaṁ 3- dhaṁseti attanāpi na jīvati.
     [1024] < PTS. J III , 353 >Yo ca yācanajīvāno kāle yācaṁpi 4- yācati
            parañca puññaṁ labbheti attanāpi ca jīvati.
     [1025] < PTS. J III , 353 >Na ve dussanti 5- sappaññā disvā yācakamāgate
            brahmacārī piyo mesi vara bhaññitamicchasi 6-.
     [1026] < PTS. J III , 354 >Na ve yācanti sappaññā dhīro ca viditumarahati
            uddissa ariyā tiṭṭhanti esā ariyāna yācanā.
         [1027] < PTS. J III , 355 >Dadāmi te brāhmaṇa rohiṇīnaṁ
                gavaṁ sahassaṁ saha puṅgavena
                ariyo hi ariyassa kathaṁ na dajjā
                sutvāna gāthā tava dhammayuttāti.
                  Aṭṭhisenajātakaṁ 1- aṭṭhamaṁ.

  *  *  *  *  *  *
  Footnote:1 Ma. aṭṭhisenakajātakaṁ. 2 Ma. yo ve. 3 Ma. puññā. 4 Ma. yācaṁ hi.
 5 Ma. dessanti. Sī. Yu. dissanti. 6 Sī. vara taṁ bhaññamīcchasi. Ma. vada tvaṁ
 bhaññamicchasi.
-------------------------------------------------
[page 221]
                        9 Kapijātakaṁ
     [1028] < PTS. J III , 357 >Yattha verī nivisati 1- na vase tattha paṇḍito
            ekarattaṁ dvirattaṁ vā dukkhaṁ vasati verisu.
     [1029] < PTS. J III , 357 >Diso ve lahucittassa posassānuvidhiyyato
            ekassa kapino hetu yūthassa anayo kato.
     [1030] < PTS. J III , 357 >Bālo ca paṇḍitamānī yūthassa parihārako
            sacittassa vasaṁ gantvā sayethāyaṁ yathā kapi.
     [1031] < PTS. J III , 357 >Na sādhu balavā bālo yūthassa parihārako
            ahito bhavati ñātīnaṁ sakuṇānaṁva cetako.
     [1032] < PTS. J III , 357 >Dhīro ca balavā sādhu yūthassa parihārako
            hito bhavati ñātīnaṁ tidasānaṁva vāsavo.
     [1033] < PTS. J III , 357 >Yo ca sīlañca paññañca sutañcattani passati
            ubhinnamatthaṁ carati attano ca parassa ca.
     [1034] < PTS. J III , 357 >Tasmā tuleyyamattānaṁ sīlaṁ paññaṁ sutaṁpiva 2-
            gaṇaṁ vā parihare dhīro eko vāpi paribbajeti.
                      Kapijātakaṁ navamaṁ.
                        --------
                    10 Bakabrahmajātakaṁ 3-
          [1035] < PTS. J III , 359 >Dvāsattati gotama puññakammā

  *  *  *  *  *  *
  Footnote:1 Ma. nivasati. 2 Sī. Ma. sīlapaññāsutāmiva. 3 Ma. bakajātakaṁ.
-------------------------------------------------
[page 222]
                 Vasavattino jātijaraṁ atītā
                 ayamantimā vedagū brahmupapatti 1-
                 asmābhijappanti janā anekā.
          [1036] < PTS. J III , 360 >Appañca hetaṁ 2- na hi dīghamāyu
                 yaṁ tvaṁ baka maññasi dīghamāyuṁ
                 sataṁ sahassāna 3- nirabbudānaṁ
                 āyuṁ pajānāmi tavāha brahme.
          [1037] < PTS. J III , 360 >Anantadassī bhagavāhamasmi
                 jātijjaraṁ sokamupātivatto
                 kiṁ me purāṇaṁ vatasīlavattaṁ
                 ācikkha metaṁ yamahaṁ vijaññaṁ.
          [1038] < PTS. J III , 360 >Yaṁ tvaṁ apāyesi bahū manusse
                 pipāsite ghammani samparete
                 tante purāṇaṁ vatasīlavattaṁ
                 suttappabuddhova anussarāmi.
          [1039] < PTS. J III , 361 >Yaṁ eṇikūlasmiṁ janataṁ gahītaṁ
                 amocayī gayhaka nīyamānaṁ
                 tante purāṇaṁ vatasīlavattaṁ
                 suttappabuddhova anussarāmi.
          [1040] < PTS. J III , 361 >Gaṅgāya sotasmiṁ gahītanāvaṁ

  *  *  *  *  *  *
  Footnote:1 Ma. brahmapatti. 2 Ma. appaṁ hi etaṁ. 3 Ma. sahassāni. Sī. Yu. sahassānaṁ.
-------------------------------------------------
[page 223]
                 Luddena nāgena manussakappā
                 amocayī tvaṁ balasā pasayha
                 tante purāṇaṁ vatasīlavattaṁ
                 suttappabuddhova anussarāmi.
          [1041] < PTS. J III , 361 >Kappo ca te patthacaro ahosiṁ 1-
                 sambuddhivantaṁ vatitaṁ 2- amaññaṁ
                 tante purāṇaṁ vatasīlavattaṁ
                 suttappabuddhova anussarāmi.
          [1042] < PTS. J III , 363 >Addhā pajānāsi mametamāyuṁ
                 aññaṁpi jānāsi tathāhi buddho
                 tathāhi tāyaṁ jalitānubhāvo
                 obhāsayaṁ tiṭṭhati brahmalokanti.
                    Bakabrahmajātakaṁ dasamaṁ.
                     Kukkuvaggo paṭhamo.
                        ---------
                         Tassuddānaṁ
                varakaṇṇika cāpavaro sutano
                atha gijjha sarohitamacchavaro
                puna dasaṇṇaka 3- senaka yācanako
                atha verī sabrahmabakena dasa.

  *  *  *  *  *  *
  Footnote:1 Ma. baddhacaro ahosi. 2 Ma. sambuddhimantaṁ vatinaṁ. 3 Ma. paṇṇaka.
-------------------------------------------------
[page 224]
                       2 Gandhāravaggo
                       1 gandhārajātakaṁ
     [1043] < PTS. J III , 367 >Hitvā gāmasahassāni paripuṇṇāni soḷasa
            koṭṭhāgārāni phītāni sannidhindāni kubbasi.
     [1044] < PTS. J III , 367 >Hitvā gandhāravisayaṁ pahūtadhanapāniyaṁ 1-
            pasāsanito 2- nikkhanto idhadāni pasāsasi.
     [1045] < PTS. J III , 367 >Dhammaṁ bhaṇāmi vedeha adhammo me na ruccati
            dhammaṁ me bhaṇamānassa na pāpamupalimpati.
     [1046] < PTS. J III , 368 >Yenakenaci vaṇṇena paro labhati ruppanaṁ
            mahatthiyampi ce vācaṁ na taṁ bhāseyya paṇḍito.
     [1047] < PTS. J III , 368 >Kāmaṁ ruppatu vā mā vā bhūsaṁ vā vikiriyyatu
            dhammaṁ me bhaṇamānassa na pāpamupalimpati.
     [1048] < PTS. J III , 368 >No ce assa sakā buddhi vinayo vā susikkhito
            vane andhamahiṁsova 3- careyya bahuko jano.
     [1049] < PTS. J III , 368 >Yasmā ca panidhekacce āceramhi 4- susikkhitā
            tasmā vinītavinayā dhīrā 5- caranti susamāhitāti.
                      Gandhārajātakaṁ paṭhamaṁ.
                         ---------

  *  *  *  *  *  *
  Footnote:1 Sī. Yu. pahutadhanadhāniyaṁ. Ma. pahūtadhanadhāriyaṁ. 2 Ma. pasāsanato.
 3 Sī. Yu. andhamahiso va. 4 Sī. Yu. ācāramhi. 5 Ma. Yu. ayaṁ pāṭho natthi.
-------------------------------------------------
[page 225]
                        2 Mahākapijātakaṁ
     [1050] < PTS. J III , 373 >Attānaṁ saṅkamaṁ katvā yo sotthiṁ samatārayi
            kiṁ tvaṁ tesaṁ kiṁme 1- tuyhaṁ honti hete 2- mahākapi.
     [1051] < PTS. J III , 373 >Rājāhaṁ issaro tesaṁ yūthassa parihārako
            tesaṁ sokaparetānaṁ bhiṁtānante arindama.
     [1052] < PTS. J III , 373 >Ullaṅghayitvā attānaṁ vissaṭṭhadhanuno sataṁ
            tato aparapādesu daḷhaṁ bandhaṁ latāgulaṁ 3-.
     [1053] < PTS. J III , 373 >Chinnabbhamiva vātena nuṇṇo rukkhamupāgamiṁ
            sohaṁ appabhavaṁ tattha sākhaṁ hatthehi aggahiṁ.
     [1054] < PTS. J III , 373 >Taṁ maṁ vīṇāyataṁ santaṁ sākhāya ca latāya ca
            samanukkamantā pādehi sotthiṁ sākhamigā gatā.
     [1055] < PTS. J III , 373 >Taṁ maṁ na tappatī 4- bandho vadho 5- me na tapessati
            sukhamāharitaṁ tesaṁ yesaṁ rajjamakārayiṁ.
     [1056] < PTS. J III , 373 >Esā te upamā rāja taṁ suṇāhi arindamaṁ 6-
            raññā raṭṭhassa yoggassa balassa nigamassa ca
            sabbesaṁ sukhametabbaṁ khattiyena pajānatāti.
                     Mahākapijātakaṁ dutiyaṁ.
                        --------

  *  *  *  *  *  *
  Footnote:1 Ma. kime. Sī. Yu. kimo. 2 Ma. ete. 3 Ma. latāgunaṁ. 4 Ma. tapate.
 5 Ma. mato. 6 Sī. Yu. atthasandassanī katā.
-------------------------------------------------
[page 226]
                      3 Kumbhakārajātakaṁ
          [1057] < PTS. J III , 380 >Ambāhamaddaṁ vanamantarasmiṁ
                 nīlobhāsaṁ phalitaṁ 1- saṁvirūḷhaṁ
                 tamaddasaṁ phalahetu vibhaggaṁ
                 taṁ disvā bhikkhācariyaṁ carāmi.
          [1058] < PTS. J III , 380 >Selaṁ sumaṭṭhaṁ naravīraniṭṭhitaṁ
                 nārī yugaṁ dhārayi appasaddaṁ
                 dutiyañca āgamma ahosi saddo
                 taṁ disvā bhikkhācariyaṁ carāmi.
          [1059] < PTS. J III , 380 >Dijā dijaṁ kuṇapamāharantaṁ
                 ekaṁ samānaṁ bahukā samecca
                 āhārahetu paripātayiṁsu
                 taṁ disvā bhikkhācariyaṁ carāmi.
          [1060] < PTS. J III , 380 >Usabhāhamaddaṁ yūthassa majjhe
                 valakkakuṁ 2- vaṇṇabalūpapannaṁ
                 tamaddasaṁ kāmahetu vitunnaṁ
                 taṁ disvā bhikkhācariyaṁ carāmi.
     [1061] < PTS. J III , 381 >Karaṇḍako 3- kaliṅgānaṁ gandhārānañca naggaji
            nimirājā videhānaṁ pañcālānañca dummukho
            ete raṭṭhāni hitvāna pabbajiṁsu akiñcanā.

  *  *  *  *  *  *
  Footnote:1 Ma. phalinaṁ. 2 Ma. calakkakuṁ. 3 Sī. Yu. karaṇḍu nāma.
-------------------------------------------------
[page 227]
          [1062] < PTS. J III , 381 >Sabbepime devasamā samāgatā
                 aggi yathā pajjalito tathevime
                 ahaṁpi eko carissāmi bhaggavi
                 hitvāna kāmāni yathodhikāni.
          [1063] < PTS. J III , 382 >Ayameva kālo na hi añño atthi
                 anusāsito me na bhaveyya pacchā 1-
                 ahampi ekā carissāmi bhaggava
                 sakuṇīva muttā purisassa hatthā.
     [1064] < PTS. J III , 383 >Āmaṁ pakkañca jānanti atho loṇaṁ aloṇakaṁ
            tamahaṁ disvāna pabbajiṁ careva tvaṁ carāmahanti.
                     Kumbhakārajātakaṁ tatiyaṁ.
                        ---------
                      4 Daḷhadhammajātakaṁ
     [1065] < PTS. J III , 386 >Ahañca 2- daḷhadhammassa 3- vahantī nābhirādhayiṁ
            nudantī 4- urasi sallaṁ yuddhe vikkantacārinī.
     [1066] < PTS. J III , 386 >Nūna 5- rājā na jānāti mama vikkamaporisaṁ
            saṅgāme sukatantāni dūtavippahitāni ca.
     [1067] < PTS. J III , 386 >Sā nūnāhaṁ marissāmi abandhu aparāyinī

  *  *  *  *  *  *
  Footnote:1 Sī. anusāsitā ye na bhaveyya pacchā. 2 Ma. ahaṁ ce. 3 Yu. daḷhadhammāya.
 4 Ma. dharantī. 5 Sī. Yu. na ha nūna.
-------------------------------------------------
[page 228]
            Tadā hi 1- kumbhakārassa dinnā chakaṇahārikā.
     [1068] < PTS. J III , 387 >Yāvatāsiṁsatī poso tāvadeva pavīṇati
            atthāpāye jahanti naṁ oṭṭhibyādhiṁva khattiyo.
     [1069] < PTS. J III , 387 >Yo pubbe katakalyāṇo katattho nāvabujjhati
            atthā tassa palujjanti ye honti abhipatthitā.
     [1070] < PTS. J III , 387 >Yo pubbe katakalyāṇo katattho manubujjhati
            atthā tassa pavaḍḍhanti ye honti abhipatthitā.
     [1071] < PTS. J III , 387 >Taṁ vo vadāmi bhaddaṁ vo 2- yāvantettha samāgatā
            sabbe kataññuno hotha ciraṁ saggamhi ṭhassathāti.
                      Daḷhadhammajātakaṁ catutthaṁ.
                         ----------
                       5 Somadattajātakaṁ
     [1072] < PTS. J III , 389 >Yo maṁ pure paccudeti 3- araññe dūramāyato 4-
            so na dissati mātaṅgo somadatto kuhiṁ gato.
     [1073] < PTS. J III , 389 >Ayaṁ vā so mato seti allapitaṁva vicchito 5-
            bhūmyā nipatito seti amarā vata kuñjaro.
     [1074] < PTS. J III , 390 >Anagāriyupetassa vippamuttassa te sato
            samaṇassa na taṁ sādhu yaṁ petamanusocati.
     [1075] < PTS. J III , 390 >Saṁvāsena have sakka manussassa migassa vā

  *  *  *  *  *  *
  Footnote:1 Yu. tathāhi. 2 Ma. bhaddante. 3 Ma. paccuḍḍeti. 4 Sī. dūramāgato.
 5 Ma. allasiṅgaṁva vacchito. Sī. Yu. allapiṁkaṁva chijjito.
-------------------------------------------------
[page 229]
            Hadaye jāyatī pemaṁ na taṁ sakkā asocituṁ.
     [1076] < PTS. J III , 390 >Mataṁ marissaṁ rodanti ye rudanti lapanti ca
            tasmā tvaṁ isi mā rodi roditaṁ moghamāhu santo.
     [1077] < PTS. J III , 390 >Kanditena have brahme mato peto samuṭṭhahe
            sabbe saṅgamma rodāma aññamaññassa ñātake.
     [1078] < PTS. J III , 390 >Ādittaṁ vata maṁ santaṁ ghatasittaṁva pāvakaṁ
            vārinā viya osiñci 1- sabbaṁ nibbāpaye daraṁ.
            Abbūḷhaṁ 2- vata me sallaṁ yamāsi hadayassitaṁ
            yo me sokaparetassa puttasokaṁ apānudi.
            Sohaṁ abbūḷhasallosmi vītasoko anāvilo
            na socāmi na rodāmi tava sutvāna vāsavāti.
                     Somadattajātakaṁ pañcamaṁ.
                         --------
                        6 Susīmajātakaṁ
          [1079] < PTS. J III , 393 >Kāḷāni kesāni pure ahesuṁ
                 jātāni sīsamhi yathāpadese
                 tānijja 3- setāni susīma disvā
                 dhammaṁ cara brahmacariyassa kālo.
          [1080] < PTS. J III , 394 >Mameva deva palitaṁ na tuyhaṁ
                 mameva sīsaṁ mama uttamaṅgaṁ

  *  *  *  *  *  *
  Footnote:1 Ma. osiñcaṁ. 2 Ma. abbahī. 3 Ma. tānajja.
-------------------------------------------------
[page 230]
                 Atthaṁ karissanti musā abhāṇiṁ
                 ekāparādhaṁ khamatha 1- rājaseṭṭha.
          [1081] < PTS. J III , 394 >Daharo tvaṁ dassanīyosi rāja
                 paṭhamuggato hosi yathā kalīro
                 rajjañca kārehi mamañca passa
                 mā kālikaṁ anudhāvi janinda.
          [1082] < PTS. J III , 395 >Passāmi vohaṁ dahariṁ kumāriṁ
                 sāmaṭṭhapassaṁ sutanuṁ sumajjhaṁ
                 kālappallavāva 2- pavellamānā
                 palobhayantīva 3- naresu gacchati.
          [1083] < PTS. J III , 395 >Tamena passāmi parena nāriṁ
                 āsītikaṁ nāvutikañca jaccā
                 daṇḍaṁ gahetvāna pavedhamānaṁ
                 gopāṇasībhaggasamaṁ carantaṁ 4-.
          [1084] < PTS. J III , 396 >Sohaṁ tamevānuvicintayanto
                 eko sayāmi sayanassa majjhe
                 ahampi evaṁ iti pekkhamāno
                 gehe na rame 5- brahmacariyassa kālo.
     [1085] < PTS. J III , 396 >Rajju vālambanī cesā yā gehe vasato rati

  *  *  *  *  *  *
  Footnote:1 Ma. khama. 2 Sī. kālāpavālāva. Ma. kālappavāḷāva. 3 Yu. sā lobhayantīva.
 4 Ma. gopānasībhoggasamaṁ carantiṁ. 5 Ma. na gahe rame.
-------------------------------------------------
[page 231]
                    Etaṁpi chetvāna vajanti dhīrā
                    anapekkhino kāmasukhaṁ pahāyāti.
                       Susīmajātakaṁ chaṭṭhaṁ.
                         --------
                      7 Koṭasimbalijātakaṁ
     [1086] < PTS. J III , 398 >Ahaṁ dasasatabyāmaṁ uragamādāya āgato
            tañca mañca mahākāyaṁ dhārayaṁ nappavedhasi.
     [1087] < PTS. J III , 398 >Athimaṁ khuddakaṁ pakkhiṁ appamaṁsataraṁ mayā
            dhārayaṁ byathasi bhīto 1- kimatthaṁ 2- koṭasimbali 3-.
     [1088] < PTS. J III , 398 >Maṁsabhakkho tuvaṁ rāja phalabhakkho ayaṁ dijo
            ayaṁ nigrodhavījāni milakkhudumbarāni ca
            assatthāni ca bhakkhetvā 4- khandhe me odahissati.
     [1089] < PTS. J III , 398 >Te rukkhā saṁvirūhanti mama passe nivātajā
            te maṁ pariyonaddhissanti arukkhaṁ maṁ karissare.
     [1090] < PTS. J III , 399 >Santi aññepi rukkhāse mūlino khandhino dumā
            iminā sakuṇajātena vījamāharitvā hatā.
     [1091] < PTS. J III , 399 >Ajjhārūhā hi 5- vaḍḍhanti brahantaṁpi vanappatiṁ
            tasmā rāja pavedhāmi sampassaṁ nāgataṁ bhayaṁ.
     [1092] < PTS. J III , 399 >Saṅkeyya saṅkitabbāni rakkheyyānāgataṁ bhayaṁ

  *  *  *  *  *  *
  Footnote:1 Ma. bhītā. 2 Ma. kamatthaṁ. 3 Sī. Yu. koṭisimbali. 4 Ma. bhakkhitvā.
 5 Ma. ajjhārūhābhivaḍḍhanti. Sī. Yu. ajjhārūḷhābhivaḍuḍhanti.
-------------------------------------------------
[page 232]
            Anāgatabhayā dhīro ubho loke avekkhatīti.
                    Koṭasimbalijātakaṁ sattamaṁ.
                        ----------
                       8 Dhūmakārijātakaṁ
     [1093] < PTS. J III , 401 >Rājā apucchi vidhūraṁ dhammakāmo yudhiṭṭhilo
            api brāhmaṇa jānāsi ko eko bahu socati.
     [1094] < PTS. J III , 401 >Brāhmaṇo ajayūthena bahutendo 1- vane vasaṁ
            dhūmaṁ akāsi vāseṭṭho rattindivamatandito.
     [1095] < PTS. J III , 401 >Tassa taṁdhūmagandhena sarabhā makasadditā 2-
            vassāvāsaṁ upagacchuṁ dhūmakārissa santike.
     [1096] < PTS. J III , 401 >Sarabhesu manaṁ katvā ajā so nāvabujjhatha
            āgacchanti vajanti vā tassa tā vinasuṁ 3- ajā.
     [1097] < PTS. J III , 402 >Sarabhā sarade kāle pahīnamakase vane
            pāviṁsu giriduggāni nadīnaṁ pabhavāni ca.
     [1098] < PTS. J III , 402 >Sarabhe ca gate disvā ajā ca vibhavaṁ gatā
            kīso ca vivaṇṇo āsi paṇḍurogī ca brāhmaṇo.
     [1099] < PTS. J III , 402 >Evaṁ yo sanniraṅkatvā āgantuṁ kurute piyaṁ
            so eko bahu socati dhūmakārīva brāhmaṇoti.
                     Dhūmakārijātakaṁ aṭṭhamaṁ.

  *  *  *  *  *  *
  Footnote:1 Sī. bahutejo. Ma. bahūtejo. 2 Yu. makasaṭṭitā. 3 Sī. vinassuṁ.
-------------------------------------------------
[page 233]
                        9 Jāgarajātakaṁ
     [1100] < PTS. J III , 404 >Kodha jāgarataṁ sutto kodha suttesu jāgaro
            ko metaṁ nu 1- vijānāti ko taṁ paṭibhaṇāti me.
     [1101] < PTS. J III , 404 >Ahaṁ jāgarataṁ sutto ahaṁ suttesu jāgaro
            ahametaṁ vijānāmi ahaṁ paṭibhaṇāmi te.
     [1102] < PTS. J III , 404 >Kathaṁ jāgarataṁ sutto kathaṁ suttesu jāgaro
            kathaṁ etaṁ vijānāsi kathaṁ paṭibhaṇāsi me.
     [1103] < PTS. J III , 404 >Ye dhammaṁ nappajānanti saññamoti damoti ca
            tesu suttappamādesu 2- ahaṁ jaggāmi devate.
     [1104] < PTS. J III , 404 >Yesaṁ rāgo ca doso ca avijjā ca virājitā
            tesu jāgaramānesu ahaṁ suttosmi devate.
     [1105] < PTS. J III , 404 >Evaṁ jāgarataṁ sutto evaṁ suttesu jāgaro
            evametaṁ vijānāmi evaṁ paṭibhaṇāmi te.
     [1106] < PTS. J III , 405 >Sādhu jāgarataṁ sutto sādhu suttesu jāgaro
            sādhu metaṁ vijānāsi sādhu paṭibhaṇāsi meti.
                        Jāgarajātakaṁ navamaṁ.
                          ---------
                      10 Kummāsapiṇḍajātakaṁ 3-
          [1107] < PTS. J III , 408 >Na kiratthi anomadassīsu
                 pāricariyā buddhesu appakā 4-

  *  *  *  *  *  *
  Footnote:1 Ma. ko mametaṁ .... 2 Ma. suppamāṇesu. 3 Ma. kummāsapiṇḍi ....
 4 Ma. appikā.
-------------------------------------------------
[page 234]
                 Sukkhāya aloṇikāya ca
                 passa phalaṁ kummāsapiṇḍiyā.
                 Hatthī gavāssā cime bahū
                 dhanadhaññā paṭhavī ca kevalā
                 nāriyo cimā accharūpamā
                 passa phalaṁ kummāsapiṇḍiyā.
          [1108] < PTS. J III , 410 >Abhikkhaṇaṁ rājakuñjara
                 gāthā bhāsasi kosalādhipa
                 pucchāmi taṁ raṭṭhavaḍḍhana
                 bāḷhaṁ pītimano pabhāsasi.
     [1109] < PTS. J III , 411 >Imasmiṁyeva nagare kule aññatare ahuṁ
            parakammakaro āsiṁ bhatako sīlasaṁvuto.
            Kammāya nikkhamantāhaṁ 1- caturo samaṇaddasaṁ
            ācārasīlasampanne sītibhūte anāsave.
            Tesu cittaṁ pasādetvā nisīdetvā paṇṇasanthate
            adaṁ buddhāna kummāsaṁ pasanno sehi pāṇibhi.
            Tassa kammassa kusalassa idaṁ me edisaṁ phalaṁ
            anubhomi idaṁ rajjaṁ phītaṁ dharaṇimuttamaṁ.
          [1110] < PTS. J III , 412 >Dadaṁ bhuñja ca mā ca pamādo
                 cakkaṁ vattaya kosalādhipa

  *  *  *  *  *  *
  Footnote:1 Ma. nikkhamantohaṁ.
-------------------------------------------------
[page 235]
                 Mā rāja adhammiko ahu
                 dhammaṁ pālaya kosalādhipa.
          [1111] < PTS. J III , 412 >Sohaṁ tadeva punappunaṁ
                 vaṭumaṁ ācarissāmi sobhane
                 ariyācaritaṁ sukosale
                 arahanto me manāpāva passituṁ.
          [1112] < PTS. J III , 413 >Devī viya accharūpamā
                 majjhe nārigaṇassa sobhasi
                 kiṁ kammamakāsi bhaddakaṁ
                 kenāsi vaṇṇavatī sukosale.
          [1113] < PTS. J III , 413 >Ambaṭṭhakulassa khattiya
                 dāsyāhaṁ parapesiyā ahuṁ
                 saññatā ca dhammajīvinī
                 sīlavatī ca apāpadassanā.
                 Uddhaṭabhattaṁ ahaṁ tadā
                 caramānassa adāsi bhikkhuno
                 cittā sumanā sayaṁ ahaṁ
                 tassa kammassa phalaṁ mamedisanti.
                   Kummāsapiṇḍajātakaṁ dasamaṁ.
                       -----------
-------------------------------------------------
[page 236]
                      11 Parantapajātakaṁ
     [1114] < PTS. J III , 418 >Āgamissati me pāpaṁ āgamissati me bhayaṁ
            tadā hi calitā sākhā manussena migena vā.
     [1115] < PTS. J III , 419 >Bhīruyā nūna me kāmo avidūre vasantiyā
            karissati kisaṁ paṇḍuṁ sāva sākhā parantapaṁ.
     [1116] < PTS. J III , 419 >Socayissati maṁ kantā gāme vasaṁ aninditā
            karissati kisaṁ paṇḍuṁ sāva sākhā parantapaṁ.
     [1117] < PTS. J III , 419 >Tayā maṁ hasitāpaṅgī 1- mihitāni 2- bhaṇitāni ca
            kisaṁ paṇḍuṁ karissati sāva sākhā parantapaṁ.
     [1118] < PTS. J III , 420 >Agamā nūna so saddo asaṁsi nūna so tava
            akkhātaṁ nūna taṁ tena yo taṁ sākhamakampayi.
     [1119] < PTS. J III , 420 >Idaṁ kho taṁ samāgamma mama bālassa cintitaṁ
            tadā hi calitā sākhā manussena migena vā.
     [1120] < PTS. J III , 420 >Tatheva tvaṁ avedasi avañci pitaraṁ mama
            hantvā sākhāhi chādento āgamissati te 3- bhayanti.
                   Parantapajātakaṁ ekādasamaṁ.
                    Gandhāravaggo dutiyo.
                       -----------

  *  *  *  *  *  *
  Footnote:1 Ma. asitāpaṅgi. 2 Ma. sitāni. 3 Ma. me.
-------------------------------------------------
[page 237]
                         Tassuddānaṁ
                 varagāma mahākapi bhaggava ca
                 daḷhadhamma sakuñjara kesavaro
                 urago vidhūro puna jāgarataṁ
                 atha kosalādhipa parantapa ca.
                        --------
                     Tatra vagguddānaṁ bhavati.
             Atha sattanipātamhi vaggaṁ me bhaṇato suṇa
             kukku ca puna gandhāro dve ca vuttā mahesinā.
                     Sattakanipātaṁ niṭṭhitaṁ.
                       ----------
-------------------------------------------------
[page 238]
                      Aṭṭhakanipātajātakaṁ
                       1 kaccānivaggo
                       1 kaccānijātakaṁ
          [1121] < PTS. J III , 425 >Odātavatthā suci allakesā
                 kaccāni kiṁ kumbhimadhissayitvā 1-
                 piṭṭhā tilā dhovasi taṇḍulāni
                 tilodano hehiti kissa hetu.
          [1122] < PTS. J III , 425 >Na kho ayaṁ brāhmaṇa bhojanatthaṁ 2-
                 tilodano hehiti sādhupakko
                 dhammo mato tassa pahūnamajja 3-
                 ahaṁ karissāmi susānamajjhe.
          [1123] < PTS. J III , 426 >Anuvicca kaccāni karohi kiccaṁ
                 dhammo mato ko nu tavetasaṁsi 4-
                 sahassanetto atulānubhāvo
                 na miyyatī dhammavaro kadāci.
          [1124] < PTS. J III , 426 >Daḷhappamāṇaṁ mama ettha brahme
                 dhammo mato natthi mamettha kaṅkhā
                 ye yevadāni pāpā bhavanti

  *  *  *  *  *  *
  Footnote:1 Yu. kumbhimapassayitvā. 2 Sī. Ma. bhojanatthā. 3 Sī. pahūtamajja.
 Ma. pahuttamajja. Yu. bahūtamajja. 4 Ma. tveva saṁsi.
-------------------------------------------------
[page 239]
                 Te tevadāni sukhitā bhavanti.
                 Suṇisā hi mayhaṁ vajjhā ahosi
                 sā maṁ vadhitvāna vijāyi puttaṁ
                 sādāni sabbassa kulassa issarā
                 ahaṁ vasāmi 1- apaviṭṭhā ekikā.
          [1125] < PTS. J III , 426 >Jīvāmi vohaṁ na matohamasmi 2-
                 taveva atthāya idhāgatosmi
                 yā taṁ vadhitvāna vijāyi puttaṁ
                 sahāva puttena karomi bhasmaṁ.
          [1126] < PTS. J III , 427 >Evañca te ruccati devarāja
                 mameva atthāya idhāgatosi
                 ahañca putto suṇisā ca nattā
                 sammodamānā gharamāvasema.
          [1127] < PTS. J III , 427 >Evañca te ruccati kātiyāni
                 hatāpi santā na jahāsi dhammaṁ
                 tuvañca putto suṇisā ca nattā
                 sammodamānā gharamāvasetha.
          [1128] < PTS. J III , 427 >Sā kātiyānī suṇisāya saddhiṁ
                 sammodamānā gharamāvasittha

  *  *  *  *  *  *
  Footnote:1 Sī. Ma. panamhi. 2 Sī. Yu. nāhaṁ matosmi.
-------------------------------------------------
[page 240]
                 Putto ca nattā ca upaṭṭhahiṁsu.
                 Devānamindena adhiggahītāti.
                     Kaccānijātakaṁ paṭhamaṁ.
                       ----------
                      2 Aṭṭhasaddajātakaṁ
     [1129] < PTS. J III , 430 >Idaṁ pure ninnamāhu bahumacchaṁ mahodakaṁ
            āvāso bakarājassa pettikaṁ bhavanaṁ mama
            tyajja bhiṅgena 1- yāpema okaṁ na vijjahāmase 2-
     [1130] < PTS. J III , 430 >Ko dutiyaṁ asīlissa bandhurassakkhi bhejjati 3-
            ko me putte kulāvakaṁ mañca sotthiṁ karissati.
     [1131] < PTS. J III , 431 >Sabbā parikkhatā pheggu yāva tassā gatī ahu
            khīṇabhakkho mahārāja sāre na ramatī ghuṇo.
     [1132] < PTS. J III , 432 >Sā nūnāhaṁ ito gantvā rañño muttā nivesanā
            attānaṁ ramayissāmi dumasākhāniketinī 4-.
     [1133] < PTS. J III , 432 >So nūnāhaṁ ito gantvā rañño mutto nivesanā
            aggodakāni pivissāmi yūthassa purato vajaṁ.
     [1134] < PTS. J III , 432 >Taṁ maṁ kāmehi sammattaṁ rattaṁ kāmesu mucchitaṁ
            ānayī bharato luddho 5- bāhiko bhaddamatthu te.
     [1135] < PTS. J III , 433 >Andhakāratimisāyaṁ tuṅge upari pabbate

  *  *  *  *  *  *
  Footnote:1 Sī. Ma. bhekena. 2 Ma. vajahāmase. 3 Ma. bandharassakkhi bhecchati.
 4 Ma. dumasākhaniketinī. 5 Ma. sabbatla luddo.
-------------------------------------------------
[page 241]
            Sā maṁ saṇhena mudunā mā pādaṁ khaṇiyasmani 1-.
          [1136] < PTS. J III , 434 >Asaṁsayaṁ jātikhayantadassī
                 na gabbhaseyyaṁ punarāvaṭissaṁ 2-
                 ayamantimā pacchimagabbhaseyyā 3-
                 khīṇo me saṁsāro punabbhavāyāti.
                     Aṭṭhasaddajātakaṁ dutiyaṁ.
                        --------
                       3 Sulasājātakaṁ
     [1137] < PTS. J III , 437 >Idaṁ suvaṇṇakāyūraṁ muttā veḷuriyā bahū
            sabbaṁ harassu bhaddante mañca dāsīti sāvaya.
     [1138] < PTS. J III , 437 >Oropayassu kalyāṇiṁ 4- mā bahuṁ 5- paridevasi
            na cāhaṁ abhijānāmi āgantvā 6- dhanamābhataṁ.
     [1139] < PTS. J III , 437 >Yato sarāmi attānaṁ yato pattāsmi viññutaṁ
            nevāhaṁ 7- abhijānāmi aññaṁ piyataraṁ tayā.
     [1140] < PTS. J III , 437 >Ehi taṁ upagūhissaṁ karissaṁ ca padakkhiṇaṁ
            na hidāni puna atthi mama tuyhañca saṅgamo.
     [1141] < PTS. J III , 438 >Na hi sabbesu ṭhānesu puriso hoti paṇḍito
            itthīpi paṇḍitā hoti tattha tattha vicakkhaṇā.
     [1142] < PTS. J III , 438 >Na hi sabbesu ṭhānesu puriso hoti paṇḍito

  *  *  *  *  *  *
  Footnote:1 Ma. khali yasmani. 2 Ma. punarāvajissaṁ. 3 Sī. Yu. ayaṁ hime antimā
 gabbhaseyyā. 4 Ma. kalyāṇi. 5 Ma. mā bāḷhaṁ. 6 Ma. ahantvā.
 7 Ma. na cāhaṁ.
-------------------------------------------------
[page 242]
            Itthīpi paṇḍitā hoti lahumatthaṁ vicintikā.
     [1143] < PTS. J III , 438 >Lahuñca vata khippañca nikaṭṭhe samacetayi
            migaṁ puṇṇāyataneva 1- sulasā sattukaṁ vadhi.
     [1144] < PTS. J III , 438 >Yodha uppatitaṁ atthaṁ na khippamanubujjhati
            so haññate mandamatī corova girigabbhare.
     [1145] < PTS. J III , 438 >Yodha 2- uppatitaṁ atthaṁ khippameva nibodhati
            muccate sattusambādhā sulasā sattukāmivāti.
                       Sulasājātakaṁ tatiyaṁ
                       4 sumaṅgalajātakaṁ
          [1146] < PTS. J III , 441 >Bhusamhi kuddhoti apekkhiyāna
                 na tāva daṇḍaṁ panayeyya issaro
                 aṭṭhānaso appaṭirūpamattano
                 parassa dukkhāni bhusaṁ udīraye.
          [1147] < PTS. J III , 441 >Yato ca jāneyya pasādamattano
                 atthaṁ niyuñjeyya parassa dukkaṭaṁ
                 tadāyamatthoti sayaṁ avekkhiya
                 athassa daṇḍaṁ sadisaṁ nivesaye.
          [1148] < PTS. J III , 441 >Na cāpi jhāpeti paraṁ na attanaṁ
                 amucchito yo nayate nayānayaṁ

  *  *  *  *  *  *
  Footnote:1 Ma. puṇṇāyateneva. 2 Ma. yo ca.
-------------------------------------------------
[page 243]
                 Yo daṇḍadhāro bhavatīdha issaro
                 sa vaṇṇagutto siriyā na dhaṁsati.
          [1149] < PTS. J III , 441 >Ye khattiyāse anisammakārino
                 panenti daṇḍaṁ sahasā pamucchitā
                 avaṇṇasaṁyuttā 1- jahanti jīvitaṁ
                 ito vimuttāpica yanti duggatiṁ.
          [1150] < PTS. J III , 442 >Dhamme ca ye ariyappavedite ratā
                 anuttarā te vacasā manasā kammunā ca
                 te khantisoraccasamādhisaṇṭhitā 2-
                 vajanti lokaṁ dubhayaṁ tathāvidhā.
          [1151] < PTS. J III , 442 >Rājāhamasmi narapamudānamissaro
                 sacepi kujjhāmi ṭhapemi attanaṁ
                 nisedhayanto janataṁ tathāvidhaṁ
                 panemi daṇḍaṁ anukampa yoniso.
          [1152] < PTS. J III , 443 >Sirī ca lakkhī ca taveva khattiya
                 janādhipa mā vijahi kudācanaṁ
                 akkodhano niccapasannacitto
                 anigho tuvaṁ vassasatāni pālaya.
          [1153] < PTS. J III , 443 >Guṇehi etehi upehi 3- khattiya
                 ṭhitamariyavutti 4- suvaco akodhano

  *  *  *  *  *  *
  Footnote:1 Ma. avaṇṇasaṁyutā. 2 Ma. santi .... 3 Ma. upetha. 4 Ma. ṭhitamariyavattī.
-------------------------------------------------
[page 244]
                 Sukhī anuppīḷa pasāsa medaniṁ
                 ito vimuttopi vajāhi suggatiṁ.
          [1154] < PTS. J III , 443 >Evaṁ sunītena 1- subhāsitena
                 dhammena ñāyena upāyaso nayaṁ
                 nibbāpaye saṅkhubhitaṁ mahājanaṁ
                 mahāva megho salilena medaninti 2-.
                      Sumaṅgalajātakaṁ catutthaṁ.
                         ---------
                       5 Gaṅgamālajātakaṁ
     [1155] < PTS. J III , 447 >Aṅgārajātā paṭhavī kukkulānugatā mahī
            atha gāyasi vattāni na taṁ tapati ātapo.
            Uddhaṁ tapati ādicco adho tapati vālukā
            atha gāyasi vattāni na taṁ tapati ātapo.
     [1156] < PTS. J III , 447 >Na maṁ tapati ātapo ātappā tapayanti maṁ
            atthā hi vividhā rāja te tapanti na ātapo.
     [1157] < PTS. J III , 450 >Addasaṁ kāma te mūlaṁ saṅkappā kāma jāyasi
            na taṁ saṅkappayissāmi evaṁ kāma na hehisi.
     [1158] < PTS. J III , 450 >Appāpi kāmā na alaṁ bahūhipi na tappati
            aho bālānalapanā 3- paṭivajjetha 4- jaggato.

  *  *  *  *  *  *
  Footnote:1 Yu. surinītena. 2 Ma. medininti. 3 Sī. Ma. ahahā bālalapanā.
 4 Ma. parivajjetha Sī. Yu. paṭivijjhetha.
-------------------------------------------------
[page 245]
          [1159] < PTS. J III , 450 >Appassa kammassa phalaṁ mamedaṁ
                 udayo ajjhagamā mahattapattaṁ
                 suladdhalābho vata māṇavassa
                 yo pabbaji kāmarāgaṁ pahāya.
          [1160] < PTS. J III , 452 >Tapasā pajahanti pāpakammaṁ
                 tapasā nhāpitakujjhakārabhāvaṁ 1-
                 tapasā abhibhuyya gaṅgamāla
                 nāmenālapasijja brahmadattaṁ.
          [1161] < PTS. J III , 453 >Sandiṭṭhikameva amma passatha
                 khantisoraccassa yo 2- vipāko
                 so 3- sabbajanassa vandito ahu
                 taṁ vandāma sarājikā samaccā.
          [1162] < PTS. J III , 453 >Mā kiñci avacuttha gaṅgamālaṁ
                 muninaṁ monapathesu sikkhamānaṁ
                 eso hi atari aṇṇavaṁ
                 yaṁ taritvā vicaranti 4- vītasokāti.
                     Gaṅgamālajātakaṁ pañcamaṁ.
                        ---------

  *  *  *  *  *  *
  Footnote:1 Ma. nhāpitakumbhakārabhāvaṁ. 2 Ma. ayaṁ. 3 Ma. yo. 4 Ma. caranti.
-------------------------------------------------
[page 246]
                      6 Cetiyarājajātakaṁ
     [1163] < PTS. J III , 456 >Dhammo have hato hanti nāhato hanti kiñcinaṁ 1-
            tasmā hi dhammaṁ na hane mā taṁ 2- dhammo hato hani.
     [1164] < PTS. J III , 457 >Alikaṁ bhāsamānassa apakkamanti devatā
            pūtikañca mukhaṁ vāti sakaṭṭhānā ca dhaṁsati
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhūmiyaṁ tiṭṭha cetiya.
     [1165] < PTS. J III , 458 >Akāle vassatī tassa kāle tassa na vassati
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhūmiṁ pavisa cetiya.
     [1166] < PTS. J III , 458 >Jivhā tassa dvidhā hoti uragasseva disampati
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhiyyo pavisa cetiya.
     [1167] < PTS. J III , 459 >Jivhā tassa na bhavati macchasseva disampati
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhiyyo pavisa cetiya.

  *  *  *  *  *  *
  Footnote:1 Ma. kiñcanaṁ. 2 Ma. mā tvaṁ.
-------------------------------------------------
[page 247]
     [1168] < PTS. J III , 459 >Thiyova tassa jāyanti na pumā jāyare kule
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhiyyo pavisa cetiya.
     [1169] < PTS. J III , 459 >Puttā tassa na bhavanti pakkamanti disodisaṁ
            yo jānaṁ pucchito pañhaṁ aññathā naṁ viyākare
            sace hi saccaṁ bhaṇasi hohi rāja yathā pure
            musā ce bhāsase rāja bhiyyo pavisa cetiya.
     [1170] < PTS. J III , 460 >Sa rājā iminā patto 1- antalikkhacaro pure
            pāvekkhi paṭhaviṁ pecco hīnatto attapariyāyaṁ 2-
            tasmā hi chandāgamanaṁ nappasaṁsanti paṇḍitā
            aduṭṭhacitto bhāseyya giraṁ saccūpasañhitanti.
                     Cetiyarājajātakaṁ chaṭṭhaṁ.
                        ----------
                        7 Indriyajātakaṁ
     [1171] < PTS. J III , 464 >Yo indriyānaṁ kāmena vasaṁ nārada gacchati
            so pariccajjubho loke jīvantopi 3- visussati.
     [1172] < PTS. J III , 464 >Sukhassānantaraṁ dukkhaṁ dukkhassānantaraṁ sukhaṁ
            sopi patto sukhadukkhaṁ pāṭikaṅkha varaṁ sukhaṁ.

  *  *  *  *  *  *
  Footnote:1 Sī. Ma. isinā satto. 2 Sī. Ma. patvapariyāyaṁ. 3 Ma. jīvantova.
-------------------------------------------------
[page 248]
     [1173] < PTS. J III , 465 >Kicchakāle kicchasaho yo kicchaṁ nātivattati
            sa kicchantaṁ sukhaṁ dhīro yogaṁ samadhigacchati.
     [1174] < PTS. J III , 466 >Na heva kāmānaṁ kāmā nānatthā natthakāraṇā
            na katañca niraṅkatvā dhammā cavitumarahasi.
     [1175] < PTS. J III , 466 >Dakkhaṁ gahapataṁ 1- sādhu saṁvibhajjañca bhojanaṁ
            ahāso atthalābhesu atthabyāpatti abyatho.
     [1176] < PTS. J III , 466 >Ettāvatetaṁ paṇḍiccaṁ asito 2- devilo bravi
            nayito kiñci pāpiyo [3]- indriyānaṁ vasaṁ vaje.
     [1177] < PTS. J III , 468 >Amittānaṁva hatthatthaṁ sīvi pappoti māmiva
            kammaṁ vijjañca dakkheyyaṁ vivāhaṁ sīlamaddavaṁ
            ete ca yase hāpetvā nibbatto sehi kammehi.
     [1178] < PTS. J III , 468 >Sohaṁ sahassajīnova abandhu aparāyano
            ariyadhammā apakkanto yathā peto tathevahaṁ.
     [1179] < PTS. J III , 468 >Sukhakāme dukkhāpetvā āpannosmi padaṁ imaṁ
            so sukhaṁ nādhigacchāmi ṭhito 4- bhāṇumahimivāti 5-.
                     Indriyajātakaṁ sattamaṁ.
                       ----------
                       8 Ādittajātakaṁ
     [1180] < PTS. J III , 471 >Ādittasmiṁ agārasmiṁ yaṁ nīharati bhājanaṁ

  *  *  *  *  *  *
  Footnote:1 Ma. gahapatī. 2 Ma. apiso. 3 Ma. yo.. 4 Sī. Yu. cito.
 5 bhāṇumakāsivātipi pāṭho. Sī. Ma. bhāṇumatāmiva.
-------------------------------------------------
[page 249]
            Taṁ tassa hoti atthāya no ca yaṁ tattha ḍayhati.
     [1181] < PTS. J III , 471 >Evamādipito loko jarāya maraṇena ca
            nīharetheva dānena dinnaṁ hoti sunībhataṁ 1-.
          [1182] < PTS. J III , 472 >Yo dhammaladdhassa dadāti dānaṁ
                 uṭṭhānaviriyādhigatassa jantu
                 atikkamma so vetaraṇiṁ yamassa
                 dibbāni ṭhānāni upeti macco.
          [1183] < PTS. J III , 472 >Dānañca yuddhañca samānamāhu
                 appāpi santā bahuke jinanti
                 appampi ce saddahāno dadāti
                 teneva so hoti sukhī parattha.
          [1184] < PTS. J III , 472 >Viceyya dānaṁ sugatappasatthaṁ
                 ye dakkhiṇeyyā idha jīvaloke
                 etesu dinnāni mahapphalāni
                 bījāni vuttāni yathā sukhette.
          [1185] < PTS. J III , 472 >Yo pāṇabhūtāni aheṭhayaṁ caraṁ
                 parūpavādā na karoti pāpaṁ
                 bhīruṁ pasaṁsanti na tattha sūraṁ
                 bhayā hi santo na karonti pāpaṁ.
     [1186] < PTS. J III , 472 >Hīnena brahmacariyena khattiye upapajjati

  *  *  *  *  *  *
  Footnote:1 Ma. sunīhataṁ.
-------------------------------------------------
[page 250]
            Majjhimena ca devattaṁ uttamena visujjhati.
          [1187] < PTS. J III , 472 >Addhā hi dānaṁ bahudhā pasatthaṁ
                 dānā ca kho dhammapadaṁva seyyo
                 pubbeva hi pubbatareva santo
                 nibbānamevajjhagamuṁ sapaññāti.
                     Ādittajātakaṁ aṭṭhamaṁ.
                        --------
                       9 Aṭṭhānajātakaṁ
     [1188] < PTS. J III , 477 >Gaṅgā kumudinī santā saṅkhavaṇṇā ca kokilā
            jambu tālaphalaṁ dajjā atha nūna tadā siyā.
     [1189] < PTS. J III , 477 >Yadā kacchapalomānaṁ pāvāro tividho siyā
            hemantikaṁ pāpuraṇaṁ 1- atha nūna tadā siyā.
     [1190] < PTS. J III , 477 >Yadā makasapādānaṁ 2- aṭṭālo sukato siyā
            daḷho ca avikampī 3- ca atha nūna tadā siyā.
     [1191] < PTS. J III , 477 >Yadā sasavisāṇānaṁ nisseṇi sukatā siyā
            saggassārohaṇatthāya atha nūna tadā siyā.
     [1192] < PTS. J III , 477 >Yadā nissenimāruyha candaṁ khādeyyu mūsikā
            rāhuñca paribāheyyuṁ 4- atha nūna tadā siyā.
     [1193] < PTS. J III , 477 >Yadā surāghaṭaṁ pitvā makkhikā gaṇacārinī

  *  *  *  *  *  *
  Footnote:1 Ma. pāvuraṇaṁ. 2 Sī. Yu. makasadāṭhānaṁ. 3 Sī. Yu. akampica.
 4 Sī. paripādeyyuṁ. Ma. paripāteyyuṁ.
-------------------------------------------------
[page 251]
            Aṅgāre vāsaṁ kappeyyuṁ atha nūna tadā siyā.
     [1194] < PTS. J III , 477 >Yadā bimboṭṭhasampanno gadrabho sumukho siyā
            kusalo naccagītassa atha nūna tadā siyā.
     [1195] < PTS. J III , 477 >Yadā kākā ulūkā ca mantayeyyuṁ rahogatā
            aññamaññaṁ pihayeyyuṁ atha nūna tadā siyā.
     [1196] < PTS. J III , 478 >Yadā mūlāsapattānaṁ 1- chattaṁ thirataraṁ siyā
            vassassa paṭighātāya atha nūna tadā siyā.
     [1197] < PTS. J III , 478 >Yadā kuluko 2- sakuṇo pabbataṁ gandhamādanaṁ
            tuṇḍenādāya gaccheyya atha nūna tadā siyā.
     [1198] < PTS. J III , 478 >Yadā sāmuddikaṁ nāvaṁ sayantaṁ savaṭākaraṁ
            ceto ādāya gaccheyya atha nūna tadā siyāti.
                      Aṭṭhānajātakaṁ navamaṁ.
                         ---------
                        10 Dīpijātakaṁ
     [1199] < PTS. J III , 480 >Khamanīyaṁ yāpanīyaṁ kacci mātula te sukhaṁ
            sukhaṁ te ammā avaca sukhakāmā hi 3- te mayaṁ.
     [1200] < PTS. J III , 480 >Naṅguṭṭhaṁ me apakkamma 4- heṭhayitvāna eḷaki 5-
            sājja mātulavādena muñcitabbā nu maññasi.
     [1201] < PTS. J III , 480 >Puratthābhimukho 6- nisinnosi ahante mukhamāgatā
            pacchato tuyhaṁ naṅguṭṭhaṁ kathaṁ khohaṁ avakkami.

  *  *  *  *  *  *
  Footnote:1 Ma. muḷālapatutānaṁ. Sī. Yu. pulasapattānaṁ. 2 Ma. kulako. Sī. Yu. kluṅko.
 3 Ma. va.. 4 Ma. avakkamma. 5 Ma. eḷike. Yu. eḷiki. 6 Ma. puratthāmukho.
-------------------------------------------------
[page 252]
     [1202] < PTS. J III , 481 >Yāvatā caturo dīpā sasamuddā sapabbatā
            tāvatā mayhaṁ naṅguṭṭhaṁ kathaṁ kho tvaṁ vivajjasi 1-.
     [1203] < PTS. J III , 481 >Pubbeva metaṁ akkhiṁsu mātā pitā ca bhātaro
            dīghaṁ duṭṭhassa naṅguṭṭhaṁ sāmhi vehāyasāgatā.
     [1204] < PTS. J III , 481 >Tañca disvāna āyantiṁ antalikkhasmi eḷaki 2-
            migasaṅgho palāyittha bhakkho me nāsito tayā.
     [1205] < PTS. J III , 481 >Iccevaṁ vilapantiyā eḷakiyā ruhagghaso
            galakaṁ anvāvamaddi natthi duṭṭhe subhāsitaṁ.
     [1206] < PTS. J III , 481 >Neva duṭṭhe nayo atthi na dhammo na subhāsitaṁ
            nikkamaṁ duṭṭhe yuñjetha so ca sabbhi na rajjatīti 3-.
                       Dīpijātakaṁ dasamaṁ.
                       Kaccānivaggo.
                        --------
                         Tassuddānaṁ
                 parisuddhāmanāvilā vatthadharā
                 bakarājassa kāyuraṁ daṇḍavaro
                 atha aṅgāra cetiya devilinā
                 atha āditta gaṅgā daseḷakinā.
                     Aṭṭhakanipātaṁ niṭṭhitaṁ.
                       ----------

  *  *  *  *  *  *
  Footnote:1 Ma. vivajjayi. 2 Ma. eḷike. Yu. eḷiki. 3 Ma. ... sabbhiṁ na rañjatīti.
-------------------------------------------------
[page 253]
                       Navakanipātajātakaṁ
                        1 gijjhajātakaṁ
     [1207] < PTS. J III , 484 >Parisaṅkupatho nāma gijjhapatho 1- sanantano
            tatrāsi mātāpitaro gijjho posesi jiṇṇake.
     [1208] < PTS. J III , 484 >Tesaṁ ajagaraṁ medaṁ accahāsi bahutaso 2-
            pitā ca puttaṁ avaca jānaṁ uccaṁ papātinaṁ
            supattaṁ pakkhasampannaṁ 3- tejasiṁ dūragāminaṁ.
     [1209] < PTS. J III , 484 >Pariplavantaṁ paṭhaviṁ yadā tāta vijānahi
            sāgarena parikkhittaṁ cakkaṁva parimaṇḍalaṁ
            tato tāta nivattassu māssu etto paraṁ gami.
     [1210] < PTS. J III , 484 >Udapattosi 4- vegena balī pakkhī dijuttamo
            olokayanto vaṅkaṅgo pabbatāni vanāni ca.
     [1211] < PTS. J III , 484 >Addasa paṭhaviṁ gijjho yathāssāsi pitussutaṁ
            sāgarena parikkhittaṁ cakkaṁva parimaṇḍalaṁ.
     [1212] < PTS. J III , 484 >Tañca so samatikkamma parameva pavattatha 5-
            tañca vātasikhā tikkhā accahāsi baliṁ dijaṁ.
     [1213] < PTS. J III , 484 >Nāsakkhātigato poso punadeva nivattituṁ
            dijo byasanamāpādi verabbhānaṁ 6- vasaṁ gato.

  *  *  *  *  *  *
  Footnote:1 Ma. gijjhapantho. 2 Sī. pahuttato. Ma. bahuttaso. 3 Ma. thāmasampannaṁ.
 4 Sī. uddhaṁ pattosi. 5 Ma. paramevaccavattatha. 6 Ma. verambhānaṁ. Sī. Yu.
 verambānaṁ.
-------------------------------------------------
[page 254]
     [1214] < PTS. J III , 484 >Tassa puttā ca dārā ca ye caññe anujīvino
            sabbe byasanamāpāduṁ anovādakare dije.
     [1215] < PTS. J III , 484 >Evampi idha vuḍḍhānaṁ yo vākyaṁ nāvabujjhati
            atisīmacaro ditto gijjho vātītasāsano
            sabbe byasanaṁ papponti 1- akatvā vuḍḍhasāsananti.
                      Gijjhajātakaṁ paṭhamaṁ.
                        --------
                      2 Kosambiyajātakaṁ
     [1216] < PTS. J III , 488 >Puthusaddo samajano na bālo koci maññatha
            saṅghasmiṁ bhijjamānasmiṁ nāññaṁ bhiyyo amaññaruṁ.
     [1217] < PTS. J III , 488 >Parimuṭṭhā paṇḍitābhāsā vācāgocarabhāṇino
            yāvicchanti mukhāyāmaṁ yena nītā na taṁ vidū.
     [1218] < PTS. J III , 488 >Akkocchi maṁ avadhi maṁ ajini maṁ ahāsi me
            ye ca taṁ upanayhanti veraṁ tesaṁ na sammati.
     [1219] < PTS. J III , 488 >Akkocchi maṁ avadhi maṁ ajini maṁ ahāsi me
            ye ca taṁ nūpanayhanti veraṁ tesūpasammati.
     [1220] < PTS. J III , 488 >Na hi verena verāni sammantīdha kudācanaṁ
            averena ca sammanti esa dhammo sanantano.
     [1221] < PTS. J III , 488 >Pare ca na vijānanti mayamettha yamāmase
            ye ca tattha vijānanti tato sammanti medhagā.

  *  *  *  *  *  *
  Footnote:1 Ma. sa ve byasanaṁ pappoti.
-------------------------------------------------
[page 255]
     [1222] < PTS. J III , 488 >Aṭṭhicchinnā pāṇaharā gavāssadhanahārino
            raṭṭhaṁ vilumpamānānaṁ tesampi hoti saṅgati
                 kasmā tumhākaṁ no siyā.
          [1223] < PTS. J III , 488 >Sace labhetha nipakaṁ sahāyaṁ
                 saddhiñcaraṁ sādhuvihāri dhīraṁ
                 abhibhuyya sabbāni parissayāni
                 careyya tenattamano satimā.
          [1224] < PTS. J III , 488 >No ce labhetha nipakaṁ sahāyaṁ
                 saddhiñcaraṁ sādhuvihāri dhīraṁ
                 rājāva raṭṭhaṁ vijitaṁ pahāya
                 eko care mātaṅgaraññeva nāgo.
     [1225] < PTS. J III , 488 >Ekassa caritaṁ seyyo natthi bāle sahāyatā
                 eko care na ca 1- pāpāni kayirā
                 appossukko mātaṅgaraññeva nāgoti.
                     Kosambiyajātakaṁ dutiyaṁ.
                       ----------
                     3 Mahāsuvarājajātakaṁ
          [1226] < PTS. J III , 491 >Dumo yadā hoti phalūpapanno
                 bhuñjanti naṁ vihaṅgamā 2- sampatantā
                 khīṇanti ñatvāna dumaṁ phalaccaye

  *  *  *  *  *  *
  Footnote:1 Ma. casaddo natthi. 2 Sī. Yu. vihagā. evamuparipi.
-------------------------------------------------
[page 256]
                 Disodisaṁ yanti tato vihaṅgamā.
          [1227] < PTS. J III , 492 >Cara cārikaṁ lohitatuṇḍa mā mari
                 kiṁ tvaṁ suva sukkhadumamhi jhāyasi
                 tadiṅgha [1]- brūhi vassantasannibha
                 kasmā suva sukkhadumaṁ na riñcasi.
          [1228] < PTS. J III , 492 >Ye ve sakhīnaṁ sakhāro bhavanti
                 pāṇāccaye sukhadukkhesu haṁsa
                 khīṇaṁ akhīṇanti na taṁ jahanti
                 santo sataṁ dhammamanussarantā.
          [1229] < PTS. J III , 492 >Sohaṁ sataṁ aññatarosmi haṁsa
                 ñātī ca me hoti sakhā ca rukkho
                 taṁ nussahe jīvikattho pahātuṁ
                 khīṇanti ñatvāna na esa dhammo.
     [1230] < PTS. J III , 493 >Sādhu pakkhi 2- kataṁ hoti metti saṁsati santhavo
            sacetaṁ dhammaṁ rocesi pāsaṁsosi vijānataṁ.
     [1231] < PTS. J III , 493 >So te suva varaṁ dammi pattayāna vihaṅgama
            varaṁ varassu vaṅkaṅga yaṅkiñci manasicchasi.
          [1232] < PTS. J III , 493 >Varañca me haṁsa tuvaṁ dadeyya
                 ayañca rukkho punarāyuṁ labhetha

  *  *  *  *  *  *
  Footnote:1 Ma. maṁ. 2 Sī. Ma. sakkhi.
-------------------------------------------------
[page 257]
                 So sākhavā phalimā saṁvirūḷho
                 madhutthiko tiṭṭhatu sobhamāno.
          [1233] < PTS. J III , 493 >Taṁ passa samma phalimaṁ uḷāraṁ
                 sahāva te hotu udumbarena
                 so sākhavā phalimā saṁvirūḷho
                 madhutthiko tiṭṭhatu sobhamāno.
     [1234] < PTS. J III , 494 >Evaṁ sakka sukhī hohi saha sabbehi ñātibhi
            yathāhamajja sukhito disvāna saphalaṁ dumaṁ.
     [1235] < PTS. J III , 494 >Suvassa vacanaṁ sutvā 1- katvāna saphalaṁ dumaṁ
            pakkāmi saha bhariyāya devānaṁ nandanaṁ vananti.
                     Mahāsuvarājajātakaṁ tatiyaṁ.
                        -----------
                     4 Cullasuvakarājajātakaṁ
     [1236] < PTS. J III , 495 >Santi rukkhā haritapattā 2- dumānekaphalā bahū
            kasmā nu sukkhe koḷāpe suvassa nirato mano.
     [1237] < PTS. J III , 495 >Phalassa upabhuñjimhā nekavassagaṇe bahū
            aphalampi viditvāna sāva mitti 3- yathā pure.
     [1238] < PTS. J III , 495 >Sukkhañca rukkhakoḷāpaṁ opattamaphalaṁ dumaṁ
            ohāya sakuṇā yanti kiṁ dosaṁ maññase 4- dija.

  *  *  *  *  *  *
  Footnote:1 Sī. Ma. suvassa ca varaṁ datvā. evamuparipi. 2 Ma. haripattā. 3 Ma. metti.
 4 Ma. passase.
-------------------------------------------------
[page 258]
     [1239] < PTS. J III , 495 >Ye phalatthā sambhajanti aphaloti jahanti naṁ
            attatthapaññā dummedhā te honti pakkhapātino.
     [1240] < PTS. J III , 495 >Sādhu pakkhi kataṁ hoti mitti 1- saṁsati santhavo
            sacetaṁ dhamma rocesi pāsaṁsosi vijānataṁ.
     [1241] < PTS. J III , 495 >So te suva varaṁ dammi pattayāna vihaṅgama
            varaṁ varassu vaṅkaṅga yaṅkiñci manasicchasi.
     [1242] < PTS. J III , 495 >Api nāma naṁ puna passe 2- sapattaṁ saphalaṁ dumaṁ
            daliddova nidhiṁ laddhā nandeyyāhaṁ punappunaṁ.
     [1243] < PTS. J III , 495 >Tato amatamādāya abhisiñci mahīruhaṁ
            tassa sākhā virūhiṁsu sītacchāyā manoramā.
     [1244] < PTS. J III , 495 >Evaṁ sakka sukhī hohi saha sabbehi ñātibhi
            yathāhamajja sukhito disvāna saphalaṁ dumaṁ.
     [1245] < PTS. J III , 495 >Suvassa vacanaṁ sutvā katvāna saphalaṁ dumaṁ
            pakkāmi saha bhariyāya devānaṁ nandanaṁ vananti.
                    Cullasuvakarājajātakaṁ catutthaṁ.
                        -----------
                        5 Haritacajātakaṁ
     [1246] < PTS. J III , 498 >Sutametaṁ mahābrahme kāme bhuñjati hārito
            kaccetaṁ vacanaṁ tucchaṁ kacci suddho irīyasi.
     [1247] < PTS. J III , 499 >Evametaṁ mahārāja yathā te vacanaṁ sutaṁ

  *  *  *  *  *  *
  Footnote:1 Ma. metti. 2 Ma. api nāma naṁ passeyyuṁ.
-------------------------------------------------
[page 259]
            Kummaggaṁ paṭipannosmi mohaneyyesu mucchito.
     [1248] < PTS. J III , 499 >Adu 1- paññā kimatthikā nipuṇā sādhucintinī 2-
            yāya uppatitaṁ rāgaṁ kiṁ mano na vinodaye.
     [1249] < PTS. J III , 499 >Cattārome mahārāja loke atibalā bhusā
            rāgo doso mado moho yattha paññā na gādhati.
     [1250] < PTS. J III , 500 >Arahā sīlasampanno suddho carati hārito
            medhāvī paṇḍito ceva iti no sammato bhavaṁ.
     [1251] < PTS. J III , 500 >Medhāvinampi hiṁsanti isidhammaguṇe rataṁ
            vitakkā pāpakā rāja subhā rāgūpasañhitā.
     [1252] < PTS. J III , 500 >Uppannoyaṁ 3- sarīrajo rāgo vaṇṇavidūsano 4-
            tava taṁ pajaha namatthu 5- bahunāsi medhāvi sammato.
     [1253] < PTS. J III , 500 >Te andhakaraṇe 6- kāme bahudukkhe mahāvise
            tesaṁ mūlaṁ gavesissaṁ chejjaṁ 7- rāgaṁ sabandhanaṁ.
     [1254] < PTS. J III , 501 >Idaṁ vatvāna hārito isi saccaparakkamo
            kāmarāgaṁ virājetvā brahmalokūpago ahūti.
                     Haritacajātakaṁ pañcamaṁ.
                       ----------
                     6 Padakusalamāṇavajātakaṁ
     [1255] < PTS. J III , 507 >Bahussutaṁ cittakathaṁ gaṅgā vahati pāṭaliṁ 8-

  *  *  *  *  *  *
  Footnote:1 Sī. Yu. ādu. 2 Sī. Yu. sādhucintanī. 3 Ma. uppannāyaṁ.
 4 Ma. rāgo vaṇṇavidūsano tava. 5 Ma. taṁ pajaha bhaddamatthu te. 6 Ma. andhakārake.
 7 Ma. checchaṁ. evamuparipi. 8 Sī. Yu. pāṭalaṁ.
-------------------------------------------------
[page 260]
            Vuyhamānaka bhaddante ekaṁ me dehi gāthakaṁ.
     [1256] < PTS. J III , 508 >Yena siñcanti dukkhitaṁ yena siñcanti āturaṁ
            tassa majjhe marissāmi jātaṁ saraṇato bhayaṁ.
     [1257] < PTS. J III , 508 >Yattha vījāni rūhanti sattā yattha patiṭṭhitā
            sā me sīsaṁ nipīḷeti jātaṁ saraṇato bhayaṁ.
     [1258] < PTS. J III , 509 >Yena bhattāni paccanti sītaṁ yena vihaññati
            so maṁ ḍahati gattāni jātaṁ saraṇato bhayaṁ.
     [1259] < PTS. J III , 509 >Yena bhattena 1- yāpenti puthū brāhmaṇakhattiyā
            so maṁ bhutto byāpādi jātaṁ saraṇato bhayaṁ.
     [1260] < PTS. J III , 510 >Gimhānaṁ pacchime māse vātamicchanti paṇḍitā
            so maṁ bhañjati gattāni jātaṁ saraṇato bhayaṁ.
     [1261] < PTS. J III , 510 >Yaṁ nissitā jagatiruhaṁ (vihaṅgamā) svāyaṁ aggiṁ pamuñcati
            disā bhajatha vaṅkaṅgā jātaṁ saraṇato bhayaṁ.
     [1262] < PTS. J III , 512 >Yamānayiṁ somanassaṁ māliniṁ candanussadaṁ
            sā maṁ gharā nīharati 2- jātaṁ saraṇato bhayaṁ.
     [1263] < PTS. J III , 513 >Yena jātena nandissaṁ yassa ca bhavamicchisaṁ
            so maṁ gharā nīharati 2- jātaṁ saraṇato bhayaṁ.
     [1264] < PTS. J III , 513 >Suṇantu me jānapadā negamā ca samāgatā
            yatodakaṁ tadādittaṁ yato khemaṁ tato bhayaṁ

  *  *  *  *  *  *
  Footnote:1 Ma. bhuttena. 2 Sī. Ma. nicchubhati.
-------------------------------------------------
[page 261]
            Rājā vilumpate raṭṭhaṁ brāhmaṇo ca purohito
            attaguttā viharatha jātaṁ saraṇato bhayanti.
                    Padakusalamāṇavajātakaṁ chaṭṭhaṁ.
                       ----------
                     7 Lomasakassapajātakaṁ
     [1265] < PTS. J III , 515 >Assa indasamo rāja accantaṁ ajarāmaro
            sace tvaṁ yaññaṁ yajeyya isiṁ lomasakassapaṁ.
     [1266] < PTS. J III , 516 >Sasamuddapariyāyaṁ mahiṁ sāgarakuṇḍalaṁ
            na icche saha nindāya evaṁ seyha 1- vijānahi.
     [1267] < PTS. J III , 516 >Dhiratthu taṁ yasalābhaṁ dhanalābhañca brāhmaṇa
            yā vutti vinipātena adhammacaraṇena vā.
     [1268] < PTS. J III , 516 >Api ce pattamādāya anāgāro paribbaje
            sāyeva jīvikā seyyo yā cādhammena esanā.
     [1269] < PTS. J III , 516 >Api ce pattamādāya anāgāro paribbaje
            aññaṁ ahiṁsayaṁ loke api rajjena taṁ varaṁ.
     [1270] < PTS. J III , 518 >Balaṁ cando balaṁ suriyo balaṁ samaṇabrāhmaṇā
            balaṁ velā samuddassa balātibalamitthiyo.
     [1271] < PTS. J III , 518 >Yathā uggatapaṁ santaṁ isiṁ lomasakassapaṁ
            pitu atthāya candavatī vājapeyyaṁ ayājayi.
     [1272] < PTS. J III , 519 >Taṁ lobhapakataṁ kammaṁ kaṭukaṁ kāmahetukaṁ

  *  *  *  *  *  *
  Footnote:1 Ma. seyya.
-------------------------------------------------
[page 262]
            Tassa mūlaṁ gavesissaṁ chejjaṁ rāgaṁ sabandhanaṁ.
          [1273] < PTS. J III , 519 >Dhiratthu kāme subahūpi loke
                 tapova seyyo kāmaguṇehi rāja
                 tapo karissāmi pahāya kāme
                 taveva raṭṭhaṁ candavatī ca hotūti.
                 Lomasakassapajātakaṁ sattamaṁ.
                       ----------
                      8 Cakkavākajātakaṁ
          [1274] < PTS. J III , 520 >Kāsāyavatthe sakuṇe vadāmi
                 duve duve nandamane 1- carante
                 kaṁ aṇḍajaṁ aṇḍajamānusesu
                 jātiṁ pasaṁsanti tadiṅgha brūtha.
          [1275] < PTS. J III , 521 >Amhe manussesu manussahiṁsa
                 anubbate cakkavāke vadanti
                 kalyāṇabhāvamhe dijesu sammatā
                 (abhītarūpā 2- vicarāma aṇṇave)
                 na ghāsahetupi karoma pāpaṁ 3-.
          [1276] < PTS. J III , 521 >Kiṁ aṇṇave kāni phalāni bhuñje
                 maṁsaṁ kuto khādatha cakkavākā
                 kiṁ bhojanaṁ bhuñjatha vo anomā

  *  *  *  *  *  *
  Footnote:1 Sī. Yu. nandimane. 2 Ma. abhirūpā. 3 Ma. ime pāṭhā natthi.
-------------------------------------------------
[page 263]
                 Balañca vaṇṇo ca anapparūpo 1-.
          [1277] < PTS. J III , 522 >Na aṇṇave santi phalāni dhaṅka
                 maṁsaṁ kuto khādituṁ cakkavāke
                 sevālabhakkhamha apāṇabhojanā
                 (na ghāsahetupi karoma pāpaṁ)
                 abhītarūpā vicarāma aṇṇave 2-.
          [1278] < PTS. J III , 522 >Na me idaṁ ruccati cakkavāke 3-
                 asmiṁ bhave bhojanasannikāso
                 ahosi pubbe tato me aññathā
                 icceva me vimati ettha jātā.
          [1279] < PTS. J III , 522 >Ahampi maṁsāni phalāni bhuñje
                 annāni ca loṇikatelikāni
                 rasaṁ manussesu labhāmi bhottuṁ
                 sūrova saṅgāmamukhaṁ vijetvā
            na ca me tādiso vaṇṇo cakkavāka yathā tava.
          [1280] < PTS. J III , 523 >Asuddhabhakkhosi khaṇānupātī
                 kicchena te labbhati annapānaṁ
                 na tussasi rukkhaphalehi dhaṅka
                 maṁsāni vā yāni susānamajjhe.
          [1281] < PTS. J III , 523 >Yo sāhasena adhigamma bhoge

  *  *  *  *  *  *
  Footnote:1 Ma. anapparūpā. 2 Ma. ime pāṭhā natthi. 3 Ma. cakkāvāka.
-------------------------------------------------
[page 264]
                 Paribhuñjati dhaṅka khaṇānupātī
                 tato upakkosati naṁ sabhāvo
                 upakkuṭṭho vaṇṇabalaṁ jahāti.
          [1282] < PTS. J III , 523 >Appampi ce nibbutiṁ bhuñjati yadi
                 asāhasena aparūpaghātī
                 balañca vaṇṇo ca tadassa hoti
                 na hi sabbo āhāramayena vaṇṇoti.
                    Cakkavākajātakaṁ aṭṭhamaṁ.
                        --------
                      9 Haliddarāgajātakaṁ
     [1283] < PTS. J III , 524 >Sutitikkhaṁ araññamhi pantamhi sayanāsane
            ye ca gāme titikkhanti te uḷāratarā tayā.
     [1284] < PTS. J III , 525 >Araññā gāmamāgamma kiṁsīlaṁ kiṁvataṁ ahaṁ
            purisaṁ tāta seveyyaṁ taṁ me akkhāhi pucchito.
     [1285] < PTS. J III , 525 >Yo taṁ 1- vissāsaye tāta vissāsañca khameyya te
            sussūsī ca titikkhī ca taṁ bhajehi ito gato.
     [1286] < PTS. J III , 525 >Yassa kāyena vācāya manasā natthi dukkaṭaṁ
            urasīva patiṭṭhāya taṁ bhajehi ito gato.
     [1287] < PTS. J III , 525 >Yo ca dhammena carati carantopi na maññati
            visuddhakāriṁ sappaññaṁ taṁ bhajehi ito gato.

  *  *  *  *  *  *
  Footnote:1 Ma. te.
-------------------------------------------------
[page 265]
     [1288] < PTS. J III , 525 >Haliddarāgaṁ kapicittaṁ purisaṁ rāgavirāginaṁ
            tādisaṁ tāta mā sevi nimmanussampi ce siyā.
     [1289] < PTS. J III , 525 >Āsīvisaṁva kuppitaṁ miḷhalittaṁ mahāpathaṁ
            ārakā parivajjehi yānīva visamaṁ pathaṁ.
     [1290] < PTS. J III , 526 >Anatthā tāta vaḍḍhanti bālaṁ accūpasevato
            māssu bālena saṅgacchi 1- amitteneva sabbadā.
     [1291] < PTS. J III , 526 >Taṁ tāhaṁ tāta yācāmi karassu vacanaṁ mama
            māssu bālena saṅgacchi 1- dukkho bālehi saṅgamoti.
                     Haliddarāgajātakaṁ navamaṁ.
                       ----------
                       10 Samuggajātakaṁ
          [1292] < PTS. J III , 528 >Kuto nu āgacchatha bho tayo janā
                 svāgatā 2- etha nisīdathāsane
                 kaccittha bhonto kusalaṁ anāmayaṁ
                 cirassamabbhāgamanaṁ hi vo idha.
          [1293] < PTS. J III , 529 >Ahameva eko idhamajja patto
                 na cāpi me dutiyo koci vijjati
                 kimeva sandhāya te bhāsitaṁ ise
                 kuto nu āgacchatha bho tayo janā.
          [1294] < PTS. J III , 529 >Tvañca eko bhariyā ca te piyā

  *  *  *  *  *  *
  Footnote:1 Sī. Yu. saṅgañchi. 2 Sī. Yu. svāgataṁ ettha.
-------------------------------------------------
[page 266]
                 Samuggapakkhittanikiṇṇamantare
                 sā rakkhitā kucchigatāva te sadā
                 vāyussa puttena sahā tahiṁ ratā.
          [1295] < PTS. J III , 529 >Saṁviggarūpo isinā byākato 1-
                 so dānavo tattha samuggamuggili 2-
                 addakkhi bhariyaṁ sucimāladhāriniṁ
                 vāyussa puttena sahā tahiṁ rataṁ.
          [1296] < PTS. J III , 530 >Sudiṭṭharūpuggatapānuvattinā 3-
                 hīnā narā ye pamudāvasaṅgatā 4-
                 yathā have pāṇarivettha rakkhitā
                 duṭṭhā mayi aññamabhippamodati 5-.
          [1297] < PTS. J III , 530 >Divā ca ratto ca mayā upaṭṭhitā
                 tapassinā jotirivā vane vasaṁ
                 sā dhammamokkamma 6- adhammamācari
                 akrīyarūpo pamudāhi 7- santhavo.
          [1298] < PTS. J III , 530 >Sarīramajjhamhi ṭhitāti maññihaṁ
                 mayhaṁ ayanti asatiṁ asaññataṁ
                 sā dhammamokkamma 6- adhammamācari
                 akrīyarūpo pamudāhi 7- santhavo.

  *  *  *  *  *  *
  Footnote:1 Ma. viyākato. 2 so dānavo chambhi samuggilitvātipi pāṭho.
 3 Ma. sadiṭṭharūpamuggatapānuvattinā. 4 Ma. pamadāvasaṁ gatā. 5 Ma. ... pamodayi.
 6 Ma. dhammamukkamma. 7 Ma. akkiriyarūpo pamadāhi.
-------------------------------------------------
[page 267]
          [1299] < PTS. J III , 530 >Surakkhitammeti kathannu vissase
                 anekacittāsu na hettha 1- rakkhanā
                 etā hi pātālapapātasannibhā
                 tattha pamatto 2- byasanaṁ nigacchati.
          [1300] < PTS. J III , 530 >Tasmā hi te sukhino vītasokā
                 ye mātugāmehi caranti nissaṭā
                 etaṁ sivaṁ uttamamābhipatthayaṁ
                 na mātugāmehi kareyya santhavanti.
                      Samuggajātakaṁ dasamaṁ.
                        ---------
                       11 Pūtimaṁsajātakaṁ
     [1301] < PTS. J III , 534 >Na kho ruccati me āḷi pūtimaṁsassa pekkhanā
            etādisā sakhārasmā ārakā parivajjaye.
     [1302] < PTS. J III , 534 >Ummattikā ayaṁ veṇi vaṇṇeti patino sakhiṁ
            pajjhāyi paṭigacchantiṁ āgataṁ meṇḍamātaraṁ.
     [1303] < PTS. J III , 534 >Tvaṁ khosi samma ummatto dummedho avicakkhaṇo
            so 3- tvaṁ matālayaṁ katvā akālena vipekkhasi.
     [1304] < PTS. J III , 534 >Na akāle vipekkheyya kāle pekkheyya paṇḍito
            pūtimaṁsova pajjhāyi yo akāle vipekkhati.
     [1305] < PTS. J III , 535 >Piyaṁ kho āḷi me hotu puṇṇapattaṁ dadāhi me

  *  *  *  *  *  *
  Footnote:1 Ma. na hatthi. 2 Yu. etthappamatto. 3 Ma. yo.
-------------------------------------------------
[page 268]
            Pati sañjīvito mayhaṁ eyyāsi piyapucchitā 1-.
     [1306] < PTS. J III , 535 >Piyaṁ kho āḷi te hotu puṇṇapattaṁ dadāmi te
            mahatā parivārena essaṁ kayirāhi bhojanaṁ.
     [1307] < PTS. J III , 535 >Kīdiso tuyhaṁ parivāro yesaṁ kāhāmi bhojanaṁ
            kiṁnāmakā ca te sabbe te 2- me akkhāhi pucchitā.
     [1308] < PTS. J III , 535 >Māliyo caturakkho ca piṅgiyo atha jambuko
            ediso mayhaṁ parivāro tesaṁ kayirāhi bhojanaṁ.
     [1309] < PTS. J III , 536 >Nikkhantāya agārasmā bhaṇḍakampi vinassati
            arogaṁ āḷino vajjaṁ idheva vasa mā gamāti.
                       Pūtimaṁsajātakaṁ ekādasamaṁ.
                           ---------
                         12 Daddarajātakaṁ
     [1310] < PTS. J III , 539 >Yo te puttake akkhādi dinnabhatto adūsake
            tasmiṁ dāṭhā 3- nipātehi mā te muñcittha jīvako.
     [1311] < PTS. J III , 539 >Ākiṇṇaluddo puriso dhāticolaṁva makkhito
            padesaṁ taṁ na passāmi yattha dāṭhā 3- nipātaye.
     [1312] < PTS. J III , 539 >Akataññussa posassa niccaṁ vivaradassino
            sabbañce paṭhaviṁ dajjā neva naṁ abhirādhaye.
          [1313] < PTS. J III , 540 >Kinnu subāhu taramānarūpo
                 paccāgatosi saha māṇavena

  *  *  *  *  *  *
  Footnote:1 Ma. piyapucchikā. 2 Ma. taṁ. 3 Ma. dāṭhaṁ.
-------------------------------------------------
[page 269]
                 Kiṁ kiccamatthaṁ idhamatthi tuyhaṁ
                 akkhāhi me pucchito etamatthaṁ.
          [1314] < PTS. J III , 541 >Yo te sakhā daddaro sādhurūpo
                 tassa vadhaṁ parisaṅkāmi ajja
                 purisassa kammāyatanāni sutvā
                 nāhaṁ sukhiṁ daddaraṁ ajja maññe.
          [1315] < PTS. J III , 541 >Kānissa kammāyatanāni assu
                 purisassa vuttisamodhānatāya
                 kaṁ vā paṭiññaṁ purisassa sutvā
                 parisaṅkasi daddaraṁ māṇavena.
          [1316] < PTS. J III , 541 >Ciṇṇā kaliṅgā caritā vaṇijjā
                 vettācāro 1- saṅkupathopi ciṇṇo
                 naṭehi ciṇṇaṁ saha vākurehi 2-
                 daṇḍena yuddhampi samajjamajjhe.
          [1317] < PTS. J III , 541 >Bandhā kulikā 3- mitamāḷhakena
                 akkhā jitā 4- saññamo abbhatīto
                 appahitaṁ 5- pupphakaṁ 6- aḍḍharattaṁ
                 hatthā aḍḍhā piṇḍapaṭiggahena.
          [1318] < PTS. J III , 542 >Tānissa kammāyatanāni assu

  *  *  *  *  *  *
  Footnote:1 Ma. vettacaro. 2 Sī. Yu. vākarehi. 3 Sī. Yu. kuliṅkā. 4 ṭhitātipi.
 5 Ma. abbāhitaṁ. Sī. Yu. abbūhitaṁ. 6 Ma. pubbakaṁ.
-------------------------------------------------
[page 270]
                 Purisassa vuttisamodhānatāya
                 yathā ayaṁ dissati lomapiṇḍo
                 gāvo hatā kiṁ pana daddarassāti.
                    Daddarajātakaṁ dvādasamaṁ.
                        ---------
                         Tassuddānaṁ
                 varagijjha samajjanaṁ haṁsavaro
                 nidhisavhaya hārita pātaliko
                 ajarāmara dhaṅka titikkha kuto
                 atha dvādasa pekkhana daddaribhi.
                     Navakanipātaṁ niṭṭhitaṁ.
                        --------
-------------------------------------------------
[page 271]
                       Dasakanipātajātakaṁ
                      1 catudvārajātakaṁ
     [1319] < PTS. J IV , 4 >Catudvāramidaṁ nagaraṁ āyasaṁ daḷhatoraṇaṁ 1-
            oruddhapaṭiruddhosmi kiṁ pāpaṁ pakataṁ mayā.
     [1320] < PTS. J IV , 4 >Sabbe apihitā dvārā oruddhosmi yathā dijo
            kimādhikaraṇaṁ yakkha cakkābhinihato ahaṁ.
     [1321] < PTS. J IV , 4 >Laddhā satasahassāni atirekāni vīsati
            anukampakānaṁ ñātīnaṁ vacanaṁ sammanākari.
     [1322] < PTS. J IV , 4 >Laṅghiṁ samuddaṁ pakkhandi sāgaraṁ appasiddhiyaṁ 2-
            catubbhi aṭṭhajjhagamā aṭṭhābhipi ca soḷasa.
     [1323] < PTS. J IV , 4 >Soḷasābhi ca battiṁsa atricchaṁ cakkamāsado
            icchāhatassa posassa cakkaṁ bhamati matthake.
     [1324] < PTS. J IV , 4 >Upari visālaṁ duppūraṁ icchāvisatagāminaṁ 3-
            ye ca taṁ anugijjhanti te honti cakkadhārino.
     [1325] < PTS. J IV , 4 >Bahubhaṇḍaṁ avahāya maggaṁ appaṭivekkhiya
            yesaṁ cetaṁ asaṅkhātaṁ te honti cakkadhārino.
          [1326] < PTS. J IV , 5 >Kammaṁ samekkhe vipulañca bhogaṁ

  *  *  *  *  *  *
  Footnote:1 Ma. daḷhapākāraṁ. 2 Ma. appasiddhikaṁ. 3 pari visālā duppūrā
 icchāvipattigāminītipi .. icchāvisaṭagāminītipi khāyati.
-------------------------------------------------
[page 272]
                 Icchaṁ na seveyya anatthasañhitaṁ
                 kareyya vākyaṁ anukampakānaṁ
                 taṁ tādisaṁ nātivateyya cakkaṁ.
     [1327] < PTS. J IV , 6 >Kīvacirannu me yakkha cakkaṁ sirasi ṭhassati
            katī vassasahassāni tamme akkhāhi pucchito.
     [1328] < PTS. J IV , 6 >Atisaro accasaro 1- mittavinda suṇohi me
            cakkante sirasmimāviddhaṁ 2- na taṁ jīvaṁ pamokkhasīti.
                      Catudvārajātakaṁ paṭhamaṁ.
                        ----------
                        2 Kaṇhajātakaṁ
     [1329] < PTS. J IV , 9 >Kaṇho vatāyaṁ puriso kaṇhaṁ bhuñjati bhojanaṁ
            kaṇhe bhūmippadesasmiṁ na mayhaṁ manaso piyo.
     [1330] < PTS. J IV , 9 >Na kaṇho tacasā hoti antosāro hi brāhmaṇo
            yasmiṁ pāpāni kammāni save kaṇho sujampati.
     [1331] < PTS. J IV , 10 >Etasmiṁ te sulapite paṭirūpe subhāsite
            varaṁ brāhmaṇa te dammi yaṅkiñci manasicchasi.
     [1332] < PTS. J IV , 10 >Varañca me ado sakka sabbabhūtānamissara
            sunikkodhaṁ suniddosaṁ nillobhaṁ vuttimattano
            nisnehamabhikaṅkhāmi ete me caturo vare.
     [1333] < PTS. J IV , 11 >Kinnu kodhe vā dose vā lobhe sneheva brāhmaṇa

  *  *  *  *  *  *
  Footnote:1 Ma. paccasaro. 2 Ma. sirasi māviddhaṁ.
-------------------------------------------------
[page 273]
            Ādīnavaṁ [1]- sammasasi 2- tamme akkhāhi pucchito.
     [1334] < PTS. J IV , 11 >Appo hutvā bahu hoti vaḍḍhate so akhantijo
            āsaṅgi bahupāyāso tasmā kodhaṁ na rocaye.
     [1335] < PTS. J IV , 11 >Duṭṭhassa pharusā 3- vācā parāmāso anantarā
            tato pāṇi tato daṇḍo satthassa paramā gati
            doso kodhasamuṭṭhāno tasmā dosaṁ na rocaye.
     [1336] < PTS. J IV , 11 >Ālopasāhasākārā nikati vañcanāni ca
            dissanti lobhadhammesu tasmā lobhaṁ na rocaye.
     [1337] < PTS. J IV , 11 >Snehasaṅganthitā 4- ganthā senti manomayā puthū
            te bhusaṁ upatāpenti tasmā snehaṁ na rocaye.
     [1338] < PTS. J IV , 13 >Etasmiṁ te sulapite paṭirūpe subhāsite
            varaṁ brāhmaṇa te dammi yaṅkiñci manasicchasi.
     [1339] < PTS. J IV , 13 >Varañce me ado sakka sabbabhūtānamissara
            araññe me viharato niccaṁ ekavihārino
            ābādhā na 5- uppajjeyyuṁ antarāyakarā bhusā.
     [1340] < PTS. J IV , 13 >Etasmiṁ te sulapite paṭirūpe subhāsite
            varaṁ brāhmaṇa te dammi yaṅkiñci manasicchasi.
     [1341] < PTS. J IV , 14 >Varañce me ado sakka sabbabhūtānamissara
            na mano vā sarīraṁ vā maṅkute 6- sakka kassaci

  *  *  *  *  *  *
  Footnote:1 Ma. tvaṁ. 2 sampassasītipi. 3 Sī. Yu. paṭhamā. 4 Ma. saṅgathitā.
 5 Ma. mā. 6 Ma. maṁ kate.
-------------------------------------------------
[page 274]
            Kadāci upahaññetha etaṁ sakka varaṁ vareti.
                      Kaṇhajātakaṁ dutiyaṁ.
                        --------
                       3 Catuposathajātakaṁ
          [1342] Yo kopaneyye na karoti kopaṁ
                 na kujjhati sappuriso kadāci
                 kuddhopi so nāvikaroti kopaṁ
                 taṁ ve naraṁ samaṇamāhu loke.
          [1343] Onodaro yo sahate jighacchaṁ
                 danto tapassī mitapānabhojano
                 āhārahetu na karoti pāpaṁ
                 taṁ ve naraṁ samaṇamāhu loke.
          [1344] Khiḍḍaṁ ratiṁ vippajahitvāna sabbaṁ
                 na cālikaṁ bhāsati kiñci loke
                 vibhūsanaṭṭhānā virato methunasmā
                 taṁ ve naraṁ samaṇamāhu loke.
          [1345] Pariggahaṁ lobhadhammañca sabbaṁ
                 yo ve pariññāya pariccajeti
                 dantaṁ ṭhitattaṁ amamaṁ nirāsaṁ
                 taṁ ve naraṁ samaṇamāhu loke.
-------------------------------------------------
[page 275]
          [1346] Pucchāma kattāramanomapañña 1-
                 kathāsu no viggaho atthi jāto
                 chindajja kaṅkhaṁ vicikicchitāni
                 tadajja kaṅkhaṁ vitaremu sabbe.
          [1347] Ye paṇḍitā atthadasā bhavanti
                 bhāsanti te yoniso tattha kāle
                 kathannu kathānaṁ abhāsitānaṁ
                 atthaṁ nayeyyuṁ kusalā janindā.
          [1348] Kathaṁ have bhāsati nāgarājā
                 garuḷo pana venateyyo kimāha
                 gandhabbarājā pana kiṁ vadesi
                 kathaṁ pana kurūnaṁ rājaseṭṭho.
          [1349] Khantiṁ have bhāsati nāgarājā
                 appāhāraṁ garuḷo venateyyo
                 gandhabbarājā rativippahānaṁ
                 akiñcanaṁ kurūnaṁ rājaseṭṭho.
          [1350] Sabbāni etāni subhāsitāni
                 na hettha dubbhāsitamatthi kiñci
                 yasmiñca etāni patiṭṭhitāni

  *  *  *  *  *  *
  Footnote:1 Ma. - paññaṁ.
-------------------------------------------------
[page 276]
                 Arāvanabbhā 1- susamohitāni
                 catubbhi dhammehi samaṅgibhūtaṁ
                 taṁ ve naraṁ samaṇamāhu loke.
          [1351] Tuvaṁ hi 2- seṭṭho tvamanuttarosi
                 tvaṁ dhammagū dhammavidū sumedho
                 paññāya pañhaṁ samaviggahetvā 3-
                 acchejji 4- dhīro vicikicchitāni
                 acchejji 4- kaṅkhaṁ vicikicchitāni
                 chinde 5- yathā nāgadantaṁ kharena.
          [1352] Nīluppalābhaṁ vimalaṁ anagghaṁ
                 vatthaṁ idaṁ dhūmasamānavaṇṇaṁ
                 pañhassa veyyākaraṇena tuṭṭho
                 dadāmi te dhammapūjāya dhīra.
          [1353] Suvaṇṇamālaṁ satapattaphullitaṁ
                 sakesaraṁ ratnasahassamaṇḍitaṁ
                 pañhassa veyyākaraṇena tuṭṭho
                 dadāmi te dhammapūjāya dhīra.
          [1354] Maṇiṁ anagghaṁ ruciraṁ pabhassaraṁ
                 kaṇṭhāvasattaṁ maṇibhūsitamme

  *  *  *  *  *  *
  Footnote:1 ārāvanābhyātipi arāpanabyetipi. Ma. arāvanābhyā. 2 Sī. Yu. tuvaṁ nu.
 3 Ma. samadhiggahetvā. 4 Ma. acchecchi. 5 Ma. cundo.
-------------------------------------------------
[page 277]
                 Pañhassa veyyākaraṇena tuṭṭho
                 dadāmi te dhammapūjāya dhīra.
          [1355] Gavaṁ sahassaṁ usabhañca nāgaṁ
                 ājaññayutte ca rathe dasa ime
                 pañhassa veyyākaraṇena tuṭṭho
                 dadāmi te gāmavarāni soḷasa.
     [1356] Sārīputto tadā nāgo supaṇṇo pana kolito
            gandhabbarājā anuruddho rājā ānandapaṇḍito
            vidhuro bodhisattova evaṁ dhāretha jātakanti.
                     Catuposathajātakaṁ tatiyaṁ.
                        --------
                        4 Saṅkhajātakaṁ
          [1357] < PTS. J IV , 17 >Bahussuto sutadhammosi saṅkha
                 diṭṭhā tayā samaṇabrāhmaṇā ca
                 athakkhaṇe dassayase vilāpaṁ
                 añño nu ko te paṭimantako mayā.
          [1358] < PTS. J IV , 18 >Subbhā 1- subhā suppaṭimukkakambū 2-
                 paggayha sovaṇṇamayāya pāṭiyā
                 bhuñjassu bhattaṁ iti maṁ vadeti
                 saddhā vittā 3- tamahaṁ noti brūmi.

  *  *  *  *  *  *
  Footnote:1 Ma. subabhū. 2 Ma. - kambu. 3 Sī. Yu. cittā.
-------------------------------------------------
[page 278]
          [1359] < PTS. J IV , 18 >Etādisaṁ brāhmaṇa disvāna yakkhaṁ
                 puccheyya poso sukhamāsasāno 1-
                 uṭṭhehi naṁ pañjalikābhipuccha
                 devī nusi tvaṁ uda mānusīnu.
          [1360] < PTS. J IV , 19 >Yaṁ tvaṁ sukhenābhisamekkhase maṁ
                 bhuñjassu bhattaṁ iti maṁ vadesi
                 pucchāmi taṁ nāri mahānubhāve
                 devī nusi tvaṁ uda mānusīnu.
          [1361] < PTS. J IV , 19 >Devī ahaṁ saṅkha mahānubhāvā
                 idhāgatā sāgaravārimajjhe
                 anukampikā no ca paduṭṭhacittā
                 taveva atthāya idhāgatāsmi.
          [1362] < PTS. J IV , 19 >Idhannapānaṁ sayanāsanañca
                 yānāni nānāvividhāni saṅkha
                 sabbassa tyāhaṁ paṭipādayāmi
                 yaṅkiñci tuyhaṁ manasābhipatthitaṁ.
          [1363] < PTS. J IV , 19 >Yaṅkiñci yiṭṭhañca hutañca mayhaṁ
                 sabbassa no issarā tvaṁ sugatte
                 sussoṇi subbhā suvilākamajjhe 2-
                 kissa me kammassa ayaṁ vipāko.

  *  *  *  *  *  *
  Footnote:1 Ma. sukhamāsisāno. 2 Ma. subbhamu suvilakkamajjhe.
-------------------------------------------------
[page 279]
          [1364] < PTS. J IV , 20 >Ghamme pathe brāhmaṇa ekabhikkhuṁ
                 ussaṭṭhapādaṁ 1- tasitaṁ kilantaṁ
                 paṭipādayi saṅkha upāhanāni 2-
                 sā dakkhiṇā kāmaduhā tavajja.
          [1365] < PTS. J IV , 20 >Sā hotu nāvā phalakūpapannā
                 anavassutā erakavātayuttā
                 aññassa yānassa na hettha bhūmi
                 ajjeva maṁ moliniṁ pāpayassu.
          [1366] < PTS. J IV , 21 >Sā tuṭṭhacittā sumanā patītā
                 nāvaṁ sucittaṁ abhinimminitvā
                 ādāya saṅkhaṁ purisena saddhiṁ
                 upānayī nagaraṁ sādhurammanti.
                      Saṅkhajātakaṁ catutthaṁ.
                        ---------
                      5 Cullabodhijātakaṁ
     [1367] < PTS. J IV , 24 >Yo te imaṁ visālakkhiṁ piyaṁ sammillahāsiniṁ 3-
            ādāya balā gaccheyya kiṁ nu kayirāsi brāhmaṇa.
     [1368] < PTS. J IV , 24 >Uppajje 4- me na muñceyya na me muñceyya jīvato

  *  *  *  *  *  *
  Footnote:1 Sī. Ma. ugghaṭṭapādaṁ. 2 Sī. Yu. upāhanāhi. 3 saṁsilahāsinintipi pāṭho.
 Ma. samhitabhāsiniṁ. Sī. Yu. sammillabhāsiniṁ. 4 Sī. Yu. uppajja.
-------------------------------------------------
[page 280]
            Rajaṁva vipulā vuṭṭhi khippameva nivāraye.
     [1369] < PTS. J IV , 25 >Yannu pubbe vikatthito 1- balamhiva apassito
            svājja tuṇhikatodāni saṅghāṭiṁ sibbamacchasi.
     [1370] < PTS. J IV , 25 >Uppajji me na muñcittha na me muñcittha jīvato
            rajaṁva vipulā vuṭṭhi khippameva nivārayiṁ.
     [1371] < PTS. J IV , 25 >Kinte uppajji no muñci kinte na muñci jīvato
            rajaṁva vipulā vuṭṭhi katamaṁ tvaṁ nivārayi.
     [1372] < PTS. J IV , 26 >Yamhi jāte na passati ajāte sādhu passati
            so me uppajji no muñci kodho dummedhagocaro.
     [1373] < PTS. J IV , 26 >Yena jātena nandanti amittā dukkhamesino
            so me uppajji no muñci kodho dummedhagocaro.
     [1374] < PTS. J IV , 26 >Yasmiñca jāyamānasmiṁ sadatthaṁ nāvabujjhati
            so me uppajji no muñci kodho dummedhagocaro.
          [1375] < PTS. J IV , 26 >Yenābhibhūto kusalaṁ jahāti
                 parakkare vipulañcāpi atthaṁ
                 sa bhīmaseno balavā pamaddi
                 kodho mahārāja na me amuccatha.
     [1376] < PTS. J IV , 26 >Kaṭṭhasmiṁ matthamānasmiṁ 2- pāvako nāma jāyati
            tameva kaṭṭhaṁ dahati yasmā so jāyate gini.
     [1377] < PTS. J IV , 26 >Evaṁ mandassa posassa bālassa avijānato

  *  *  *  *  *  *
  Footnote:1 Ma. vikatthittho. 2 Yu. manthamānasmiṁ.
-------------------------------------------------
[page 281]
            Sārambhā jāyate kodho sopi teneva ḍayhati.
     [1378] < PTS. J IV , 26 >Aggīva tiṇakaṭṭhasmiṁ kodho yassa pavaḍḍhati
            nihīyati tassa yaso kāḷapakkheva candimā.
     [1379] < PTS. J IV , 26 >Anindo 1- dhūmaketūva kodho yassūpasammati
            āpūrati tassa yaso sukkapakkheva candimāti.
                    Cullabodhijātakaṁ pañcamaṁ.
                       ----------
                     6 Maṇḍabyajātakaṁ 2-
          [1380] < PTS. J IV , 31 >Sattāhamevāhaṁ pasannacitto
                 puññatthiko ācari 3- brahmacariyaṁ
                 athāparaṁ yaṁ caritaṁ mamayidaṁ 4-
                 vassāni paññāsa samādhikāni
                 akāmako vāpi ahaṁ carāmi
                 etena saccena suvatthi hotu
                 hataṁ visaṁ jīvatu yaññadatto.
          [1381] < PTS. J IV , 31 >Yasmā dānaṁ nābhinandiṁ kadāci
                 disvānahaṁ atithiṁ vāsakāle
                 na cāpi me appiyataṁ aveduṁ
                 bahussutā samaṇabrāhmaṇā ca
                 akāmako vāpi ahaṁ dadāmi

  *  *  *  *  *  *
  Footnote:1 Ma. anedho. 2 Sī. Ma. kaṇhadīpāyanajātakaṁ. 3 Ma. ācariṁ. 4 Ma. mamedaṁ.
 Yu. mamāyidaṁ.
-------------------------------------------------
[page 282]
                 Etena saccena suvatthi hotu
                 hataṁ visaṁ jīvatu yaññadatto.
          [1382] < PTS. J IV , 32 >Āsīviso tāta pahūtatejo
                 yo taṁ aḍaṁsī biḷārā uddhacca 1-
                 tasmiñca me appiyatāya ajja
                 pitari ca te natthi koci viseso
                 etena saccena suvatthi hotu
                 hataṁ visaṁ jīvatu yaññadatto.
          [1383] < PTS. J IV , 33 >Santā dantā ye ca 2- paribbajanti
                 aññatra kaṇhā anakāmarūpā 3-
                 dīpāyana kissa jigucchamāno
                 akāmako carasi brahmacariyaṁ.
          [1384] < PTS. J IV , 33 >Saddhāya nikkhamma puna nivatto
                 so eḷamūgo capalo 4- vatāyaṁ
                 etassa vādassa jigucchamāno
                 akāmako carāmi brahmacariyaṁ
                 viññūpasatthañca satañca ṭhānaṁ
                 evampahaṁ puññakaro bhavāmi.
          [1385] < PTS. J IV , 34 >Samaṇe tuvaṁ brāhmaṇe addhike ca

  *  *  *  *  *  *
  Footnote:1 Ma. adaṁsī sacarā udicca. 2 Ma. dantāyeva. 3 Ma. natthākāmarūpā.
 4 Ma. eḷamūgova bālo.
-------------------------------------------------
[page 283]
                 Santappayāsi annapānena bhikkhaṁ
                 opānabhūtaṁva gharaṁ tavayidaṁ
                 annena pānena upetarūpaṁ
                 atha kissa vādassa jigucchamāno
                 akāmako dānamimaṁ dadāsi.
          [1386] < PTS. J IV , 34 >Pitaro ca me āsu 1- pitāmahā ca
                 saddhā ahu 2- dānapatī vadaññū
                 taṁ kūlavattaṁ 3- anuvattamāno
                 māhaṁ kule antimagandhino 4- ahuṁ
                 etassa vādassa jigucchamāno
                 akāmako dānamimaṁ dadāmi.
          [1387] < PTS. J IV , 35 >Dahariṁ kumāriṁ asamatthapaññaṁ
                 yantānayiṁ ñātikulā sugatte
                 na cāpi me appiyataṁ avedi
                 aññatra kāmā paricārayantā 5-
                 atha kena vaṇṇena mayā hi 6- bhoti
                 saṁvāsadhammo ahu evarūpo.
          [1388] < PTS. J IV , 35 >Ārā dūre nayidha kadāci atthi
                 paramparā nāma kule imasmiṁ
                 taṁ kūlavattaṁ 3- anuvattamānā

  *  *  *  *  *  *
  Footnote:1 Ma. āsuṁ. 2 Ma. ahuṁ. 3 Ma. kullavattaṁ. evamuparipi.
 4 Ma. antimagandhano. Sī. gandhinī. 5 Sī. Yu. paricārayantī. 6 Ma. te.
-------------------------------------------------
[page 284]
                 Māhaṁ kule antimagandhinī ahuṁ
                 etassa vādassa jigucchamānā
                 akāmikā paṭṭhacarāmi 1- tuyhaṁ.
          [1389] < PTS. J IV , 36 >Maṇḍabya bhāsissaṁ abhāsaneyyaṁ 2-
                 taṁ khamyataṁ puttahetu mamajja 3-
                 puttapemā nayidha paratthi kiñci
                 so no ayaṁ jīvati yaññadattoti.
                      Maṇḍabyajātakaṁ chaṭṭhaṁ.
                       ----------
                       7 Nigrodhajātakaṁ
     [1390] < PTS. J IV , 41 >Na vāhametaṁ 4- jānāmi kovāyaṁ kassa cāri vā 5-
            yathā sākho vadi 6- evaṁ nigrodha kinti maññasi.
     [1391] < PTS. J IV , 41 >Tato galavinītena purisā nīhariṁsu maṁ
            datvā mukhappahārāni sākhassa vacanaṁ karā.
     [1392] < PTS. J IV , 41 >Etādisaṁ dummatinā akataññena 7- dubbhinā
            kataṁ anariyaṁ sākhena sakhinā te janādhipa.
     [1393] < PTS. J IV , 42 >Na vāhametaṁ jānāmi napi me koci saṁsati
            yaṁ me tvaṁ samma akkhāsi sākhena kaḍḍhanaṁ 8- kataṁ.

  *  *  *  *  *  *
  Footnote:1 Sī. baddhacarāmi. Ma. paddhacarāmhi. 2 Ma. maṇḍabya bhāsiṁ yamabhāsaneyyaṁ.
 3 Ma. puttakahetu majja. 4 Sī. cāhametaṁ. 5 Ma. vāti vā. 6 Ma. cari.
 7 Ma. akataññuna. 8 Ma. kāraṇaṁ.
-------------------------------------------------
[page 285]
     [1394] < PTS. J IV , 42 >Sakhīnaṁ sājīvaṅkaro mama sākhassa cūbhayaṁ
            tvaṁ nosissariyaṁ dātā manussesu mahaggataṁ 1-
            tuyhamhā labbhitā iddhi ettha me natthi saṁsayo.
     [1395] < PTS. J IV , 42 >Yathāpi vījaṁ aggismiṁ ḍayhati na virūhati
            evaṁ kataṁ asappurise nassati na virūhati.
     [1396] < PTS. J IV , 42 >Kataññumhi ca posamhi sīlavante ariyavuttine
            sukhette viya bījāni kataṁ tamhi na nassati.
     [1397] < PTS. J IV , 42 >Imañca 2- jammaṁ nekatikaṁ asappurisacintakaṁ
            hanantu sākhaṁ sattīhi nāssa icchāmi jīvitaṁ.
     [1398] < PTS. J IV , 43 >Khamatassa mahārāja pāṇā duppaṭiānayā 3-
            khama deva asappurisassa nāssa icchāmahaṁ vadhaṁ.
     [1399] < PTS. J IV , 43 >Nigrodhameva seveyya na sākhamupasaṁvase
            nigrodhasmiṁ mataṁ seyyo yañce sākhasmi jīvitanti.
                     Nigrodhajātakaṁ sattamaṁ.
                        ---------
                       8 Takkalajātakaṁ
          [1400] < PTS. J IV , 46 >Na takkalā santi na ālupāni 4-
                 na vilāliyo na kalambāni tāta
                 eko araññamhi susānamajjhe
                 kimatthiko tāta khaṇāsi kāsuṁ.

  *  *  *  *  *  *
  Footnote:1 Ma. mahantataṁ. 2 Ma. casaddo natthi. 3 Ma. napaṭiānayā. 4 Ma. āluvāni.
-------------------------------------------------
[page 286]
          [1401] < PTS. J IV , 46 >Pitāmaho tāta sudubbalo te
                 anekabyādhīhi dukkhehi phuṭṭho
                 tamajjahaṁ nikkhaṇissāmi sobbhe
                 na hissa taṁ jīvitaṁ rocayāmi.
          [1402] Saṅkappametaṁ paṭiladdhapāpakaṁ
                 accāhitaṁ kammaṁ karosi luddaṁ
                 mayāpi tāta paṭilacchase tuvaṁ
                 etādisaṁ kamma jarūpanīto
                 taṁ kūlavattaṁ anuvattamāno
                 ahampi taṁ nikkhaṇissāmi sobbhe.
          [1403] < PTS. J IV , 47 >Pharusāhi vācāhi pakubbamāno
                 āsajja maṁ tvaṁ vadase kumāra
                 putto mamaṁ orasako samāno
                 ahitānukampī me tvaṁsi putta.
          [1404] < PTS. J IV , 47 >Na tyāhaṁ 1- tāta ahitānukampī
                 hitānukampī te ahañhi 2- tāta
                 pāpañca taṁ kamma pakubbamānaṁ
                 arahāmi no vārayituṁ tato hi.
          [1405] < PTS. J IV , 47 >Yo mātaraṁ vā pitaraṁ saviṭṭha 3-
                 adūsake hiṁsati pāpadhammo

  *  *  *  *  *  *
  Footnote:1 Ma. na tāhaṁ. 2 Ma. ahampi. 3 Sī. Yu. mātaraṁ pitaraṁ vā vasiṭṭha.
-------------------------------------------------
[page 287]
                 Kāyassa bhedā abhisamparāyaṁ
                 asaṁsayaṁ so nirayaṁ upeti 1-.
          [1406] < PTS. J IV , 47 >Yo mātaraṁ vā pitaraṁ saviṭṭha
                 annena pānena upaṭṭhahāti
                 kāyassa bhedā abhisamparāyaṁ
                 asaṁsayaṁ so sugatiṁ upeti.
          [1407] < PTS. J IV , 48 >Na me tvaṁ putta ahitānukampī
                 hitānukampī me tvaṁsi putta
                 ahañca te 2- mātarā vuccamāno
                 etādisaṁ kamma karomi luddaṁ.
          [1408] < PTS. J IV , 48 >Yā te sā bhariyā anariyarūpā
                 mātā mamesā sakiyā 3- janetti
                 niddhāpaye tañca sakā agārā
                 aññampi te sā dukhamāvaheyya.
          [1409] < PTS. J IV , 49 >Yā te sā bhariyā anariyarūpā
                 mātā mamesā sakiyā 3- janetti
                 dantā kareṇūva vasūpanītā
                 sā pāpadhammā punarāvajātūti.
                      Takkalajātakaṁ aṭṭhamaṁ.

  *  *  *  *  *  *
  Footnote:1 Sī. Yu. pareti. 2 Ma. taṁ. 3 Ma. jātiyā.
-------------------------------------------------
[page 288]
                     9 Mahādhammapālajātakaṁ
          [1410] < PTS. J IV , 52 >Kinte vataṁ kiṁ pana brahmacariyaṁ
                 kissa suciṇṇassa ayaṁ vipāko
                 akkhāhi me brāhmaṇa etamatthaṁ
                 kasmā nu tumhaṁ daharā na miyyare.
          [1411] < PTS. J IV , 53 >Dhammaṁ carāma na musā bhaṇāma
                 pāpāni kammāni vivajjayāma 1-
                 anariyaṁ parivajjema 2- sabbaṁ
                 tasmā hi amhaṁ daharā na miyyare.
          [1412] < PTS. J IV , 53 >Suṇoma dhammaṁ asataṁ satañca
                 na cāpi dhammaṁ asataṁ rocayāma
                 hitvā asante na jahāma sante
                 tasmā hi amhaṁ daharā na miyyare.
          [1413] < PTS. J IV , 53 >Pubbeva dānā sumanā bhavāma
                 dadaṁpi ve attamanā bhavāma
                 datvāpi ve nānutapāma pacchā
                 tasmā hi amhaṁ daharā na miyyare.
          [1414] < PTS. J IV , 53 >Samaṇe mayaṁ brāhmaṇe addhike ca
                 vaṇibbake yācanake dalidde
                 annena pānena abhitappayāma

  *  *  *  *  *  *
  Footnote:1 Ma. parivajjayāma. 2 Ma. parivajjemu.
-------------------------------------------------
[page 289]
                 Tasmā hi amhaṁ daharā na miyyare.
          [1415] < PTS. J IV , 53 >Mayañca bhariyaṁ nātikkamāma
                 bhariyāpi amhe 1- nātikkamanti
                 aññatra tāhi brahmacariyaṁ carāma
                 tasmā hi amhaṁ daharā na miyyare.
          [1416] < PTS. J IV , 53 >Pāṇātipātā viramāma sabbe
                 loke adinnaṁ parivajjayāma
                 amajjapā nopi musā bhaṇāma
                 tasmā hi amhaṁ daharā na miyyare.
          [1417] < PTS. J IV , 53 >Etāsu ve jāyare suttamāsu
                 medhāvino honti bahūtapaññā
                 bahussutā vedagunā 2- ca honti
                 tasmā hi amhaṁ daharā na miyyare.
          [1418] < PTS. J IV , 53 >Mātāpitaro [3]- bhaginībhātaro ca
                 puttā ca dārā ca mayañca sabbe
                 dhammaṁ carāma paralokahetu
                 tasmā hi amhaṁ daharā na miyyare.
          [1419] < PTS. J IV , 53 >Dāsā ca dāsī 4- anujīvino ca
                 paricārakā kammakarā ca sabbe
                 dhammaṁ caranti paralokahetu

  *  *  *  *  *  *
  Footnote:1 Ma. amhe ca bhariyā. 2 Ma. vedaguno. 3 Ma. ca.
 4 Ma. dāsyo. Sī. Yu. dāsso.
-------------------------------------------------
[page 290]
                 Tasmā hi amhaṁ daharā na miyyare.
          [1420] < PTS. J IV , 54 >Dhammo have rakkhati dhammacāriṁ
                 dhammo suciṇṇo sukhamāvahāti
                 esānisaṁso dhamme suciṇṇe
                 na duggatiṁ gacchati dhammacārī.
          [1421] < PTS. J IV , 55 >Dhammo have rakkhati dhammacāriṁ
                 chattaṁ mahantaṁ viya vassakāle
                 dhammena gutto mama dhammapālo
                 aññassa aṭṭhīni sukhī kumāroti.
                     Mahādhammapālajātakaṁ navamaṁ.
                        -----------
                        10 Kukkuṭajātakaṁ
     [1422] < PTS. J IV , 56 >Nāsmase katapāpamhi nāsmase alikavādine
            nāsmase attatthapaññamhi atisantepi nāsmase.
     [1423] < PTS. J IV , 56 >Bhavanti heke purisā gopipāsikajātikā 1-
            ghasanti maññe mittāni vācāya na ca kammunā.
     [1424] < PTS. J IV , 56 >Sukkhañjalipaggahitā vācāya paliguṇṭhitā
            manussapheggū nāside yasmiṁ natthi kataññutā.
     [1425] < PTS. J IV , 57 >Na hi aññoññacittānaṁ 2- itthīnaṁ purisāna vā
            nānāvikatvā saṁsaggaṁ tādisampi na vissase 3-.

  *  *  *  *  *  *
  Footnote:1 Sī. Yu. gopipāsakajātikā. 2 Ma. aññaññacittānaṁ. 3 Ma. ca nāsmase.
-------------------------------------------------
[page 291]
     [1426] < PTS. J IV , 57 >Anariyakammaukkantaṁ 1- atthetaṁ 2- sabbaghātinaṁ
            nisitaṁva paṭicchannaṁ tādisampi na vissase 3-.
     [1427] < PTS. J IV , 57 >Mittavasenidhekacce 4- sākhalyena acetasā
            vividhehi upāyanti tādisampi na vissase.
     [1428] < PTS. J IV , 57 >Āmisaṁ vā dhanaṁ vāpi yattha passati tādiso
            dubbhiṁ karoti dummedho tañca hantvāna gacchati.
     [1429] < PTS. J IV , 58 >Mittarūpena bahavo channā sevanti sattavo
            jahe kāpurise hete kukkuṭo viya senakaṁ.
     [1430] < PTS. J IV , 58 >Yo ca uppatitaṁ atthaṁ khippameva na bujjhati
            amittavasamanveti pacchāva anutappati.
     [1431] < PTS. J IV , 58 >Yo ca uppatitaṁ atthaṁ khippameva nibodhati
            muccate sattusambādhā kukkuṭo viya senakā.
          [1432] < PTS. J IV , 58 >Taṁ tādisaṁ kūṭamivoḍḍitaṁ vane
                 adhammikaṁ niccavidhaṁsakārinaṁ
                 ārā vivajjeyya naro vicakkhaṇo
                 senaṁ yathā kukkuṭo vaṁsakānaneti.
                     Kukkuṭajātakaṁ dasamaṁ.
                        --------

  *  *  *  *  *  *
  Footnote:1 Ma. kammamokkantaṁ. 2 Ma. athetaṁ. 3 Ma. ca nāsmase. evamuparipi.
 4 mittarūpe idhekaccetipi pāṭho. Sī. Ma. mittarūpenidhekacce.
-------------------------------------------------
[page 292]
                     11 Maṭṭhakuṇḍalijātakaṁ
          [1433] < PTS. J IV , 60 >Alaṅkato maṭṭhakuṇḍalī
                 māladhārī 1- haricandanussado
                 bāhā paggayha kandasi
                 vanamajjhe kiṁ dukkhito tuvaṁ.
          [1434] < PTS. J IV , 60 >Sovaṇṇamayo pabhassaro
                 uppanno rathapañjaro mama
                 tassa cakkayugaṁ na vindāmi
                 tena dukkhena jahāmi jīvitaṁ.
          [1435] < PTS. J IV , 60 >Sovaṇṇamayaṁ maṇimayaṁ
                 lohamayaṁ atha rūpiyamayaṁ 2-
                 pāvada rathaṁ karissāmi te
                 cakkayugaṁ paṭilābhayāmi 3- taṁ.
          [1436] < PTS. J IV , 60 >Atha 4- māṇavo tassa pāvadi
                 candimasuriyā ubhayattha 5- bhātaro
                 sovaṇṇamayo ratho mama
                 tena cakkayugena sobhati.
          [1437] < PTS. J IV , 61 >Bālo kho tvaṁsi māṇava
                 yo tvaṁ patthayasi apatthayaṁ 6-
                 maññāmi tuvaṁ marissasi

  *  *  *  *  *  *
  Footnote:1 Sī. Yu. mālabhārī. 2 Ma. rūpiyāmayaṁ. 3 Ma. paṭipādayāmi. 4 Ma. so.
 5 Ma. candasūriyā ubhayettha. 6 Ma. patthayase apatthiyaṁ.
-------------------------------------------------
[page 293]
                 Na hi tvaṁ lacchasi candasuriye.
          [1438] < PTS. J IV , 61 >Gamanāgamanampi dissati
                 vaṇṇadhātu ubhayettha vīthiyo
                 peto pana neva dissati
                 ko nu kho kandataṁ bālyataro.
          [1439] < PTS. J IV , 61 >Saccaṁ kho vadesi māṇava
                 ahameva kandataṁ bālyataro
                 candaṁ viya dārako rudaṁ
                 petaṁ kālakataṁbhipatthaye 1-.
     [1440] < PTS. J IV , 61 >Ādittaṁ vata maṁ santaṁ ghatasittaṁva pāvakaṁ
            vārinā viya osiñci 2- sabbaṁ nibbāpaye daraṁ.
     [1441] < PTS. J IV , 62 >Abbuhi 3- vata me sallaṁ yamāsi hadayassitaṁ
            yo me sokaparetassa puttasokaṁ apānudi.
     [1442] < PTS. J IV , 62 >Sohaṁ abbūḷhasallosmi vītasoko anāvilo
            na socāmi na rodāmi tava sutvāna māṇavāti.
                   Maṭṭhakuṇḍalijātakaṁ ekādasamaṁ.
                        ----------
                     12 Bilārakosiyajātakaṁ
     [1443] < PTS. J IV , 64 >Apacantāpi icchanti santo laddhāna bhojanaṁ
            kimeva tvaṁ pacamāno yaṁ na dajjā na taṁ samaṁ.

  *  *  *  *  *  *
  Footnote:1 Ma. kālakatābhipatthaye. 2 Ma. osiñcaṁ. evamuparipi. 3 Ma. abbahī.
 evamuparipi.
-------------------------------------------------
[page 294]
     [1444] < PTS. J IV , 64 >Maccherā ca pamādā ca evaṁ dānaṁ na diyyati
            puññaṁ ākaṅkhamānena deyyaṁ hoti vijānatā.
     [1445] < PTS. J IV , 64 >Yasseva bhīto na dadāti (maccharī) tadevādadato bhayaṁ
            jighacchā ca pipāsā ca yassa bhāyati maccharī
            tameva bālaṁ phusati asmiṁ loke paramhi ca.
     [1446] < PTS. J IV , 64 >Tasmā vineyya maccheraṁ dajjā dānaṁ malābhibhū
            puññaṁ 1- hi paralokasmiṁ patiṭṭhā hoti pāṇinaṁ.
     [1447] < PTS. J IV , 65 >Duddadaṁ dadamānānaṁ dukkaraṁ kammakubbataṁ
            asanto nānukubbanti sataṁ dhammo durannayo.
     [1448] < PTS. J IV , 65 >Tasmā satañca asatañca 2- nānā hoti ito gati
            asanto nirayaṁ yanti santo saggaparāyanā.
     [1449] < PTS. J IV , 65 >Appampeke 3- pavecchanti bahunāke 4- na dicchare
            appasmā dakkhiṇā dinnā sahassena samaṁ mitā.
          [1450] < PTS. J IV , 66 >Dhammañcare yopi samucchakaṁ care
                 dārañca posaṁ dadamappakasmiṁ
                 satasahassānaṁ sahassayāginaṁ
                 kalampi nāgghanti tathāvidhassa te.
          [1451] < PTS. J IV , 66 >Kenesa yañño vipulo mahagghato
                 samena dinnassa anagghameti
                 kathaṁ [4]- sahassānaṁ sahassayāginaṁ

  *  *  *  *  *  *
  Footnote:1 Ma. puññāni. 2 Ma. casaddo natthi. 3 Ma. upasameke. 4 Ma. bahuneke.
 5 Ma. sataṁ.
-------------------------------------------------
[page 295]
                 Kalampi nāgghanti tathāvidhassa te.
          [1452] < PTS. J IV , 67 >Dadanti heke visame niviṭṭhā
                 ghatvā 1- vadhitvā atha socayitvā
                 sā dakkhiṇā assumukhā sadaṇḍā
                 samena dinnassa na agghameti
                 evaṁ [2]- sahassānaṁ sahassayāginaṁ
                 kalampi nāgghanti tathāvidhassa teti.
                 Bilārakosiyajātakaṁ dvādasamaṁ.
                        ----------
                      13 Cakkavākajātakaṁ
     [1453] < PTS. J IV , 70 >Vaṇṇavā abhirūposi ghano sañjātarohito
            cakkavāka surūposi vippasannamukhindriyo.
     [1454] < PTS. J IV , 70 >Pāṭīnaṁ pāvusaṁ macchaṁ balajjaṁ 3- muñjarohitaṁ
            gaṅgātīre nisinnosi 4- evaṁ bhuñjasi bhojanaṁ.
     [1455] < PTS. J IV , 71 >Na vāhametaṁ bhuñjāmi jaṅgalānūdakāni vā
            aññatra sevālapaṇakā aññaṁ 5- me samma bhojanaṁ.
     [1456] < PTS. J IV , 71 >Na vāhametaṁ saddahāmi cakkavākassa bhojanaṁ
            ahampi samma bhuñjāmi gāme loṇikatelikaṁ.
     [1457] < PTS. J IV , 71 >Manussesu kataṁ bhattaṁ sucimaṁsūpasecanaṁ

  *  *  *  *  *  *
  Footnote:1 Ma. chetvā. Sī. Yu. jhatvā. 2 Ma. sataṁ. 3 Ma. balajaṁ. Sī. Yu. vālajaṁ.
 4 Ma. gaṅgāya tīre nisinno. 5 Sī. Ma. etaṁ.
-------------------------------------------------
[page 296]
            Na ca me tādiso vaṇṇo cakkavāka yathā tuvaṁ.
     [1458] < PTS. J IV , 71 >Sampassaṁ attani veraṁ hiṁsāya 1- mānusiṁ pajaṁ
            utrasto ghasasī bhīto tena vaṇṇo tavediso.
     [1459] < PTS. J IV , 71 >Sabbalokaviruddhosi dhaṅka pāpena kammunā
            laddho piṇḍo na pīṇeti tena vaṇṇo tavediso.
     [1460] < PTS. J IV , 71 >Ahampi samma bhuñjāmi ahiṁsaṁ sabbapāṇinaṁ
            appossukko nirāsaṅko asoko akutobhayo.
     [1461] < PTS. J IV , 71 >So karassu ānubhāvaṁ vītivattassu sīliyaṁ
            ahiṁsāya caraṁ 2- loke piyo hohisi mammiva.
     [1462] < PTS. J IV , 71 >Yo na hanti na ghāteti na jināti na jāpaye
            mettaṁ so sabbabhūtesu veraṁ tassa na kenacīti
                    cakkavākajātakaṁ terasamaṁ.
                       ----------
                      14 Bhūripañhājātakaṁ
          [1463] Saccaṁ kira tuvampi 3- bhūripañña
                 yā tādisī sirī dhiti mati ca
                 na tāyate bhāvavasūpanītaṁ
                 yo yavakaṁ bhuñjasi appasūpaṁ.
          [1464] Sukhaṁ dukkhena paripācayanto
                 kālākālaṁ vicinaṁ chandachanno

  *  *  *  *  *  *
  Footnote:1 Ma. hiṁsayaṁ. 2 Ma. cara. 3 Ma. tvaṁ api.
-------------------------------------------------
[page 297]
                 Atthassa dvārāni apāpuranto
                 tenāhaṁ tussāmi yavodanena.
          [1465] Kālañca ñatvā abhijihanāya
                 mantehi atthaṁ paripācayitvā
                 vijambhisaṁ sīhavijambhitāni
                 tāyiddhiyā dakkhasi maṁ punāpi.
          [1466] Sukhīpi heke na karonti pāpaṁ
                 avaṇṇasaṁsaggabhayā puneke
                 pahūsamāno vipulatthacintī
                 kiṁkāraṇā me na karosi dukkhaṁ.
          [1467] Na paṇḍitā attasukhassa hetu
                 pāpāni kammāni samācaranti
                 dukkhena phuṭṭhā khalitāpi santā
                 chandā ca dosā na jahanti dhammaṁ.
     [1468] Yenakenaci vaṇṇena mudunā dāruṇena vā
            uddhare dīnamattānaṁ pacchā dhammaṁ samācare.
     [1469] Yassa rukkhassa chāyāya nisīdeyya sayeyya vā
            na tassa sākhaṁ bhañjeyya mittadubbho hi pāpako.
          [1470] Yassāpi 1- dhammaṁ puriso 2- vijaññā
                 ye cassa kaṅkhaṁ vinayanti santo

  *  *  *  *  *  *
  Footnote:1 Sī. yassa hi. 2 Sī. manujo.
-------------------------------------------------
[page 298]
                 Taṁ hissa dīpañca parāyanañca
                 na tena mettiṁ jirayetha 1- pañño.
          [1471] Alaso gihī kāmabhogī na sādhu
                 asaññato pabbajito na sādhu
                 rājā na sādhu anisammakārī
                 yo paṇḍito kodhano taṁ na sādhu.
     [1472] Nisamma khattiyo kayirā nānisamma disampati
            nisammakārino rāja yaso kittī ca vaḍḍhatīti.
                    Bhūripañhājātakaṁ cuddasamaṁ.
                       -----------
                     15 Mahāmaṅgalajātakaṁ
          [1473] < PTS. J IV , 75 >Kiṁsu naro jappamadhicca kāle
                 kaṁ vā vijjaṁ katamaṁ vā sutānaṁ
                 so macco asmiṁ ca paramhi loke
                 kathaṁkaro sotthānena gutto.
          [1474] < PTS. J IV , 75 >Yassa devā pitaro ca sabbe
                 siriṁsapā 2- sabbabhūtāni cāpi
                 mettāya niccaṁ apacitāni honti
                 bhūtesu ve sotthānaṁ tadāhu.
          [1475] < PTS. J IV , 76 >Yo sabbalokassa nivātavutti

  *  *  *  *  *  *
  Footnote:1 Ma. jarayetha. 2 Ma. sarīsapā.
-------------------------------------------------
[page 299]
                 Itthīpumānaṁ sahadārakānaṁ
                 khantā duruttānaṁ appaṭikūlavādī
                 adhivāsanaṁ sotthānaṁ tadāhu.
          [1476] < PTS. J IV , 76 >Yo nāvajānāti sahāyamitte 1-
                 sippena kulyābhi dhanena jaccā
                 rucipañño atthakāle 2- matīmā 3-
                 sahāyesu ve sotthānaṁ tadāhu.
          [1477] < PTS. J IV , 76 >Mittāni ve yassa bhavanti santo
                 saṁvissatthā avisaṁvādakassa
                 na mittadubbhī saṁvibhāgī dhanena
                 mittesu ve sotthānaṁ tadāhu.
          [1478] < PTS. J IV , 76 >Yassa bhariyā tulyavayā samaggā
                 anubbatā dhammakāmā pajātā
                 koliniyā sīlavatī patibbatā
                 dāresu ve sotthānaṁ tadāhu.
          [1479] < PTS. J IV , 76 >Yassa rājā bhūtapatī yasassī
                 jānāti soceyya 4- parakkamañca
                 advejjhatā suhadayaṁ mamanti
                 rājūsu ve sotthānaṁ tadāhu.

  *  *  *  *  *  *
  Footnote:1 Sī. Yu. sahāyamatte. 2 atthadassītipi pāṭho. 3 Sī. Yu. mutīmā.
 4 Ma. soceyyaṁ.
-------------------------------------------------
[page 300]
          [1480] < PTS. J IV , 76 >Annañca pānañca dadāti saddho
                 mālañca gandhañca vilepanañca
                 pasannacitto anumodamāno
                 saggesu ve sotthānaṁ tadāhu.
          [1481] < PTS. J IV , 76 >Yamariyadhammena punanti vaddhā 1-
                 ārādhitā samacariyāya santo
                 bahussutā isayo sīlavanto
                 arahantamajjhe sotthānaṁ tadāhu.
          [1482] < PTS. J IV , 78 >Etāni kho sotthānāni loke
                 viññūpasatthāni sukhudrayāni 2-
                 tānīdha sevetha naro sapañño
                 na hi maṅgale kiñcinamatthi 3- saccanti.
                   Mahāmaṅgalajātakaṁ paṇṇarasamaṁ.
                       -----------
                      16 Ghatapaṇḍitajātakaṁ
     [1483] < PTS. J IV , 84 >Uṭṭhehi kaṇha kiṁ sesi ko attho supanena te
            yopi tuyhaṁ 4- sako bhātā hadayaṁ cakkhudakkhiṇaṁ 5-
            tassa vātā baliyyanti ghato jappati kesava.
     [1484] < PTS. J IV , 85 >Tassa taṁ vacanaṁ sutvā rohiṇeyyassa kesavo
            taramānarūpo vuṭṭhāsi bhātusokena aṭṭito.

  *  *  *  *  *  *
  Footnote:1 Ma. vuddhā. 2 Yu. sukhindriyāni. 3 Ma. kiñcanamatthi. 4 Yu. tāyaṁ.
 5 Ma. cakkhu ca dakkhiṇaṁ. Yu. cakkhuṁva.
-------------------------------------------------
[page 301]
     [1485] < PTS. J IV , 85 >Kinnu ummattarūpova kevalaṁ dvārakaṁ imaṁ
            saso sasoti lapasi ko nu te sasamāhari.
     [1486] < PTS. J IV , 85 >Sovaṇṇamayaṁ maṇimayaṁ (lohamayaṁ) atha vā rūpiyamayaṁ
            saṅkhasilāpavāḷamayaṁ kārayissāmi te sasaṁ.
            Santi aññepi sasakā araññe vanagocarā
            tepi te ānayissāmi kīdisaṁ sasamicchasi.
     [1487] < PTS. J IV , 85 >Na vāhamete 1- icchāmi ye sasā paṭhaviṁsitā
            candato sasamicchāmi tamme ohara kesava.
     [1488] < PTS. J IV , 86 >So nūna madhuraṁ ñāti jīvitaṁ vijahissasi
            apatthayaṁ yo patthayasi candato sasamicchasi.
     [1489] < PTS. J IV , 86 >Evañce kaṇha jānāsi yadaññamanusāsasi
            kasmā pure mataṁ puttaṁ ajjāpi anusocasi.
     [1490] < PTS. J IV , 86 >Yaṁ na labbhā manussena amanussena vā puna
            jāto me mā marī putto kuto labbhā alabbhiyaṁ.
            Na mantā mūlabhesajjā osadhehi dhanena vā
            sakkā ānayituṁ kaṇha yaṁ petamanusocasi.
     [1491] < PTS. J IV , 87 >Yassa etādisā assu amaccā purisapaṇḍitā
            yathā nijjhāpaye ajja ghato purisapaṇḍito.
            Ādittaṁ vata maṁ santaṁ ghatasittaṁva pāvakaṁ
            vārinā viya osiñci sabbaṁ nibbāpaye daraṁ.

  *  *  *  *  *  *
  Footnote:1 Sī. cāhametaṁ. Ma. na cāhamete. Yu. vāhametaṁ.
-------------------------------------------------
[page 302]
            Abbuhi vata me sallaṁ yamāsi hadayassitaṁ
            yo me sokaparetassa puttasokaṁ apānudi.
            Sohaṁ abbūḷhasallosmi vītasoko anāvilo
            na socāmi na rodāmi tava sutvāna māṇava.
     [1492] < PTS. J IV , 87 >Evaṁ karonti sappaññā ye honti anukampakā
            nivattayanti sokamhā ghato jeṭṭhaṁva bhātaranti.
                     Ghatapaṇḍitajātakaṁ soḷasamaṁ.
                        ----------
                         Tassuddānaṁ
                 daḷha kaṇha dhanañjaya saṅkhavaro
                 rājā sattāha sasākha 1- takkalinā
                 dhammaṁ kukkuṭa kuṇḍali bhojanadā
                 cakkavāka subhūri sasotthi ghato.
                      Dasakanipātaṁ niṭṭhitaṁ.
                        ---------

  *  *  *  *  *  *
  Footnote:1 Ma. raja sattaha kassa ca.
-------------------------------------------------
[page 303]
                     Ekādasanipātajātakaṁ
                      1 mātuposakajātakaṁ
          [1493] < PTS. J IV , 92 >Tassa nāgassa vippavāsena
                 virūḷhā sallakiyo ca kuṭajā 1-
                 kuruvindakaravarā bhisasāmā 2- ca
                 nivāte pupphitā ca kaṇṇikārā 3-.
          [1494] < PTS. J IV , 92 >Kocideva suvaṇṇakāyurā
                 nāgarājaṁ bharanti piṇḍena
                 yattha rājā rājakumāro vā
                 kavacamabhihessati asambhito 4-.
     [1495] < PTS. J IV , 93 >Gaṇhāhi nāga kabalaṁ mā nāga kisako bhava
            bahūni rājakiccāni tāni 5- nāga karissasi.
     [1496] < PTS. J IV , 93 >Sā nūna sā kapaṇikā andhā aparināyikā 6-
            khāṇuṁ pādena ghaṭṭeti giriṁ caṇḍoraṇaṁ pati.
     [1497] < PTS. J IV , 93 >Kānu te sā mahānāga andhā aparināyikā
            khāṇuṁ pādena ghaṭṭeti giriṁ caṇḍoraṇaṁ pati.
     [1498] < PTS. J IV , 93 >Mātā me sā mahārāja andhā aparināyikā
            khāṇuṁ pādena ghaṭṭeti giriṁ caṇḍoraṇaṁ pati.
     [1499] < PTS. J IV , 93 >Muñcathetaṁ mahānāgaṁ yoyaṁ bharati mātaraṁ

  *  *  *  *  *  *
  Footnote:1 Ma. sallakī ca kuṭajā ca. 2 Ma. kuruvindukaravīrā tisasāmā ca.
 3 Ma. kaṇikārā. 4 Ma. achambhito. 5 Sī. Yu. yāni. 6 Ma. apariṇāyikā.
 evamuparipi.
-------------------------------------------------
[page 304]
            Sametu mātarā nāgo saha sabbehi ñātibhi.
     [1500] < PTS. J IV , 93 >Muttova bandhanā nāgo kāsirājena pesito 1-
            muhuttaṁ assasitvāna 2- agamā yena pabbato
            tato so nilinaṁ 3- gantvā sītaṁ kuñjarasevitaṁ
            soṇḍāya udakamāhitvā mātaraṁ abhisiñcatha.
     [1501] < PTS. J IV , 94 >Koyaṁ anariyo devo akālena pavassati
            gato me atrajo putto yo mayhaṁ paricārako.
     [1502] < PTS. J IV , 94 >Uṭṭhehi amma kiṁ sesi āgato tyāhamatrajo
            muttomhi kāsirājena vedehena yasassinā.
     [1503] < PTS. J IV , 94 >Ciraṁ jīvatu so rājā kāsīnaṁ raṭṭhavaḍḍhano
            yo me puttaṁ pamocesi sadā vuḍḍhāpacāyikanti.
                     Mātuposakajātakaṁ paṭhamaṁ.
                        ----------
                        2 Juṇhajātakaṁ
          [1504] < PTS. J IV , 97 >Suṇohi mayhaṁ vacanaṁ janinda
                 atthena juṇhamhi idhānupatto
                 na brāhmaṇe addhike tiṭṭhamāne
                 gantabbamāhu dvipadānaseṭṭha 4-.

  *  *  *  *  *  *
  Footnote:1 Sī. mutto dāmātu kuñjaro. Ma. muttamādāya kuñjaro. 2 Sī. vissamitvāna.
 Ma. assāsayitvā. 3 Sī. Ma. naliniṁ. 4 Ma. dvipadinda seṭṭha.
-------------------------------------------------
[page 305]
          [1505] < PTS. J IV , 97 >Suṇomi tiṭṭhāmi vadehi brahme
                 yenāpi 1- atthena idhānupatto
                 kaṁ vā tvamatthaṁ mayi patthayāno
                 idhāgamā brahme tadiṅgha brūhi.
          [1506] < PTS. J IV , 97 >Dadāhi me gāmavarāni pañca
                 dāsīsataṁ satta gavaṁsatāni
                 parosahassañca suvaṇṇanikkhe
                 bhariyā ca me sādisī dve dadāhi.
          [1507] < PTS. J IV , 98 >Tapo nu te brāhmaṇa bhiṁsarūpo
                 mantā nu te brāhmaṇa cittarūpā
                 yakkhā nu 2- te assavā santi keci
                 atthaṁ vā me abhijānāsi kattaṁ.
          [1508] < PTS. J IV , 98 >Na me tapo atthi na cāpi mantā
                 yakkhāpi me assavā natthi keci
                 atthaṁpi te nābhijānāmi kattaṁ
                 pubbeva kho 3- saṅgatimattamāsi.
          [1509] < PTS. J IV , 98 >Paṭhamaṁ idaṁ dassanaṁ jānato me
                 na tābhijānāmi ito puratthā
                 akkhāhi me pucchito etamatthaṁ
                 kadā kuhiṁ vā ahu saṅgamo no.

  *  *  *  *  *  *
  Footnote:1 Ma. yenāsi. 2 Sī. Yu. yakkhāva. 3 Ma. pubbe ca kho.
-------------------------------------------------
[page 306]
          [1510] < PTS. J IV , 98 >Gandhārarājassa puramhi ramme
                 avasimhase takkasilāya deva
                 tatthandhakāramhi timissakāyaṁ 1-
                 aṁsena aṁsaṁ samaghaṭṭayimhā
                 te tattha ṭhatvāna ubho janinda
                 sārāṇiyaṁ vītisārimha 2- tattha
                 sāyeva no saṅgatimattamāsi
                 tato na pacchā na pure kadāci 3-.
          [1511] < PTS. J IV , 98 >Yadākadāci manujesu brahme
                 samāgamo sappurisena hoti
                 na paṇḍitā saṅgatisanthavāni
                 pubbe kataṁ vāpi vināsayanti.
          [1512] < PTS. J IV , 98 >Bālā ca kho saṅgatisanthavāni
                 pubbe kataṁ vāpi vināsayanti
                 bahuṁpi bālesu kataṁ vinassati
                 tathāhi bālā akataññurūpā.
          [1513] < PTS. J IV , 98 >Dhīrā ca kho saṅgatisanthavāni
                 pubbe kataṁ vāpi na nāsayanti
                 appaṁpi dhīresu kataṁ na nassati
                 tathāhi dhīrā sukataññurūpā

  *  *  *  *  *  *
  Footnote:1 Ma. timīsikāyaṁ. 2 Ma. vītisārayimha. 3 Ma. ahosi.
-------------------------------------------------
[page 307]
                 Dadāmi te gāmavarāni pañca
                 dāsīsataṁ satta gavaṁsatāni
                 parosahassañca suvaṇṇanikkhe
                 bhariyā ca te sādisī dve dadāmi.
          [1514] < PTS. J IV , 99 >Evaṁ sataṁ hoti samecca rāja
                 nakkhattarājāriva tārakānaṁ
                 āpūratī kāsipatī yathā ahaṁ 1-
                 tayā hi 2- me saṅgamo ajja laddhoti.
                      Juṇhajātakaṁ dutiyaṁ.
                        --------
                   3 Dhammadevaputtajātakaṁ 3-
          [1515] < PTS. J IV , 101 >Yasokaro puññakarohamasmi
                 sadatthuto 4- samaṇabrāhmaṇānaṁ
                 maggāraho devamanussapūjito
                 dhammo ahaṁ dehi adhamma maggaṁ.
          [1516] < PTS. J IV , 101 >Adhammayānaṁ daḷhamāruhitvā
                 asantasanto balavāhamasmi
                 sa kissa hetumhi tavajja dajjaṁ
                 maggaṁ ahaṁ dhamma adinnapubbaṁ.
          [1517] < PTS. J IV , 101 >Dhammo have pāturahosi pubbe

  *  *  *  *  *  *
  Footnote:1 Ma. tathāhaṁ. 2 Ma. tayāpi. 3 Sī. Yu. dhammajātakaṁ. 4 Ma. sadātthuto.
-------------------------------------------------
[page 308]
                 Pacchā adhammo udapādi loke
                 jeṭṭho ca seṭṭho ca sanantano ca
                 uyyāhi jeṭṭhassa kaniṭṭha maggā
          [1518] < PTS. J IV , 101 >Na yācanāya napi pāṭirūpā
                 na arahattā 1- tehaṁ dadeyya 2- maggaṁ
                 yuddhañca no hotu ubhinnamajja
                 yuddhasmi yo jissati 3- tassa maggo.
          [1519] < PTS. J IV , 102 >Sabbā disā anuvissaṭohamasmi
                 mahabbalo amitayaso atulyo
                 guṇehi sabbehi upetarūpo
                 dhammo adhamma tvaṁ kathaṁ vijessasi.
          [1520] < PTS. J IV , 102 >Lohena ve haññati jātarūpaṁ
                 na jātarūpena hananti lohaṁ
                 sace adhammo haññati dhammamajja
                 ayo suvaṇṇaṁ viya dassaneyyaṁ.
          [1521] < PTS. J IV , 102 >Sace tuvaṁ yuddhabalo adhamma 4-
                 na tuyha vuḍḍhā ca garū ca atthi
                 maggañca te dammi piyāppiyena
                 vācāduruttānipi te khamāmi.
          [1522] < PTS. J IV , 103 >Idañca sutvā vacanaṁ adhammo

  *  *  *  *  *  *
  Footnote:1 Ma. arahatā. Sī. Yu. na arahati. 2 Ma. dadeyyaṁ. 3 Ma. jessati.
 4 Sī. yuddhabalosidhamma. Yu. yuddhabalosadhamma.
-------------------------------------------------
[page 309]
                 Avaṁsiro patito uddhapādo
                 yuddhatthikove 1- na labhāmi yuddhaṁ
                 ettāvatā hoti hato adhammo.
          [1523] < PTS. J IV , 103 >Khantībalo yuddhabalaṁ vijetvā
                 hantvā adhammaṁ nihanitva bhūmyā
                 pāyāsi citto 2- abhiruyha sandanaṁ
                 maggeneva atibalo saccanikkamo.
          [1524] < PTS. J IV , 103 >Mātā pitā samaṇabrāhmaṇā ca
                 asammānitā yassa sake agāre
                 idheva nikkhippa sarīradehaṁ
                 kāyassa bhedā nirayaṁ vajanti te
                 yathā adhammo patito avaṁsiro.
          [1525] < PTS. J IV , 103 >Mātā pitā samaṇabrāhmaṇā ca
                 susammānitā yassa sake agāre
                 idheva nikkhippa sarīradehaṁ
                 kāyassa bhedā sugatiṁ vajanti te
                 yathāpi dhammo abhiruyha sandananti.
                   Dhammadevaputtajātakaṁ tatiyaṁ.
                       ----------

  *  *  *  *  *  *
  Footnote:1 Ma. ...ce. 2 Ma. vitto.
-------------------------------------------------
[page 310]
                        4 Udayajātakaṁ
          [1526] < PTS. J IV , 106 >Ekā nisinnā suci saññatūru 1-
                 pāsādamāruyha aninditaṅgī
                 yācāmi taṁ kinnaranettacakkhu
                 imekarattiṁ ubhayo vasema.
     [1527] < PTS. J IV , 106 >Okiṇṇantaraparikkhaṁ daḷhamaṭṭālakoṭṭhakaṁ
            rakkhitaṁ khaggahatthehi duppavesamidaṁ puraṁ.
            Daharassa yuvino cāpi āgamo ca na vijjati
            atha kena nu vaṇṇena saṅgamaṁ icchase mayā.
     [1528] < PTS. J IV , 107 >Yakkhohamasmi kalyāṇi āgatosmi tavantike 2-
            tvaṁ maṁ nandassu 3- bhaddante puṇṇakaṁsaṁ dadāmi te.
          [1529] < PTS. J IV , 107 >Devaṁ ve yakkhaṁ athavā manussaṁ
                 na patthaye udayamaticca aññaṁ
                 gaccheva tvaṁ yakkha mahānubhāva
                 mā cassu gantvā punarāvajittha.
          [1530] < PTS. J IV , 107 >Yā sā ratī uttamā kāmabhoginaṁ
                 yaṁhetu sattā visamaṁ caranti
                 mā taṁ ratiṁ jīyi tuvaṁ sucimhi te
                 dadāmi te rūpiyakaṁsapūraṁ.

  *  *  *  *  *  *
  Footnote:1 Ma. saññatūrū. 2 Sī. Yu. tavantikaṁ. 3 Ma. nandaya.
-------------------------------------------------
[page 311]
          [1531] < PTS. J IV , 108 >Nāriṁ naro nijjhapayaṁ dhanena
                 ukkaṁsatī yattha karoti channaṁ 1-
                 vipaccanīko tava devadhammo
                 paccakkhato thokatarena esi.
          [1532] < PTS. J IV , 108 >Āyu ca vaṇṇo ca 2- manussaloke
                 nihiyyati manujānaṁ sugatte
                 teneva vaṇṇena dhanaṁpi tuyhaṁ
                 nihiyyati jiṇṇatarāsi ajja.
            Evaṁ me pekkhamānassa rājaputti yasassini
            hāyate vata te 3- vaṇṇo ahorattānamaccaye
            imināva tvaṁ vayasā rājaputti sumedhase
            brahmacariyaṁ careyyāsi bhiyyo vaṇṇavatī siyā.
          [1533] < PTS. J IV , 109 >Devā na jīranti yathā manussā
                 gattesu tesaṁ valiyo na honti
                 pucchāmi taṁ yakkha mahānubhāvaṁ 4-
                 kathannu devāna 5- sarīradeho.
          [1534] < PTS. J IV , 109 >Devā na jīranti yathā manussā
                 gattesu tesaṁ valiyo na honti
                 suve suve bhiyyatarova tesaṁ

  *  *  *  *  *  *
  Footnote:1 Sī. Ma. chandaṁ. 2 Sī. Yu. āyuṁ ca vaṇṇaṁ ca. 3 Ma. hāyateva tava....
 4 Ma. mahānubhāva. 5 Yu. kathaṁ na devānaṁ.
-------------------------------------------------
[page 312]
                 Dibbo ca vaṇṇo vipulā ca bhogā.
          [1535] < PTS. J IV , 110 >Kiṁsūdha bhītā janatā anekā
                 maggo ca nekāyatanappavutto
                 pucchāmi taṁ yakkha mahānubhāva
                 kattha ṭhito paralokaṁ na bhāye.
          [1536] < PTS. J IV , 110 >Vācaṁ manañca paṇidhāya sammā
                 kāyena pāpāni akubbamāno
                 bahunnapānaṁ gharamāvasanto
                 saddho mudū saṁvibhāgī vadaññū
                 saṅgāhako sakhilo saṇhavāco
                 ettha ṭhito paralokaṁ na bhāye.
     [1537] < PTS. J IV , 111 >Anusāsasi maṁ yakkha yathā mātā yathā pitā
            uḷāravaṇṇa pucchāmi ko nu tvamasi subrahā.
     [1538] < PTS. J IV , 111 >Udayohamasmi kalyāṇi saṅkaratthāyidhāgato 1-
            āmanta kho taṁ gacchāmi muttosmi tava saṅkarā.
     [1539] < PTS. J IV , 111 >Sace kho tvaṁ udayosi saṅkaratthāyidhāgato 1-
            anusāsa maṁ rājaputta yathāssa puna saṅgamo.
          [1540] < PTS. J IV , 111 >Atipatati 2- vayo khaṇo tatheva
                 ṭhānaṁ natthi dhuvaṁ cavanti sattā
                 parijīyati adhuvaṁ sarīraṁ

  *  *  *  *  *  *
  Footnote:1 Ma. saṅkarattā idhāgato. Sī. Yu. saṅkaratthā idhāgato. 2 Sī. Yu. adhipatatī.
-------------------------------------------------
[page 313]
                 Udaye mā pamāda carassu dhammaṁ.
                 Kasiṇā paṭhavī dhanassa pūrā
                 ekasseva siyā anaññadheyyā
                 taṁ vāpi jahāti 1- avītarāgo
                 udaye mā pamāda carassu dhammaṁ.
                 Mātā pitā ca bhātaro ca bhaginī
                 bhariyā sāmiko sadhanena hoti 2-
                 te vāpi jahanti aññamaññaṁ
                 udaye mā pamāda carassu dhammaṁ.
                 Kāyo parabhojananti viditvā 3-
                 saṁsāre sugatī ca duggatī ca 4-
                 ittaravāsoti jānitvā 5-
                 udaye mā pamāda carassu dhammaṁ.
     [1541] < PTS. J IV , 113 >Sādhu bhāsati 6- yaṁ yakkho appaṁ maccāna jīvitaṁ
            kasirañca parittañca tañca dukkhena saṁyutaṁ
            sāhaṁ ekā pabbajissāmi hitvā kāsiṁ surundhananti.
                      Udayajātakaṁ catutthaṁ.
                        ---------

  *  *  *  *  *  *
  Footnote:1 Ma. taṁ cāpi jahati. 2 Ma. bhariyā yāpi dhanena hoti kītā. 3 Ma. ñatvā.
 4 Ma. ... sugatiñca duggatiñca. 5 Ma. jāniyāna. 6 Sī. Yu. bhāsatayaṁ.
-------------------------------------------------
[page 314]
                        5 Pānīyajātakaṁ
     [1542] < PTS. J IV , 116 >Mitto mittassa pānīyaṁ adinnaṁ paribhuñjisaṁ
            tena pacchā vijigucchiṁ taṁ pāpaṁ pakataṁ mayā
            mā puna akaraṁ pāpaṁ tasmā pabbajito ahaṁ.
     [1543] < PTS. J IV , 116 >Paradārañca disvāna chando me upapajjatha
            tena pacchā vijigucchiṁ taṁ pāpaṁ pakataṁ mayā
            mā puna akaraṁ pāpaṁ tasmā pabbajito ahaṁ.
     [1544] < PTS. J IV , 116 >Pitaraṁ me mahārāja corā aggaṇhu kānane
            tesāhaṁ pucchito jānaṁ aññathā naṁ viyākariṁ
            tena pacchā vijigucchiṁ taṁ pāpaṁ pakataṁ mayā
            mā puna akaraṁ pāpaṁ tasmā pabbajito ahaṁ.
     [1545] < PTS. J IV , 116 >Pāṇātipātamakaruṁ somayāge upaṭṭhite
                       tesāhaṁ samanuññāsiṁ
            tena pacchā vijigucchiṁ taṁ pāpaṁ pakataṁ mayā
            mā puna akaraṁ pāpaṁ tasmā pabbajito ahaṁ.
     [1546] < PTS. J IV , 116 >Surāmerayamadhukā ye janā paṭhamāsu no
            bahunnaṁ te anatthāya majjapānamakappayuṁ
                         tesāhaṁ samanuññāsiṁ
            tena pacchā vijigucchiṁ taṁ pāpaṁ pakataṁ mayā
            mā puna akaraṁ pāpaṁ tasmā pabbajito ahaṁ.
-------------------------------------------------
[page 315]
     [1547] < PTS. J IV , 117 >Dhiratthusu bahukāme 1- duggandhe bahukaṇṭake
            ye ahaṁ paṭisevanto nālabhiṁ tādisaṁ sukhaṁ.
     [1548] < PTS. J IV , 118 >Mahassādā sukhā kāmā natthi kāmā paraṁ sukhaṁ
            ye kāme paṭisevanti saggante upapajjare.
     [1549] < PTS. J IV , 118 >Appassādā dukhā kāmā natthi kāmā paraṁ dukkhaṁ
            ye kāme paṭisevanti nirayante upapajjare.
     [1550] < PTS. J IV , 118 >Asi yathā sunisito nettisova 2- supāyiko
            sattīva urasī khittā kāmā dukkhatarā tato.
     [1551] < PTS. J IV , 118 >Aṅgārānaṁva jalitaṁ kāsuṁ sādhikaporisaṁ
            phālaṁva divasantattaṁ kāmā dukkhatarā tato.
     [1552] < PTS. J IV , 118 >Visaṁ yathā halāhalaṁ telaṁ pakkuṭṭhitaṁ 3- yathā
            tambalohaṁ vilīnaṁva kāmā dukkhatarā tatoti.
                      Pānīyajātakaṁ pañcamaṁ.
                        ---------
                     6 Yudhañjayajātakaṁ 4-
     [1553] < PTS. J IV , 120 >Mittāmaccaparibyuḷhaṁ ahaṁ vande rathesabha
            pabbajissāmahaṁ rāja 5- taṁ devo anumaññatu.
     [1554] < PTS. J IV , 120 >Sace te ūnaṁ kāmehi ahaṁ paripūrayāmi te
            yo taṁ hiṁsati vāremi mā pabbajja yudhañjaya 6-.

  *  *  *  *  *  *
  Footnote:1 Ma. dhiratthu subahū kāme. 2 Ma. nettiṁ sova. 3 Sī. Yu. ukkaṭṭhitaṁ.
 4 Ma. yudhañcayajātakaṁ. 5 Sī. Yu. pabbajissaṁ mahārāja. 6 Ma. pabbaja
 yudhañcaya. Yu. pabbaji yuvañjaya. evamuparipi.
-------------------------------------------------
[page 316]
     [1555] < PTS. J IV , 121 >Na matthi ūnaṁ kāmehi hiṁsanto me na vijjati 1-
            dīpañca kattumicchāmi yaṁ jarā nābhikīrati.
     [1556] < PTS. J IV , 121 >Putto vā pitaraṁ yāce pitā vā puttamorasaṁ
            negamo yācate 2- tāta mā pabbajja yudhañjaya.
     [1557] < PTS. J IV , 121 >Mā maṁ tāta 3- nivāresi pabbajantaṁ rathesabha
            māhaṁ kāmehi sammatto jarāya vasamanvagū.
     [1558] < PTS. J IV , 121 >Ahaṁ taṁ tāta yācāmi ahaṁ putta nivāraye
            ciraṁ taṁ daṭṭhumicchāmi mā pabbajja yudhañjaya.
     [1559] < PTS. J IV , 122 >Ussāvova tiṇaggamhi suriyassuggamanaṁ 4- pati
            evamāyu manussānaṁ mā maṁ amma nivāraye.
     [1560] < PTS. J IV , 122 >Taramāno 5- imaṁ yānaṁ āropetu 6- rathesabha
            mā me mātā tarantassa antarāyakarā ahu.
     [1561] < PTS. J IV , 122 >Abhidhāvatha bhaddante suññaṁ hessati rammakaṁ
            yudhañjayo anuññāto sabbadattena rājinā.
     [1562] < PTS. J IV , 123 >Yohu seṭṭho manussānaṁ 7- yuvā kañcanasannibho
            soyaṁ kumāro pabbajito kāsāyavasano balī.
     [1563] < PTS. J IV , 123 >Ubho kumārā pabbajitā yudhañjayo yudhiṭṭhilo
            pahāya mātāpitaro saṅgaṁ chetvāna maccunoti.
                      Yudhañjayajātakaṁ chaṭṭhaṁ.

  *  *  *  *  *  *
  Footnote:1 hiṁsi kāme na vijjatītipi pāṭho. Ma. hiṁsitā. 2 Ma. negamo taṁ yāce ....
 3 Ma. deva. 4 Ma. sūriyuggamanaṁ. 5 Sī. Yu. taramānā. 6 Sī. Yu. āropentu.
 7 Ma. sahassassa.
-------------------------------------------------
[page 317]
                        7 Dasarathajātakaṁ
     [1564] < PTS. J IV , 126 >Etha lakkhaṇasītā ca ubho otarathodakaṁ
            evāyaṁ bharato āha rājā dasaratho mato.
     [1565] < PTS. J IV , 126 >Kena rāma pabhāvena socitabbaṁ na socasi
            pitaraṁ kālakataṁ sutvā na taṁ pasahate dukhaṁ.
     [1566] < PTS. J IV , 126 >Yaṁ na sakkā naṁ pāletuṁ 1- posena lapataṁ bahuṁ
            sa kissa viññū medhāvī attānamupatāpaye.
     [1567] < PTS. J IV , 127 >Daharā ca hi ye vuḍḍhā ye bālā ye ca paṇḍitā
            addhā ceva daliddā ca sabbe maccuparāyanā.
     [1568] < PTS. J IV , 127 >Phalānamiva pakkānaṁ niccaṁ patanato bhayaṁ
            evaṁ jātāna maccānaṁ niccaṁ maraṇato bhayaṁ.
     [1569] < PTS. J IV , 127 >Sāyameke na dissanti pāto diṭṭhā bahū janā
            pāto eke na dissanti sāyaṁ diṭṭhā bahū janā.
     [1570] < PTS. J IV , 127 >Paridevayamāno ce kiñcidatthaṁ udabbahe
            sammuḷho hiṁsamattānaṁ kayirā taṁ vicakkhaṇo.
     [1571] < PTS. J IV , 127 >Kīso vivaṇṇo bhavati hiṁsamattānamattano
            na tena petā pālenti niratthā paridevanā.
     [1572] < PTS. J IV , 127 >Yathā saraṇamādittaṁ vārināva nibbāpaye 2-
            evampi dhīro sutavā medhāvī paṇḍito naro
            khippamuppatitaṁ sokaṁ vāto tūlaṁva dhaṁsaye.

  *  *  *  *  *  *
  Footnote:1 Ma. nipāletuṁ. 2 Ma. vārinā parinibbaye.
-------------------------------------------------
[page 318]
     [1573] < PTS. J IV , 127 >Ekova macco acceti ekova jāyate kule
            saṁyogaparamātveva sambhogā sabbapāṇinaṁ.
          [1574] < PTS. J IV , 127 >Tasmā hi dhīrassa bahussutassa
                 sampassato lokamimaṁ parañca
                 aññāya dhammaṁ hadayaṁ manañca
                 sokā mahantāpi na tāpayanti.
     [1575] < PTS. J IV , 127 >Sohaṁ yasañca bhogañca bhariyāpi 1- ca ñātake
            sesaṁ sampālayissāmi 2- kiccametaṁ 3- vijānato.
     [1576] < PTS. J IV , 130 >Dasavassasahassāni saṭṭhivassasatāni ca
            kambugīvo mahābāhu rāmo rajjamakārayīti.
                       Dasarathajātakaṁ sattamaṁ.
                         ---------
                         8 Saṁvarajātakaṁ
     [1577] < PTS. J IV , 134 >Jānanto no mahārāja tava sīlaṁ janādhipo
            ime kumāre pūjento na taṁ kenaci maññatha.
     [1578] < PTS. J IV , 134 >Tiṭṭhante no mahārāje ādū deve divaṅgate
            ñātī taṁ samanumaññiṁsu 4- sampassaṁ atthamattano.
     [1579] < PTS. J IV , 134 >Kena saṁvaravattena sañjāte abhitiṭṭhasi
            kena taṁ nātivattanti ñātisaṅghā samāgatā.
     [1580] < PTS. J IV , 134 >Na rājaputta ussuyyāmi 5- samaṇānaṁ mahesinaṁ

  *  *  *  *  *  *
  Footnote:1 Ma. sohaṁ dassañca bhokkhañca bharissāmi ca. 2 Ma. sesañca pālayissāmi.
 3 Yu. kiccamevaṁ. 4 Ma. samanuññiṁsu. 5 Ma. usūyāmi.
-------------------------------------------------
[page 319]
            Sakkaccante namassāmi pāde vandāmi tādinaṁ.
     [1581] < PTS. J IV , 134 >Te maṁ dhammaguṇe yuttaṁ sussūsamanussuyyakaṁ
            samaṇā samanussāsanti isidhammaguṇe ratā.
     [1582] < PTS. J IV , 134 >Tesāhaṁ vacanaṁ sutvā samaṇānaṁ mahesinaṁ
            na kiñci atimaññāmi dhamme me nirato mano.
     [1583] < PTS. J IV , 134 >Hatthārohā aṇīkaṭṭhā rathikā pattikārakā
            tesaṁ 1- nappaṭibandhāmi niviṭṭhaṁ 2- bhattavettanaṁ.
     [1584] < PTS. J IV , 134 >Mahāmattā ca me atthi mantino paricārikā
            bārāṇasiṁ voharanti bahumaṁsaṁ surodakaṁ.
     [1585] < PTS. J IV , 135 >Athopi vāṇijā phītā nānāraṭṭhehi āgatā
            tesu me vihitā rakkhā evaṁ jānāhuposatha.
     [1586] < PTS. J IV , 135 >Dhammena kira ñātīnaṁ rajjaṁ kārehi saṁvara
            medhāvī paṇḍito cāsi 3- athopi ñātīnaṁ hito.
     [1587] < PTS. J IV , 135 >Taṁtaṁ ñātiparibyuḷhaṁ nānāratanamocitaṁ
            amittā nappasahanti indaṁva asurādhipoti.
                      Saṁvarajātakaṁ aṭṭhamaṁ.
                        ---------
                      9 Suppārakajātakaṁ
     [1588] < PTS. J IV , 139 >Ummujjanti nimujjanti manussā khuranāsikā

  *  *  *  *  *  *
  Footnote:1 Yu. tesu. 2 Sī. Yu. nibaddhaṁ. 3 Sī. Yu. cāpi.
-------------------------------------------------
[page 320]
            Suppārakantaṁ pucchāma samuddo katamo ayaṁ.
     [1589] < PTS. J IV , 139 >Bharukacchā 1- payātānaṁ vāṇijānaṁ dhanesinaṁ
            nāvāya vippanaṭṭhāya khuramālīti vuccati.
     [1590] < PTS. J IV , 139 >Yathā aggi suriyo ca 2- samuddo paṭidissati
            suppārakantaṁ pucchāma samuddo katamo ayaṁ.
     [1591] < PTS. J IV , 140 >Bharukacchā payātānaṁ vāṇijānaṁ dhanesinaṁ
            nāvāya vippanaṭṭhāya aggimālīti vuccati.
     [1592] < PTS. J IV , 140 >Yathā dadhi ca khīrañca samuddo paṭidissati
            suppārakantaṁ pucchāma samuddo katamo ayaṁ.
     [1593] < PTS. J IV , 140 >Bharukacchā payātānaṁ vāṇijānaṁ dhanesinaṁ
            nāvāya vippanaṭṭhāya dadhimālīti vuccati.
     [1594] < PTS. J IV , 140 >Yathā kuso ca sasso ca samuddo paṭidissati
            suppārakantaṁ pucchāma samuddo katamo ayaṁ.
     [1595] < PTS. J IV , 140 >Bharukacchā payātānaṁ vāṇijānaṁ dhanesinaṁ
            nāvāya vippanaṭṭhāya kusamālīti vuccati.
     [1596] < PTS. J IV , 141 >Yathā naḷo ca veḷu ca samuddo paṭidissati
            suppārakantaṁ pucchāma samuddo katamo ayaṁ.
     [1597] < PTS. J IV , 141 >Bharukacchā payātānaṁ vāṇijānaṁ dhanesinaṁ
            nāvāya vippanaṭṭhāya naḷamālīti vuccati.
     [1598] < PTS. J IV , 141 >Mahabbhayo bhiṁsanako saddo suyyati mānuso

  *  *  *  *  *  *
  Footnote:1 Ma. krukacchā. evamuparipi. 2 Ma. yathā aggīva suriyova.
-------------------------------------------------
[page 321]
            Yathā sobbho papātova samuddo paṭidissati
            suppārakantaṁ pucchāma samuddo katamo ayaṁ.
     [1599] < PTS. J IV , 141 >Bharukacchā payātānaṁ vāṇijānaṁ dhanesinaṁ
            nāvāya vippanaṭṭhāya balavāmukhīti 1- vuccati.
     [1600] < PTS. J IV , 142 >Yato sarāmi attānaṁ yato pattosmi viññutaṁ
            nābhijānāmi sañcicca ekapāṇampi hiṁsitaṁ
            etena saccavajjena sotthiṁ nāvā nivattatūti.
                     Suppārakajātakaṁ navamaṁ.
                        ---------
                         Tassuddānaṁ
                 siri mātusuposakanāgavaro
                 puna juṇhaka dhammamudayavaro
                 atha pānīya yudhañjayako ca
                 dasaratha saṁvara pāragatena nava.
                     Ekādasanipātaṁ niṭṭhitaṁ.
                        ---------

  *  *  *  *  *  *
  Footnote:1 Ma. baḷavāmukhīti. Sī. Yu. vaḷabhāmakhīti.
-------------------------------------------------
[page 322]
                       Dvādasanipātajātakaṁ
                       1 cullakuṇālajātakaṁ
     [1601] Khuddānaṁ 1- lahucittānaṁ akataññūna dubbhinaṁ
            nādevasatto puriso thīnaṁ saddhātumarahati.
          [1602] Na tā pajānanti kataṁ na kiccaṁ
                 na mātaraṁ pitaraṁ bhātaraṁ vā
                 anariyā samatikkantadhammā
                 sasseva cittassa vasaṁ vajanti.
          [1603] Cirānuvuṭṭhampi piyaṁ manāpaṁ
                 anukampakaṁ pāṇasamampi santaṁ 2-
                 āvāsu kiccesu ca naṁ jahanti
                 tasmāhaṁ itthīnaṁ na vissasāmi.
          [1604] Thīnañhi cittaṁ yathā vānarassa
                 kannappakannaṁ yathā rukkhachāyā
                 calācalaṁ hadayaṁ itthiyānaṁ
                 cakkassa nemi viya parivattati.
          [1605] Yadā tā passanti samekkhamānā
                 ādeyyarūpaṁ purisassa vittaṁ
                 saṇhāhi vācāhi nayantimenaṁ

  *  *  *  *  *  *
  Footnote:1 Ma. luddhānaṁ. 2 Ma. bhattuṁ.
-------------------------------------------------
[page 323]
                 Kambojakā jalajeneva assaṁ.
          [1606] Yadā na passanti samekkhamānā
                 ādeyyarūpaṁ purisassa vittaṁ
                 samantato naṁ parivajjayanti
                 tiṇṇo nadīpāragatova kullaṁ.
          [1607] Silesūpamā sikhīriva sabbabhakkhā
                 tikkhamāyā nadīriva sīghasotā
                 sevanti hetā piyamappiyañca
                 nāvā yathā orakūlaṁ parañca.
     [1608] Na tā ekassa na dvinnaṁ āpaṇova pasārito
            yo tā mayhanti maññeyya vātaṁ jālena bandhaye 1-.
     [1609] Yathā nadī ca pantho ca pānāgāraṁ sabhā papā
            evaṁ lokitthiyo nāma velā tāsaṁ na vijjati.
     [1610] Ghatāsanasamā etā kaṇhasappasirūpamā
            gāvo bahi tiṇasseva omasanti varaṁ varaṁ.
          [1611] Ghatāsanaṁ kuñjaraṁ kaṇhasappaṁ
                 muddhābhisittaṁ pamudā 2- ca sabbā
                 ete naro niccayato 3- bhajetha
                 tesaṁ have dubbidu saccabhāvo.

  *  *  *  *  *  *
  Footnote:1 ma bādhaye. 2 Ma. pamadā. 3. Sī. Yu. niccayatto.
-------------------------------------------------
[page 324]
          [1612] Naccantavaṇṇā na bahūna kantā
                 na dakkhiṇā pamudā sevitabbā
                 na parassa bhariyā na dhanassa hetu
                 etitthiyo pañca na sevitabbāti.
                       Cullakuṇālajātakaṁ paṭhamaṁ.
                          ----------
                        2 Bhaddasālajātakaṁ
     [1613] < PTS. J IV , 154 >Kā tvaṁ suddhehi vatthehi aghe vehāyasaṇṭhitā 1-
            kena tyassūni vattanti kuto taṁ bhayamāgataṁ.
     [1614] < PTS. J IV , 154 >Taveva deva vijite bhaddasāloti maṁ vidū
            saṭṭhivassasahassāni tiṭṭhato pūjitassa me.
     [1615] < PTS. J IV , 154 >Kārayantā nagarāni agāre ca disampati
            vividhe cāpi pāsāde na mante accamaññisuṁ
            yatheva mante pūjesuṁ tatheva tvaṁpi pūjaya.
     [1616] < PTS. J IV , 155 >Tañca ahaṁ 2- na passāmi thūlaṁ kāyena te dumaṁ
            ārohaparināhena abhirūposi jātiyā.
     [1617] < PTS. J IV , 155 >Pāsādaṁ kārayissāmi ekathambhaṁ manoramaṁ
            tattha taṁ upanessāmi cirante yakkha jīvitaṁ.
     [1618] < PTS. J IV , 155 >Evaṁ cittaṁ udapādi sarīrena vinābhāvo
            puthuso maṁ vikantetvā khaṇḍaso avakantatha.

  *  *  *  *  *  *
  Footnote:1 Sī. Yu. vehāsayaṁ. 2 Ma. taṁ ivāhaṁ.
-------------------------------------------------
[page 325]
     [1619] < PTS. J IV , 156 >Agge ca chetvā majjhe ca pacchā mūlamhi chindatha 1-
            evaṁ me chijjamānassa na dukkhaṁ maraṇaṁ siyā.
     [1620] < PTS. J IV , 156 >Hatthapādaṁ yathā chinde kaṇṇanāsañca jīvato
            tato pacchā siro chinde taṁ dukkhaṁ maraṇaṁ siyā.
     [1621] < PTS. J IV , 156 >Sukhaṁ nu khaṇḍaso chindaṁ 2- bhaddasāla vanappati
            kiṁ hetu kiṁ upādāya khaṇḍaso chindamicchasi.
     [1622] < PTS. J IV , 156 >Yañca hetuṁ upādāya hetudhammūpasañhitaṁ
            khaṇḍaso chindamicchāmi mahārāja suṇohi me.
     [1623] < PTS. J IV , 156 >Ñāti me sukhasaṁvaḍḍhā mama passe nivātajā
            tepihaṁ upahiṁseyyaṁ paresaṁ asukhocitaṁ.
     [1624] < PTS. J IV , 157 >Ceteyyarūpaṁ 3- cetesi bhaddasāla vanappati
            hitakāmosi ñātīnaṁ abhayaṁ samma dammi teti.
                     Bhaddasālajātakaṁ dutiyaṁ.
                        ---------
                      3 Samuddavāṇijajātakaṁ
          [1625] < PTS. J IV , 160 >Kasanti vapanti te janā
                 manujā kammaphalūpajīvino
                 nayimassa dīpakassa bhāgino
                 jambūdīpā idameva no varaṁ.
          [1626] < PTS. J IV , 162 >Tipañcarattūpagatamhi cande

  *  *  *  *  *  *
  Footnote:1 si. mūlañca chindatha. Yu. mūlaṁ vichindatha. 2 Ma. chinnaṁ.
 3 Sī. Yu. cetabbarūpaṁ.
-------------------------------------------------
[page 326]
                 Vego mahā hehiti sāgarassa
                 uplāvassaṁ 1- dīpamimaṁ uḷāraṁ
                 mā vo vadhi gacchatha leṇamaññaṁ.
          [1627] < PTS. J IV , 162 >Na jātayaṁ 2- sāgaravārivego
                 uplāvassaṁ 3- dīpamimaṁ uḷāraṁ
                 taṁ me nimittehi bahūhi diṭṭhaṁ
                 mā bhetha kiṁ socatha modathavho.
          [1628] < PTS. J IV , 162 >Pahūtabhakkhaṁ bahuannapānaṁ
                 pattattha āvāsamimaṁ uḷāraṁ
                 na vo bhayaṁ paṭipassāmi kiñci
                 āputtaputtehi pamodathavho.
          [1629] < PTS. J IV , 163 >Yodevāyaṁ 4- dakkhiṇāyaṁ disāyaṁ
                 khemaṁ paṭikkosati 5- tassa saccaṁ
                 na uttaro vedi bhayābhayassa
                 mā bhetha kiṁ socatha modathavho.
          [1630] < PTS. J IV , 163 >Yathā ime vippavadanti yakkhā
                 eko bhayaṁ saṁsati khemameko
                 tadiṅgha mayhaṁ vacanaṁ suṇātha

  *  *  *  *  *  *
  Footnote:1 upāvasantipi. Sī. upalāpayaṁ. Ma. uplavissaṁ. 2 Ma. jātuyaṁ. 3 Sī.
 uppāṭaye. Ma. uplavissaṁ. 4 yo te ayantipi. 5 Ma. khemanti pakkosati.
-------------------------------------------------
[page 327]
                 Khippaṁ lahuṁ mā vinasimha 1- sabbe.
          [1631] < PTS. J IV , 163 >Sabbe samāgamma karoma nāvaṁ
                 doṇiṁ daḷhaṁ sabbayantūpapannaṁ
                 sace ayaṁ dakkhiṇo saccamāha
                 moghaṁ paṭikkosati uttaroyaṁ.
          [1632] < PTS. J IV , 163 >Sā ceva no hohiti āpadatthā
                 imañca dīpaṁ na pariccajema
                 sace ca kho uttaro saccamāha
                 moghaṁ paṭikkosati dakkhiṇoyaṁ.
          [1633] Tameva nāvaṁ abhiruyha sabbe
                 evaṁ mayaṁ sotthi taremu pāraṁ
                 na ve sugaṇhaṁ paṭhamena seṭṭhaṁ
                 kaniṭṭhamāpāthagataṁ gahetvā
                 yo cīdha majjhaṁ 2- paviceyya gaṇhati
                 save naro seṭṭhamupeti ṭhānaṁ.
          [1634] < PTS. J IV , 165 >Yathāpi te sāgaravārimajjhe
                 sakammunā sotthi vahiṁsu vāṇijā
                 anāgatatthaṁ paṭivijjhiyāna
                 appampi nācceti ca 3- bhūripañño.

  *  *  *  *  *  *
  Footnote:1 Ma. vinassimha. 2 Ma. tacchaṁ. 3 Ma. sa..
-------------------------------------------------
[page 328]
          [1635] < PTS. J IV , 165 >Bālā ca mohena rasānugiddhā
                 anāgataṁ appaṭivijjhiyatthaṁ
                 paccuppanne sīdanti atthajāte
                 samuddamajjhe yathā te manussā.
          [1636] < PTS. J IV , 166 >Anāgataṁ paṭikayirātha kiccaṁ
                 mā maṁ kiccaṁ kiccakāle byadhesi
                 taṁ tādisaṁ paṭikatakiccakāriṁ
                 na taṁ kiccaṁ kiccakāle byadhesīti.
                    Samuddavāṇijajātakaṁ tatiyaṁ.
                       ----------
                        4 Kāmajātakaṁ
     [1637] < PTS. J IV , 172 >Kāmaṁ kāmayamānassa tassa ce taṁ samijjhati
            addhā pītimano hoti laddhā macco yadicchati.
     [1638] < PTS. J IV , 172 >Kāmaṁ kāmayamānassa tassa ce taṁ samijjhati
            tato naṁ aparaṁ kāme ghamme taṇhaṁva vindati.
     [1639] < PTS. J IV , 172 >Gavaṁva siṅgino siṅgaṁ vaḍḍhamānassa vaḍḍhati
            evaṁ mandassa posassa bālassa avijānato
            bhiyyo taṇhā pipāsā ca vaḍḍhamānassa vaḍḍhati.
     [1640] < PTS. J IV , 172 >Paṭhabyā sāliyavakaṁ gavāssaṁ 1- dāsaporisaṁ
            datvāpi 2- nālamekassa iti viddhā 3- samaṁ care.

  *  *  *  *  *  *
  Footnote:1 Ma. gavassaṁ. 2 Ma. datvā ca. 3 Ma. vidvā.
-------------------------------------------------
[page 329]
          [1641] < PTS. J IV , 172 >Rājā pasayha paṭhaviṁ vijitvā
                 sasāgarantaṁ mahimāvasanto
                 oraṁ samuddassa atittarūpo
                 pāraṁ samuddassapi patthayeva 1-.
     [1642] < PTS. J IV , 172 >Yāva anussaraṁ kāme manasā titti nājjhagā
                 tato nivattā paṭikkamma disvā
                 te ve tittā ye paññāya tittā.
     [1643] < PTS. J IV , 172 >Paññāya tittīnaṁ seṭṭhaṁ na so kāmehi tappati
            paññāya tittaṁ purisaṁ taṇhā na kurute vasaṁ.
     [1644] < PTS. J IV , 172 >Apacinetheva kāmāni 2- appicchassa alolupo
            samuddamatto puriso na so kāmehi tappati.
     [1645] Rathakārova cammassa parikantaṁ upāhanaṁ
            yaṁ yaṁ jahati 3- kāmānaṁ taṁ taṁ sampajjate sukhaṁ
            sabbañce sukhamiccheyya sabbe kāme pariccaje.
     [1646] < PTS. J IV , 175 >Aṭṭha te bhāsitā gāthā sabbā honti sahassiyo
            paṭiggaṇha mahābrahme sādhetaṁ tava bhāsitaṁ.
     [1647] < PTS. J IV , 175 >Na me attho sahassehi satehi nahutehi vā
            pacchimaṁ bhāsato gāthaṁ kāme me nirato mano.
     [1648] < PTS. J IV , 175 >Bhadrako vatāyaṁ māṇavako sabbalokavidū muni

  *  *  *  *  *  *
  Footnote:1 Ma. patthayetha. 2 Ma. kāmānaṁ. 3 Ma. cajati.
-------------------------------------------------
[page 330]
            Yo [1]- taṇhaṁ dukkhajananiṁ parijānāti paṇḍitoti.
                        Kāmajātakaṁ catutthaṁ.
                          ---------
                        5 Janasandhajātakaṁ
     [1649] < PTS. J IV , 177 >Dasa khalumāni 2- ṭhānāni yāni pubbe akaritvā
            sa pacchā anutappati iccāha rājā janasandho 3-.
     [1650] < PTS. J IV , 177 >Aladdhā vittaṁ 4- tapati pubbe asamudānitaṁ
            na pubbe dhanamesissaṁ iti pacchānutappati.
     [1651] < PTS. J IV , 177 >Sakyarūpaṁ pure santaṁ mayā sippaṁ na sikkhitaṁ
            kicchā vutti asippassa iti pacchānutappati.
     [1652] < PTS. J IV , 177 >Kūṭavedī pure āsiṁ pisuṇo piṭṭhimaṁsiko
            caṇḍo ca pharuso cāsiṁ 5- iti pacchānutappati.
     [1653] < PTS. J IV , 178 >Pāṇātipātī pure āsiṁ luddo cāpi anāriyo
            bhūtānaṁ nāpacāyissaṁ iti pacchānutappati.
     [1654] < PTS. J IV , 178 >Bahūsu vata santīsu anāpadāsu itthisu
            paradāraṁ āsevissaṁ iti pacchānutappati.
     [1655] < PTS. J IV , 178 >Bahumhi vata santamhi annapāne upaṭṭhite
            na pubbe adadaṁ dānaṁ iti pacchānutappati.
     [1656] < PTS. J IV , 178 >Mātaraṁ pitaraṁ cāpi jiṇṇake gatayobbane 6-

  *  *  *  *  *  *
  Footnote:1 Ma. imaṁ. 2 Ma. khalu imāni. 3 Ma. iccevāha janasandho. 4 cittantipi
 pāṭho. 5 Ma. cāpi. 6 Ma.jiṇṇakaṁ gatayobbanaṁ. evamuparipi.
-------------------------------------------------
[page 331]
            Pahusanto na posissaṁ iti pacchānutappati.
     [1657] < PTS. J IV , 178 >Ācariyamanusatthāraṁ sabbakāmarasāharaṁ
            pitaraṁ atimaññissaṁ iti pacchānutappati.
     [1658] < PTS. J IV , 178 >Samaṇe brāhmaṇe cāpi sīlavante bahussute
            na pubbe payirupāsissaṁ iti pacchānutappati.
     [1659] < PTS. J IV , 178 >Sādhu hoti tapo ciṇṇo santo ca payirupāsito
            na ca pubbe tapo ciṇṇo iti pacchānutappati.
     [1660] < PTS. J IV , 178 >Yo ca etāni ṭhānāni yoniso paṭipajjati
            karaṁ purisakiccāni sa pacchā nānutappatīti.
                     Janasandhajātakaṁ pañcamaṁ.
                        ---------
                      6 Mahākaṇhajātakaṁ
     [1661] < PTS. J IV , 183 >Kaṇho kaṇho ca ghoro ca sukkadāṭho patāpavā 1-
            bandho 2- pañcahi rajjūhi kiṁ vīra sunakho tava.
     [1662] < PTS. J IV , 183 >Nāyaṁ migānamatthāya usinnara 3- bhavissati
            manussānaṁ anayo hutvā tadā kaṇho pamokkhati.
     [1663] < PTS. J IV , 184 >Pattahatthā samaṇakā muṇḍā saṅghāṭipārutā
            naṅgalehi kasissanti tadā kaṇho pamokkhati.
     [1664] < PTS. J IV , 184 >Tapassiniyo pabbajitā muṇḍā saṅghāṭipārutā
            yadā loke gamissanti tadā kaṇho pamokkhati.

  *  *  *  *  *  *
  Footnote:1 Ma. pabhāsavā. 2 Ma. baddho. 3 Sī. Yu. usīnara.
-------------------------------------------------
[page 332]
     [1665] < PTS. J IV , 184 >Dīghuttaroṭṭhā jaṭilā paṅkadantā rajassirā
            iṇaṁ codaya 1- gacchanti tadā kaṇho pamokkhati.
     [1666] < PTS. J IV , 184 >Adhicca vede sāvittiṁ yaññaṁ tatrañca 2- brāhmaṇā
            bhatikāya yajissanti tadā kaṇho pamokkhati.
     [1667] < PTS. J IV , 184 >Mātaraṁ pitaraṁ cāpi jiṇṇake gatayobbane
            pahusanto na bharanti tadā kaṇho pamokkhati.
     [1668] < PTS. J IV , 184 >Mātaraṁ pitaraṁ cāpi jiṇṇake gatayobbane
            bālā tumheti vakkhanti tadā kaṇho pamokkhati.
     [1669] < PTS. J IV , 184 >Ācariyabhāriyaṁ sakhiṁ 3- mātulāniṁ pitucchakiṁ 4-
            yadā loke gamissanti tadā kaṇho pamokkhati.
     [1670] < PTS. J IV , 184 >Asicammaṁ gahetvāna khaggaṁ paggayha brāhmaṇā
            panthaghātaṁ karissanti tadā kaṇho pamokkhati.
     [1671] < PTS. J IV , 184 >Sukkacchavī vedhaverā thūlabāhū apātubhā
            mittabhedaṁ karissanti tadā kaṇho pamokkhati.
     [1672] < PTS. J IV , 184 >Māyāvino nekatikā asappurisacintikā
            yadā loke bhavissanti tadā kaṇho pamokkhatīti.
                      Mahākaṇhajātakaṁ chaṭṭhaṁ.
                         --------
                        7 Kosiyajātakaṁ
             [1673] Neva kīṇāmi na vikkiṇāmi

  *  *  *  *  *  *
  Footnote:1 Ma. codāya. Sī. Yu. vodāya. 2 Ma. yaññatantañca. 3 Sī. Yu. sakhābhariyaṁ.
 4 Sī. pitucchayaṁ. Yu. pitucchasaṁ.
-------------------------------------------------
[page 333]
                 Na cāpi me sannicayo idhatthi 1-
                 sukiccharūpaṁ vatidaṁ parittaṁ
                 patthodano nālamayaṁ duvinnaṁ.
     [1674] Appamhā appakaṁ dajjā anumajjhato majjhakaṁ
            bahumhā bahukaṁ dajjā adānaṁ nūpapajjati.
            Taṁ taṁ vadāmi kosiya dehi dānāni bhuñja ca
            ariyamaggaṁ samārūha nekāsī labhate sukhaṁ.
     [1675] Moghañcassa hutaṁ hoti moghañcāpi samīhitaṁ
            atithismiṁ yo nisinnasmiṁ eko bhuñjati bhojanaṁ.
            Taṁ taṁ vadāmi kosiya dehi dānāni bhuñja ca
            ariyamaggaṁ samārūha nekāsī labhate sukhaṁ.
     [1676] Saccañcassa hutaṁ hoti saccañcāpi samīhitaṁ
            atithismiṁ yo nisinnasmiṁ neko bhuñjati bhojanaṁ.
            Taṁ taṁ vadāmi kosiya dehi dānāni bhuñja ca
            ariyamaggaṁ samārūha nekāsī labhate sukhaṁ.
     [1677] Sarañca juhati poso bahukāya gayāya ca
            doṇe timbarutitthasmiṁ sīghasote mahāvahe.
            Atra cassa hutaṁ hoti atra cassa samīhitaṁ
            atithismiṁ yo nisinnasmiṁ neko bhuñjati bhojanaṁ.
            Taṁ taṁ vadāmi kosiya dehi dānāni bhuñja ca

  *  *  *  *  *  *
  Footnote:1 Ma. ca atthi.
-------------------------------------------------
[page 334]
            Ariyamaggaṁ samārūha nekāsī labhate sukhaṁ.
     [1678] Balisaṁ hi so nigilati 1- dīghasuttaṁ sabandhanaṁ
            atithismiṁ yo nisinnasmiṁ eko bhuñjati bhojanaṁ.
            Taṁ taṁ vadāmi kosiya dehi dānāni bhuñja ca
            ariyamaggaṁ samārūha nekāsī labhate sukhaṁ.
          [1679] Uḷāravaṇṇā vata brāhmaṇā ime
                 ayañca vo sunakho kissa hetu
                 uccāvacaṁ vaṇṇanibhaṁ vikubbati
                 akkhātha no brāhmaṇā ke nu tumhe.
          [1680] Cando ca suriyo ca ubho idhāgatā
                 ayaṁ pana mātali devasārathi
                 sakkohamasmi tidasānamindo
                 eso ca kho pañcasikhoti vuccati.
     [1681] Pāṇissarā mudiṅgā 2- ca murajālambarāni ca
            suttamenaṁ pabodhenti paṭibuddho ca nandati.
          [1682] Yekecime maccharino kadariyā
                 paribhāsakā samaṇabrāhmaṇānaṁ
                 idheva nikkhippa sarīradehaṁ
                 kāyassa bhedā nirayaṁ vajanti.
          [1683] Yekecime suggatimāsamānā 3-

  *  *  *  *  *  *
  Footnote:1 Sī. Yu. niggilati. 2 Sī. Yu. mutiṅgā ca. 3 Sī. Yu. suggatimāsasānā.
-------------------------------------------------
[page 335]
                 Dhamme ṭhitā saṁyame saṁvibhāge
                 idheva nikkhippa sarīradehaṁ
                 kāyassa bhedā sugatiṁ vajanti.
          [1684] Tvaṁ no 1- ñāti purimāsu jātisu
                 so maccharī kosiyo 2- pāpadhammo
                 taveva atthāya idhāgatamhā
                 mā pāpadhammo nirayaṁ apattha 3-.
     [1685] Addhā hi me te 4- hitakāmā yaṁ maṁ samanusāsatha
            sohaṁ tathā karissāmi sabbaṁ vuttaṁ hitesibhi.
                 Esohamajjeva uparamāmi 5-
                 na cāpihaṁ kiñci kareyya pāpaṁ
                 na cāpi me kiñci adeyyamatthi
                 na cāpidatvā udakaṁ pivāmi 6-.
                 Evañca me dadato sabbakālaṁ
                 bhogā idha 7- vāsava khīyissanti
                 tato ahaṁ pabbajissāmi sakka
                 hitvāna kāmāni yathodhikānīti.
                     Kosiyajātakaṁ sattamaṁ.
                        --------

  *  *  *  *  *  *
  Footnote:1 Ma. nosi. 2 Ma. rosako. 3 Ma. gamittha. 4 Ma. maṁ vo.
 5 Ma. esāhamajjeva upāramāmi. 6 Sī. ukampahaṁ pibe. 7 Ma. ime.
-------------------------------------------------
[page 336]
                     8 Meṇḍakapañhājātakaṁ
          [1686] Yesaṁ na kadāci bhūtapubbaṁ
                 sakhi 1- sattapadampi imasmiṁ loke
                 jātā amittā dve sahāyā
                 paṭisanthāya caranti kissa hetu.
          [1687] Yadi me ajja pātarāsakāle
                 pañhaṁ na sakkuṇātha 2- vattumetaṁ
                 raṭṭhā pabbājayissāmi vo sabbe
                 na hi mamattho duppaññajātikehi.
          [1688] Mahājanasamāgamamhi ghore
                 janakolāhalasaṅgamamhi jāte
                 vikkhittamanā anekacittā
                 pañhaṁ na sakkuṇoma vattumetaṁ.
          [1689] Ekaggacittāva ekamekā
                 rahasi gatā atthāni cintayitvā 3-
                 paviveke sammasitvāna dhīrā
                 atha vakkhanti janinda etamatthaṁ.
          [1690] Uggaputtarājaputtiyānaṁ
                 urabbhamaṁsaṁ piyaṁ manāpaṁ
                 na te sunakhassa adenti maṁsaṁ

  *  *  *  *  *  *
  Footnote:1 Ma. sakhyaṁ. Sī. Yu. sakkhiṁ. 2 Ma. sakkuṇeyyātha. 3 Ma. atthaṁ nicintayitvā.
-------------------------------------------------
[page 337]
                 Atha meṇḍassa suṇena sakhyamassa.
          [1691] Cammaṁ vihananti eḷakassa
                 assapiṭṭhattharaṇaṁ sukhassa 1- hetu
                 na ca te sunakhassa attharanti
                 atha meṇḍassa suṇena sakhyamassa.
          [1692] Āvellitasiṅgiko hi meṇḍo
                 na ca sunakhassa visāṇakāni atthi
                 tiṇabhakkho maṁsabhojano ca
                 atha meṇḍassa suṇena sakhyamassa.
          [1693] Tiṇamāsi palāsamāsi meṇḍo
                 na ca suṇo tiṇamāsi no palāsaṁ
                 gaṇheyya sunakho sasaṁ biḷāraṁ
                 atha meṇḍassa suṇena sakhyamassa.
          [1694] Aṭṭhaḍḍhapādo catuppadassa
                 meṇḍo aṭṭhanakho adissamāno
                 chādiyaṁ āharati ayaṁ imassa
                 maṁsaṁ āharati ayaṁ amussa.
          [1695] Pāsādavaragato videhaseṭṭho
                 vītihāraṁ aññoññabhojanānaṁ 2-
                 addasa 3- kira sakkhitaṁ janindo

  *  *  *  *  *  *
  Footnote:1 Ma. assapiṭṭhattharassukhassa. 2 Ma. aññamaññabhojanaṁ. 3 Ma. adakkhi.
-------------------------------------------------
[page 338]
                 Bubhukkassa puṇṇamukhassa cetaṁ.
          [1696] Lābhā vata me anapparūpā
                 yassa me īdisā 1- paṇḍitā kulamhi
                 pañhassa gambhīragataṁ nipuṇamatthaṁ
                 paṭivijjhanti subhāsitena dhīrā.
          [1697] Assatarīrathañca ekamekaṁ
                 phītaṁ gāmavarañca ekamekaṁ
                 sabbesaṁ vo dammi paṇḍitānaṁ
                 paramappatītamano subhāsitenāti.
                 Meṇḍakapañhājātakaṁ aṭṭhamaṁ.
                         -----------
                        9 Mahāpadumajātakaṁ
     [1698] < PTS. J IV , 192 >Nādiṭṭhā 2- parato dosaṁ aṇuṁthūlāni sabbaso
            issaro paṇaye daṇḍaṁ sāmaṁ appaṭivekkhiya.
     [1699] < PTS. J IV , 192 >Yo ca appaṭivekkhitvā daṇḍaṁ kubbati khattiyo
            sakaṇṭakaṁ so gilati jaccandhova samakkhikaṁ.
     [1700] < PTS. J IV , 192 >Adaṇḍiyaṁ daṇḍiyati 3- daṇḍiyañca adaṇḍiyaṁ
            andhova visamaṁ maggaṁ na jānāti samāsamaṁ.
     [1701] < PTS. J IV , 192 >Yo ca etāni ṭhānāni aṇuṁthūlāni sabbaso
            sudiṭṭhamanusāseyya save voharitumarahati.

  *  *  *  *  *  *
  Footnote:1 Ma. medisā. 2 Ma. nādaṭṭhā. 3 Ma. ḍaṇḍayati.
-------------------------------------------------
[page 339]
     [1702] < PTS. J IV , 192 >Nekantamudunā sakkā ekantatikhiṇena vā
            attaṁ mahatte ṭhāpetuṁ 1- tasmā ubhayamācare.
     [1703] < PTS. J IV , 192 >Paribhūto mudu hoti atitikkho ca veravā
            etañca ubhayaṁ ñatvā anumajjhaṁ samācare.
     [1704] < PTS. J IV , 192 >Bahumpi ratto bhāseyya duṭṭhopi bahu bhāsati
            na itthīkāraṇā rāja puttaṁ ghātetumarahasi.
     [1705] < PTS. J IV , 193 >Sabbova 2- loko ekato 3- itthī ca ayamekikā
            tenāhaṁ paṭipajjissaṁ gaccha 4- pakkhipatheva naṁ.
     [1706] < PTS. J IV , 195 >Anekatāle narake gambhīre ca duruttare
            pātito giriduggasmiṁ kena tvaṁ tattha nāmari.
     [1707] < PTS. J IV , 195 >Nāgo jātabalo tattha thāmavā girisānujo
            paccuggahi maṁ bhogehi tenāhaṁ tattha nāmariṁ.
     [1708] < PTS. J IV , 195 >Ehi taṁ paṭinessāmi rājaputta sakaṁ gharaṁ
            rajjaṁ kārehi bhaddante kiṁ araññe karissasi.
     [1709] < PTS. J IV , 195 >Yathā gilitvā balisaṁ uddhareyya salohitaṁ
            uddharitvā sukhī assa evaṁ passāmi attanā 5-.
     [1710] < PTS. J IV , 195 >Kiṁ nu tvaṁ balisaṁ brūsi kiṁ tvaṁ brūsi salohitaṁ
            kiṁ nu tvaṁ ubbhataṁ brūsi taṁ me akkhāhi pucchito.
     [1711] < PTS. J IV , 195 >Kāmāhaṁ balisaṁ brūmi hatthiassaṁ salohitaṁ
            cattāhaṁ ubbhataṁ brūmi evaṁ jānāhi khattiya.

  *  *  *  *  *  *
  Footnote:1 Ma. mahante ṭhapetuṁ. 2 Sī. Yu. sabbo ca. 3 Sī. Yu. ekanto.
 4 Ma. gacchatha. 5 Ma. attānaṁ. Yu. attani.
-------------------------------------------------
[page 340]
     [1712] < PTS. J IV , 196 >Ciñcamāṇavikā mātā devadatto ca me pitā
            ānando paṇḍito nāgo sārīputto ca devatā
            ahaṁ tadā rājaputto 1- evaṁ dhāretha jātakanti.
                      Mahāpadumajātakaṁ navamaṁ.
                         ---------
                      10 Mittāmittajātakaṁ
     [1713] < PTS. J IV , 197 >Kāni kammāni kubbānaṁ kathaṁ viññū parakkame
            amittaṁ jāneyya medhāvī disvā sutvā ca paṇḍito.
     [1714] < PTS. J IV , 197 >Na naṁ umhayate disvā na ca naṁ paṭinandati
            cakkhūnissa 2- na dadāti paṭilomañca vattati.
     [1715] < PTS. J IV , 197 >Amitte tassa bhajati mitte tassa na sevati
            vaṇṇakāme nivāreti akkosante pasaṁsati.
     [1716] < PTS. J IV , 197 >Guyhañca tassa nakkhāti tassa guyhaṁ na gūhati
            kammaṁ tassa na vaṇṇeti paññassa nappasaṁsati.
     [1717] < PTS. J IV , 197 >Abhave nandati tassa bhave tassa na nandati
            acchariyaṁ 3- bhojanaṁ laddhā tassa nuppajjate sati
            tato naṁ nānukampati ahāsopi 4- labheyyito.
     [1718] < PTS. J IV , 197 >Iccete soḷasākārā amittasmiṁ patiṭṭhitā
            yehi amittaṁ jāneyya disvā sutvā ca paṇḍito.
     [1719] < PTS. J IV , 198 >Kāni kammāni kubbānaṁ kathaṁ viññū parakkame

  *  *  *  *  *  *
  Footnote:1 Ma. rājaptto ahaṁ āsiṁ. 2 Ma. cakkhūni cassa. 3 Ma. accheraṁ.
 4 Ma. aho sopi.
-------------------------------------------------
[page 341]
            Mittaṁ jāneyya medhāvī disvā sutvā ca paṇḍito.
     [1720] < PTS. J IV , 198 >Pavutthañcassa 1- sarati āgataṁ abhinandati
            tato kelāyiko hoti vācāya paṭinandati.
     [1721] < PTS. J IV , 198 >Mitte tasseva bhajati amitte tassa na sevati
            akkosante nivāreti vaṇṇakāme pasaṁsati.
     [1722] < PTS. J IV , 198 >Guyhañca tassa akkhāti tassa guyhañca gūhati
            kammañca tassa vaṇṇeti paññamassa 2- pasaṁsati.
     [1723] < PTS. J IV , 198 >Bhave ca nandati tassa abhave tassa na nandati
            acchariyaṁ bhojanaṁ laddhā tassa uppajjate sati
            tato naṁ anukampati pahāsopi 3- labheyyito.
     [1724] < PTS. J IV , 198 >Iccete soḷasākārā mittasmiṁ supatiṭṭhitā
            yehi mittañca jāneyya 4- disvā sutvā ca paṇḍitoti.
                       Mittāmittajātakaṁ dasamaṁ.
                          -----------
                            Tassuddānaṁ
                 lahucitta sasāla kasanti puna
                 atha kāma dasakhaluṭṭhānavaro
                 atha kaṇha sukosiya meṇḍavaro
                 padumo puna mittavarena dasa.
                        Dvādasanipātaṁ niṭṭhitaṁ.

  *  *  *  *  *  *
  Footnote:1 Ma. pavutthaṁ tassa. 2 Ma. paññaṁ tassa. 3 Ma. aho sopi.
 4 Yu. - mittaṁ sujāneyya.
-------------------------------------------------
[page 342]
                      Terasanipātajātakaṁ
                        1 ambajātakaṁ
          [1725] < PTS. J IV , 203 >Ahāsi me ambaphalāni pubbe
                 aṇūni thūlāni ca brahmacārī
                 teheva mantehi nadāni tuyhaṁ
                 dumapphalā pātubhavanti brahme.
          [1726] < PTS. J IV , 203 >Nakkhattayogaṁ paṭimānayāmi
                 khaṇaṁ muhuttañca mantena passaṁ 1-
                 nakkhattayogañca khaṇañca laddhā
                 addhā harissambaphalaṁ bahukaṁ 2-.
          [1727] < PTS. J IV , 204 >Nakkhattayogaṁ na pure abhāṇi
                 khaṇaṁ muhuttaṁ na pure asaṁsi
                 athāhari ambaphalaṁ pahutaṁ 3-
                 vaṇṇena gandhena rasenupetaṁ.
          [1728] < PTS. J IV , 204 >Mantābhijappena purepi 4- tuyhaṁ
                 dumapphalā pātubhavanti brahme
                 svājja na vādesi 5- jappampi mantaṁ 6-
                 ayaṁ so ko nāma tavajja dhammo.

  *  *  *  *  *  *
  Footnote:1 Sī. Yu. khaṇaṁ muhuttaṁ na maṁ tosayanti. 2 Sī. Yu. athāharissambaphalaṁ pahūtaṁ.
 3 Ma. sayaṁ harī ambaphalaṁ pahūtaṁ. 4 Ma. pure hi. Sī. Yu. purassa.
 5 Sī. Ma. pāresi. 6 Sī. Yu. japampi mante.
-------------------------------------------------
[page 343]
          [1729] < PTS. J IV , 204 >Caṇḍālaputto mama sampadāsi
                 dhammena mante pakatiñca saṁsi
                 mā cassu me pucchito nāmagottaṁ
                 guyhittho mā taṁ vijaheyyu mantā 1-.
          [1730] < PTS. J IV , 204 >Sohaṁ janindena janamhi puṭṭho
                 makkhābhibhūto alikaṁ abhāṇiṁ
                 mantā ime brāhmaṇassāti micchā
                 pahīnamanto kapaṇo rudāmi.
     [1731] < PTS. J IV , 205 >Eraṇḍā pucimandā vā atha vā pālibhaddakā
            madhuṁ madhutthiko vinde so hi tassa dumuttamo.
     [1732] < PTS. J IV , 205 >Khattiyā brāhmaṇā vessā suddā caṇḍālapukkusā
            yamhā dhammaṁ vijāneyya so hi tassa naruttamo.
          [1733] < PTS. J IV , 205 >Imassa daṇḍañca vadhañca datvā
                 gale gahetvā balayātha 2- jammaṁ
                 yo uttamatthaṁ kasirena laddhaṁ
                 mānātimānena vināsayittha.
          [1734] < PTS. J IV , 206 >Yathā samaṁ maññamāno pateyya
                 sobbhaṁ guhaṁ narakaṁ pūtipādaṁ
                 rajjūti vā akkame kaṇhasappaṁ

  *  *  *  *  *  *
  Footnote:1 Ma. atthaṁ vijaheyya manto. 2 Ma. khalayātha.
-------------------------------------------------
[page 344]
                 Andho yathā jotimadhiṭṭhaheyya
                 evampi tvaṁ maṁ khalitaṁ sapañña
                 pahīnamantassa puna sampadāhi 1-.
          [1735] < PTS. J IV , 206 >Dhammena mante 2- tava sampadāsiṁ
                 tvampi dhammena pariggahesi
                 pakatimpi te attamano asaṁsi 3-
                 dhamme ṭhitaṁ taṁ na jaheyya manto.
          [1736] < PTS. J IV , 207 >So 4- bāla mantaṁ kasirena laddhaṁ
                 yaṁ dullabhaṁ ajja manussaloke
                 kicchā laddhaṁ jīvitaṁ appapañño 5-
                 vināsayī alikaṁ bhāsamāno.
          [1737] < PTS. J IV , 207 >Bālassa muḷhassa akataññuno ca
                 musā bhaṇantassa asaññatassa
                 mante mayaṁ tādisake na dema
                 kuto mantā gaccha na mayhaṁ ruccasīti.
                       Ambajātakaṁ paṭhamaṁ.
                         --------

  *  *  *  *  *  *
  Footnote:1 Ma. punappadāhi. Sī. Yu. punappasīda. 2 Ma. mantaṁ. 3 Ma. asaṁsiṁ.
 4 Ma. yo. 5 Sī. kicchā laddhaṁ jivikaṁ appañño. ma kiñcāpi laddhā jīvituṁ.
 appañño. Yu. kacchāpi laddhā jīvikaṁ appañña.
-------------------------------------------------
[page 345]
                       2 Phandanajātakaṁ
     [1738] < PTS. J IV , 208 >Kuṭhārihattho puriso vanamoggayha tiṭṭhasi
            puṭṭho me samma akkhāhi kiṁ dāruṁ chetumicchasi.
     [1739] < PTS. J IV , 209 >Īso 1- vanāni carasi samāni visamāni ca
            puṭṭho me samma akkhāhi kiṁ dāruṁ nemiyā daḷhaṁ.
     [1740] < PTS. J IV , 209 >Neva sālo na khadiro nāssakaṇṇo kuto dhavo
            rukkho ca 2- phandano nāma taṁ dāruṁ nemiyā daḷhaṁ.
     [1741] < PTS. J IV , 209 >Kīdisānissa pattāni khandho vā pana kīdiso
            puṭṭho me samma akkhāhi yathā jānemu phandanaṁ.
     [1742] < PTS. J IV , 209 >Yassa sākhā palambanti namanti na ca bhañjare
            so rukkho phandano nāma yassa mūle ahaṁ ṭhito.
     [1743] < PTS. J IV , 209 >Arānaṁ cakkanābhīnaṁ īsānemirathassa ca
            sabbassa te kammaniyo ayaṁ hessati phandano.
     [1744] < PTS. J IV , 210 >Iti phandanarukkhopi devatā 3- ajjhabhāsatha
            mayhampi vacanaṁ atthi bhāradvāja suṇohi me.
     [1745] < PTS. J IV , 210 >Imassa 4- upakkhandhamhā ukkacca caturaṅgulaṁ
            tena nemiṁ pariharesi 5- evaṁ daḷhataraṁ siyā.
     [1746] < PTS. J IV , 210 >Iti phandanarukkhopi veraṁ kappesi devatā 6-
            jātānañca ajātānaṁ īsānaṁ dukkhamāvahi.
     [1747] < PTS. J IV , 211 >Iccevaṁ 7- phandano īsaṁ īso ca pana phandanaṁ

  *  *  *  *  *  *
  Footnote:1 Ma. sabbattha isso. Sī. iso. 2 Sī. Yu. rukkhova. 3 Ma. tāvade.
 4 Ma. issassa. 5 Ma. pasāresi. 6 Ma. appesi tāvade. 7 Sī. Yu. icceva.
-------------------------------------------------
[page 346]
            Aññamaññaṁ vivādena aññamaññamaghātayuṁ.
     [1748] < PTS. J IV , 211 >Evameva manussesu 1- vivādo yattha jāyati
            mayūranaccaṁ naccanti yathā te īsaphandanā.
     [1749] < PTS. J IV , 211 >Taṁ vo vadāmi bhaddaṁ vo yāvantettha samāgatā
            sammodatha mā vivadittha 2- mā hotha īsaphandanā.
     [1750] < PTS. J IV , 211 >Sāmagyameva 3- sikkhetha buddhehetaṁ pasaṁsitaṁ
            sāmagyarato 4- dhammaṭṭho yogakkhemā na dhaṁsatīti.
                        Phandanajātakaṁ dutiyaṁ.
                           --------
                         3 Javanahaṁsajātakaṁ
     [1751] < PTS. J IV , 214 >Idheva haṁsa nipata piyaṁ me tava dassanaṁ
            issarosi anuppatto yaṁ idhatthi pavedaya.
          [1752] < PTS. J IV , 216 >Savanena ekassa piyā bhavanti
                 disvā panekassa vineti 5- chando
                 disvā ca sutvā ca piyā bhavanti
                 kacci nu kho me piyasi dassanena.
     [1753] < PTS. J IV , 216 >Savanena piyo mesi bhiyyo cāgamma dassanaṁ
            evaṁ piyadassano samāno 6- vasa haṁsa mama santike 7-.
     [1754] < PTS. J IV , 216 >Vaseyyāma tavāgāre niccaṁ sakkatapūjitā
            matto ca ekadā majjaṁ 8- haṁsarājaṁ pacantu me.

  *  *  *  *  *  *
  Footnote:1 Ma. manussānaṁ. 2 Ma. vivadatha. 3 Ma. sāmaggimeva 4 Ma. sāmaggirato.
 5 Ma. viyeti. Yu. viheti. 6 Ma. me. 7 ma - mamantike. 8 Ma. vajje.
 Sī. Yu. vajjā.
-------------------------------------------------
[page 347]
     [1755] < PTS. J IV , 217 >Dhiratthu taṁ majjapānaṁ yaṁ me piyataraṁ tayā
            na cāpi majjaṁ pivissāmi 1- yāva me vacchasī ghare.
     [1756] < PTS. J IV , 217 >Suvijānaṁ sigālānaṁ sakuṇānañca 2- vassitaṁ.
            Manussavassitaṁ rāja dubbijānataraṁ tato.
     [1757] < PTS. J IV , 217 >Api ce maññatī poso ñāti mitto sakhāti vā
            yo pubbe sumano hutvā pacchā sampajjate diso.
     [1758] < PTS. J IV , 217 >Yasmiṁ mano nivisati avidūre sahāpi so
            santikepi hi so dūre yasmā vivasate 3- mano.
          [1759] < PTS. J IV , 217 >Antopi ce 4- hoti pasannacitto
                 pāraṁ samuddassa pasannacitto
                 antopi so hoti paduṭṭhacitto
                 pāraṁ samuddassa paduṭṭhacitto.
     [1760] < PTS. J IV , 217 >Saṁvasantā vivasanti ye disā te rathesabha
            ārā santo saṁvasanti manasā raṭṭhavaḍḍhana.
     [1761] < PTS. J IV , 217 >Aticiraṁ nivāsena piyo bhavati appiyo
            āmanta kho taṁ gacchāmi 5- purā te homi appiyo 6-.
     [1762] < PTS. J IV , 218 >Evaṁ ce yācamānānaṁ añjaliṁ nāvabujjhasi
            paricārakānaṁ santānaṁ 7- vacanaṁ na karosi no
            evantaṁ abhiyācāma puna kayirāsi pariyāyaṁ.
     [1763] < PTS. J IV , 218 >Evaṁ ce no viharataṁ antarāyo na hessati

  *  *  *  *  *  *
  Footnote:1 Ma. pissāmi. Sī. Yu. pāyāmi. 2 Sī. Yu. sakuntānañca. 3 Ma. yasmiṁ
 nāvisate. 4 Ma. so. 5 Ma. gacchāMa. 6 Ma. homa appiyā.
 7 Ma. sataṁ. Yu. sattānaṁ.
-------------------------------------------------
[page 348]
            Tuyhaṁ vāpi 1- mahārāja mayhaṁ vā 2- raṭṭhavaḍḍhana
            appevanāma passema ahorattānamaccayeti.
                        Javanahaṁsajātakaṁ tatiyaṁ.
                           ---------
                      4 Cullanāradakassapajātakaṁ 3-
     [1764] < PTS. J IV , 221 >Na te kaṭṭhāni bhinnāni na te udakamābhataṁ
            aggipi te na hāsito 4- kinnu mandova jhāyasi.
     [1765] < PTS. J IV , 221 >Na ussahe vane vatthuṁ kassapāmantayāmi taṁ
            dukkho vāso araññasmiṁ raṭṭhaṁ icchāmi gantave.
     [1766] < PTS. J IV , 221 >Yathā ahaṁ ito gantvā yasmiṁ janapade vasaṁ
            ācāraṁ brahme sikkheyya taṁ dhammaṁ anusāsa maṁ.
     [1767] < PTS. J IV , 222 >Sace araññaṁ hitvāna vanamūlaphalāni ca
            raṭṭhe rocayase vāsaṁ taṁ dhammaṁ nisāmehi me.
     [1768] < PTS. J IV , 222 >Visaṁ mā paṭisevittha 5- papātaṁ parivajjaya
            paṅke ca mā visīdittho yatto āsīvise 6- care.
     [1769] < PTS. J IV , 222 >Kinnu visaṁ papāto vā paṅko vā brahmacārinaṁ
            kaṁ tvaṁ āsīvisaṁ brūhi taṁ me akkhāhi pucchito.
     [1770] < PTS. J IV , 222 >Āsavo tāta lokasmiṁ surā nāma pavuccati
            manuññā 7- surabhī vaggū madhukhuddarasūpamā 8-
            visaṁ tadāhu ariyā [9]- brahmacariyassa nārada.

  *  *  *  *  *  *
  Footnote:1 Ma. cāpi. 2 Ma. ca. 3 Ma. cūḷanāradajātakaṁ. 4 Ma. hāpito.
 5 Ma. paṭisevittho. 6 Ma. cāsīvise. 7 Ma. manuñño. 8 Ma. sādu --.
 9 Ma. se.
-------------------------------------------------
[page 349]
     [1771] < PTS. J IV , 222 >Itthiyo tāta lokasmiṁ pamattaṁ pamathenti tā
            pharanti munino 1- cittaṁ tūlaṁ bhaṭṭhaṁva māluto
            papāto esa akkhāto brahmacariyassa nārada.
     [1772] < PTS. J IV , 222 >Lābho siloko sakkāro pūjā parakulesu ca
            paṅko esova 2- akkhāto brahmacariyassa nārada.
     [1773] < PTS. J IV , 222 >Mahantā 3- tāta rājāno āvasanti mahiṁ imaṁ
            te tādise manussinde mahante tāta nārada.
     [1774] < PTS. J IV , 223 >Issarānaṁ adhipatīnaṁ na tesaṁ pādato care
            āsīvisoti 4- akkhāto brahmacariyassa nārada.
     [1775] < PTS. J IV , 223 >Bhattattho bhattakāle ca yaṁ gehaṁ upasaṅkame
            yadettha kusalaṁ jaññā tattha ghāsesanaṁ care.
            Pavisitvā parakulaṁ pānattho 5- bhojanāya vā
            mitaṁ khāde mitaṁ bhuñje na ca rūpe manaṁ kare.
     [1776] < PTS. J IV , 223 >Guṭṭhaṁ majjaṁ kirāsañca 6- sabhānikiraṇāni 7- ca
            ārakā parivajjehi yānīva visamaṁ pathanti.
                   Cullanāradakassapajātakaṁ catutthaṁ.
                        ----------

  *  *  *  *  *  *
  Footnote:1 Ma. haranti yuvino. 2 Ma. eso ca. 3 Ma. mahattā. 4 Sī. Yu.
 āsīviso so. 5 Ma. pānatthaṁ. 6 Ma. goṭṭhaṁ majjaṁ kirāṭañca.
 7 sabhādhi. karaṇānītipi.
-------------------------------------------------
[page 350]
                          5 Dūtajātakaṁ
     [1777] < PTS. J IV , 225 >Dūte te brahme pāhesiṁ gaṅgātīrasmi jhāyato
            tesaṁ puṭṭho na byākāsi dukkhaṁ tuyhaṁ mataṁ 1- nu te.
     [1778] < PTS. J IV , 225 >Sace te dukkhamuppajje kāsīnaṁ raṭṭhavaḍḍhana
            mā kho naṁ tassa akkhāhi yo taṁ dukkhā na mocaye.
     [1779] < PTS. J IV , 225 >Yo tassa 2- dukkhajātassa ekaṅgamapi bhāgaso 3-
            vippamoceyya dhammena kāmaṁ tassa pavedaya 4-.
     [1780] < PTS. J IV , 225 >Suvijānaṁ sigālānaṁ sakuntānañca 5- vassitaṁ.
            Manussavassitaṁ rāja dubbijānataraṁ tato.
     [1781] < PTS. J IV , 226 >Api ce maññatī poso ñāti mitto sakhāti vā
            yo pubbe sumano hutvā pacchā sampajjate diso.
          [1782] < PTS. J IV , 226 >Yo attano dukkhamanānupuṭṭho
                 pavedaye jantu akālarūpe
                 anandino 6- tassa bhavanti mittā 7-
                 hitesino tassa dukkhī bhavanti.
          [1783] < PTS. J IV , 226 >Kālañca ñatvāna tathāvidhassa
                 medhāvinaṁ ekamanaṁ viditvā
                 akkheyya tippāni 8- parassa dhīro
                 saṇhaṁ giraṁ atthavatiṁ pamuñce.

  *  *  *  *  *  *
  Footnote:1 Ma. guyhamataṁ. Sī. guyhaṁ mataṁ. 2 Yu. yo ca tathā. 3 Sī. Yu. ekantamapi
 bhāsato. 4 Sī. pavedaye. 5 Ma. sakuṇānañca. 6 Ma. ānandino. 7 Sī. Yu.
 bhavantamittā. 8 Ma. tibbāni.
-------------------------------------------------
[page 351]
          [1784] < PTS. J IV , 226 >Sace ca jaññā avisayhamattano
                 na tehi mayhaṁ sukhāgamāya 1-
                 ekova tippāni saheyya dhīro
                 saccaṁ hirottappamapekkhamāno.
     [1785] < PTS. J IV , 227 >Ahaṁ raṭṭhāni vicaranto nigame rājadhāniyo
            bhikkhamāno mahārāja ācariyassa dhanatthiko.
     [1786] < PTS. J IV , 227 >Gahapatī rājapurise mahāsāle ca brāhmaṇe
            alatthaṁ satta nikkhāni suvaṇṇassa janādhipa
            te me naṭṭhā mahārāja tasmā socāmahaṁ bhusaṁ.
     [1787] < PTS. J IV , 227 >Purisā te mahārāja manasānuvicintitā
            nālaṁ dukkhā pamocetuṁ tasmā tesaṁ na byāhariṁ.
     [1788] < PTS. J IV , 227 >Tvañca kho me mahārāja manasānuvicintito
            alaṁ dukkhā pamocetuṁ tasmā tuyhaṁ pavedayiṁ.
     [1789] < PTS. J IV , 227 >Tassādāsi pasannacitto kāsīnaṁ raṭṭhavaḍḍhano
            jātarūpamaye nikkhe suvaṇṇassa catuddasāti.
                       Dūtajātakaṁ pañcamaṁ.
                          -------

  *  *  *  *  *  *
  Footnote:1 Sī. Yu. nāyaṁ nīti mayha sukhāgamāya.
-------------------------------------------------
[page 352]
                      6 Kāliṅgabodhijātakaṁ
     [1790] < PTS. J IV , 232 >Rājā kāliṅgo cakkavatti dhammena paṭhavimanusāsi 1-
            agamāsi 2- bodhisamīpaṁ nāgena mahānubhāvena.
     [1791] < PTS. J IV , 233 >Kāliṅgo bhāradvājo ca rājānaṁ kāliṅgaṁ samaṇakolaññaṁ
            cakkavattayato pariggahetvā 3- pañjalī idamavoca.
     [1792] < PTS. J IV , 233 >Paccoroha mahārāja bhūmibhāgo yathā samaṇugīto 4-
            idha anadhivarā buddhā abhisambuddhā virocanti.
     [1793] < PTS. J IV , 233 >Padakkhiṇato āvaṭṭā tiṇalatā asmiṁ bhūmibhāgasmiṁ
            paṭhaviyā ayaṁ 5- maṇḍo iti no sutaṁ [6]- mahārāja.
     [1794] < PTS. J IV , 233 >Sāgarapariyantāya (medaniyā) sabbabhūtadharaṇiyā
            paṭhaviyā ayaṁ maṇḍo orohitvā namo karohi.
     [1795] < PTS. J IV , 233 >Ye te bhavanti nāgā ca abhijātā ca kuñjarā 7-
            ettāvatā padesaṁ te nāgā nevamupayanti 8-.
     [1796] < PTS. J IV , 233 >Abhijāto [9]- nāgo kāmaṁ pesehi kuñjaraṁ dantiṁ
          ettāvatā padeso ca 10- na sakkā nāgena upagantuṁ 11-.
     [1797] < PTS. J IV , 233 >Taṁ sutvā rājā kāliṅgo veyyañjanikavaco nisāmetvā
            sampesesi nāgaṁ uyyāma 12- mayaṁ yathā 13- idaṁ vacanaṁ.
     [1798] < PTS. J IV , 233 >Sampesito ca raññā nāgo koñcova abhinaditvāna

  *  *  *  *  *  *
  Footnote:1 Ma. pathavimanusāsaṁ. 2 Ma. agamā. 3 Yu. pariṇetvā. 4 Ma. samaṇuggato.
 5 Ma. nābhiyaṁ. 6 Ma. mante. 7 abhijātā mātito ca pitito cātipi pāṭho.
 8 nevamussahantītipi. 9 Sī. Yu. te. 10 Ma. casaddo natthi. 11 Ma. sakkā
 nāgena mupagantuṁ. 12 Sī. Ma. ussāma. 13 Ma. yathimassidaṁ.
-------------------------------------------------
[page 353]
            Paṭisakkitvā nisīdi garubhāraṁ asahamāno.
          [1799] < PTS. J IV , 234 >Kāliṅgo bhāradvājo nāgaṁ khīṇāyukaṁ
                 viditvāna rājānaṁ kāliṅgaṁ taramāno
                 ajjhabhāsittha aññaṁ saṅkama nāgaṁ
                 nāgo khīṇāyuko mahārāja.
          [1800] < PTS. J IV , 235 >Taṁ sutvā kāliṅgo taramāno
                 saṅkami nāgaṁ saṅkanteva raññe
                 nāgo tattheva pati bhūmyā
                 veyyañjanikavaco yathā tathā ahu nāgo.
          [1801] < PTS. J IV , 235 >Kāliṅgabhāradvājaṁ kāliṅgo 1- brāhmaṇaṁ idamavoca
                 tvamevāsi sambuddho sabbaññū sabbadassāvī.
     [1802] < PTS. J IV , 235 >Taṁ anadhivāsento kāliṅgo 2- brāhmaṇo idamavoca
            veyyañjanikā hi mayaṁ buddhā sabbaññuno mahārāja.
     [1803] < PTS. J IV , 235 >Sabbaññū sabbavidū ca buddhā [3]- lakkhaṇena jānanti
            āgamabalasā 4- hi mayaṁ buddhā sabbaṁ pajānanti.
     [1804] < PTS. J IV , 236 >Pahaṁsitvāna 5- sambodhiṁ nānāturiyehi vijjamānehi
            mālāvilepanaṁ abhiharitvā 6- pākāraparikkhepaṁ kāresi
                       atha rājā pāyāsi.
     [1805] < PTS. J IV , 236 >Saṭṭhivāhasahassāni pupphāni sannipātayi

  *  *  *  *  *  *
  Footnote:1 Ma. kāliṅgo rājā kāliṅgaṁ. 2 kāliṅgaṁ. 3 Ma. na. 4 Yu. āgamapurisā.
 5 Ma. mahayitvā. Sī. Yu. mahāyitvāna. 6 Sī. Yu. mālāgandhavilepanaṁ āharitrā.
-------------------------------------------------
[page 354]
            Pūjesi rājā kāliṅgo bodhimaṇḍamanuttaranti.
                       Kāliṅgabodhijātakaṁ chaṭṭhaṁ.
                          -----------
                          7 Akittijātakaṁ
     [1806] < PTS. J IV , 239 >Akittiṁ disvāna sammantaṁ sakko bhūtapatī bravi
            kiṁ patthayaṁ mahābrahme eko sammasi ghammani.
     [1807] < PTS. J IV , 240 >Dukkho punabbhavo sakka sarīrassa ca bhedanaṁ
            sammohamaraṇaṁ dukkhaṁ tasmā sammāmi vāsava.
     [1808] < PTS. J IV , 240 >Etasmiṁ te sulapite paṭirūpe subhāsite
            varaṁ kassapa te dammi yaṅkiñci manasicchasi.
     [1809] < PTS. J IV , 240 >Varañce me ado sakka sabbabhūtānamissara
            yena putte ca dāre ca dhanadhaññaṁ piyāni ca
            laddhā narā na tappanti so lobho na mayī vase.
     [1810] < PTS. J IV , 240 >Etasmiṁ te sulapite paṭirūpe subhāsite
            varaṁ kassapa te dammi yaṅkiñci manasicchasi.
     [1811] < PTS. J IV , 240 >Varañce me ado sakka sabbabhūtānamissara
            khettaṁ vatthuṁ hiraññañca gavāssaṁ dāsaporisaṁ
            yena jātena jīyanti so doso na mayī vase.
     [1812] < PTS. J IV , 240 >Etasmiṁ te sulapite paṭirūpe subhāsite
-------------------------------------------------
[page 355]
            Varaṁ kassapa te dammi yaṅkiñci manasicchasi.
     [1813] < PTS. J IV , 240 >Varañce me ado sakka sabbabhūtānamissara
            bālaṁ na passe na suṇe na ca bālena saṁvase
            bālenallāpasallāpaṁ na kare na ca rocaye.
     [1814] < PTS. J IV , 241 >Kinnu te akaraṁ bālo vada kassapa kāraṇaṁ
            kena kassapa bālassa dassanaṁ nābhikaṅkhasi.
     [1815] < PTS. J IV , 241 >Anayaṁ nayati dummedho adhurāyaṁ niyuñjati
            dunnayo seyyaso hoti sammā vutto pakuppati
            vinayaṁ so na jānāti sādhu tassa adassanaṁ.
     [1816] < PTS. J IV , 241 >Etasmiṁ te sulapite paṭirūpe subhāsite
            varaṁ kassapa te dammi yaṅkiñci manasicchasi.
     [1817] < PTS. J IV , 241 >Varañce me ado sakka sabbabhūtānamissara
            dhīraṁ passe suṇe dhīraṁ dhīrena saha saṁvase
            dhīrenallāpasallāpaṁ taṁ kare tañca rocaye.
     [1818] < PTS. J IV , 241 >Kinnu te akaraṁ dhīro vada kassapa kāraṇaṁ
            kena kassapa dhīrassa dassanaṁ abhikaṅkhasi.
     [1819] < PTS. J IV , 241 >Nayaṁ nayati medhāvī adhurāyaṁ na yuñjati
            sunayo seyyaso hoti sammā vutto na kuppati
            vinayaṁ so pajānāti sādhu tena samāgamo.
     [1820] < PTS. J IV , 241 >Etasmiṁ te sulapite paṭirūpe subhāsite
-------------------------------------------------
[page 356]
            Varaṁ kassapa te dammi yaṅkiñci manasicchasi.
     [1821] < PTS. J IV , 241 >Varañce me ado sakka sabbabhūtānamissara
            tato ratyā vivasane 1- suriyassuggamanaṁ pati
            dibbā bhakkhā pātubhaveyyuṁ sīlavanto ca yācakā
            dadato me na khīyetha datvā nānutapeyyahaṁ
            dadaṁ cittaṁ pasādeyyaṁ etaṁ sakka varaṁ vare.
     [1822] < PTS. J IV , 241 >Etasmiṁ te sulapite paṭirūpe subhāsite
            varaṁ kassapa te dammi yaṅkiñci manasicchasi.
     [1823] < PTS. J IV , 241 >Varañca me ado sakka sabbabhūtānamissara
            na maṁ puna upeyyāsi etaṁ sakka varaṁ vare.
     [1824] < PTS. J IV , 241 >Bahūhi vattacariyāhi narā ca atha nāriyo
            dassanaṁ abhikaṅkhanti kinnu me dassane bhayaṁ.
     [1825] < PTS. J IV , 241 >Taṁ tādisaṁ devavaṇṇaṁ 2- sabbakāmasamiddhinaṁ
            disvā tapo pamajjeyyaṁ 3- etaṁ te dassane bhayanti.
                       Akittijātakaṁ sattamaṁ.
                          ---------
                        8 Takkāriyajātakaṁ
          [1826] < PTS. J IV , 247 >Ahameva dubbhāsitaṁ bhāsi bālo
                 bhekovaraññe ahimavhāyamāno
                 takkāriye sobbhamimaṁ patāmi

  *  *  *  *  *  *
  Footnote:1 Ma. vivasāne. 2 Yu. devavaṇṇiṁ. 3 Ma. pamajjeyya.
-------------------------------------------------
[page 357]
                 Na kireva sādhu ativelabhāṇī.
          [1827] < PTS. J IV , 248 >Pappoti macco ativelabhāṇī
                 bandhaṁ vadhaṁ sokapariddavañca
                 attānameva garahāsi ettha 1-
                 ācariya taṁ nikkhaṇanti 2- sobbhe.
          [1828] < PTS. J IV , 249 >Kimevāhaṁ tuṇḍilaṁ anupucchiṁ
                 kareyyāsaṁ 3- bhātaraṁ kālikāya
                 naggovahaṁ vatthayugañca jino
                 ayampi attho bahu tādisova.
          [1829] < PTS. J IV , 250 >Yo yujjhamānānaṁ ayujjhamāno
                 meṇḍantaraṁ accupatī kuliṅgo
                 so piṁsito meṇḍasirehi tattha
                 ayampi attho bahu tādisova.
          [1830] < PTS. J IV , 251 >Caturo janā potthakamaggahesuṁ
                 ekañca posaṁ anurakkhamānā
                 sabbeva te bhinnasirā sayiṁsu
                 ayampi attho bahu tādisova.
          [1831] < PTS. J IV , 251 >Ajā yathā veḷugumbasmiṁ bandhā
                 avekkhipantī 4- asimajjhagacchi

  *  *  *  *  *  *
  Footnote:1 Sī. etto. 2 Ma. ācera yaṁ taṁ nikkhaṇanti. 3 kareyya saṅgahantipi.
 Ma. kareyya saṁ. 4 Ma. avakkhipantī.
-------------------------------------------------
[page 358]
                 Teneva tassā galakaṁ vikantā 1-
                 ayampi attho bahu tādisova.
          [1832] < PTS. J IV , 252 >Nayime devā nāpi 2- gandhabbaputtā
                 migā ime atthavasābhatā ime 3-
                 ekañca naṁ sāyamāse pacantu
                 ekaṁ 4- punappātarāse pacantu.
          [1833] < PTS. J IV , 252 >Sataṁ sahassāna dubbhāsitānaṁ 5-
                 kalampi nāgghati subhāsitassa
                 dubbhāsitaṁ saṅkamāno kileso
                 tasmā tuṇhī kiṁpuriso 6- na bālyā.
          [1834] < PTS. J IV , 253 >Yā mesā byākāsi 7- pamuñcathetaṁ
                 giriñca naṁ himavantaṁ nayantu
                 imañca kho dentu mahānasāya
                 pātova naṁ pātarāse pacantu.
     [1835] < PTS. J IV , 253 >Pajjunnanāthā pasavo pasunāthā ayaṁ pajā
            tvaṁnāthosmi 8- mahārāja amhanāthā mama bhariyā 9-
            dvinnamaññataraṁ ñatvā mutto gaccheyya pabbataṁ.
          [1836] < PTS. J IV , 253 >Na ve nindā suparivajjayātha 10-

  *  *  *  *  *  *
  Footnote:1 Ma. galakāvakantaṁ. 2 Ma. ime na devā na. 3 Ma. atthavasaṁ gatā me.
 4 Sī. Yu. ekañca naṁ pātarāse. 5 Ma. sahassāni dubhāsitāni. 6 Ma. kimpurisā.
 7 Ma. byāhāsi. 8 Ma. tvaṁ nāthosi. 9 Ma. nāthohaṁ. 10 Ma. suparivajjayetha.
-------------------------------------------------
[page 359]
                 Nānājanā sevitabbā janinda
                 yeneva eko labhate pasaṁsaṁ
                 teneva añño labhate ninditāraṁ.
          [1837] < PTS. J IV , 254 >Sabbo loko paracittena 1- aticitto
                 sabbo loko cittavā samhi citte
                 paccekacittā puthu sabbasattā
                 kassīdha cittassa vase na vatte.
          [1838] < PTS. J IV , 254 >Tuṇhī ahu kiṁpuriso sabhariyo 2-
                 yodāni byākāsi bhayassa bhīto
                 sodāni mutto sukhito arogo
                 vācā kirevatthavatī narānanti.
                     Takkāriyajātakaṁ aṭṭhamaṁ.
                        ----------
                      9 Rurumigajātakaṁ 3-
     [1839] < PTS. J IV , 257 >Tassa 4- gāmavaraṁ dammi nāriyo ca alaṅkatā
            ko 5- me taṁ migamakkhāsi migānaṁ migamuttamaṁ.
     [1840] < PTS. J IV , 257 >Mayhaṁ gāmavaraṁ dehi nāriyo ca alaṅkatā
            ahaṁ te migamakkhissaṁ migānaṁ migamuttamaṁ.
     [1841] < PTS. J IV , 258 >Etasmiṁ vanasaṇḍasmiṁ ambā sālā ca pupphitā

  *  *  *  *  *  *
  Footnote:1 Ma. paricitto. 2 abhāṇisotipi. 3 Ma. rurumigarājajātakaṁ. 4 Sī. Yu. kassa.
 5 Ma. yo. taṁ yuttataraṁ.
-------------------------------------------------
[page 360]
            Indagopakasañchannā ettheso tiṭṭhati migo.
     [1842] < PTS. J IV , 258 >Dhanuṁ advejjhaṁ katvāna usuṁ sannayhupāgami 1-
            migo ca disvā rājānaṁ dūrato ajjhabhāsatha
            āgamehi mahārāja mā maṁ vijjhi rathesabha
            ko nu te idamakkhāsi ettheso tiṭṭhati migo.
     [1843] < PTS. J IV , 259 >Esa pāpacaro poso samma tiṭṭhati ārakā
            so hi 2- me idamakkhāsi ettheso tiṭṭhati migo.
     [1844] < PTS. J IV , 259 >Saccaṁ kirevamāhaṁsu narā ekacciyā idha
            kaṭṭhaṁ nipāvataṁ 3- seyyo na tvevekacciyo naro.
          [1845] < PTS. J IV , 259 >Kinnu ruru garahasi migānaṁ
                 kiṁ pakkhinaṁ kiṁ pana mānusānaṁ
                 bhayaṁ hi maṁ vindatinapparūpaṁ
                 sutvāna taṁ mānusi 4- bhāsamānaṁ.
          [1846] < PTS. J IV , 260 >Yamuddhariṁ vāhane vuyhamānaṁ
                 mahodake salile sīghasote
                 tatonidānaṁ bhayamāgataṁ mama
                 dukkho have rāja asabbhi saṅgamo.
          [1847] < PTS. J IV , 260 >Sohaṁ catuppattamimaṁ vihaṅgamaṁ
                 tanucchidaṁ hadaye osajjāmi

  *  *  *  *  *  *
  Footnote:1 Sī. Yu. sandhāyupāgami. 2 Ma. so yaṁ. 3 Sī. vipalāvitaṁ. Ma. niplavitaṁ.
 4 Ma. mānusī.
-------------------------------------------------
[page 361]
                 Hanāmi taṁ mittadubbhiṁ akiccakāriṁ
                 yo tādisaṁ kammakataṁ na jāne.
          [1848] < PTS. J IV , 261 >Dhīrassa bālassa have janinda
                 santo vadhaṁ nappasaṁsanti jātu
                 kāmaṁ gharaṁ gacchatu pāpadhammo
                 yañcassa bhattaṁ tadetassa dehi
                 ahañca te kāmakaro bhavāmi.
          [1849] < PTS. J IV , 261 >Addhā ruru aññataro sataṁ so
                 yo dubbhino 1- mānusassa na dubbhī
                 kāmaṁ gharaṁ gacchatu pāpadhammo
                 yañcassa bhattaṁ tadetassa dammi
                 ahañca te gāmavaraṁ dadāmi.
     [1850] < PTS. J IV , 261 >Suvijānaṁ sigālānaṁ sakuntānañca vassitaṁ
            manussavassitaṁ rāja dubbijānataraṁ tato
            api ce maññatī poso ñāti mitto sakhāti vā
            yo pubbe sumano hutvā pacchā sampajjate diso.
     [1851] < PTS. J IV , 262 >Samāgatā jānapadā negamā ca samāgatā
            migā dhaññāni 2- khādanti taṁ devo paṭisedhatu.
     [1852] < PTS. J IV , 262 >Kāmaṁ janapado māsi raṭṭhañcāpi vinassatu
            na tvevāhaṁ ruruṁ dubbhe datvā abhaya pakkhinaṁ.

  *  *  *  *  *  *
  Footnote:1 Ma. dubbhato. Yu. dūbhato. 2 Ma. sassāni.
-------------------------------------------------
[page 362]
     [1853] < PTS. J IV , 262 >Mā me janapado āsi mā maṁ janapado ahu 1-
            na tvevāhaṁ migarājassa varaṁ datvā musā bhaṇeti.
                      Rurumigajātakaṁ navamaṁ.
                         --------
                      10 Sarabhajātakaṁ 2-
     [1854] < PTS. J IV , 269 >Āsiṁsetheva 3- puriso na nibbindeyya paṇḍito
            passāmi vohaṁ attānaṁ yathā icchiṁ tathā ahu.
     [1855] < PTS. J IV , 269 >Āsiṁsetheva 3- puriso na nibbindeyya paṇḍito
            passāmi vohaṁ attānaṁ udakā thalamubbhataṁ.
     [1856] < PTS. J IV , 269 >Vāyametheva puriso na nibbindeyya paṇḍito
            passāmi vohaṁ attānaṁ yathā icchiṁ tathā ahu.
     [1857] < PTS. J IV , 269 >Vāyametheva puriso na nibbindeyya paṇḍito
            passāmi vohaṁ attānaṁ udakā thalamubbhataṁ.
          [1858] < PTS. J IV , 269 >Dukkhūpanītopi naro sapañño
                 āsaṁ na chindeyya sukhāgamāya
                 bahū hi phassā ahitā hitā ca
                 avitakkitāro maccumupapajjanti 4-.
     [1859] < PTS. J IV , 270 >Acintitampi bhavati cintitampi vinassati
            na hi cintāmayā bhogā itthiyā purisassa vā.

  *  *  *  *  *  *
  Footnote:1 Ma. raṭṭhañcāpi vinassatu. 2 Ma. sarabhamigajātakaṁ. 3 Ma. āsīsetheva.
 4 Ma. avitakkitā maccamupabbajanti.
-------------------------------------------------
[page 363]
     [1860] < PTS. J IV , 271 >Sarabhaṁ giriduggasmiṁ yaṁ tvaṁ anussarī pure
            alīnacittassa tuvaṁ vikkantamanujīvasi.
          [1861] < PTS. J IV , 271 >Yo taṁ viduggā narakā samuddhari
                 sīlāya yoggaṁ sarabho karitvā
                 dukkhūpanītaṁ maccumukhā pamocayi
                 alīnacittaṁ tameva 1- vadesi.
          [1862] Kiṁ < PTS. J IV , 271 >tvaṁ nu tattheva tadā ahosi
                 udāhu te koci taṁ etadakkhā
                 vivaṭacchado nusi sabbadassī
                 ñāṇaṁ nu te brāhmaṇa bhiṁsarūpaṁ.
          [1863] < PTS. J IV , 271 >Na cevāhaṁ tattha tadā ahosiṁ
                 na cāpi me koci naṁ etadakkhā
                 gāthāpadānañca subhāsitānaṁ
                 atthaṁ tadānenti janinda dhīrā.
          [1864] < PTS. J IV , 272 >Ādāya pattaṁ 2- paravīriyaghātiṁ
                 cāpe saraṁ kiṁ vicikicchase tuvaṁ
                 nuṇṇo saro sarabhaṁ hantu khippaṁ
                 annaṁ hi etaṁ varapañña rañño.
          [1865] < PTS. J IV , 273 >Addhā pajānāmi ahaṁpi etaṁ
                 annaṁ migo brāhmaṇa khattiyassa

  *  *  *  *  *  *
  Footnote:1 Ma. ta migaṁ. 2 Ma. pattiṁ.
-------------------------------------------------
[page 364]
                 Pubbe katañca apacāyamāno
                 tasmā migaṁ sarabhaṁ no hanāmi.
     [1866] < PTS. J IV , 273 >Neso migo mahārāja asureso disampati
            etaṁ hantvā manussinda bhavassu amarādhipo.
          [1867] < PTS. J IV , 273 >Sace ca rāja vicikicchase tuvaṁ
                 hantuṁ migaṁ sarabhaṁ sahāyakaṁ 1-
                 saputtadāro naravīraseṭṭha 2-
                 gantvā 3- tuvaṁ vetaraṇiṁ yamassa.
          [1868] < PTS. J IV , 273 >Kāmaṁ ahaṁ jānapadā ca sabbe
                 puttā ca dārā ca sahāyasaṅghā
                 gacchemu taṁ vetaraṇiṁ yamassa
                 na tveva haññe mama pāṇadassa 4-.
          [1869] < PTS. J IV , 274 >Ayaṁ migo kicchagatassa mayhaṁ
                 ekassa kattā vivanasmiṁ ghore
                 taṁ tādisaṁ pubbakiccaṁ saranto
                 jānaṁ mahābrahme kathaṁ haneyyaṁ.
          [1870] < PTS. J IV , 274 >Mittābhirādhī cirameva jīva
                 rajjaṁ imaṁ dhammaguṇe pasāsa
                 nārīgaṇehi paricārayanto 5-
                 modassu raṭṭhe tidiveva vāsavo.

  *  *  *  *  *  *
  Footnote:1 Sī. Yu. sahāyakaṁ me. 2 Sī. Yu. naraviriyaseṭṭha. 3 Sī. Yu. gantā.
 4 Ma. pādo yo. 5 Ma. paricāriyanto.
-------------------------------------------------
[page 365]
          [1871] < PTS. J IV , 274 >Akkodhano niccapasannacitto
                 sabbātithī pāhunake karitvā 1-
                 datvā ca bhutvā ca yathānubhāvaṁ
                 anindito saggamupehi ṭhānanti.
                      Sarabhajātakaṁ dasamaṁ.
                        ---------
                         Tassuddānaṁ
                 varamamba 2- kuṭhāri sahaṁsavaro
                 atharaññasmiṁ dūtakapañcamako
                 atha bodhi akitti sutakkarinā
                 atha rurumigena paro sarabho.
                     Terasanipātaṁ niṭṭhitaṁ.
                        ---------

  *  *  *  *  *  *
  Footnote:1 Ma. sabbātithī yācayogo bhavitvā. 2 Ma. varāmba.
-------------------------------------------------
[page 366]
                      Pakiṇṇakanipātajātakaṁ
                     1 sālikedārajātakaṁ
     [1872] < PTS. J IV , 278 >Sampannaṁ sālikedāraṁ suvā bhuñjanti kosiya
            paṭivedemi te brahme na te vāretumussahe
            eko ca tattha sakuṇo yo nesaṁ sabbasundaro
            bhutvā sāliṁ yathākāmaṁ tuṇḍenādāya gacchati.
     [1873] < PTS. J IV , 278 >Ujjhantu 1- vālapāsāni yathā bajjhetha so dijo
            jīvañca naṁ gahetvāna ānayehi 2- mamantike.
     [1874] < PTS. J IV , 279 >Ete bhutvā pivitvā ca pakkamanti vihaṅgamā
            eko baddhosmi pāsena kiṁ pāpaṁ pakataṁ mayā.
     [1875] < PTS. J IV , 279 >Udaraṁ nūna aññesaṁ suva accodaraṁ tava
            bhutvā sāliṁ yathākāmaṁ tuṇḍenādāya gacchasi.
            Koṭṭhannu tattha pūresi suva verannu te mayā
            puṭṭho me samma akkhāhi kuhiṁ sāliṁ nidheyyasi 3-.
     [1876] < PTS. J IV , 280 >Na me veraṁ tayā saddhiṁ koṭṭho mayhaṁ na vijjati
            iṇaṁ muñcāmiṇaṁ dammi sampatto koṭisimbaliṁ 4-
            nidhiṁpi tattha nidahāmi evaṁ jānāhi kosiya.
     [1877] < PTS. J IV , 280 >Kīdisaṁ te iṇadānaṁ iṇamokkho ca kīdiso

  *  *  *  *  *  *
  Footnote:1 Ma. oḍḍentu. 2 Sī. Yu. ānayetha. 3 Ma. nidāhasi. 4 Ma. koṭasimbaliṁ.
-------------------------------------------------
[page 367]
            Nidhinidhānamakkhāhi atha pāsā pamokkhasi.
     [1878] < PTS. J IV , 280 >Ajātapakkhā taruṇā puttakā mayhaṁ kosiya
            te maṁ bhatā bharissanti tasmā tesaṁ iṇaṁ dade.
            Mātā pitā ca me vuḍḍhā jiṇṇakā gatayobbanā
            tesaṁ tuṇḍena hātūna muñce pubbakataṁ iṇaṁ.
            Aññepi tattha sakuṇā khīṇapakkhā sudubbalā
            tesaṁ puññatthiko dammi taṁ nidhiṁ āhu paṇḍitā.
            Īdisaṁ 1- me iṇadānaṁ iṇamokkho ca īdiso
            nidhinidhānamakkhāmi evaṁ jānāhi kosiya.
     [1879] < PTS. J IV , 280 >Bhaddako vatāyaṁ pakkhī dijo paramadhammiko
            ekaccesu manussesu ayaṁ dhammo na vijjati.
            Bhuñja sāliṁ yathākāmaṁ saha sabbehi ñātibhi
            punapi suva passemu piyaṁ me tava dassanaṁ.
          [1880] < PTS. J IV , 281 >Bhuttañca pītañca tavassamamhi
                 rattiñca no kosiya te sakāse
                 nikkhittadaṇḍesu dadāhi dānaṁ
                 jiṇṇe ca mātāpitaro bharassu.
          [1881] < PTS. J IV , 281 >Lakkhī vata me udapādi ajja
                 yohaṁ adassaṁ 2- paramaṁ dijānaṁ
                 suvassa sutvāna subhāsitāni

  *  *  *  *  *  *
  Footnote:1 Sī. Yu. edisaṁ. 2 Ma. addasāsiṁ pavaraṁ.
-------------------------------------------------
[page 368]
                 Kāhāmi puññāni anappakāni.
          [1882] < PTS. J IV , 282 >So kosiyo attamano udaggo
                 annañca pānañcabhisaṅkharitvā
                 annena pānena pasannacitto
                 santappayi samaṇabrāhmaṇe cāti.
                   Sālikedārajātakaṁ paṭhamaṁ.
                       -----------
                    2 Candakinnarajātakaṁ 1-
      [1883] < PTS. J IV , 284 >Upanīyatidaṁ maññe cande lohitamaddane 2-
             ajjāpi 3- vijahāmi jīvitaṁ pāṇā me cande nirujjhanti.
             Osadhi 4- me dukkhaṁ hadayaṁ me ḍayhate nitammāmi
             tava candiyā socantiyā na naṁ aññehi sokehi.
             Tiṇamiva vanamiva milāyāmi nadī aparipuṇṇāva 5- sussāmi
             tava candiyā socantiyā na naṁ aññehi sokehi.
             Vassamiva sare pāde imāni assūni vattare mayhaṁ
             tava candiyā socantiyā na naṁ aññehi sokehi.
      [1884] < PTS. J IV , 285 >Pāpo kho 6- rājaputto yo me icchitapatiṁ varākiyā
             vijjhi vanamūlasmiṁ soyaṁ viddho chamā seti.
             Imaṁ mayhaṁ hadayasokaṁ paṭimuñcatu rājaputta tava mātā

  *  *  *  *  *  *
  Footnote:1 Ma. candakinnarījātakaṁ. 2 Sī. Yu. lohitamadena majjāmi vijahāmi jīvitaṁ pāṇā.
 3 Ma. ajja. 4 Ma. osīdi. 5 Sī. Yu. aparipuṇṇiyāva. 6 Ma. khosi.
-------------------------------------------------
[page 369]
             Yo mayhaṁ hadayasoko kiṁpurisaṁ avekkhamānāya.
             Imaṁ mayhaṁ hadayasokaṁ paṭimuñcatu rājaputta tava jāyā
             yo mayhaṁ hadayasoko kiṁpurisaṁ avekkhamānāya.
             Mā ca puttaṁ 1- mā ca patiṁ addakkhi rājaputta tava mātā
             yo kiṁpurisaṁ avadhi adūsakaṁ mayhaṁ kāmāhi.
             Mā ca puttaṁ mā ca patiṁ addakkhi rājaputta tava jāyā
             yo kiṁpurisaṁ avadhi adūsakaṁ mayhaṁ kāmāhi.
      [1885] < PTS. J IV , 285 >Mā tvaṁ cande rodi mā soci vanatimiramattakkhi
             mama tvaṁ hehisi bhariyā rājakule pūjitā nārībhi.
      [1886] < PTS. J IV , 286 >Api nūnāhaṁ marissaṁ nāhaṁ rājaputta tava hessaṁ
             yo kiṁpurisaṁ avadhi adūsakaṁ mayhaṁ kāmāhi.
      [1887] < PTS. J IV , 286 >Api bhīruke api jīvitukāmike kiṁpurisī gaccha himavantaṁ
             tālisataggarabhojanā 2- aññe taṁ migā ramissanti.
      [1888] < PTS. J IV , 286 >Te pabbatā tā ca kandarā tā ca giriguhāyo [3]-
             tattha 4- taṁ apassantī kiṁpurisa kathaṁ ahaṁ kāsaṁ 5-.
             Yesu pabbatesu mayaṁ ekato abhiramimhā
             tattha taṁ apassantī kiṁpurisa kathaṁ ahaṁ kāsaṁ 6-.
             Te paṇṇasanthatā ramaṇīyā vāḷamigehi anuciṇṇā
             tattha taṁ apassantī kiṁpurisa kathaṁ ahaṁ kāsaṁ.

  *  *  *  *  *  *
  Footnote:1 Sī. Yu. putte. 2 Sī. Yu. tālissataggarabhojane. 3 Ma. tatheva tiṭṭhanti.
 4 Ma. tattheva. evamuparipi. 5 Ma. kassaṁ. evamuparipi. 6 ayaṁ gāthā
 sabbapotthakesu na dissati aṭṭhakathāyaṁ pana dissati.
-------------------------------------------------
[page 370]
             Te pupphasanthatā ramaṇīyā vāḷamigehi anuciṇṇā
             tattha taṁ apassantī kiṁpurisa kathaṁ ahaṁ kāsaṁ 1-.
             Acchā savantī girivananadiyo kusumābhikiṇṇasotāyo
             tattha taṁ apassantī kiṁpurisa kathaṁ ahaṁ kāsaṁ.
             Nīlāni himavato pabbatassa kūṭāni dassanīyāni 2-
             tattha taṁ apassantī kiṁpurisa kathaṁ ahaṁ kāsaṁ.
             Pītāni himavato pabbatassa kūṭāni dassanīyāni
             tattha taṁ apassantī kiṁpurisa kathaṁ ahaṁ kāsaṁ.
             Tambāni himavato pabbatassa kūṭāni dassanīyāni
             tattha taṁ apassantī kiṁpurisa kathaṁ ahaṁ kāsaṁ.
             Tuṅgāni himavato pabbatassa kūṭāni dassanīyāni
             tattha taṁ apassantī kiṁpurisa kathaṁ ahaṁ kāsaṁ.
             Setāni himavato pabbatassa kūṭāni dassanīyāni
             tattha taṁ apassantī kiṁpurisa kathaṁ ahaṁ kāsaṁ.
             Citrāni himavato pabbatassa kūṭāni dassanīyāni
             tattha taṁ apassantī kiṁpurisa kathaṁ ahaṁ kāsaṁ.
             Yakkhagaṇasevite gandhamādane osadhehi sañchanne
             tattha taṁ apassantī kiṁpurisa kathaṁ ahaṁ kāsaṁ.
             Kiṁpurisasevite gandhamādane osadhehi sañchanne

  *  *  *  *  *  *
  Footnote:1 ayaṁ gāthā sabbapotthakesu dissati aṭṭhakathāyaṁ pana na dissati. 2 Sī. Yu.
 dassaneyyāni. evamuparipi.
-------------------------------------------------
[page 371]
            Tattha taṁ apassantī kiṁpurisa kathaṁ ahaṁ kāsaṁ.
     [1889] < PTS. J IV , 288 >Vande te (pāde) ayirabrahme yo me icchitaṁ patiṁ varākiyā
            amatena abhisiñci samāgatasmiṁ 1- piyatamena.
     [1890] < PTS. J IV , 288 >Vicarāmadāni girivananadiyo kusumābhikiṇṇasotāyo
            nānādumavasanāyo piyaṁvadā aññamaññassāti.
                     Candakinnarajātakaṁ dutiyaṁ
                         --------
                      3 mahāukkusajātakaṁ
          [1891] < PTS. J IV , 291 >Ukkā milācā 2- bandhanti dīpe
                 pajā mama khādituṁ patthayanti
                 mittaṁ sahāyañca vadehi senaka
                 ācikkha ñātibyasanaṁ dijānaṁ.
          [1892] < PTS. J IV , 291 >Dijo dijānaṁ pavarosi pakkhi ca 3-
                 ukkusarāja saraṇaṁ taṁ upemi 4-
                 pajā mama khādituṁ patthayanti
                 luddā milācā 5- bhava me sukhāya.
          [1893] < PTS. J IV , 291 >Mittaṁ sahāyañca karonti paṇḍitā
                 kāle akāle sukhamesamānā
                 karomi te senaka etamatthaṁ

  *  *  *  *  *  *
  Footnote:1 Ma. samāgatāsmi. 2-5 Ma. cilācā. 3 Ma. pakkhima. Sī. Yu. casaddo na dissati.
 4 Ma. upema.
-------------------------------------------------
[page 372]
                 Ariyo hi ariyassa karoti kiccaṁ.
          [1894] < PTS. J IV , 292 >Yaṁ hoti kiccaṁ anukampakena
                 ariyassa ariyena kataṁ tayidaṁ
                 attānurakkhī bhava mā aḍayhi
                 lacchāma putte tayi jīvamāne.
          [1895] < PTS. J IV , 292 >Tameva 1- rakkhāvaraṇaṁ karonto
                 sarīrabhedāpi na santasāmi
                 karonti hete 2- sakhīnaṁ sakhāro
                 pāṇaṁ cajantā 3- satamesa dhammo.
     [1896] < PTS. J IV , 293 >Sudukkaraṁ kammamakāsi aṇḍajoyaṁ 4- vihaṅgamo
            atthāya kururo putte aḍḍharatte anāgate.
          [1897] < PTS. J IV , 293 >Cutāpi heke khalitā sakammunā
                 mittānukampāya patiṭṭhahanti
                 puttā mamaṭṭā gatimāgatosmi
                 atthaṁ caretha mama vāricara 5-.
          [1898] < PTS. J IV , 293 >Dhanena dhaññena ca attanā ca
                 mittaṁ sahāyañca karonti paṇḍitā
                 karomi te senaka etamatthaṁ
                 ariyo hi ariyassa karoti kiccaṁ.
          [1899] < PTS. J IV , 293 >Appossukko tāta tuvaṁ nisīda

  *  *  *  *  *  *
  Footnote:1 Ma. taveva. 2 Ma. heke. 3 Sī. Yu. cajanti. 4 Ma. aṇḍajāyaṁ.
-------------------------------------------------
[page 373]
                 Putto pitu carati atthacariyaṁ
                 ahaṁ carissāmi taveva atthaṁ 1-
                 senassa putte parittāyamāno.
          [1900] < PTS. J IV , 294 >Addhā hi tāta satamesa dhammo
                 putto pitu care 2- atthacariyaṁ
                 appeva maṁ disvāna pavaḍḍhakāyaṁ
                 senassa puttāni na heṭhayeyyuṁ.
          [1901] < PTS. J IV , 295 >Pasū manussā migavīraseṭṭha
                 bhayaṭṭitā 3- seṭṭhamupabbajanti
                 puttā mamaṭṭā gatimāgatosmi
                 tvaṁ nosi rājā bhava me sukhāya.
          [1902] < PTS. J IV , 295 >Karomi te senaka etamatthaṁ
                 āyāmi te taṁ disataṁ vadhāya
                 kathaṁ hi viññū bahusampajāno
                 na vāyame attajanassa guttiyā.
          [1903] < PTS. J IV , 296 >Mittaṁ kayirātha suhadayañca
                 ayirañca kayirātha sukhāgamāya
                 nivatthakojova sarebhihantvā
                 modāma puttehi samaṅgibhūtā.
     [1904] < PTS. J IV , 296 >Sakamittassa kammena sahāyassāpalāyino

  *  *  *  *  *  *
  Footnote:1 Ma. tavetamatthaṁ. 2 Ma. pituyaṁ care. Sī. Yu. pitu yañcaretha. 3 Sī. Yu.
 bhayadditā.
-------------------------------------------------
[page 374]
            Kujantamupakujanti lomahaṁsā hadayaṅgamaṁ.
          [1905] < PTS. J IV , 296 >Mittaṁ sahāyaṁ adhigamma paṇḍito
                 so bhuñjati puttaṁ pasuṁ dhanaṁ vā
                 ahañca puttā ca patī ca mayhaṁ
                 mittānukampāya samaṅgibhūtā.
                 Rājavatā suravatā ca attho
                 sampannasakhissa bhavanti hete
                 so mittavā yasavā uggatatto
                 asmiñca loke modati kāmakāmi.
     [1906] < PTS. J IV , 296 >Karaṇīyāni mittāni daliddenāpi senaka
            passa mittānukampāya samaggamhā sañātake.
            Sūrena balavantena yo mittaṁ 1- kurute dijo
            evaṁ so sukhito hoti yathāhaṁ tvañca senakāti.
                     Mahāukkusajātakaṁ tatiyaṁ.
                        ----------
                      4 Uddālakajātakaṁ
          [1907] < PTS. J IV , 299 >Kharājinā jaṭilā paṅkadantā
                 dummakkharūpā ye mantaṁ 2- japanti
                 kacci nu te mānusake payoge
                 idaṁ vidū parimuttā apāyā.

  *  *  *  *  *  *
  Footnote:1 Ma. mitte. Sī. mette. 2 Sī. Yu. dummukharūpā ye me.
-------------------------------------------------
[page 375]
          [1908] < PTS. J IV , 300 >Pāpāni kammāni kareyya 1- rāja
                 bahussuto ce na careyya dhammaṁ
                 sahassavedopi na taṁ paṭicca
                 dukkhā pamuñce caraṇaṁ apatvā.
          [1909] < PTS. J IV , 300 >Sahassavedopi na taṁ paṭicca
                 dukkhā pamuñce caraṇaṁ apatvā
                 maññāmi vedā aphalā bhavanti
                 sasaṁyamaṁ caraṇaññeva saccaṁ.
          [1910] < PTS. J IV , 301 >Naheva vedā aphalā bhavanti
                 sasaṁyamaṁ caraṇaññeva saccaṁ
                 kittiñca pappoti adhicca vede
                 santiṁ puṇeti 2- caraṇena danto.
     [1911] < PTS. J IV , 301 >Bhaccā mātā pitā bandhu 3- yena jāto svayeva 4- so
            uddālako ahaṁ bhoto sotthiyakulavaṁsato 5-.
     [1912] < PTS. J IV , 302 >Kathaṁ bho brāhmaṇo hoti kathaṁ bhavati kevalī
            kathañca parinibbānaṁ dhammaṭṭho kinti vuccati.
            [1913] < PTS. J IV , 302 >Niraṁ katvā aggimādāya brāhmaṇo
                   āposiñcaṁ yajaṁ usseti yūpaṁ
                   evaṅkaro brāhmaṇo hoti khemī
                   dhamme ṭhitaṁ tena amāpayiṁsu.

  *  *  *  *  *  *
  Footnote:1 Ma. karetha. 2 Sī. punoti. Ma. puṇāti. Yu. puneti. 3 Ma. bandhū.
 4 Ma. sayeva. 5 Ma. sotthiyākulavaṁsako.
-------------------------------------------------
[page 376]
     [1914] < PTS. J IV , 302 >Na suddhi secanena atthi napi kevalī brāhmaṇo
            na ceva khanti soraccaṁ 1- napi so parinibbuto.
     [1915] < PTS. J IV , 302 >Kathaṁ bho 2- brāhmaṇo hoti kathaṁ bhavati kevalī
            kathañca parinibbānaṁ dhammaṭṭho kinti vuccati.
          [1916] < PTS. J IV , 303 >Akhettabandhu amamo nirāso
                 nillobhapāpo bhavalobhakhīṇo
                 evaṅkaro brāhmaṇo hoti khemī
                 dhamme ṭhitaṁ tena amāpayiṁsu.
     [1917] < PTS. J IV , 303 >Khattiyā brāhmaṇā vessā suddā caṇḍālapukkusā
            sabbeva soratā dantā sabbeva parinibbutā
            sabbesaṁ sītibhūtānaṁ atthi seyyotha 3- pāpiyo.
     [1918] < PTS. J IV , 303 >Khattiyā brāhmaṇā vessā suddā caṇḍālapukkusā
            sabbeva soratā dantā sabbeva parinibbutā
            sabbesaṁ sītibhūtānaṁ natthi seyyotha 3- pāpiyo.
     [1919] < PTS. J IV , 303 >Khattiyā brāhmaṇā vessā suddā caṇḍālapukkusā
            sabbeva soratā dantā sabbeva parinibbutā
            sabbesaṁ sītibhūtānaṁ natthi seyyotha 3- pāpiyo
            pasatthaṁ 4- carasi brahmaññaṁ sotthiyakulavaṁsataṁ.
     [1920] < PTS. J IV , 304 >Nānārattehi vatthehi vimānaṁ bhavati chāditaṁ
            na tesaṁ chāyā vatthānaṁ so rāgo anupajjatha

  *  *  *  *  *  *
  Footnote:1 Ma. na khantī nāpi soraccaṁ. 2 Ma. so. 3 Sī. Yu. seyyova. 4 Ma. panatthaṁ.
-------------------------------------------------
[page 377]
            Evameva manussesu yadā sujjhanti māṇavā
            na tesaṁ jātiṁ pucchanti 1- dhammamaññāya subbatāti.
                     Uddālakajātakaṁ catutthaṁ.
                        ----------
                        5 Bhisajātakaṁ
          [1921] < PTS. J IV , 308 >Assaṁ gavaṁ rajataṁ jātarūpaṁ
                 bhariyañca so idha labhataṁ manāpaṁ
                 puttehi dārehi samaṅgi hotu
                 bhisāni te brāhmaṇa yo ahāsi.
          [1922] < PTS. J IV , 309 >Mālañca so kāsikacandanañca
                 dhāretu puttassa bahū bhavantu
                 kāmesu tibbaṁ kurutaṁ apekkhaṁ
                 bhisāni te brāhmaṇa yo ahāsi.
          [1923] < PTS. J IV , 309 >Pahūtadhañño kasimā yasassī
                 putte gihī dhanimā sabbakāme
                 vayaṁ apassaṁ gharamāvasātu
                 bhisāni te brāhmaṇa yo ahāsi.
          [1924] < PTS. J IV , 309 >So khattiyo hotu pasayhakārī
                 rājādhirājā balavā yasassī

  *  *  *  *  *  *
  Footnote:1 te sajātiṁ pamuñcantītipi.
-------------------------------------------------
[page 378]
                 Sa cāturantaṁ mahimāvasātu
                 bhisāni te brāhmaṇa yo ahāsi.
          [1925] < PTS. J IV , 309 >So brāhmaṇo hotu avītarāgo
                 muhuttanakkhattapathesu yutto
                 pūjetu naṁ raṭṭhapatī yasassī
                 bhisāni te brāhmaṇa yo ahāsi.
          [1926] < PTS. J IV , 309 >Ajjhāyakaṁ sabbasamantavedaṁ 1-
                 tapassinaṁ maññatu sabbaloko
                 pūjentu naṁ jānapadā samecca
                 bhisāni te brāhmaṇa yo ahāsi.
          [1927] < PTS. J IV , 309 >Catussadaṁ gāmavaraṁ samiddhaṁ
                 dinnañhi so bhuñjatu vāsavena
                 avītarāgo maraṇaṁ upetu
                 bhisāni te brāhmaṇa yo ahāsi.
          [1928] < PTS. J IV , 310 >So gāmaṇi hotu sahāyamajjhe
                 naccehi gītehi pamodamāno
                 mā rājato byasanamalattha 2- kiñci
                 bhisāni te brāhmaṇa yo ahāsi.
          [1929] < PTS. J IV , 310 >Yaṁ ekarājā paṭhaviṁ vijitvā
                 itthīsahassāna 3- ṭhapetu aggaṁ

  *  *  *  *  *  *
  Footnote:1 Sī. sabbasamattavedaṁ. Yu. sabbasamattavedanaṁ. 2 Ma. so rājato byasanamālattha.
 3 Sī. Yu. itthīsahassassa.
-------------------------------------------------
[page 379]
                 Sīmantinīnaṁ pavarā bhavātu
                 bhisāni te brāhmaṇa yo 1- ahāsi.
          [1930] < PTS. J IV , 310 >Dāsīnaṁ 2- hi sā sabbasamāgatānaṁ
                 bhuñjeyya sāduṁ avikampamānā
                 carātu lābhena vikatthamānā
                 bhisāni te brāhmaṇa yo 3- ahāsi.
          [1931] < PTS. J IV , 310 >Āvāsiko hotu mahāvihāre
                 navakammiko hotu kajaṅgalāyaṁ 4-
                 ālokasandhiṁ divasā 5- karotu
                 bhisāni te brāhmaṇa yo ahāsi.
          [1932] < PTS. J IV , 310 >So bajjhatu pāsasatehi chabbhi 6-
                 rammā vanā niyyatu rājadhāniṁ
                 guttehi so haññatu pācanehi
                 bhisāni te brāhmaṇa yo ahāsi.
          [1933] < PTS. J IV , 310 >Alakkamālī tipukaṇṇaviddho
                 laṭṭhihato sappamukhaṁ upetu
                 sakañca baddho 7- visikhaṁ carātu
                 bhisāni te brāhmaṇa yo ahāsi.
          [1934] < PTS. J IV , 312 >Yo ve anaṭṭhaṁ 8- naṭṭhanti āha 9-

  *  *  *  *  *  *
  Footnote:1-3 Ma. yā. 2 Ma. isīnaṁ. 4 Ma. gajaṅgalāyaṁ. 5 Ma. divasaṁ.
 6 Sī. Yu. chamhi. 7 Ma. sakkacchabandho. Sī. Yu. sakkaccabaddho.
 8 Ma. anaṭṭhaṁva. 9 Ma. cāha.
-------------------------------------------------
[page 380]
                 Kāmeva so labhatu bhuñjatu ca 1-
                 agāramajjhe maraṇaṁ upetu
                 yo vā bhonto saṅkati kañcideva.
          [1935] < PTS. J IV , 312 >Yadesamānā vicaranti loke
                 iṭṭhañca kantañca bahūnametaṁ
                 piyaṁ manuññaṁ idha 2- jīvaloke
                 kasmā isayo nappasaṁsanti kāme.
          [1936] < PTS. J IV , 312 >Kāmesu ve haññare bajjhare ca
                 kāmesu dukkhañca bhayañca jātaṁ
                 kāmesu bhūtādhipatī pamattā
                 pāpāni kammāni karonti mohā.
                 Te pāpadhammā pasavetva pāpaṁ
                 kāyassa bhedā nirayaṁ vajanti
                 ādīnavaṁ kāmaguṇesu disvā
                 tasmā isayo nappasaṁsanti kāme.
          [1937] < PTS. J IV , 313 >Vīmaṁsamāno isino bhisāni
                 tīre gahetvāna thale nidhesiṁ
                 suddhā apāpā isayo vasanti
                 etāni te brahmacārī bhisāni.
          [1938] < PTS. J IV , 313 >Na te naṭā no pana kīḷaneyyā

  *  *  *  *  *  *
  Footnote:1 Ma. labhataṁ bhuñjataṁ ca. 2 Ma. cidha.
-------------------------------------------------
[page 381]
                 Na bandhavā no pana te sahāyā
                 kismiṁ paravambhaṁ 1- sahassanetta
                 isīhi tuvaṁ kīḷasi devarāja.
          [1939] < PTS. J IV , 313 >Ācariyo mesi pitā ca mayhaṁ
                 esā patiṭṭhā khalitassa brahme
                 ekāparādhaṁ khama bhūripañña
                 na paṇḍitā kodhabalā bhavanti.
          [1940] < PTS. J IV , 314 >Suvāsitaṁ isinaṁ ekarattaṁ
                 yaṁ vāsavaṁ bhūtapatiddasāma
                 sabbeva bhonto sumanā bhavantu
                 yaṁ brāhmaṇo paccupādi bhisāni.
     [1941] < PTS. J IV , 314 >Ahañca sārīputto ca moggallāno ca kassapo
            anuruddho puṇṇānando tadāsuṁ satta bhātaro.
            Bhaginī uppalavaṇṇā [2]- dāsī khujjuttarā tadā
            citto gahapati dāso yakkho sātāgiro tadā.
            Pālileyyo 3- tadā nāgo madhudo 4- seṭṭhavānaro
            kāḷudāyī tadā sakko evaṁ dhāretha jātakanti.
                        Bhisajātakaṁ pañcamaṁ.
                         ----------

  *  *  *  *  *  *
  Footnote:1 Sī. paratthambha. Ma. vupatthambha. 2 Ma. ca. 3 Sī. Yu. pārileyyo.
 4 Sī. Yu. madhuvo.
-------------------------------------------------
[page 382]
                         6 Surucijātakaṁ
     [1942] < PTS. J IV , 319 >Mahesī rucino 1- bhariyā ānītā paṭhamaṁ ahaṁ
            dasa vassasahassāni yaṁ maṁ suruci ānayi 2-.
            Sāhaṁ brāhmaṇa rājānaṁ vedehaṁ mithilaggahaṁ
            nābhijānāmi kāyena vācāya uda cetasā
            suruciṁ atimaññittha 3- āvi vā yadivā raho.
            Etena saccavajjena putto uppajjataṁ ise
            musā me bhaṇamānāya muddhā phalatu sattadhā.
     [1943] < PTS. J IV , 320 >Bhattu manāpā sassu piyā mātā pitā ca sassuro 4-
            te maṁ brahme vinetāro yāva aṭṭhaṁsu jīvitaṁ.
            Sāhaṁ ahiṁsāratinī kāmasā dhammacārinī
            sakkaccaṁ te upaṭṭhāsiṁ rattindivamatanditā.
            Etena saccavajjena putto uppajjataṁ ise
            musā me bhaṇamānāya muddhā phalatu sattadhā.
     [1944] < PTS. J IV , 320 >Soḷasitthīsahassāni sahabhariyāni brāhmaṇa
            tāsu issā vā kodho vā nāhu mayhaṁ kudācanaṁ.
            Hitena tāsaṁ nandāmi na ca me kāci appiyā
            attānaṁvānukampāmi sadā sabbā sapattiyo.
            Etena saccavajjena putto upajjataṁ ise
            musā me bhaṇamānāya muddhā phalatu sattadhā.

  *  *  *  *  *  *
  Footnote:1 Ma. surucino. 2 Ma. surucimānayi. 3 Sī. Yu. atimaññittho.
 4 Ma. bhattu mama sassu mātā pitā cāpi ca sassuro.
-------------------------------------------------
[page 383]
     [1945] < PTS. J IV , 320 >Dāse kammakare pose 1- yecaññe anujīvino
            posemi 2- sahadhammena sadā pamuditindriyā.
            Etena saccavajjena putto uppajjataṁ ise
            musā me bhaṇamānāya muddhā phalatu sattadhā.
     [1946] < PTS. J IV , 320 >Samaṇe brāhmaṇe cāpi aññe cāpi vaṇibbake
            tappemi annapānena sadā payatapāṇinī.
            Etena saccavajjena putto uppajjataṁ ise
            musā me bhaṇamānāya muddhā phalatu sattadhā.
     [1947] < PTS. J IV , 320 >Cātuddasiṁ pañcadasiṁ yā ca pakkhassa aṭṭhamī 3-
            pāṭihāriyapakkhañca aṭṭhaṅgasusamāhitaṁ 4-
            uposathaṁ upavasāmi sadā sīlesu saṁvutā.
            Etena saccavajjena putto uppajjataṁ ise
            musā me bhaṇamānāya muddhā phalatu sattadhā.
     [1948] < PTS. J IV , 321 >Sabbeva te dhammaguṇā rājaputti yasassini
            saṁvijjanti tayi bhadde ye tvaṁ kittesi attani.
            Khattiyo jātisampanno abhijāto yasassimā
            dhammarājā vedehānaṁ 5- putto upajjate tava.
     [1949] < PTS. J IV , 322 >Dummi 6- rajojalladharo aghe vehāyasaṇṭhito
            manuññaṁ bhāsase vācaṁ yaṁ mayhaṁ hadayaṅgamaṁ.

  *  *  *  *  *  *
  Footnote:1 Ma. pesse. 2 Ma. pesemi. 3 Sī. Yu. aṭṭhamiṁ. 4 Ma. aṭṭhaṅgasusamāgataṁ.
 5 Ma. videhānaṁ. 6 rumhītipi. Sī. Yu. rummī. Ma. dummī.
-------------------------------------------------
[page 384]
            Devatā nusi saggamhā isi vāpi 1- mahiddhiko
            ko vāsi tvaṁ anuppatto attānaṁ me pavedaya.
     [1950] < PTS. J IV , 322 >Yaṁ devasaṅghā vandanti sudhammāya samāgatā
            sohaṁ sakko sahassakkho āgatosmi tavantike.
            Itthiyo jīvalokasmiṁ yā honti 2- samacārinī
            medhāvinī sīlavatī sassudevā patibbatā.
            Tādisāya sumedhāya sucikammāya nāriyā
            devā dassanamāyanti mānusiyā amānusā.
            Tvañca bhadde suciṇṇena pubbe sucaritena ca
            idha rājakule jātā sabbakāmasamiddhinī.
            Ayañca te rājaputti ubhayattha kaṭaggaho
            devalokūpapatti ca kitti ca idha jīvite.
            Ciraṁ sumedhe sukhinī dhammamattani pālaya
            esāhaṁ tidivaṁ yāmi piyaṁ me tava dassananti.
                       Surucijātakaṁ chaṭṭhaṁ.
                       -------------
                      7 Pañcuposathikajātakaṁ
          [1951] < PTS. J IV , 329 >Appossukkodāni tuvaṁ kapota
                 vihaṅgama na tava bhojanattho
                 khuddaṁ pipāsaṁ adhivāsayanto

  *  *  *  *  *  *
  Footnote:1 Ma. vāsi. 2 Ma. hoti.
-------------------------------------------------
[page 385]
                 Kasmā bhavaṁposathiko kapota 1-.
          [1952] < PTS. J IV , 329 >Ahaṁ pure giddhigato kapotiyā
                 tasmiṁ padesamhi ubho 2- ramāma
                 athaggahī sākuṇiko kapotiṁ
                 akāmako tāya vinā ahosiṁ.
                 Nānābhāvā 3- vippayogena tassā
                 manomayaṁ vedana vedayāmi 4-
                 tasmā ahaṁposatha 5- pālayāmi
                 rāgo mamaṁ mā punarāgamāsi.
          [1953] < PTS. J IV , 330 >Anujjugāmi uraga dujivha
                 dāṭhāvudho ghoravisosi sappa
                 khuddaṁ pipāsaṁ adhivāsayanto
                 kasmā bhavaṁposathiko nu dīgha 6-.
          [1954] < PTS. J IV , 330 >Usabho ahu balavā gāmikassa
                 calakkakū vaṇṇabalūpapanno
                 so maṁ akkami taṁ kupito aḍaṁsiṁ
                 dukkhābhitunno maraṇaṁ upāgā 7-.
                 Tato janā nikkhamitvāna gāmā
                 kanditvā roditvā apakkamiṁsu
                 tasmā ahaṁposatha pālayāmi

  *  *  *  *  *  *
  Footnote:1 Sī. Yu. kapoto. 2 Ma. asmiṁ padesasmimubho. 3 Ma. nānābhavā.
 4 Sī. Yu. vedanaṁ vediyāmi. 5 Ma. ahaṁ posathaṁ. evamuparipi. 6 Sī. Yu. dīgho.
 7 Sī. Yu. upāgami.
-------------------------------------------------
[page 386]
                 Kodho mamaṁ mā punarāgamāsi.
          [1955] < PTS. J IV , 330 >Matāna maṁsāni bahū susāne
                 manuññarūpaṁ tava bhojanetaṁ
                 khuddaṁ pipāsaṁ adhivāsayanto
                 kasmā bhavaṁposathiko sigāla 1-.
          [1956] < PTS. J IV , 330 >Pavissa 2- kucchiṁ mahato gajassa
                 kuṇape rato hatthimaṁsesu giddho 3-
                 uṇho ca vāto tikhiṇā ca rasmiyo
                 te sosayuṁ tassa karīsamaggaṁ.
                 Kīso ca paṇḍū ca ahaṁ bhadante
                 na me ahu nikkhamanāya maggo
                 mahā ca megho sahasā pavassi
                 so temayi tassa karīsamaggaṁ.
                 Tato ahaṁ nikkhamisaṁ bhadante
                 cando yathā rāhumukhā pamutto
                 tasmā ahaṁposatha pālayāmi
                 lobho mamaṁ mā punarāgamāsi.
          [1957] < PTS. J IV , 331 >Vammikathūpasmiṁ kipillikāni
                 nippothayanto tuvaṁ pure carāsi
                 khuddaṁ pipāsaṁ adhivāsayanto

  *  *  *  *  *  *
  Footnote:1 Sī. Yu. sigālo. 2 Ma. pavisi. 3 Sī. Yu. hatthimaṁse pagiddho.
-------------------------------------------------
[page 387]
                 Kasmā bhavaṁposathiko nu accha 1-.
          [1958] < PTS. J IV , 331 >Sakaṁ niketaṁ atiheḷayāno 2-
                 atricchatāya malataṁ 3- agacchiṁ
                 tato janā nikkhamitvāna gāmā
                 kodaṇḍakena paripothayiṁsu maṁ.
                 So bhinnasīso ruhiramakkhitaṅgo
                 paccāgamāsiṁ sasakaṁ 4- niketaṁ
                 tasmā ahaṁposatha pālayāmi
                 atricchatā mā punarāgamāsi.
          [1959] < PTS. J IV , 331 >Yaṁ no apucchittha tuvaṁ bhadante
                 sabbeva byākarimhā yathāpajānaṁ
                 mayampi pucchāma tuvaṁ bhadante
                 kasmā bhavaṁposathiko nu brahme.
          [1960] < PTS. J IV , 332 >Anūpalitto mama assamamhi
                 paccekabuddho muhuttaṁ nisīdi
                 so maṁ avedī gatimāgatiñca
                 nāmañca gottaṁ caraṇañca sabbaṁ.
                 Evampihaṁ 5- vandi na tassa pāde
                 na cāpihaṁ 6- mānagatena pucchiṁ
                 tasmā ahaṁposatha pālayāmi

  *  *  *  *  *  *
  Footnote:1 Sī. Yu. accho. 2 Ma. atihīḷayāno. 3 Ma. atricchatā mallagāmaṁ.
 4 Ma. sakaṁ. 5 Ma. evampahaṁ. Sī. Yu. evampahaṁ naggahe. 6 Ma. na cāpi naṁ.
-------------------------------------------------
[page 388]
                 Māno mamaṁ mā punarāgamāsīti.
                 Pañcuposathikajātakaṁ sattamaṁ.
                        ---------
                      8 Mahāmorajātakaṁ
          [1961] < PTS. J IV , 337 >Sace hi tyāhaṁ dhanahetu gahito 1-
                 mā maṁ avadhi jīvagāhaṁ gahetvā
                 rañño ca 2- maṁ samma upanti 3- nehi
                 maññe dhanaṁ lacchasinapparūpaṁ.
          [1962] < PTS. J IV , 337 >Na me ayaṁ tuyha vadhāya ajja
                 samāhito cāpavaro 4- khurappo
                 pāsañca tyāhaṁ adhipātayissaṁ
                 yathāsukhaṁ gacchatu morarājā.
          [1963] < PTS. J IV , 337 >Yaṁ satta vassāni mamānubandhi
                 rattindivaṁ khuppipāsaṁ sahanto
                 atha kissa maṁ pāsavasūpanītaṁ
                 pamuttave icchasi bandhanasmā.
                 Pāṇātipātā virato nusajja
                 abhayannu te sabbabhūtesu dinnaṁ
                 yaṁ maṁ tuvaṁ pāsavasūpanītaṁ

  *  *  *  *  *  *
  Footnote:1 Ma. gāhito. 2 Sī. Yu. va. 3 Ma. upantikaṁ. 4 thāmadhanūtipi pāṭho. Sī.
 cāpavare. Ma. cāpadhure.
-------------------------------------------------
[page 389]
                 Pamuttave icchasi bandhanasmā.
          [1964] < PTS. J IV , 338 >Pāṇātipātā viratassa brūhi
                 abhayañca yo sabbabhūtesu deti
                 pucchāmi taṁ morarājetamatthaṁ
                 iti 1- cuto kiṁ labhate sukhaṁ so.
          [1965] < PTS. J IV , 338 >Pāṇātipātā viratassa brūmi
                 abhayañca yo sabbabhūtesu deti
                 diṭṭheva dhamme labhate pasaṁsaṁ
                 saggañca so yāti sarīrabhedā.
          [1966] < PTS. J IV , 338 >Na santi devā iti āhu 2- eke
                 idheva jīvo vibhavaṁ upeti
                 tathā phalaṁ sukatadukkaṭānaṁ
                 dattupaññattañca vadanti dānaṁ
                 tesaṁ vaco arahataṁ saddahāno
                 tasmā ahaṁ sakuṇe bādhayāmi.
          [1967] < PTS. J IV , 338 >Cando ca suriyo ca ubho sudassanā
                 gacchanti obhāsayamantalikkhe
                 imassa lokassa parassa vā te
                 kathannu te āhu manussaloke.
          [1968] < PTS. J IV , 339 >Cando ca suriyo ca ubho sudassanā

  *  *  *  *  *  *
  Footnote:1 Ma. ito. 2 Sī. Yu. iccāhu.
-------------------------------------------------
[page 390]
                 Gacchanti obhāsayamantalikkhe
                 parassa lokassa na te imassa
                 devāti te āhu manussaloke.
          [1969] < PTS. J IV , 339 >Ettheva te nīhatā hīnavādā
                 ahetukā ye na vadanti kammaṁ
                 tathā phalaṁ sukatadukkaṭānaṁ
                 dattupaññattaṁ ye ca vadanti dānaṁ.
          [1970] < PTS. J IV , 339 >Addhā hi saccaṁ vacanaṁ tavetaṁ 1-
                 kathañhi dānaṁ aphalaṁ bhaveyya 2-
                 tathā phalaṁ sukatadukkaṭānaṁ
                 dattupaññattañca kathaṁ bhaveyya.
                 Kathaṅkaro kintikaro kimācaraṁ
                 kiṁ sevamāno kena tapoguṇena
                 akkhāhi me morarājetamatthaṁ
                 yathā ahaṁ no nirayaṁ pateyyaṁ.
          [1971] < PTS. J IV , 340 >Yekeci atthi samaṇā paṭhabyā
                 kāsāyavatthā anagāriyaṁ caranti 3-
                 pātova piṇḍāya caranti kāle
                 vikālacariyā viratā hi santo.
                 Te tattha kālenupasaṅkamitvā

  *  *  *  *  *  *
  Footnote:1 Ma. tavedaṁ. 2 Sī. Yu. vadeyya. 3 Ma. anagāriyā te.
-------------------------------------------------
[page 391]
                 Pucchāhi yaṁ te manaso piyaṁ siyā
                 te taṁ 1- pavakkhanti yathāpajānaṁ
                 imassa lokassa parassa catthaṁ.
          [1972] < PTS. J IV , 341 >Tacaṁva jiṇṇaṁ urago purāṇaṁ
                 paṇḍupalāsaṁ harito dumova
                 esappahīno mama luddabhāvo
                 jahāmahaṁ luddakabhāvamajja.
          [1973] < PTS. J IV , 341 >Ye cāpi me sakuṇā atthi bandhā
                 satāninekāni nivesanasmiṁ
                 tesaṁ ahaṁ 2- jīvitamajja dammi
                 mokkhañca te accha 3- sakaṁ niketaṁ.
          [1974] < PTS. J IV , 342 >Luddocarī pāsahattho araññe
                 bādhetu morādhipatiṁ yasassiṁ
                 bandhitvā morādhipatiṁ yasassiṁ
                 dukkhā pamuñci 4- yathāhaṁ pamuttoti.
                 Mahāmorajātakaṁ aṭṭhamaṁ.
                        -----------
                       9 Tacchasūkarajātakaṁ
     [1975] < PTS. J IV , 344 >Yadesamānā vicarimhā pabbatāni vanāni ca

  *  *  *  *  *  *
  Footnote:1 Ma. te te. 2 Ma. tesampahaṁ. 3 Sī. patto. Ma. pattā. 4 Ma.
 dukkhā sa pamucci.
-------------------------------------------------
[page 392]
            Anvesaṁ vipule 1- ñātī teme adhigatā mayā.
            Bahuṁ cidaṁ mūlaphalaṁ bhakkho cāyaṁ anappako
            rammā cimā girinajjo 2- phāsuvāso bhavissati.
            Idhevāhaṁ vasissāmi saha sabbehi ñātibhi
            appossukko nirāsaṅkī asoko akutobhayo.
     [1976] < PTS. J IV , 344 >Aññañhi leṇaṁ pariyesa sattu no idha vijjati
            so taccha sūkare hanti idhāgantvā varaṁ varaṁ.
     [1977] < PTS. J IV , 344 >Ko numhākaṁ idha sattu ko ñātī susamāgate
            duppadhaṁse 3- padhaṁseti taṁ me akkhāhi pucchito.
     [1978] < PTS. J IV , 345 >Uddhaggarājī migarājā balī dāṭhāvudho migo
            so taccha sūkare hanti idhāgantvā varaṁ varaṁ.
     [1979] < PTS. J IV , 345 >Na no dāṭhā na vijjanti balaṁ kāye samohitaṁ
            sabbe samaggā hutvāna vasaṁ kāhāma ekakaṁ.
     [1980] < PTS. J IV , 345 >Hadayaṅgamaṁ kaṇṇasukhaṁ vācaṁ bhāsasi tacchaka
            yopi yuddhe pālayetha 4- taṁpi pacchā hanāmase.
          [1981] < PTS. J IV , 346 >Pāṇātipātā virato nusajja 5-
                 abhayaṁ nu te sabbabhūtesu dinnaṁ
                 dāṭhā nu te migaviriya 6- na santi
                 yo saṅghapatto kapaṇova jhāyasi.

  *  *  *  *  *  *
  Footnote:1 Ma. vicariṁ. 2 Sī. Yu. girinadiyo. 3 Sī. Yu. appadhaṁse. 4 Ma. palāyeyya.
 5 Ma. nu ajja. 6 Ma. migavadhāya.
-------------------------------------------------
[page 393]
     [1982] < PTS. J IV , 346 >Na me dāṭhā na vijjanti balaṁ kāye samohitaṁ
                 ñātī ca disvāna samaṅgi ekato
                 tasmā ca jhāyāmi vanamhi ekako.
                 Imassudaṁ yanti disādisaṁ 1- pure
                 bhayaṭṭitā leṇagavesino puthū
                 tedāni saṅgamma vasanti ekato
                 yatthaṭṭhitā duppasahajja te mayā
            pariṇāyakasampannā sahitā ekavādino
            te maṁ samaggā hiṁseyyuṁ tasmā nesaṁ na patthaye 2-.
          [1983] < PTS. J IV , 347 >Ekova indo asure jināti
                 ekova seno hanti dije pasayha
                 ekova byaggho migasaṅghapatto
                 varaṁ varaṁ hanti balañhi tādisaṁ.
     [1984] < PTS. J IV , 347 >Naheva indo na seno napi byaggho migādhipo
            samagge sahite ñātī byaggho 3- na kurute vase.
     [1985] < PTS. J IV , 347 >Kumbhilakā sakuṇikā 4- saṅghino gaṇacārino
            sammodamānā ekajjhaṁ uppatanti uyyanti 5- ca.
            Tesañca ḍiyamānānaṁ 6- ekettha apasakkati 7-
            tañca seno nitāleti veyyagghiyeva sā gati.

  *  *  *  *  *  *
  Footnote:1 Ma. disodisaṁ. 2 Yu. apatthave. 3 Ma. na byagghe. Sī. Yu. byagghe ca.
 4 Ma. sakuṇakā. 5 Ma. ḍayanti ca. 6 bandhiyamānānantipi pāṭho. Sī. ḍayhamānānaṁ.
 Ma. ḍayamānānaṁ. 7 Sī. Yu. apavattati.
-------------------------------------------------
[page 394]
     [1986] < PTS. J IV , 348 >Ussāhito jaṭilena luddenāmisacakkhunā
            dāṭhī dāṭhīsu pakkhandi maññamāno yathā pure.
     [1987] < PTS. J IV , 349 >Sādhu sambahulā ñātī api rukkhā araññajā
            sūkarehi samaggehi byaggho ekāyane hato.
     [1988] < PTS. J IV , 349 >Brāhmaṇañceva byagghañca ubho hantvāna sūkarā
            ānandino pamoditā 1- mahānādamanādisuṁ 2-.
     [1989] < PTS. J IV , 350 >Te sudumbaramūlasmiṁ 3- sūkarā susamāgatā
            tacchakaṁ abhisiñciṁsu tvaṁ no rājāsi issaroti.
                     Tacchasūkarajātakaṁ navamaṁ.
                      ------------
                     10 Mahāvāṇijajātakaṁ
     [1990] < PTS. J IV , 351 >Vāṇijā samitiṁ katvā nānāraṭṭhato āgatā
            dhanahārā pakkamiṁsu ekaṁ katvāna gāmaṇiṁ.
            Te taṁ kantāramāgamma appabhakkhaṁ anūdakaṁ 4-
            mahānigrodhamaddakkhuṁ sītacchāyaṁ manoramaṁ.
            Te ca tattha nisīditvā tassa rukkhassa chādiyā
            vāṇijā samacintesuṁ bālā mohena pārutā.
            Allāyate 5- ayaṁ rukkho api vārīva 6- sandati
            iṅghassa purimaṁ sākhaṁ mayaṁ chindāma vāṇijā.
            Sā ca chinnāva pagghari acchaṁ vāri 7- anāvilaṁ

  *  *  *  *  *  *
  Footnote:1 Ma. pamuditā. 2 Ma. mahānādaṁ panādisuṁ. 3 Ma. te su udumbaramūlasmiṁ.
 4 Ma. anodakaṁ. 5 Sī. Yu. addāyate. 6 Sī. Yu. vārī ca. 7 Ma. vārī.
-------------------------------------------------
[page 395]
            Te tattha nhātvā pivitvā yāvaticchiṁsu vāṇijā.
            Dutiyaṁ samacintesuṁ bālā mohena pārutā
            iṅghassa dakkhiṇaṁ sākhaṁ mayaṁ chindāma vāṇijā.
            Sā ca chinnāva pagghari sālimaṁsodanaṁ bahuṁ
            appodavaṇṇe kummāse siṅgividalasūpiyo
            te tattha bhutvā khāditvā yāvaticchiṁsu vāṇijā.
            Tatiyaṁ samacintesuṁ bālā mohena pārutā
            iṅghassa pacchimaṁ sākhaṁ mayaṁ chindāma vāṇijā.
            Sā ca chinnāva pagghari nāriyo samalaṅkatā
            vicittavatthābharaṇā āmuttamaṇikuṇḍalā.
            Apisu vāṇijā ekā nāriyo pañcavīsati
            samantā parikariṁsu 1- tassa rukkhassa chādiyā
            te tāhi parivāretvā 2- yāvaticchiṁsu vāṇijā.
            Catutthaṁ samacintesuṁ bālā mohena pārutā
            iṅghassa uttaraṁ sākhaṁ mayaṁ chindāma vāṇijā.
            Sā ca chinnāva pagghari muttā veḷuriyā bahū
            rajataṁ jātarūpañca kuttiyo paṭiyāni ca
            kāsikāni ca vatthāni uddhiyāni 3- ca kambalā
            te tattha bhāre bandhitvā yāvaticchiṁsu vāṇijā.
            Pañcamaṁ samacintesuṁ bālā mohena pārutā

  *  *  *  *  *  *
  Footnote:1 Ma. parivāriṁsu. 2 Ma. paricāretvā. 3 uddiyāni. Sī. Yu. uddiyāne ca
 kammabale.
-------------------------------------------------
[page 396]
            Iṅghassa mūle 1- chindāma api bhiyyo labhāmase.
            Athuṭṭhahi satthavāho yācamāno katañjali
            nigrodho kiṁ aparajjhati 2- vāṇijā bhaddamatthu te.
            Vāridā purimā sākhā annapānañca dakkhiṇā
            nāridā pacchimā sākhā sabbakāme ca uttarā
            nigrodho kiṁ aparajjhati 2- vāṇijā bhaddamatthu te.
            Yassa rukkhassa chāyāya nisīdeyya sayeyya vā
            na tassa sākhaṁ bhañjeyya mittadubbho hi pāpako.
            Te ca tassa anāditvā 3- ekassa vacanaṁ bahū
            nisitāhi kuṭhārīhi mūlato naṁ upakkamuṁ.
     [1991] < PTS. J IV , 353 >Tato nāgā nikkhamiṁsu sannaddhā pañcavīsati
            dhanuggahānaṁ tisatā chasahassā ca cammino 4-.
     [1992] < PTS. J IV , 354 >Ete hanatha bandhatha mā vo muñcittha jīvitaṁ
            ṭhapetvā satthavāhaṁva sabbe bhasmaṁ karotha ne.
     [1993] < PTS. J IV , 354 >Tasmāhi paṇḍito poso sampassaṁ atthamattano
            lobhassa na vasaṁ gacche haneyya disakaṁ manaṁ 5-
            evamādīnavaṁ 6- ñatvā taṇhā dukkhassa sambhavaṁ
            vītataṇho anādāno sato bhikkhu paribbajeti.
                      Mahāvāṇijajātakaṁ dasamaṁ.

  *  *  *  *  *  *
  Footnote:1 Sī. Yu. mūlaṁ. 2 Sī. aparajjhatha. Ma. parajjhati. 3 Ma. tasasānādiyitvā.
 4 Ma. vammino. 5 Ma. haneyyārisakaṁ manaṁ. 6 Sī. Yu. eta....
-------------------------------------------------
[page 397]
                     11 Sādhinarājajātakaṁ
     [1994] < PTS. J IV , 355 >Abbhūto vata lokasmiṁ uppajji lomahaṁsano
            dibbo ratho pāturahu vedehassa yasassino.
     [1995] < PTS. J IV , 356 >Devaputto mahiddhiko mātali devasārathi
            nimantayittha rājānaṁ vedehaṁ mithilaggahaṁ
            ehimaṁ rathamāruyha rāja seṭṭha disampati
            devā dassanakāmā te tāvatiṁsā saindakā
            saramānā hi te devā sudhammāyaṁ samacchare.
            Tato ca rājā sādhino vedeho mithilaggaho 1-
            sahassayuttaṁ abhiruyha 2- agā devāna santike
            (sahassayuttaṁ hayavāhiṁ dibbayānamadhiṭṭhito
            yāyamāno mahārājā addasa devasabhaṁ idaṁ 3-)
            taṁ devā paṭinandiṁsu disvā rājānamāgataṁ
            svāgatante mahārāja atho te adurāgataṁ
            nisīdadāni rājisi devarājassa santike.
            Sakkopi paṭinandittha vedehaṁ mithilaggahaṁ
            nimantayittha 4- kāmehi āsanena ca vāsavo
            sādhu khosi anuppatto āvāsaṁ vasavattinaṁ

  *  *  *  *  *  *
  Footnote:1 Sī. Yu. pamukho rathamāruhi. 2 Ma. sahassayuttamāruyha. 3 ayaṁ gāthā
 sabbapotthakesu na dissati aṭṭhakathāyaṁ pana dissati. 4 Sī. Yu. nimantayī ca.
-------------------------------------------------
[page 398]
            Vasa devesu rājisi sabbakāmasamiddhisu
            tāvatiṁsesu devesu bhuñja kāme amānuse.
          [1996] < PTS. J IV , 357 >Ahaṁ pure saggagato ramāmi
                 naccehi gītehi ca vāditehi
                 sodāni ajja na ramāmi sagge
                 āyunnu khīṇaṁ 1- maraṇannu 2- santike
                 udāhu muḷhosmi janindaseṭṭha.
          [1997] < PTS. J IV , 357 >Na tāyu khīṇaṁ maraṇañca 3- dūre
                 na cāpi muḷho naravīra seṭṭha
                 tuyhañca puññāni parittakāni
                 yesaṁ vipākaṁ idha vedayittho 4-
            vasa devānubhāvena rāja seṭṭha disampati
            tāvatiṁsesu devesu bhuñja kāme amānuse.
     [1998] < PTS. J IV , 358 >Yathā yācitakaṁ yānaṁ yathā yācitakaṁ dhanaṁ
            evaṁ sampadamevetaṁ yaṁ parato dānapaccayā
            na cāhametamicchāmi yaṁ parato dānapaccayā
            sayaṁ katāni puññāni taṁ me āveṇiyaṁ dhanaṁ
            sohaṁ gantvā manussesu kāhāmi kusalaṁ bahuṁ
            dānena samacariyāya saṁyamena damena ca
            yaṁ katvā sukhito hoti na ca pacchānutappati.

  *  *  *  *  *  *
  Footnote:1 Ma. khīṇo. 2 maraṇassātipi pāṭho. 3 Sī. Yu. na cāyu khīṇaṁ maraṇaṁ te.
 4 Yu. vedayato.
-------------------------------------------------
[page 399]
     [1999] < PTS. J IV , 358 >Imāni tāni khettāni imaṁ nikkhaṁ sakuṇḍalaṁ
            imā tā haritānupā imā najjo savantiyo
            imā tā pokkharaṇiyo 1- rammā cākavākūpakujjitā 2-
            maṇḍālakehi sañchannā padumuppalakehi ca
            yassimāni mamāyiṁsu kiṁ nu te disataṁ gatā.
                 Tāni ca khettāni so bhūmibhāgo
                 teyeva ārāmavanūpacārā 3-
                 tameva mayhaṁ janataṁ apassato
                 suññañca me nārada khāyate disā.
     [2000] < PTS. J IV , 359 >Diṭṭhā mayā vimānāni obhāsantā catuddisā
            sammukhā devarājassa tidasānañca sammukhā.
            Vutthaṁ me bhavanaṁ dibyaṁ bhuttā kāmā amānusā
            tāvatiṁsesu devesu sabbakāmasamiddhisu.
            Sohaṁ etādisaṁ hitvā puññāyamhi idhāgato
            dhammameva carissāmi nāhaṁ rajjena atthiko.
            Adaṇḍāvacaraṁ maggaṁ sammāsambuddhadesitaṁ
            taṁ maggaṁ paṭipajjissaṁ yena gacchanti subbatāti.
                  Sādhinarājajātakaṁ ekādasamaṁ.
                     -------------

  *  *  *  *  *  *
  Footnote:1 Ma. pokkharaṇī. 2 Ma. cakkavākapakūjitā. Sī. Yu. cakkavākūpakūjitā.
 3 Sī. Yu. te ārāmā te vanamepacārā.
-------------------------------------------------
[page 400]
                     12 Dasabrāhmaṇajātakaṁ
     [2001] < PTS. J IV , 361 >Rājā avoca vidhūraṁ 1- dhammakāmo yudhiṭṭhilo.
            Brāhmaṇe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2002] < PTS. J IV , 361 >Dullabhā brāhmaṇā deva sīlavanto bahussutā
            viratā methunā dhammā ye te bhuñjeyyu bhojanaṁ.
            Dasa khalu mahārāja yā tā brāhmaṇajātiyo
            tesaṁ vibhaṅgavicayaṁ vitthārena suṇohi me.
            Pasibbake gahetvāna puṇṇe mūlassa saṁvute
            osadhikāye 2- ganthenti nhāpayanti 3- japanti ca.
            Tikicchakasamā rāja tepi vuccanti brāhmaṇā
            akkhātā te mahārāja tādise nipatāmase.
     [2003] < PTS. J IV , 362 >Apetā te ca brāhmaññā (iti rājā ca 4- korabyo)
                    na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2004] < PTS. J IV , 362 >Kiṅkiṇiyo gahetvāna 5- ghosenti puratopi te
            pesanānipi gacchanti rathacariyāsu sikkhare.

  *  *  *  *  *  *
  Footnote:1 Ma. vidhura. evamuparipi. 2 Ma. osadhikāyo. 3 Sī. Yu. nahāyanti.
 4 Ma. sabbattha casaddo natthi. 5 Ma. kiṅkikikāyo gahetvā.
-------------------------------------------------
[page 401]
            Paricārikasamā rāja tepi vuccanti brāhmaṇā
            akkhātā te mahārāja tādise nipatāmase.
     [2005] < PTS. J IV , 362 >Apetā te ca brāhmaññā (iti rājā ca korabyo)
                      na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2006] < PTS. J IV , 362 >Kamaṇḍaluṁ gahetvāna vaṅkadaṇḍañca 1- brāhmaṇā
            paccupessanti rājāno gāmesu nigamesu ca
            nādinne vuṭṭhahessāma gāmamhi nigamamhi 2- vā
            niggāhakasamā rāja tepi vuccanti brāhmaṇā
            akkhātā te mahārāja tādise nipatāmase.
     [2007] < PTS. J IV , 362 >Apetā te ca brāhmaññā (iti rājā ca korabyo)
                    na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2008] < PTS. J IV , 362 >Parūḷhakacchanakhalomā paṅkadantā rajassirā
            okiṇṇā rajareṇūhi yācakā vicaranti te

  *  *  *  *  *  *
  Footnote:1 paṅkadaṇḍañcātipi pāṭho. 2 Ma. gāmamhi vā vanamhi vā. Sī. Yu. gāmamhi
 ca vanamhi ca.
-------------------------------------------------
[page 402]
            Khāṇughātasamā rāja tepi vuccanti brāhmaṇā
            akkhātā te mahārāja tādise nipatāmase.
     [2009] < PTS. J IV , 363 >Apetā te ca brāhmaññā (iti rājā ca korabyo)
                      na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2010] < PTS. J IV , 363 >Harītakaṁ āmalakaṁ ambaṁ jambuṁ vibhedakaṁ 1-
            labujaṁ dantapoṇāni veluvā badarāni ca
            rājāyatanaṁ ucchupūṭaṁ dhūmanettaṁ madhuñjanaṁ
            uccāvacāni paṇīyāni vikīṇanti 2- janādhipa
            vāṇijakasamā rāja tepi vuccanti brāhmaṇā
            akkhātā te mahārāja tādise nipatāmase.
     [2011] < PTS. J IV , 363 >Apetā te ca brāhmaññā (iti rājā ca korabyo)
                      na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2012] < PTS. J IV , 363 >Kasivaṇijjaṁ 3- kārenti posayanti ajeḷake

  *  *  *  *  *  *
  Footnote:1 Ma. vibhītakaṁ. Sī. Yu. ambajambuvibhīṭakaṁ. 2 Sī. Ma. vipaṇenti.
 3 Ma. kāsivāṇijjaṁ. Sī. Yu. kāsiṁ vaṇijjaṁ.
-------------------------------------------------
[page 403]
            Kumāriyo pavecchanti vivāhantāvahanti ca
            samā ambaṭṭhavesehi tepi vuccanti brāhmaṇā
            akkhāte te mahārāja tādise nipatāmase.
     [2013] < PTS. J IV , 363 >Apetā te ca brāhmaññā (iti rājā ca korabyo)
                     na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2014] < PTS. J IV , 364 >Nikkhittabhikkhaṁ bhuñjanti gāmesveke purohitā
            bahū ne paripucchanti aṇḍacchedā nilañcakā 1-
            pasūpi tattha haññanti mahiṁsā sūkarā ajā
            goghātakasamā rāja tepi vuccanti brāhmaṇā
            akkhātā te mahārāja tādise nipatāmase.
     [2015] < PTS. J IV , 364 >Apetā te ca brāhmaññā (iti rājā ca korabyo)
                     na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2016] < PTS. J IV , 364 >Asicammaṁ gahetvāna khaggaṁ paggayha brāhmaṇā
            vessapathesu tiṭṭhanti satthaṁ abbāhayantipi

  *  *  *  *  *  *
  Footnote:1 Ma. nilañchakā. Yu. tilañchakā.
-------------------------------------------------
[page 404]
            Samā gopanisādehi tepi vuccanti brāhmaṇā
            akkhātā te mahārāja tādise nipatāmase.
     [2017] < PTS. J IV , 364 >Apetā te ca brāhmaññā (iti rājā ca korabyo)
                     na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2018] < PTS. J IV , 364 >Araññe kuṭikaṁ katvā kūṭāni kārayanti te
            sasaviḷāre bādhenti āgodhā macchakacchapaṁ
            te < PTS. J IV , 364 >luddakasamā rāja 1- tepi vuccanti brāhmaṇā
            akkhātā te mahārāja tādise nipatāmase.
     [2019] < PTS. J IV , 364 >Apetā te ca brāhmaññā (iti rājā ca korabyo)
                     na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2020] < PTS. J IV , 365 >Aññe dhanassa kāmā hi heṭṭhā mañce pasakkhitā 2-
            rājāno upari nhāyanti somayāge upaṭṭhite
            malamajjasamā 3- rāja tepi vuccanti brāhmaṇā
            akkhātā te mahārāja tādise nipatāmase.

  *  *  *  *  *  *
  Footnote:1 Sī. Yu. luddakā te mahārāja. 2 Ma. pasakkitā. 3 malamajjana-malamajjaka-itipi.
-------------------------------------------------
[page 405]
     [2021] < PTS. J IV , 365 >Apetā te ca brāhmaññā (iti rājā ca korabyo)
                      na te vuccanti brāhmaṇā
            aññe vidhūra pariyesa sīlavante bahussute
            virate methunā dhammā ye me bhuñjeyyu bhojanaṁ
            dakkhiṇaṁ samma dassāma yattha dinnaṁ mahapphalaṁ.
     [2022] < PTS. J IV , 367 >Atthi kho brāhmaṇā deva sīlavanto bahussutā
            viratā methunā dhammā ye te bhuñjeyyu bhojanaṁ.
            Ekañca bhattaṁ bhuñjanti na ca majjaṁ pivanti te
            akkhātā te mahārāja tādise nipatāmase.
     [2023] < PTS. J IV , 367 >Ete kho brāhmaṇā vidhūra sīlavanto bahussutā
            ete vidhūra pariyesa khippañca ne nimantayāti.
                     Dasabrāhmaṇajātakaṁ dvādasamaṁ.
                       ----------------
                       13 Bhikkhāparamparajātakaṁ
     [2024] < PTS. J IV , 371 >Sukhumālarūpaṁ disvā raṭṭhā vivanamāgataṁ
            kūṭāgāravarūpetaṁ mahāsayanamupocitaṁ 1-
            tassa te pemakenāhaṁ adāsiṁ vaḍḍhamodanaṁ 2-
            sālīnaṁ vicittaṁ bhattaṁ sucimaṁsūpasecanaṁ 3-
            taṁ tvaṁ bhattaṁ paṭiggayha brāhmaṇassa adāpayi 4-

  *  *  *  *  *  *
  Footnote:1 mahāsayanamupāsitantipi. 2 Sī. Yu. baddhamodanaṁ. 3 Ma. suciṁ maṁsūpasecanaṁ.
 evamuparipi. 4 Ma. adāsayi.
-------------------------------------------------
[page 406]
            Attānaṁ anasitvāna koyaṁ dhammo namatthu te.
     [2025] < PTS. J IV , 371 >Ācariyo brāhmaṇo mayhaṁ kiccākiccesu vyāvaṭo
            garu ca āmantaniyo ca dātumarahāmi bhojanaṁ.
     [2026] < PTS. J IV , 371 >Brāhmaṇaṁdāni pucchāmi gotamaṁ rājapūjitaṁ
            rājā te bhattaṁ pādāsi sucimaṁsūpasecanaṁ
            taṁ tvaṁ bhattaṁ paṭiggayha isissa bhojanaṁ adā
            akhettaññūsi dānassa koyaṁ dhammo namatthu te.
     [2027] < PTS. J IV , 371 >Bharāmi puttadāre ca gharesu gadhito 1- ahaṁ
            bhuñja mānusake kāme anusāsāmi rājino
            āraññikassa isino cirarattaṁ tapassino
            vuḍḍhassa bhāvitattassa dātumarahāmi bhojanaṁ.
     [2028] < PTS. J IV , 371 >Isiñcadāni pucchāmi kīsaṁ dhamanisanthataṁ
            parūḷhakacchanakhalomaṁ paṅkadantaṁ rajassiraṁ
            eko araññe viharasi nāvakaṅkhasi jīvitaṁ
            bhikkhu kena tayā seyyo yassa tvaṁ bhojanaṁ adā.
     [2029] < PTS. J IV , 371 >Khaṇamālukalambāni 2- bilālitakkalāni 3- ca
            dhunaṁ sāmākanivāraṁ saṁhāriyaṁ pahāriyaṁ 4-
            sākaṁ bhisaṁ madhuṁ maṁsaṁ badarāmalakāni ca
            tāni āhatva 5- bhuñjāmi atthi me so pariggaho

  *  *  *  *  *  *
  Footnote:1 Sī. Yu. gathito. 2 Ma. khaṇantālukalambāni. 3 Sī. Yu. biḷālitakkaḷāni ca.
 4 saṁsādiyaṁ pasādiyantipi. Sī. Ma. saṁghāriyaṁ pasāriyaṁ. 5 Ma. āharitvā.
-------------------------------------------------
[page 407]
            Pacanto apacantassa amamassa sakiñcano
            anādānassa sādāno dātumarahāmi bhojanaṁ.
     [2030] < PTS. J IV , 372 >Bhikkhuñcadāni pucchāmi tuṇhimāsīna subbataṁ
            iti te bhattaṁ pādāsi sucimaṁsūpasecanaṁ
            taṁ tvaṁ bhattaṁ paṭiggayha tuṇhī bhuñjasi ekako
            nāññaṁ kañci nimantesi koyaṁ dhammo namatthu te.
     [2031] < PTS. J IV , 372 >Na pacāmi na pācemi na chindāmi na chedaye
            taṁ maṁ akiñcanaṁ ñatvā sabbapāpehi ārataṁ
            vāmena bhikkhamādāya dakkhiṇena kamaṇḍaluṁ
            isi me bhattaṁ pādāsi sucimaṁsūpasecanaṁ.
            Ete hi dātumarahanti sammā sapariggahā
            paccanīkamahaṁ maññe yo dātāraṁ nimantaye.
     [2032] < PTS. J IV , 373 >Atthāya vata me ajja idhāgacchi rathesabho
            yohaṁ ajja pajānāmi 1- yattha dinnaṁ mahapphalaṁ.
            Raṭṭhesu giddhā rājāno kiccākiccesu brāhmaṇā
            isī mūlaphale giddhā vippamuttā ca bhikkhavoti.
                   Bhikkhāparamparajātakaṁ terasamaṁ.
                       ----------

  *  *  *  *  *  *
  Footnote:1 Sī. ito pubbe na jānāmi.
-------------------------------------------------
[page 408]
                         Tassuddānaṁ
                 suva kinnaramukka kharājinaso
                 bhisajāta mahesi kapotavaro
                 atha mora satacchaka vāṇijako
                 atha rāja sabrāhmaṇa bhikkhaparaṁ.
                    Pakiṇṇakanipātaṁ niṭṭhitaṁ.
                      ------------
-------------------------------------------------
[page 409]
                       Vīsatinipātajātakaṁ
                       1 mātaṅgajātakaṁ
          [2033] < PTS. J IV , 380 >Kuto nu āgacchasi dummavāsī 1-
                 otallako paṁsupisācakova
                 saṅkāracoḷaṁ paṭimuñca kaṇṭhe
                 ko re tuvaṁ hosi 2- adakkhiṇeyyo.
          [2034] < PTS. J IV , 380 >Annaṁ tavayidaṁ pakataṁ yasassinaṁ 3-
                 taṁ khajjare bhuñjare piyyare ca
                 jānāsi maṁ tvaṁ paradattūpajīvī 4-
                 uttiṭṭhapiṇḍaṁ labhataṁ sapāko.
          [2035] < PTS. J IV , 380 >Annaṁ mamayidaṁ 5- kapataṁ brāhmaṇānaṁ
                 attatthāya saddahato mamayidaṁ 5-
                 apehi etto kimidhaṭṭhitosi
                 na mādisā tuyhaṁ dadanti jamma.
          [2036] < PTS. J IV , 381 >Thale ca ninne ca vapanti bījaṁ
                 anūpakhette phalamāsiṁsamānā 6-
                 etāya saddhāya dadāhi dānaṁ
                 appeva ārādhaye dakkhiṇeyye.
          [2037] < PTS. J IV , 381 >Khettāni mayhaṁ viditāni loke

  *  *  *  *  *  *
  Footnote:1 Sī. Yu. rummavāsī. 2 Sī. Yu. hohisi. 3 Ma. - tavedaṁ pakataṁ yasassi.
 4 Ma. -pajīviṁ. 5 Ma. mamedaṁ. 6 Ma. phalamāsamānā. Sī. Yu. phalamāsasānā.
-------------------------------------------------
[page 410]
                 Yesāhaṁ bījāni patiṭṭhapemi
                 ye brāhmaṇā jātimantūpapannā
                 tānīdha khettāni supesalāni.
          [2038] < PTS. J IV , 381 >Jātimado ca atimānatā ca
                 lobho ca doso ca mado ca moho
                 ete aguṇā yesu ca santi 1- sabbe
                 tānīdha khettāni apesalāni.
                 Jātimado ca atimānitā ca
                 lobho ca doso ca mado ca moho
                 ete aguṇā yesu na santi sabbe
                 tānīdha khettāni supesalāni.
          [2039] < PTS. J IV , 382 >Kvattha 2- gatā upajotiyo ca
                 upajjhāyo 3- athavā bhaṇḍakucchi 4-
                 imassa daṇḍañca vadhañca datvā
                 gale gahetvā galayātha 5- jammaṁ.
     [2040] < PTS. J IV , 383 >Giriṁ nakhena khaṇasi ayo dantebhi khādasi
            jātavedaṁ padahasi yo isiṁ paribhāsasi.
     [2041] < PTS. J IV , 383 >Idaṁ vatvāna mātaṅgo isi saccaparakkamo

  *  *  *  *  *  *
  Footnote:1 Sī. Yu. yesu vasanti. 2 Ma. kvettha. 3 sabbattha upajjhāyoti dissati.
 aṭṭhakathāyampana upavajjhoti khāyati. Ma. upajjhāyo ca. 4 gaṇḍakucchi itipi.
 5 Ma. khalayātha.
-------------------------------------------------
[page 411]
            Antalikkhasmiṁ pakkāmi brāhmaṇānaṁ udikkhataṁ.
          [2042] < PTS. J IV , 383 >Āvellitaṁ 1- piṭṭhito uttamaṅgaṁ
                 bāhuṁ pasāreti akammaneyyaṁ
                 setāni akkhīni yathā matassa
                 ko me imaṁ puttamakāsi evaṁ.
          [2043] < PTS. J IV , 384 >Idhāgamā samaṇo dummavāsī
                 otallako paṁsupisācakova
                 saṅkāracoḷaṁ paṭimuñca kaṇṭhe
                 so te imaṁ puttamakāsi evaṁ.
          [2044] < PTS. J IV , 384 >Katamaṁ disaṁ agamā bhūripañño
                 akkhātha me māṇavā etamatthaṁ
                 gantvāna taṁ paṭikaremu accayaṁ
                 appeva naṁ puttaṁ 2- labhemu jīvitaṁ.
          [2045] < PTS. J IV , 384 >Vehāyasaṁ agamā bhūripañño
                 pathaddhuno paṇṇaraseva cando
                 apicāpi so purimaṁ disaṁ agacchi
                 saccappaṭiñño isi sādhurūpo.
          [2046] < PTS. J IV , 385 >Āvellitaṁ piṭṭhito uttamaṅgaṁ
                 bāhuṁ pasāreti akammaneyyaṁ
                 setāni akkhīni yathā matassa

  *  *  *  *  *  *
  Footnote:1 Sī. Yu. aveṭhitaṁ. 2 Ma. putta.
-------------------------------------------------
[page 412]
                 Ko me imaṁ puttamakāsi evaṁ.
          [2047] < PTS. J IV , 385 >Yakkhā have santi mahānubhāvā
                 anvāgatā isayo sādhurūpā
                 te duṭṭhacittaṁ kupitaṁ viditvā
                 yakkhā hi te puttamakaṁsu evaṁ.
          [2048] < PTS. J IV , 385 >Yakkhā ca me puttamakaṁsu evaṁ
                 tvaññeva me mā kuddho brahmacārī
                 tumheva pāde saraṇaṁ gatāsmi
                 anvāgatā puttasokena bhikkhu.
          [2049] < PTS. J IV , 385 >Tadeva hi etarahi ca mayhaṁ
                 manopadoso na mamatthi koci
                 putto ca te vedamadena matto
                 atthaṁ na jānāti adhicca vede.
          [2050] < PTS. J IV , 385 >Addhā have bhikkhu muhuttakena
                 sammuyhateva purisassa saññā
                 ekāparādhaṁ khama bhūripañña
                 na paṇḍitā kodhabalā bhavanti.
          [2051] < PTS. J IV , 386 >Idañca mayhaṁ uttiṭṭhapiṇḍaṁ
                 tava maṇḍabyo bhuñjatu appapañño
                 yakkhā ca te puttaṁ 1- na viheṭhayeyyuṁ

  *  *  *  *  *  *
  Footnote:1 Ma. te naṁ.
-------------------------------------------------
[page 413]
                 Putto ca te hessati 1- so arogo.
          [2052] < PTS. J IV , 387 >Maṇḍabya bālosi parittapañño
                 yo puññakhettānamakovidosi
                 mahakkasāvesu dadāsi dānaṁ
                 kiliṭṭhakammesu asaññatesu.
                 Jaṭā ca kesā ajinā nivatthā
                 jarūdapānaṁva mukhaṁ paruḷhaṁ
                 pajaṁ imaṁ passatha dummarūpaṁ 2-
                 na jaṭājinaṁ tāyate appapaññaṁ.
            Yesaṁ rāgo ca doso ca avijjā ca virājitā
            khīṇāsavā arahanto tesu dinnaṁ mahapphalanti.
     [2053] < PTS. J IV , 389 >Upahacca manaṁ mejjho mātaṅgasmiṁ yasassine
            sapārisajjo ucchinno mejjharaññaṁ tadā ahūti 3-.
                     Mātaṅgajātakaṁ paṭhamaṁ.
                      ------------
                      2 Cittasambhūtajātakaṁ
          [2054] < PTS. J IV , 394 >Sabbaṁ narānaṁ saphalaṁ suciṇṇaṁ
                 na kammunā kiñcana moghamatthi
                 passāmi sambhūtaṁ mahānubhāvaṁ

  *  *  *  *  *  *
  Footnote:1 Sī. Yu. hohiti. 2 Sī. Yu. rummarūpiṁ. 3 Ma. ayaṁ gāthā natthi.
-------------------------------------------------
[page 414]
                 Sakammunā puññaphalūpapannaṁ.
                 Sabbaṁ narānaṁ saphalaṁ suciṇṇaṁ
                 na kammunā kiñcana moghamatthi
                 kaccinnu cittassapi evameva 1-
                 iddho mano tassa yathāpi mayhaṁ.
          [2055] < PTS. J IV , 394 >Sabbaṁ narānaṁ saphalaṁ suciṇṇaṁ
                 na kammunā kiñcana moghamatthi
                 cittaṁpi jānāhi 2- tatheva deva
                 iddho mano tassa yathāpi tuyhaṁ.
          [2056] < PTS. J IV , 394 >Bhavaṁ nu citto sutamaññato te
                 udāhu te koci naṁ etadakkhā
                 gāthā sugītā na mamatthi kaṅkhā
                 dadāmi te gāmavaraṁ satañca.
          [2057] < PTS. J IV , 395 >Na cāhaṁ citto sutamaññato me
                 isi ca me etamatthaṁ asaṁsi
                 gantvāna rañño paṭigāyi 3- gāthaṁ
                 api nu 4- te varaṁ attamano dadeyya 5-.
     [2058] < PTS. J IV , 395 >Yojentu me rājarathe sukate cittasibbane
            kacchaṁ nāgānaṁ bandhatha gīveyyaṁ paṭimuñcatha.

  *  *  *  *  *  *
  Footnote:1 Ma. evamevaṁ. 2 Sī. Yu. cittaṁ vijānāhi. 3 Ma. paṭigāhi.
 4 Ma. nusaddo natthi. 5 api nu te gāmavaraṁ dadeyyātipi.
-------------------------------------------------
[page 415]
                 Āhaññare bherimudiṅgasaṅkhā 1-
                 sīghāni yānāni ca yojayantu
                 ajjevahaṁ assamataṁ 2- gamissaṁ
                 yattheva dakkhissamisiṁ nisinnaṁ.
          [2059] < PTS. J IV , 395 >Suladdhalābho vata me ahosi
                 gāthā sugītā parisāya majjhe
                 sohaṁ isiṁ sīlavatūpapannaṁ
                 disvā patīto sumanohamasmi.
     [2060] < PTS. J IV , 396 >Āsanaṁ udakaṁ pajjaṁ paṭiggaṇhātu no bhavaṁ
            agghe bhavantaṁ pucchāma agghaṁ kurutu no bhavaṁ.
          [2061] < PTS. J IV , 396 >Rammañca te āvasathaṁ karontu
                 nārīgaṇehi paricārayassu
                 karohi okāsamanuggahāya
                 ubhopimaṁ issariyaṁ karoma.
          [2062] < PTS. J IV , 396 >Disvā phalaṁ duccaritassa rāja
                 atho suciṇṇassa mahāvipākaṁ
                 attānameva paṭisaṁyamissaṁ
                 na patthaye puttapasuṁ 3- dhanaṁ vā.
          Dasevimā vassadasā maccānaṁ idha jīvitaṁ

  *  *  *  *  *  *
  Footnote:1 haññantu bho bherimudiṅgasaṅkhetipi. Ma. āhaññantu bherimudiṅgasaṅkhe.
 2 Ma. assamaṁ taṁ. 3 Sī. Yu. puttaṁ.
-------------------------------------------------
[page 416]
          Appattaññeva taṁ odhiṁ naḷo chinnova sussati.
          Tattha kā nandi kā khiḍḍā kā rati kā dhanesanā
          kiṁ me puttehi dārehi rāja muttosmi bandhanā.
          Sohaṁ evaṁ pajānāmi 1- maccu me nappamajjati
          antakenādhipannassa kā rati kā dhanesanā.
                 Jāti narānaṁ adhamā janinda
                 caṇḍālayoni dvipadakaniṭṭhā 2-
                 sakehi kammehi supāpakehi
                 caṇḍāligabbhe 3- avasimha pubbe.
          Caṇḍālāhumhāvantīsu migā nerañjaraṁ pati
          ukkusā rammadātīre 4- tayajja brāhmaṇakhattiyā.
          [2063] < PTS. J IV , 398 >Upaniyyati jīvitamappamāyuṁ
                 jarūpanītassa na santi tāṇā
                 karohi pañcāla mameva 5- vākyaṁ
                 mākāsi kammāni dukkhudrayāni.
                 Upaniyyati jīvitamappamāyuṁ
                 jarūpanītassa na santi tāṇā
                 karohi pañcāla mameva vākyaṁ
                 mākāsi kammāni dukkhapphalāni.
                 Upaniyyati jīvitamappamāyuṁ

  *  *  *  *  *  *
  Footnote:1 Sī. Yu. so ahaṁ suppajānāmi. 2 Ma. dvipadākaniṭṭhā. 3 Ma. caṇḍālagabbhe.
 4 Ma. nammadātīre. 5 Ma. mameta. evamuparipi.
-------------------------------------------------
[page 417]
                 Jarūpanītassa na santi tāṇā
                 karohi pañcāla mameva vākyaṁ
                 mākāsi kammāni rajassirāni.
                 Upaniyyati jīvitamappamāyuṁ
                 vaṇṇaṁ jarā hanti narassa jiyyato
                 karohi pañcāla mameva vākyaṁ
                 mākāsi kammaṁ nirayūpapattiyā.
          [2064] < PTS. J IV , 399 >Addhā hi saccaṁ vacanaṁ tavedaṁ
                 yathā isī bhāsasi evametaṁ
                 kāmā ca me santi anapparūpā
                 te duccajā mādisakena bhikkhu.
                 Nāgo yathā paṅkamajjhe byasanno
                 sayaṁ 1- thalaṁ nābhisambhoti gantuṁ
                 evamahaṁ 2- kāmapaṅke byasanno
                 na bhikkhuno maggamanubbajāmi.
                 Yathāpi mātā ca pitā ca puttaṁ
                 anusāsare kinti sukhī bhaveyya
                 evaṁpi maṁ tvaṁ anusāsa bhante
                 yathā ciraṁ 3- pecca sukhī bhaveyyaṁ.

  *  *  *  *  *  *
  Footnote:1 Sī. Ma. passaṁ. 2 Ma. evampahaṁ. 3 Sī. Yu. yamācaraṁ.
-------------------------------------------------
[page 418]
          [2065] < PTS. J IV , 399 >No ce tuvaṁ ussahase janinda
                 kāme ime mānusake pahātuṁ
                 dhammiṁ 1- baliṁ paṭṭhapayassu rāja
                 adhammakāro ca te 2- māhu raṭṭhe.
                 Dūtā vidhāvantu disā catasso
                 nimantakā samaṇabrāhmaṇānaṁ
                 te annapānena upaṭṭhahassu
                 vatthena senāsanapaccayena ca.
                 Annena pānena pasannacitto
                 santappaya samaṇabrāhmaṇe ca
                 datvā ca bhutvā ca yathānubhāvaṁ
                 anindito saggamupehi ṭhānaṁ.
                 Sace ca taṁ rāja mado saheyya
                 nārīgaṇehi parivārayantaṁ 3-
                 imameva gāthaṁ manasikarohi
                 bhāsehi cetaṁ 4- parisāya majjhe.
          Abbhokāsasayo jantu vajantyā khīrapāyito
          parikiṇṇo suvānehi 5- svājja rājāti vuccatīti.
                    Cittasambhūtajātakaṁ dutiyaṁ.

  *  *  *  *  *  *
  Footnote:1 Sī. Yu. dhammaṁ. 2 Ma. tava. 3 Ma. paricārayantaṁ. 4 Ma. bhāsesi cenaṁ.
 5 Sī. Yu. supinehi.
-------------------------------------------------
[page 419]
                        3 Sīvirājajātakaṁ
     [2066] < PTS. J IV , 403 >Dūre apassaṁ therova cakkhuṁ yācitumāgato
            ekanettā bhavissāma cakkhuṁ me dehi yācito.
          [2067] < PTS. J IV , 403 >Kenānusiṭṭho idhamāgatosi
                 vanibbaka cakkhupathāni yācituṁ
                 suduccajaṁ yācasi uttamaṅgaṁ
                 yamāhu nettaṁ purisena duccajaṁ.
          [2068] < PTS. J IV , 403 >Yamāhu devesu sujampatīti
                 maghavāti naṁ āhu manussaloke
                 tenānusiṭṭho idhamāgatosmi
                 vanibbako cakkhupathāni yācituṁ.
                 Vanibbako 1- mayha vaṇiṁ anuttaraṁ
                 dadāhi me 2- cakkhupathāni yācito
                 dadāhi me cakkhupathaṁ anuttaraṁ
                 yamāhu nettaṁ purisena duccajaṁ.
            Yena atthena āgañchi yamatthamabhipatthayaṁ
            te te ijjhantu saṅkappā labha cakkhūni brāhmaṇa.
            Ekante yācamānassa ubhayāni dadāmahaṁ
                 sa cakkhumā gaccha janassa pekkhato
                 yadicchase tvaṁ tadate samijjhatu.

  *  *  *  *  *  *
  Footnote:1 Ma. vanibbato. 2 Ma. te.
-------------------------------------------------
[page 420]
     [2069] < PTS. J IV , 404 >Mā no deva adā cakkhuṁ mā no sabbe parakkari 1-
            dhanaṁ dehi mahārāja muttā veḷuriyā bahū.
            Yutte deva rathe dehi ājāniye alaṅkate 2-
            nāge dehi mahārāja hemakappanivāsase.
            Yathā taṁ sīviyo sabbe sayoggā sarathā sadā
            samantā parikareyyuṁ evaṁ dehi rathesabha.
     [2070] < PTS. J IV , 405 >Yo ve dassanti vatvāna adāne kurute mano
            bhūmyaṁ so patitaṁ pāsaṁ gīvāyaṁ paṭimuñcati.
            Yo ve dassanti vatvāna adāne kurute mano
            pāpā pāpataro hoti sampatto yamasādhanaṁ.
            Yañhi yāce tañhi dade yaṁ na yāce na taṁ dade
            svāhaṁ tameva dassāmi yaṁ maṁ yācati brāhmaṇo.
          [2071] < PTS. J IV , 405 >Āyuṁ nu vaṇṇaṁ nu sukhaṁ balaṁ nu
                 kiṁ patthayāno nu janinda desi
                 kathañhi rājā sivinaṁ anuttaro
                 cakkhūni dajjā paralokahetu.
          [2072] < PTS. J IV , 406 >Navāhametaṁ yasasā dadāmi
                 na puttamicche na dhanaṁ na raṭṭhaṁ
                 satañca dhammo carito purāṇo
                 icceva dāne ramati 3- mano mama.

  *  *  *  *  *  *
  Footnote:1 Ma. parākari. 2 Ma. calaṅkate. 3 Ma. ramate.
-------------------------------------------------
[page 421]
     [2073] Na 1- me dessā ubho cakkhū attānaṁ me na dessiyaṁ
            sabbaññutaṁ piyaṁ mayhaṁ tasmā cakkhumadāsihaṁ 1-.
          [2074] < PTS. J IV , 406 >Sakhā ca mitto ca mamāsi sīvika
                 susikkhito sādhu karohi me vaco
                 uddharitvā cakkhūni mama jigiṁsato
                 hatthesu ṭhapehi vanibbakassa.
     [2075] < PTS. J IV , 408 >Codito sīvirājena sīviko vacanaṁ karo
            rañño cakkhūni uddharitvā brāhmaṇassūpanāmayi
            sacakkhu brāhmaṇo āsi andho rājā upāvisi.
     [2076] < PTS. J IV , 408 >Tato so katipāhassa uparūḷhesu cakkhusu
            sutaṁ āmantayi rājā sīvīnaṁ raṭṭhavaḍḍhano.
            Yojehi sārathi yānaṁ yuttañca paṭivedaya
            uyyānabhūmiṁ gacchāma pokkharaññe vanāni ca.
            So ca pokkharaṇītīre pallaṅkena upāvisi
            tassa sakko pāturahu devarājā sujampati.
     [2077] < PTS. J IV , 409 >Sakkohamasmi devindo āgatosmi tavantike
            varaṁ varassu rājisi yaṅkiñci manasicchasi.
     [2078] < PTS. J IV , 409 >Pahutaṁ 2- me dhanaṁ sakka balaṁ koso canappako
            andhassa me satodāni maraṇaññeva ruccati.

  *  *  *  *  *  *
  Footnote:1-1 ayaṁ gāthā Sī. potthakeceva aṭṭhakathāpotthake ca dissati. Ma. ayampana gāthā natthi.
 2 Ma. pahūtaṁ.
-------------------------------------------------
[page 422]
     [2079] < PTS. J IV , 409 >Yāni saccāni dipadinda tāni bhāsassu khattiya
            saccaṁ te bhaṇamānassa puna cakkhu bhavissati.
     [2080] < PTS. J IV , 410 >Ye maṁ yācitumāyanti nānāgottā vanibbakā
            yopi maṁ yācate tattha sopi me manaso piyo
            etena saccavajjena cakkhu me upapajjatha.
     [2081] < PTS. J IV , 410 >Yaṁ maṁ so yācituṁ āgā dehi cakkhunti brāhmaṇo
            tassa cakkhūni pādāsiṁ brāhmaṇassa vanibbato 1-.
            Bhiyyo maṁ āvisi pīti somanassañcanappakaṁ
            etena saccavajjena dutiyaṁ me upapajjatha.
     [2082] < PTS. J IV , 411 >Dhammena bhāsitā gāthā sīvīnaṁ raṭṭhavaḍḍhana
            etāni tava nettāni dibyāni 2- paṭidissare.
            Tirokuḍḍaṁ tiroselaṁ samatiggayha pabbataṁ
            samantā yojanasataṁ dassanaṁ anubhontu te.
          [2083] < PTS. J IV , 411 >Konīdha vittaṁ na dadeyya yācito
                 api visiṭṭhaṁ supiyaṁpi attano
                 tadiṅgha sabbe siviyo samāgatā
                 dibbāni nettāni mamajja passatha.
            Tirokuḍḍaṁ tiroselaṁ samatiggayha pabbataṁ
            samantā yojanasataṁ dassanaṁ anubhonti me.
            Na cāgamattā paramatthi (kiñci) maccānaṁ idha jīvite

  *  *  *  *  *  *
  Footnote:1 Sī. vaṇibbino. Yu. vanibbino. 2 Ma. dibbāni.
-------------------------------------------------
[page 423]
            Datvāna mānusaṁ 1- cakkhuṁ laddhaṁ (me) cakkhuṁ amānusaṁ.
            Etaṁpi disvā sīviyo detha dānāni bhuñjatha
                 datvā ca bhutvā ca yathānubhāvaṁ
                 aninditā saggamupetha ṭhānanti.
                      Sīvirājajātakaṁ tatiyaṁ.
                         --------
                      4 Sirimandajātakaṁ 2-
          [2084] Paññāyupetaṁ siriyā vihīnaṁ
                 yasassinaṁ vāpi apetapaññaṁ
                 pucchāmi senaka etamatthaṁ
                 kamettha seyyo kusalā vadanti.
          [2085] Dhīrā ca bālā ca have janinda
                 sippūpapannā ca asippino ca
                 sujātimantopi ajātimassa
                 yasassino pesakarā 3- bhavanti
                 etampi disvāna ahaṁ vadāmi
                 pañño nihīno sirimāva seyyo.
          [2086] Tuvampi pucchāmi anomapañña
                 mahosadha kevaladhammadassi
                 bālaṁ yasassiṁ paṇḍitaṁ appabhogaṁ

  *  *  *  *  *  *
  Footnote:1 Sī. datvā mānusakaṁ. 2 Ma. sirimantajātakaṁ. 3 Sī. Yu. pessakārā.
-------------------------------------------------
[page 424]
                 Kamettha seyyo kusalā vadanti.
          [2087] Pāpāni kammāni karonti bālā 1-
                 idameva 2- seyyo iti maññamānā 3-
                 idhalokadassī paralokaṁ adassī
                 ubhayattha bālo kalimaggahesi
                 etampi disvāna ahaṁ vadāmi
                 paññova seyyo na yasassi bālo.
          [2088] Na sippametaṁ vidadhāti bhogaṁ
                 na bandhavā na sarīrāvakāso
                 passeḷamūgaṁ sukhamedhamānaṁ
                 sirīhīnaṁ bhajate goravindaṁ 5-
                 etampi disvāna ahaṁ vadāmi
                 pañño nihīno sirimāva seyyo.
          [2089] Laddhā sukhaṁ majjati appapañño
                 dukkhena phuṭṭhopi pamohameti
                 āgantunā sukhadukkhena phuṭṭho
                 pavedhati vāricarova ghamme
                 etampi disvāna ahaṁ vadāmi
                 paññova seyyo na yasassi bālo.
          [2090] Dumaṁ yathā sāduphalaṁ araññe

  *  *  *  *  *  *
  Footnote:1 Ma. karoti bālo. 2 Ma. idhameva. 3 Ma. maññamāno. 4 Ma. na bandhuvā
 na sarīravaṇṇo yo. 5 Sī. Yu. gorimandaṁ.
-------------------------------------------------
[page 425]
                 Samantato samabhisaranti 1- pakkhī
                 evampi addhaṁ sadhanaṁ sabhogaṁ
                 bahujjano bhajjati 2- atthahetu
                 etampi disvāna ahaṁ vadāmi
                 pañño nihīno sirimāva seyyo.
     [2091] Na sādhu balavā bālo sāhasaṁ 3- vindate dhanaṁ
            kandantametaṁ dummedhaṁ kaḍḍhanti nirayaṁ bhusaṁ
                 etampi disvāna ahaṁ vadāmi
                 paññova seyyo na yasassi bālo.
          [2092] Yākāci najjo gaṅgamabhisavanti 4-
                 sabbāva tā nāmagottaṁ jahanti
                 gaṅgā samuddaṁ paṭipajjamānā
                 na khāyate iddhiparo 5- hi loke 6-
                 etampi disvāna ahaṁ vadāmi
                 pañño nihīno sirimāva seyyo.
          [2093] Yametamakkhā udadhiṁ mahantaṁ
                 payanti 7- najjo sabbakālaṁ asaṅkhyaṁ
                 so sāgaro niccamuḷāravego
                 velaṁ na acceti mahāsamuddo

  *  *  *  *  *  *
  Footnote:1 Sī. Yu. samabhicaranti. 2 Ma. bhajati. 3 Ma. sāhasā. 4 Ma. gaṅgāmabhissavanti.
 5 iddhivarotipi. Ma. iddhiṁ paññopi. 6 Sī. Yu. loko. 7 Ma. savanti.
-------------------------------------------------
[page 426]
                 Evampi bālassa pajappitāni
                 paññaṁ na acceti sirī kadāci
                 etampi disvāna ahaṁ vadāmi
                 paññova seyyo na yasassi bālo.
          [2094] Asaññato cepi paresamatthaṁ
                 bhaṇāti saṇṭhānagato 1- yasassī
                 tasseva taṁ rūhati ñātimajjhe
                 sirīhīnaṁ 2- kārayate na paññaṁ 3-
                 etampi disvāna ahaṁ vadāmi
                 pañño nihīno sirimāva seyyo.
          [2095] Parassa vā attano vāpi hetu
                 bālo musā bhāsati appapañño
                 so nindito hoti sabhāya majjhe
                 pacchāpi 4- so duggatigāmi hoti
                 etampi disvāna ahaṁ vadāmi
                 paññova seyyo na yasassi bālo.
          [2096] Atthampi ce bhāsati bhūripañño
                 anāḷiyo 5- appadhano daliddo
                 na tassa taṁ rūhati ñātimajjhe

  *  *  *  *  *  *
  Footnote:1 Sī. santhānagato. Ma. sandhānagato. 2 Ma. sirī hi naṁ. 3 Ma. paññā. Sī. pañño.
 4 Sī. Yu. peccampi. 5 Yu. anālayo.
-------------------------------------------------
[page 427]
                 Sirī ca paññāṇavato na hoti
                 etampi disvāna ahaṁ vadāmi
                 pañño nihīno sirimāva seyyo.
          [2097] Parassa vā attano vāpi hetu
                 na bhāsati alikaṁ bhūripañño
                 so pūjito hoti sabhāya majjhe
                 pacchāpi so suggatigāmi hoti
                 etampi disvāna ahaṁ vadāmi
                 paññova seyyo na yasassi bālo.
          [2098] Hatthigavassā maṇikuṇḍalā ca
                 nāriyo 1- ca iddhesu kulesu jātā
                 sabbāva tā upabhogā bhavanti
                 iddhassa posassa aniddhimanto
                 etampi disvāna ahaṁ vadāmi
                 pañño nihīno sirimāva seyyo.
     [2099] Asaṁvihitakammantaṁ bālaṁ dummantimantinaṁ 2-
            sirī jahati dummedhaṁ jiṇṇaṁva urago tacaṁ
                 etampi disvāna ahaṁ vadāmi
                 paññova seyyo na yasassi bālo.
          [2100] Pañca paṇḍitā mayaṁ bhadante

  *  *  *  *  *  *
  Footnote:1 Ma. thiyo. 2 Ma. dummedhamantinaṁ.
-------------------------------------------------
[page 428]
                 Sabbe pañjalikā upaṭṭhitā taṁ 1-
                 tvaṁ no abhibhuyya issarosi
                 sakkova bhūtappati devarājā
                 etampi disvāna ahaṁ vadāmi
                 pañño nihīno sirimāva seyyo.
          [2101] Dāsova paññassa yasassi bālo
                 atthesu jātesu tathāvidhesu
                 yaṁ paṇḍito nipuṇaṁ saṁvidheti
                 sammohamāpajjati tattha bālo
                 etampi disvāna ahaṁ vadāmi
                 paññova seyyo na yasassi bālo.
          [2102] Addhā hi paññāva sataṁ pasatthā
                 kantā sirī bhogaratā manussā
                 ñāṇañca buddhānamatulyarūpaṁ
                 paññaṁ na acceti sirī kadāci.
          [2103] Yantaṁ apucchimha akittayī no
                 mahosadha kevaladhammadassi
                 gavaṁsahassaṁ usabhañca nāgaṁ
                 ājaññayutte ca rathe dasa ime
                 pañhassa veyyākaraṇena tuṭṭho

  *  *  *  *  *  *
  Footnote:1 Ma. ayaṁ pāṭho natthi.
-------------------------------------------------
[page 429]
                 Dadāmi te gāmavarāni soḷasāti.
                    Sirimandajātakaṁ catutthaṁ.
                       -----------
                     5 Rohanamigajātakaṁ 1-
     [2104] < PTS. J IV , 415 >Ete yūthā paṭiyanti bhītā maraṇā 2- cittaka
            gaccha tuvaṁpi mā kaṅkhi jīvissanti tayā saha.
     [2105] < PTS. J IV , 415 >Nāhaṁ rohana 3- gacchāmi hadayaṁ me avakassati
            na taṁ ahaṁ jahissāmi idha hessāmi 4- jīvitaṁ.
            Te hi nūna marissanti andhā apariṇāyakā
            gaccha tuvaṁpi mā kaṅkhi jīvissanti tayā saha.
            Nāhaṁ rohana gacchāmi hadayaṁ me avakassati
            na taṁ bandhaṁ jahissāmi idha hessāmi jīvitaṁ.
     [2106] < PTS. J IV , 416 >Gaccha bhīru palāyassu kūṭe bandhosmi āyase
            gaccha tuvaṁpi mā kaṅkhi jīvissanti tayā saha.
     [2107] < PTS. J IV , 416 >Nāhaṁ rohana gacchāmi hadayaṁ me avakassati
            na taṁ ahaṁ jahissāmi idha hessāmi jīvitaṁ.
            Te hi nūna marissanti andhā apariṇāyakā
            gaccha tuvaṁpi mā kaṅkhi jīvissanti tayā saha.
            Nāhaṁ rohana gacchāmi hadayaṁ me avakassati

  *  *  *  *  *  *
  Footnote:1 Ma. rohaṇamigajātakaṁ Sī. Yu. rohantamigajātakaṁ. 2 Ma. maraṇassa. 3 Ma. rohaṇa.
 Sī. Yu. rohanta. 4 Ma. hissāmi. evamuparipi.
-------------------------------------------------
[page 430]
            Na taṁ bandhaṁ jahissāmi idha hessāmi jīvitaṁ.
     [2108] < PTS. J IV , 416 >Ayaṁ so luddako eti luddarūpo 1- sahāvudho
            yo no vadhissati ajja usunā sattiyāmapi 2-.
     [2109] < PTS. J IV , 417 >Sā muhuttaṁ palāyitvā bhayaṭṭā 3- bhayatajjitā
            sudukkaraṁ akarā bhīru maraṇāyūpanivattatha.
     [2110] < PTS. J IV , 417 >Kinnu teme migā honti muttā bandhaṁ upāsare
            na taṁ cajitumicchanti jīvitassāpi kāraṇā.
     [2111] < PTS. J IV , 417 >Bhātaro honti me ludda sodariyā ekamātukā
            na maṁ cajitumicchanti jīvitassāpi kāraṇā.
     [2112] < PTS. J IV , 418 >Te hi nūna marissanti andhā apariṇāyakā
            pañcannaṁ jīvitaṁ dehi bhātaraṁ muñca luddaka.
     [2113] < PTS. J IV , 418 >So vo ahaṁ pamokkhāmi mātāpetibharaṁ migaṁ
            nandantu mātāpitaro muttaṁ disvā mahāmigaṁ.
     [2114] < PTS. J IV , 418 >Evaṁ luddaka nandassu saha sabbehi ñātibhi
            yathāhamajja nandāmi muttaṁ disvā mahāmigaṁ.
     [2115] < PTS. J IV , 419 >Kathaṁ tvaṁ pamokkho āsi upanītasmi jīvite
            kathaṁ putta amocesi kūṭapāsamhā luddako.
     [2116] < PTS. J IV , 419 >Bhaṇaṁ kaṇṇasukhaṁ vācaṁ hadayaṅgaṁ hadayassitaṁ
            subhāsitāhi vācāhi cittako maṁ amocayi.
            Bhaṇaṁ kaṇṇasukhaṁ vācaṁ hadayaṅgaṁ hadayassitaṁ

  *  *  *  *  *  *
  Footnote:1 Sī. Yu. ruddarūpo. 2 Ma. sattiyā api. 3 Yu. bhayaṭṭhā.
-------------------------------------------------
[page 431]
            Subhāsitāhi vācāhi sutanā maṁ amocayi.
            Sutvā kaṇṇasukhaṁ vācaṁ hadayaṅgaṁ hadayassitaṁ
            subhāsitāni sutvāna luddako maṁ amocayi.
     [2117] < PTS. J IV , 420 >Evaṁ ānandito hotu saha dārehi luddako
            yathā mayajja nandāma disvā rohanamāgataṁ.
     [2118] < PTS. J IV , 420 >Nanu tvaṁ avaca ludda migacammāni āhariṁ
            atha kena nu vaṇṇena migacammāni nāhari.
     [2119] < PTS. J IV , 420 >Āgamañceva 1- hatthatthaṁ kūṭapāsañca so migo
            abajjhi taṁ 2- migarājaṁ tañca muttā upāsare.
            Tassa me ahu saṁvego abbhūto lomahaṁsano
            imañcāhaṁ migaṁ haññe ajja hissāmi jīvitaṁ.
     [2120] < PTS. J IV , 420 >Kīdisā te migā ludda kīdisā dhammikā migā
            kathaṁvaṇṇā kathaṁsīlā bāḷhaṁ kho ne pasaṁsasi.
     [2121] < PTS. J IV , 421 >Odātasiṅgā sucivālā jātarūpatacūpamā
            pādā lohitakā tesaṁ añjitakkhā manoramā.
     [2122] < PTS. J IV , 421 >Edisā te migā deva edisā dhammikā migā
            mātāpetibharā deva na te so abhihārayiṁ 3-.
     [2123] < PTS. J IV , 422 >Dammi nikkhasataṁ ludda thūlañca maṇikuṇḍalaṁ
            caturassañca 4- pallaṅkaṁ ummāpupphasirinnibhaṁ.

  *  *  *  *  *  *
  Footnote:1 Ma. āgamāceva. 2 Yu. tañca. 3 Sī. abhihārayuṁ. Ma. abhihārituṁ. Yu. abhihārayaṁ.
 4 Ma. catussadañca.
-------------------------------------------------
[page 432]
            Dve ca sādisiyo bhariyā usabhañca gavaṁsataṁ
            dhammena rajjaṁ kāressaṁ bahukāro mesa luddaka.
            Kasivaṇijjā 1- iṇadānaṁ uñchācariyā ca luddaka
            etena dāraṁ posehi mā pāpaṁ akarī punāti 2-.
                     Rohanamigajātakaṁ pañcamaṁ.
                        ----------
                       6 Haṁsajātakaṁ 3-
     [2124] < PTS. J IV , 424 >Ete haṁsā pakkamanti vaṅkaṅgā bhayameritā
            harittaca hemavaṇṇa kāmaṁ sumukha pakkama.
            Ohāya maṁ ñātigaṇā ekaṁ pāsavasaṁ gataṁ
            anapekkhamānā gacchanti kiṁ eko avahiyyasi.
            Pateva patataṁ seṭṭha natthi bandhe sahāyakā
            mā anīghāya hāpesi kāmaṁ sumukha pakkama.
     [2125] < PTS. J IV , 425 >Nāhaṁ dukkhaparetoti dhataraṭṭha tuvaṁ jahe
            jīvitaṁ maraṇaṁ vā me tayā saddhiṁ bhavissati.
     [2126] < PTS. J IV , 425 >Etadariyassa kalyāṇaṁ yaṁ tvaṁ sumukha bhāsasi
            tañca vīmaṁsamānāhaṁ 4- patate taṁ avassajiṁ.
     [2127] < PTS. J IV , 425 >Apadena padaṁ yāti antalikkhacaro dijo
            ārā pāsaṁ na bujjhi tvaṁ haṁsānaṁ pavaruttama 5-.
     [2128] < PTS. J IV , 425 >Yadā parābhavo hoti poso jīvitasaṅkhaye

  *  *  *  *  *  *
  Footnote:1 Ma. kasivāṇijjā. 2 Sī. Yu. akarā punanti. 3 Ma. cūḷahaṁsajātakaṁ.
 4 Ma. vimaṁsamānohaṁ. 5 Sī. Yu. pavaruttamo.
-------------------------------------------------
[page 433]
            Atha jālañca pāsañca āsajjāpi na bujjhati.
     [2129] < PTS. J IV , 426 >Ete haṁsā pakkamanti vaṅkaṅgā bhayameritā
            harittaca hemavaṇṇa tvaññeva avahiyyasi.
            Ete bhutvā ca pitvā ca pakkamanti vihaṅgamā
            anapekkhamānā vaṅkaṅgā tvañceveko 1- upāsasi.
            Kiṁ nu tāyaṁ 2- dijo hoti mutto bandhaṁ upāsasi
            ohāya sakuṇā yanti kiṁ eko avahiyyasi.
     [2130] < PTS. J IV , 426 >Rājā me so dijo mitto sakhā pāṇasamo ca me
            neva naṁ vijahissāmi yāva kālassa pariyāyaṁ.
     [2131] < PTS. J IV , 426 >Yo ca tvaṁ sakhino hetu pāṇaṁ cajitumicchasi
            so te sahāyaṁ muñcāmi hotu rājā tavānugo.
     [2132] < PTS. J IV , 427 >Evaṁ luddaka nandassu saha sabbehi ñātibhi
            yathāhamajja nandāmi disvā muttaṁ dijādhipaṁ.
     [2133] < PTS. J IV , 427 >Kacci nu bhoto kusalaṁ kacci bhoto anāmayaṁ
            kacci raṭṭhamidaṁ phītaṁ dhammena anusāsasi.
     [2134] < PTS. J IV , 428 >Kusalañceva me haṁsa atho haṁsa anāmayaṁ
            atho raṭṭhamidaṁ phītaṁ dhammena anusāsahaṁ.
     [2135] < PTS. J IV , 428 >Kacci bhoto amaccesu doso koci na vijjati
            kacci ārā amittā te chāyā dakkhiṇatoriva.
     [2136] < PTS. J IV , 428 >Athopi me amaccesu doso koci na vijjati

  *  *  *  *  *  *
  Footnote:1 Ma. tvaññeveko. 2 Ma. tyāyaṁ.
-------------------------------------------------
[page 434]
            Atho ārā amittā me chāyā dakkhiṇatoriva.
     [2137] < PTS. J IV , 428 >Kacci te sādisī bhariyā assavā piyabhāṇinī
            puttarūpayasūpetā tava chandavasānugā.
     [2138] < PTS. J IV , 428 >Atho me sādisī bhariyā assavā piyabhāṇinī
            puttarūpayasūpetā mama chandavasānugā.
     [2139] < PTS. J IV , 428 >Kacci te bahavo puttā sujātā raṭṭhavaḍḍhana
            paññājavena sampannā sammodanti tato tato.
     [2140] < PTS. J IV , 428 >Sataṁ eko ca me puttā dhataraṭṭha mayā sutā
            tesaṁ tvaṁ kiccamakkhāhi nāvarujjhanti 1- te vaco.
     [2141] < PTS. J IV , 428 >Upapannopi ce hoti jātiyā vinayena vā
            atha pacchā kurute yogaṁ kicce āvāsu 2- sīdati.
            Tassa saṁhīrapaññassa vivaro jāyate mahā
            rattimandhova rūpāni thūlāni manupassati.
            Asāre sārayogaññū matiṁ natveva vindati
            sarabhova giriduggasmiṁ antarāyeva sīdati.
            Hīnajaccopi ce hoti uṭṭhātā dhitimā naro
            ācārasīlasampanno nise aggīva bhāsati.
            Etaṁ ve 3- upamaṁ katvā putte vijjāsu ṭhāpaya 4-
            saṁvirūḷhetha medhāvī khette bījaṁva vuṭṭhiyāti.
                        Haṁsajātakaṁ chaṭṭhaṁ

  *  *  *  *  *  *
  Footnote:1 Sī. Yu. nāvarajjhanti. 2 Ma. kicche āpāsu. 3 Ma. me. 4 Ma. vācaya.
-------------------------------------------------
[page 435]
                       7 Sattigumbajātakaṁ
     [2142] < PTS. J IV , 432 >Migaluddo mahārājā pañcālānaṁ rathesako
            nikkhanto saha senāya ogaṇo vanamāgamā.
            Tatthaddasa 1- araññasmiṁ takkarānaṁ kuṭiṁ kataṁ
            tasmā 2- kuṭiyā nikkhamma suvo luddāni bhāsati.
            Sampannavāhano poso yuvā sammaṭṭhakuṇḍalī 3-
            sobhati lohituṇhīso divā suriyova bhāsati.
            Majjhantike sampatike sutto rājā sasārathi
            handassābharaṇaṁ sabbaṁ gaṇhāma sahasā 4- mayaṁ.
            Nissivepi 5- rahodāni sutto rājā sasārathi
                  ādāya vatthaṁ maṇikuṇḍalañca
                  hantvāna sākhāhi avattharāma.
     [2143] < PTS. J IV , 432 >Kinnu ummattarūpova sattigumba pabhāsasi
            durāsadā hi rājāno aggi pajjalito yathā.
     [2144] < PTS. J IV , 432 >Atha tvaṁ patikolumba matto thullāni gajjasi
            mātari mayha naggāya kiṁ nu tvaṁ vijigucchase.
     [2145] < PTS. J IV , 433 >Uṭṭhehi samma taramāno rathaṁ yojehi sārathi
            sakuṇo me na ruccati aññaṁ gacchāma assamaṁ.
     [2146] < PTS. J IV , 433 >Yutto ratho mahārāja yutto ca balavāhano
            adhitiṭṭha mahārāja aññaṁ gacchāma assamaṁ.

  *  *  *  *  *  *
  Footnote:1 Ma. tatthaddasā. 2 Ma. tassā. 3 Ma. - kuṇḍalo. 4 Ma. sāhasā.
 5 Ma. nisīthepi.
-------------------------------------------------
[page 436]
     [2147] < PTS. J IV , 433 >Konumeva gatā sabbe ye asmiṁ paricārakā
            esa gacchati pañcālo mutto tesaṁ adassanā.
            Kodaṇḍakāni gaṇhatha sattiyo tomarāni ca
            esa gacchati pañcālo mā vo muñcittha jīvitaṁ.
     [2148] < PTS. J IV , 434 >Athāparo paṭinandittha suvo lohitatuṇḍiko 1-
            svāgatante mahārāja atho te adurāgataṁ
            issarosi anuppatto yaṁ idhatthi pavedaya.
            Tiṇḍukāni piyālāni madhuke kāsumāriyo
            phalāni khuddakappāni bhuñja rāja varaṁ varaṁ.
            Idaṁpi pāniyaṁ sītaṁ ābhataṁ girigabbharā
            tato piva mahārāja sace tvaṁ abhikaṅkhasi.
            Araññaṁ uñchāya gatā ye asmiṁ paricārakā
            sayaṁ uṭṭhāya gaṇhavho hatthā me natthi dātave.
     [2149] < PTS. J IV , 434 >Bhaddako vatāyaṁ pakkhī dijo paramadhammiko
            atheso itaro pakkhī suvo luddāni bhāsati.
            Etaṁ hanatha bandhatha mā vo muñcittha jīvitaṁ
            iccevaṁ vilapantassa sotthī 2- pattosmi assamaṁ.
     [2150] < PTS. J IV , 434 >Bhātarosma mahārāja sodariyā ekamātukā
            ekarukkhasmi saṁvaḍḍhā nānākhettagatā ubho.
            Sattigumbo ca corānaṁ ahañca isinaṁ idha

  *  *  *  *  *  *
  Footnote:1 Ma. - tuṇḍako. 2 Ma. sotthiṁ.
-------------------------------------------------
[page 437]
            Asataṁ so sataṁ ahaṁ tena dhammena no vinā.
     [2151] < PTS. J IV , 435 >Yattha vadho ca bandho ca nikati vañcanāni ca
            ālopā sahasākārā tāni so tattha sikkhati.
            Idha saccañca dhammo ca ahiṁsā saṁyamo damo
            āsanūdakadāyīnaṁ aṅke vaḍḍhosmi bhārata.
     [2152] < PTS. J IV , 435 >Yaṁ yaṁ hi rāja bhajati santaṁ vā yadi vā asaṁ
            sīlavantaṁ visīlaṁ vā vasaṁ tasseva gacchati.
            Yādisaṁ kurute mittaṁ yādisañcūpasevata
            sopi tādisako hoti sahavāsopi 1- tādiso.
            Sevamāno sevamānaṁ samphuṭṭho samphusaṁ paraṁ
            saro duṭṭho 2- kalāpaṁva alittamupalimpati.
            Upalimpabhayā 3- dhīro neva pāpasakhā siyā
            pūtimacchaṁ kusaggena yo naro upanayhati
            kusāpi pūti 4- vāyanti evaṁ bālūpasevanā.
            Tagaraṁva 5- palāsena yo naro upanayhati
            pattāpi surabhī 6- vāyanti evaṁ dhīrūpasevanā
            tasmā palāsapuṭasseva 7- ñatvā sampākamattano
            asante nūpaseveyya 8- sante seveyya paṇḍito
            asanto nirayaṁ nenti santo pāpenti suggatinti.
                     Sattigumbajātakaṁ sattamaṁ.

  *  *  *  *  *  *
  Footnote:1 Ma. sahavāso hi. 2 Ma. diddho. 3 Ma. upalepabhayā. 4 Sī. Yu. pūtī.
 5 Ma. tagarañca. 6 Ma. surabhi. 7 Ma. pattapuṭasseva. 8 Ma. nopaseveyya.
-------------------------------------------------
[page 438]
                      8 Bhallātiyajātakaṁ
          [2153] < PTS. J IV , 438 >Bhallātiyo 1- nāma ahosi rājā
                 raṭṭhaṁ pahāya migavaṁ acāriso
                 agamā girivaraṁ gandhamādanaṁ
                 supupphitaṁ kiṁpurisānuciṇṇaṁ.
                 Sālūrasaṅghañca nisedhayitvā
                 dhanukalāpañca so nikkhipitvā
                 upāgami vacanaṁ vattukāmo
                 yatthaṭṭhitā kiṁpurisā ahesuṁ.
                 Himaccaye hemavatāya tīre
                 kimidhaṭṭhitā mantayavho abhiṇhaṁ
                 pucchāmi vo mānusadehavaṇṇe
                 kathaṁ vo 2- jānanti manussaloke.
          [2154] < PTS. J IV , 438 >Mallagiriṁ paṇḍarakaṁ tikūṭaṁ
                 sītodakā 3- anuvicarāma najjo
                 migā manussāva nibhāsavaṇṇā
                 jānanti no kiṁpurisāti ludda.
          [2155] < PTS. J IV , 439 >Sukiccharūpaṁ paridevayavho
                 āliṅgito cāsi piyo piyāya
                 pucchāmi vo mānusadehavaṇṇe

  *  *  *  *  *  *
  Footnote:1 Sī. Yu. bhallāṭiyo. 2 Ma. nu.. 3 Sī. Yu. sītodiyā.
-------------------------------------------------
[page 439]
                 Kimidha vane rodatha appatītā.
                 Sukiccharūpaṁ paridevayavho
                 āliṅgito cāsi piyo piyāya
                 pucchāmi vo mānusadehavaṇṇe
                 kimidha vane vilapatha appatītā.
                 Sukiccharūpaṁ paridevayavho
                 āliṅgito cāsi piyo piyāya
                 pucchāmi vo mānusadehavaṇṇe
                 kimidha vane socatha appatītā.
          [2156] < PTS. J IV , 439 >Mayekarattaṁ 1- vippavasimha ludda
                 akāmakā aññamaññaṁ sarantā
                 tamekarattaṁ 2- anutappamānā
                 socāma sā ratti puna na hessati.
          [2157] < PTS. J IV , 439 >Yamekarattaṁ 3- anutappathetaṁ
                 dhanaṁva naṭṭhaṁ pitarañca petaṁ
                 pucchāmi vo mānusadehavaṇṇe
                 kathaṁ vināvāsamakappayittha.
          [2158] < PTS. J IV , 440 >Yamimaṁ nadiṁ passasi sīghasotaṁ
                 nānādumacchādana selakūlaṁ 4-
                 taṁ me piyo uttari vassakāle

  *  *  *  *  *  *
  Footnote:1-2-3 Yu. - rattiṁ. 4 Sī. Yu. dumacchadanaṁ selakūṭaṁ. Ma. - dumacchādanaṁ.
-------------------------------------------------
[page 440]
                 Mamañca maññe anubandhatīti.
                 Ahañca aṅkolakamocināmi
                 adhimuttakaṁ sattaliyodhikañca
                 piyo ca me hehiti mālabhārī
                 ahañca naṁ mālini 1- ajjhupessaṁ.
                 Ahañcidaṁ kuravakaṁ ocināmi
                 uddālakā pātali sindhuvāritā 2-
                 piyo ca me hehiti mālabhārī
                 ahañca naṁ mālini ajjhupessaṁ.
                 Ahañca sālassa supupphitassa
                 oceyya pupphāni karomi mālaṁ
                 piyo ca me hehiti mālabhārī
                 ahañca naṁ mālini ajjhupessaṁ.
                 Ahañca sālassa supupphitassa
                 oceyya pupphāni karomi bhāraṁ
                 idañca no hehiti santharatthaṁ
                 yatthajjimaṁ 3- viharissāma 4- rattiṁ.
                 Ahañca kho aggalu 5- candanañca
                 silāya piṁsāmi pamattarūpā
                 piyo ca me hehiti rositaṅgo

  *  *  *  *  *  *
  Footnote:1 Ma. mālinī. evamuparipi. 2 Ma. pāṭalisindhuvārakā. 3 Sī. Yu. yathajjamaṁ.
 4 Yu. viharissāmu. 5 Ma. agaḷuṁ. Yu. akaluṁ.
-------------------------------------------------
[page 441]
                 Ahañca naṁ rositā ajjhupessaṁ
                 athāgamā salilaṁ sīghasotaṁ
                 nudaṁ sāle salale kaṇṇikāre
                 āpūrathe 1- tena muhuttakena
                 sāyaṁ nadī āsi mayā suduttarā.
                 Ubhosu tīresu mayaṁ tadā ṭhitā
                 sampassantā ubhayo aññamaññaṁ
                 sakiṁpi rodāma sakiṁ hasāma
                 kicchena no agamā sambarī sā.
                 Pāto ca kho uggate suriyamhi
                 catukkaṁ nadiṁ uttariyāna ludda
                 āliṅgiyā aññamaññaṁ mayaṁ ubho
                 sakiṁpi rodāma sakiṁ hasāma.
                 Tīhūnakaṁ satta satāni ludda
                 yamidha mayaṁ vippavasimha pubbe
                 vassekimaṁ 2- jīvitaṁ bhūmipāla
                 konīdha kantāya vinā vaseyya.
          [2159] < PTS. J IV , 441 >Āyuñca vo kīvatako nu samma
                 sacepi jānātha vadetha āyuṁ
                 anussavā vuḍḍhato āgamā vā

  *  *  *  *  *  *
  Footnote:1 Ma. āpūratha. 2 Sī. Yu. vāsekimaṁ.
-------------------------------------------------
[page 442]
                 Akkhātha me taṁ avikampamānā.
          [2160] < PTS. J IV , 441 >Āyuñca no vassasahassa 1- ludda
                 na cantarā pāpako atthi rogo
                 appaṁva dukkhaṁ sukhameva bhiyyo
                 avītarāgā vijahāma jīvitaṁ.
          [2161] < PTS. J IV , 443 >Idañca sutvāna amānusānaṁ
                 bhallātiyo ittaraṁ jīvitanti
                 nivattatha na migavaṁ acari
                 adāsi dānāni abhuñji bhoge.
          [2162] < PTS. J IV , 443 >Idañca sutvāna amānusānaṁ
                 sammodatha mā kalahaṁ akattha
                 mā vo tappi 2- attakammāparādho
                 yathāpi te kiṁpurisekarattaṁ.
                 Idañca sutvāna amānusānaṁ
                 sammodatha mā vivādaṁ akattha
                 mā vo tappi 3- attakammāparādho
                 yathāpi te kiṁpurisekarattaṁ.
          [2163] < PTS. J IV , 443 >Vividha 4- adhimanā suṇomahaṁ
                 vacanapathaṁ vata atthasañhitaṁ
                 muñcaṁ 5- giraṁ nudaseva me daraṁ

  *  *  *  *  *  *
  Footnote:1 Ma. vassasahasasaṁ. 2-3 Ma. tapī. 4 Ma. vividhaṁ. 5 Sī. Yu. muñca.
-------------------------------------------------
[page 443]
                 Samaṇa sukhāvaha jīva me ciranti.
                    Bhallātiyajātakaṁ aṭṭhamaṁ.
                       ----------
                      9 Somanassajātakaṁ
          [2164] < PTS. J IV , 446 >Ko taṁ hiṁsati heṭheti
                 kiṁ dummano socasi appatīto
                 kassajja mātāpitaro rudantu
                 kvajja setu nihato paṭhabyā.
          [2165] < PTS. J IV , 446 >Tuṭṭhosmi deva tava dassanena
                 cirassaṁ passāmi taṁ bhūmipāla
                 ahiṁsako reṇumanupavissa
                 puttena te heṭhayitosmi deva.
          [2166] < PTS. J IV , 447 >Āyantu dovārikā khaggabandhā
                 kāsāviyā yantu antepurantaṁ
                 hantvāna taṁ somanassaṁ kumāraṁ
                 chetvāna sīsaṁ varamāharantu.
            Pesitā rājino dūtā kumāraṁ etadabravuṁ
            issarena vitiṇṇosi vadhaṁ pattosi khattiya.
                 Sa rājaputto paridevayanto
                 dasaṅguliṁ añjaliṁ paggahetvā
-------------------------------------------------
[page 444]
                 Ahaṁpi icchāmi janinda daṭṭhuṁ
                 jīvaṁ maṁ netvā 1- paṭidassayetha.
            Tassa taṁ vacanaṁ sutvā rañño puttaṁ adassayuṁ
            putto ca pitaraṁ disvā dūratovajjhabhāsatha.
                 Āgacchuṁ dovārikā khaggabandhā
                 kāsāviyā hantuṁ mamaṁ janinda
                 akkhāhi me pucchito etamatthaṁ
                 aparādho konīdha mamajja atthi.
          [2167] < PTS. J IV , 448 >Sāyañca pāto udakaṁ sajāti
                 aggiṁ sadā paricaratappamatto
                 taṁ tādisaṁ saṁyataṁ brahmacāriṁ
                 tasmā tuvaṁ brūsi gahappatīti.
          [2168] < PTS. J IV , 448 >Tālā ca mūlā ca phalā ca deva
                 pariggahā vividhā santimassa
                 te rakkhati gopayatappamatto
                 tasmā ahaṁ brūmi gahappatīti 2-.
          [2169] < PTS. J IV , 449 >Saccaṁ kho etaṁ vadasi kumāra
                 pariggahā vividhā santimassa
                 te rakkhati gopayatappamatto

  *  *  *  *  *  *
  Footnote:1 Sī. Yu. jīvaṁ panetvā. 2 Sī. Yu. brāhmaṇo gahapati tena hoti.
-------------------------------------------------
[page 445]
                 [1]- Brāhmaṇo gahapati tena hoti.
          [2170] < PTS. J IV , 449 >Suṇantu mayhaṁ parisā samāgatā
                 sanegamā jānapadā ca sabbe
                 bālāyaṁ bālassa vaco nisamma
                 ahetunā ghātayate maṁ janindo.
          [2171] < PTS. J IV , 449 >Daḷhasmi mūle visate virūḷhe
                 dunnikkhayo veḷu pasākhajāto
                 vandāmi pādāni tava janinda
                 anujāna maṁ pabbajissāmi deva.
          [2172] < PTS. J IV , 450 >Bhuñjassu bhoge vipule kumāra
                 sabbañca te issariyaṁ dadāmi
                 ajjeva tvaṁ kurūnaṁ hohi rājā
                 mā pabbaji pabbajjā hi dukkhā.
          [2173] < PTS. J IV , 450 >Kinnūdha deva tavamatthi bhogā
                 pubbevahaṁ devaloke ramissaṁ
                 rūpehi saddehi atho rasehi
                 gandhehi phassehi manoramehi.
                 Bhuttā ca me bhogā tidivasmiṁ deva
                 parivārito accharāsaṁ 2- gaṇena
                 tuvañca bālaṁ paraneyyaṁ viditvā

  *  *  *  *  *  *
  Footnote:1 Ma. sa. 2 Ma. parivāritā accharānaṁ.
-------------------------------------------------
[page 446]
                 Na tādise rājakule vaseyyaṁ.
          [2174] < PTS. J IV , 450 >Sacāhaṁ bālo paraneyyo asmi
                 ekāparādhaṁ khama putta mayhaṁ
                 punapi ce edisakaṁ bhaveyya
                 yathāmatiṁ somanassa karohi.
     [2175] < PTS. J IV , 451 >Anisamma kataṁ kammaṁ anavatthāya cintitaṁ
            bhesajjasseva vebhaṅgo vipāko hoti pāpako.
            Nisamma ca kataṁ kammaṁ sammāvatthāya cintitaṁ
            bhesajjasseva sampatti vipāko hoti bhadrako.
                 Alaso gihī kāmabhogī na sādhu
                 asaññato pabbajito na sādhu
                 rājā na sādhu anisammakārī
                 yo paṇḍito kodhano taṁ na sādhu.
            Nisamma khattiyo kayirā nānisamma disampati
            nisammakārino rāja yaso kitti ca vaḍḍhati.
                 Nisamma daṇḍaṁ paṇayeyya issaro
                 vegā kataṁ tappati bhūmipāla
                 sammāpaṇidhī ca narassa atthā
                 anānutappā te bhavanti pacchā.
                 Anānutappāni hi ye karonti
-------------------------------------------------
[page 447]
                 Vibhajja kammāyatanāni loke
                 viññūpasatthāni sukhudrayāni
                 bhavanti buddhānumatāni 1- tāni.
                 Āgacchuṁ dovārikā khaggabandhā
                 kāsāviyā hantuṁ 2- mamaṁ janinda
                 mātu ca aṅkasmimahaṁ nisinno
                 ākaḍḍhito sahasā tehi deva.
                 Kaṭukaṁ hi sambādhaṁ sukicchaṁ patto
                 madhuraṁ piyaṁ 3- jīvitaṁ laddhaṁ rāja
                 kicchenāhaṁ ajja vadhāya mutto
                 pabbajjamevābhimanohamasmi.
          [2176] < PTS. J IV , 452 >Putto tavāyaṁ taruṇo sudhamme
                 anukampako somanasso kumāro
                 taṁ yācamāno na labhāmi svajja 4-
                 arahasi naṁ yācitave tuvampi.
          [2177] < PTS. J IV , 452 >Ramassu bhikkhācariyāya putta
                 nisamma dhammesu paribbajassu
                 sabbesu bhūtesu nidhāya daṇḍaṁ
                 anindito brahmamupehi ṭhānaṁ.
                 Acchariyarūpaṁ 5- vata yādisañca

  *  *  *  *  *  *
  Footnote:1 Sī. Yu. vaddhānumatāni. 2 Ma. hantu. 3 Ma. madhurampi yaṁ. 4 Sī. Yu. sajuja.
 5 Ma. accherarūpaṁ.
-------------------------------------------------
[page 448]
                 Dukkhitaṁ maṁ dukkhāpayase sudhamme
                 yācassu puttaṁ iti vuccamānā
                 bhiyyova ussāhayase kumāraṁ.
          [2178] < PTS. J IV , 453 >Ye vippamuttā anavajjabhojino
                 parinibbutā lokamimaṁ caranti
                 tamariyamaggaṁ paṭipajjamānaṁ
                 na ussahe vārayituṁ kumāraṁ.
          [2179] < PTS. J IV , 453 >Addhā have sevitabbā sapaññā
                 bahussutā ye bahuṭhānacintino
                 yesāyaṁ sutvāna subhāsitāni
                 appossukkā vītasokā sudhammāti.
                     Somanassajātakaṁ navamaṁ.
                        ---------
                      10 Campeyyajātakaṁ
     [2180] < PTS. J IV , 459 >Kā nu vijjurivābhāsi osadhī viya tārakā
            devatā nusi gandhabbī na taṁ maññāmi mānusī 1-.
     [2181] < PTS. J IV , 459 >Namhi devī na gandhabbī na mahārāja mānusī
            nāgakaññāsmi bhaddante atthenamhi idhāgatā.
          [2182] < PTS. J IV , 459 >Vibbhantacittā kupitindriyāsi
                 nettehi te vārigaṇā savanti

  *  *  *  *  *  *
  Footnote:1 Ma. mānusiṁ.
-------------------------------------------------
[page 449]
                 Kinte naṭṭhaṁ kiṁ pana patthayānā
                 idhāgatā nāri tadiṅgha brūhi.
          [2183] < PTS. J IV , 459 >Yamuggatejo uragoti cāhu
                 nāgoti naṁ āhu jano 1- janinda
                 tamaggahī puriso jīvikattho
                 taṁ bandhanā muñca patī mameso.
          [2184] < PTS. J IV , 459 >Kathanvayaṁ balaviriyūpapanno
                 hatthatthamāgacchi vanibbakassa
                 akkhāhi me nāgakaññe tamatthaṁ
                 kataṁ vijānemu gahītanāgaṁ.
          [2185] < PTS. J IV , 460 >Nagaraṁpi nāgo bhasmaṁ kareyya
                 tathāhi so balaviriyūpapanno
                 dhammañca nāgo apacāyamāno
                 tasmā parakkamma tapo karoti.
          [2186] < PTS. J IV , 460 >Cātuddasiṁ paṇṇarasiṁ 2- ca rāja
                 catuppathe sammati nāgarājā
                 tamaggahī puriso jīvikattho
                 taṁ bandhanā muñca patī mameso.
     [2187] < PTS. J IV , 460 >Soḷasitthīsahassāni āmuttamaṇikuṇḍalā
            vārigehasayā nārī tāpi taṁ saraṇaṁ gatā.

  *  *  *  *  *  *
  Footnote:1 Ma. janā. 2 Ma. pañcadasiṁ.
-------------------------------------------------
[page 450]
                 Dhammena mocehi asāhasena
                 gāmena nikkhena gavaṁ satena
                 ossaṭṭhakāyo urago carātu
                 puññatthiko muñcatu bandhanasmā.
          [2188] < PTS. J IV , 461 >Dhammena mocemi asāhasena
                 gāmena nikkhena gavaṁ satena
                 ossaṭṭhakāyo urago carātu
                 puññatthiko muñcatu bandhanasmā.
            Dammi nikkhasataṁ ludda thūlañca maṇikuṇḍalaṁ
            caturassañca pallaṅkaṁ ummārapupphasannibhaṁ.
            Dve ca sādisiyo bhariyā usabhañca gavaṁ sataṁ
                 ossaṭṭhakāyo urago carātu
                 puññatthiko muñcatu bandhanasmā.
          [2189] < PTS. J IV , 461 >Vināpi dānā tava vacanaṁ janinda
                 muñcemu naṁ uragaṁ bandhanasmā
                 ossaṭṭhakāyo urago carātu
                 puññatthiko muñcatu bandhanasmā.
     [2190] < PTS. J IV , 462 >Mutto campeyyako nāgo rājānaṁ etadabravi
            namo te kāsirājatthu namo te kāsivaḍḍhana
            añjaliṁ te paggaṇhāmi passeyyaṁ me nivesanaṁ.
-------------------------------------------------
[page 451]
          [2191] < PTS. J IV , 462 >Addhā hi dubbissasametamāhu
                 yaṁ mānuso vissase amānusamhi
                 sace ca maṁ yācasi etamatthaṁ
                 dakkhemu te nāga nivesanāni.
          [2192] < PTS. J IV , 462 >Sacepi vāto girimāvaheyya
                 cando ca suriyo ca chamā pateyyuṁ
                 sabbā ca najjo paṭisotaṁ vajeyyuṁ
                 na tvevahaṁ rāja musā bhaṇeyyaṁ.
                 Nabhaṁ phaleyya udadhi visusse 1-
                 saṁvatteyya bhūtadharā vasundharā
                 siluccayo meru samūlamubbahe
                 na tvevahaṁ rāja musā bhaṇeyyaṁ.
          [2193] < PTS. J IV , 462 >Addhā hi dubbissasametamāhu
                 yaṁ mānuso vissase amānusamhi
                 sace ca maṁ yācasi etamatthaṁ
                 dakkhemu te nāga nivesanāni.
          [2194] < PTS. J IV , 463 >Tumhe khottha ghoravisā uḷārā
                 mahātejā khippakopī ca hotha
                 mama kāraṇā bandhanasmā pamutto
                 arahasi no jānitave 2- katāni.

  *  *  *  *  *  *
  Footnote:1 Ma. udadhīpi susse. 2 Sī. jānitāye. Ma. jānituye. Yu. jānitaye.
-------------------------------------------------
[page 452]
          [2195] < PTS. J IV , 463 >So paccataṁ niraye ghorarūpe
                 mā kāyikaṁ sātamalattha kiñci
                 peḷāya bandho maraṇaṁ upetu
                 yo tādisaṁ kammakataṁ na jāne.
          [2196] < PTS. J IV , 463 >Saccappaṭiññā tavamesa hotu
                 akkodhano hohi anūpanāhī
                 sabbañca te nāgakulaṁ supaṇṇā
                 aggiṁva gimhāsu 1- vivajjayantu.
          [2197] < PTS. J IV , 463 >Anukampasi nāgakulaṁ janinda
                 mātā yathā suppiyamekaputtaṁ
                 ahañca te nāgakulena saddhiṁ
                 kāhāmi veyyāvaṭikaṁ uḷāraṁ.
          [2198] < PTS. J IV , 464 >Yojentu ve rājarathe sucitte
                 kambojake assatare sudante
                 nāge ca yojentu suvaṇṇakappane
                 dakkhemu nāgassa nivesanāni.
          [2199] < PTS. J IV , 464 >Bherī mudiṅgā paṇavā ca saṅkhā
                 āvajjayiṁsu uggasenarañño
                 pāyāsi rājā bahu sobhamāno
                 purakkhato nārigaṇassa majjhe.

  *  *  *  *  *  *
  Footnote:1 Ma. gimhesu.
-------------------------------------------------
[page 453]
     [2200] < PTS. J IV , 464 >Suvaṇṇacittakaṁ bhūmiṁ addakkhi kāsivaḍḍhano
            sovaṇṇamaye ca pāsāde veḷuriyaphalakatthate.
            Sa rājā pāvisi byamhaṁ campeyyassa nivesanaṁ
            ādiccavaṇṇasannibhaṁ kaṁsavijjupabhassaraṁ.
            Nānārukkhehi sañchannaṁ nānāgandhasamīritaṁ
            so pāvekkhi kāsirājā campeyyassa nivesanaṁ.
            Paviṭṭhasmiṁ kāsiraññe campeyyassa nivesane
            dibbā turiyā pavajjiṁsu nāgakaññā ca naccisuṁ 1-.
                 Taṁ nāgakaññā caritaṁ gaṇena
                 anvāruhi kāsirājā pasanno
                 nisīdi sovaṇṇamayamhi pīṭhe
                 sāpassaye candanasāralitte.
          [2201] < PTS. J IV , 465 >So tattha bhutvā ca atho ramitvā
                 campeyyakaṁ kāsirājā avoca
                 vimānaseṭṭhāni imāni tuyhaṁ
                 ādiccavaṇṇāni pabhassarāni
                 netādisaṁ atthi manussaloke
                 kimatthiyaṁ 2- nāga tapo karosi.
                 Tā kambukāyūradharā suvatthā
                 vaṭṭaṅgulī tambatalūpapannā

  *  *  *  *  *  *
  Footnote:1 Sī. Yu. naccayuṁ. 2 Ma. kiṁ patthayaṁ. evamuparipi.
-------------------------------------------------
[page 454]
                 Paggayha pāyenti anomavaṇṇā
                 netādisaṁ atthi manussaloke
                 kimatthiyaṁ nāga tapo karosi.
                 Najjo ca temā puthulomamacchā
                 ādāsakuntābhirudā sutitthā
                 netādisaṁ atthi manussaloke
                 kimatthiyaṁ nāga tapo karosi.
                 Koñcā mayūrā diviyā ca haṁsā
                 vaggussarā kokilā sampatanti
                 netādisaṁ atthi manussaloke
                 kimatthiyaṁ nāga tapo karosi.
                 Ambā ca sālā tilakā ca jambuyo
                 uddālakā pāṭaliyo ca phullā
                 netādisaṁ atthi manussaloke
                 kimatthiyaṁ nāga tapo karosi.
                 Imā ca te pokkharaññā samantato
                 dibyā ca gandhā satataṁ sampavāyanti
                 netādisaṁ atthi manussaloke
                 kimatthiyaṁ nāga tapo karosi.
          [2202] < PTS. J IV , 466 >Na puttahetu na dhanassa hetu
-------------------------------------------------
[page 455]
                 Na āyuno cāpi janinda hetu
                 manussayoniṁ abhipatthayāno
                 tasmā parakkamma tapo karomi.
          [2203] < PTS. J IV , 466 >Tvaṁ lohitakkho vihatantaraṁso
                 alaṅkato kappitakesamassu
                 surosito lohitacandanena
                 gandhabbarājāva disā pabhāsasi.
                 Deviddhipattosi mahānubhāvo
                 sabbehi kāmehi samaṅgibhūto
                 pucchāmi taṁ nāgarājetamatthaṁ
                 seyyo ito kena manussaloko.
          [2204] < PTS. J IV , 467 >Janinda nāññatra manussalokā
                 suddhī va saṁvijjati saṁyamo vā
                 ahañca laddhāna manussayoniṁ
                 kāmāmi jātimaraṇassa antaṁ.
          [2205] < PTS. J IV , 467 >Addhā have sevitabbā sapaññā
                 bahussutā ye bahuṭhānacintino
                 nāriyo ca disvāna tuvañca nāga
                 kāhāmi puññāni anappakāni.
          [2206] < PTS. J IV , 467 >Addhā have sevitabbā sapaññā
-------------------------------------------------
[page 456]
                 Bahussutā ye bahuṭhānacintino
                 nāriyo ca disvāna mamañca rāja
                 karohi puññāni anappakāni.
          [2207] < PTS. J IV , 467 >Idañca me jātarūpaṁ pahūtaṁ
                 rāsi suvaṇṇassa ca tālamattā
                 ito 1- haritvā sovaṇṇagharāni kāraya
                 rūpiyassa ca pākāraṁ karontu 1-.
                 Muttānañca vāhasahassāni pañca
                 veḷuriyamissāni ito haritvā
                 antepure bhūmiyaṁ santharantu
                 nikkaddamā hehiti nīrajā ca.
                 Etādisaṁ āvasa rājaseṭṭha
                 vimānaseṭṭhaṁ bahu sobhamānaṁ
                 bārāṇasiṁ nagaraṁ iddhaṁ phītaṁ
                 rajjañca kārehi anomapaññāti.
                    Campeyyajātakaṁ dasamaṁ.
                       ----------
                     11 Mahāpalobhanajātakaṁ
     [2208] < PTS. J IV , 469 >Brahmalokā cavitvāna devaputto mahiddhiko
            rañño putto udapādi sabbakāmasamiddhisu.

  *  *  *  *  *  *
  Footnote:1-1 Ma. ito haritvāna suvaṇṇagharāni karassu rūpiyapākāraṁ karontu.
-------------------------------------------------
[page 457]
            Kāmā vā kāmasaññā vā brahmaloke na vijjati
            svāssu tāyeva saññāya kāmehi vijigucchatha.
            Tassa cantepure āsi jhānāgāraṁ sumāpitaṁ
            so tattha paṭisallīno eko rahasi jhāyatha.
            Sa rājā paridevesi puttasokena aṭṭito
            ekaputto cayaṁ mayhaṁ na ca kāmāni bhuñjati.
            Ko nu khvettha upāyo so ko vā jānāti kiñcanaṁ
            yo 1- me puttaṁ palobheyya yathā kāmāni patthaye.
     [2209] < PTS. J IV , 469 >Ahu kumārī tattheva vaṇṇarūpasamāhitā
            kusalā naccagītassa vādite ca padakkhiṇā
            sā tattha upasaṅkamma rājānaṁ etadabravi
            ahaṁ kho naṁ palobheyyaṁ sace bhattā bhavissati.
     [2210] < PTS. J IV , 470 >Taṁ tathāvādiniṁ rājā kumāriṁ etadabravi
            tvaññeva naṁ palobhehi tava bhattā bhavissati.
     [2211] < PTS. J IV , 470 >Sā ca antepuraṁ gantvā bahuṁ kāmūpasañhitaṁ
            hadayaṅgamā pemanīyā citrā gāthā abhāsatha.
     [2212] < PTS. J IV , 470 >Tassā ca gāyamānāya saddaṁ sutvāna nāriyā
            kāmacchandassa uppajji janaṁ so paripucchatha.
            Kasseso saddo ko vā so bhaṇati uccāvacaṁ bahuṁ
            hadayaṅgamaṁ pemanīyaṁ aho 2- kaṇṇasukhaṁ mama.

  *  *  *  *  *  *
  Footnote:1 Sī. Yu. ko. 2 Sī. Yu. atho.
-------------------------------------------------
[page 458]
     [2213] < PTS. J IV , 470 >Esā kho pamudā 1- deva khiḍḍā esā anappikā
            sace tvaṁ kāme bhuñjeyya bhiyyo bhiyyo chandeyyu 2- taṁ.
     [2214] < PTS. J IV , 470 >Iṅgha āgacchatorena avidūramhi gāyatu
            assamassa samīpamhi santike mayha gāyatu.
     [2215] < PTS. J IV , 470 >Tirokuḍḍamhi gāyitvā jhānāgāramhi pāvisi
            bandhituṁ anupubbena araññamiva kuñjaraṁ.
     [2216] < PTS. J IV , 470 >Tassā 3- kāmarasaṁ ñatvā issādhammo ajāyatha
            ahameva kāme bhuñjeyyaṁ mā añño puriso ahu.
            Tato asiṁ gahetvāna purise hantuṁ upakkami
            ahameveko bhuñjissaṁ mā añño puriso siyā.
     [2217] < PTS. J IV , 471 >Tato jānapadā sabbe vikkandiṁsu samāgatā
            putto tyāyaṁ mahārāja janaṁ heṭhetyadūsakaṁ.
     [2218] < PTS. J IV , 471 >Tañca rājā nivāhesi 4- samhā raṭṭhā ca 5- khattiyo
            yāvatā vijitā 6- mayhaṁ na te vatthabba 7- tāvade.
     [2219] < PTS. J IV , 471 >Tato so bhariyamādāya samuddaṁ upasaṅkami
            paṇṇasālaṁ karitvāna vanaṁ uñchāya pāvisi.
     [2220] < PTS. J IV , 471 >Athettha isi māgañchi samuddamuparūpari
            so tassa gehaṁ pāvekkhi bhattakāle upaṭṭhite.
     [2221] < PTS. J IV , 471 >Tañca bhariyā palobhesi passa yāva sudāruṇaṁ
            cuto so brahmacariyamhā iddhiyā parihāyatha.

  *  *  *  *  *  *
  Footnote:1 Ma. pamadā. 2 Ma. chādeyya. 3 Ma. tassa. 4 Ma. vivāhesi.
 5 Sī. Yu. raṭṭhāto. 6 Ma. vijitaṁ. 7 Sī. Yu. vattabba.
-------------------------------------------------
[page 459]
     [2222] < PTS. J IV , 471 >Rājaputto ca uñchāto vanamūlaphalaṁ bahuṁ
            sāyaṁ kājena ādāya assamaṁ upasaṅkami.
     [2223] < PTS. J IV , 471 >Isi ca khattiyaṁ disvā samuddaṁ upasaṅkami
            vehāyasaṁ gamissanti sīdate so mahaṇṇave.
     [2224] < PTS. J IV , 471 >Khattiyo ca isiṁ disvā sīdamānaṁ mahaṇṇave
            tasseva anukampāya imā gāthā abhāsatha.
     [2225] < PTS. J IV , 471 >Abhijjamāne vārismiṁ sayaṁ āgamma iddhiyā
            missībhāvitthiyā gantvā saṁsīdati mahaṇṇave.
            Āvaṭṭanī mahāmāyā brahmacariyavikopanā
            sīdanti naṁ viditvāna ārakā parivajjaye.
            Analā mudusambhāsā duppūrā tā nadīsamā
            sīdanti naṁ viditvāna ārakā parivajjaye.
            Yaṁ etā upasevanti chandasā vā dhanena vā
            jātavedova saṇṭhānaṁ khippaṁ anudahanti naṁ.
     [2226] < PTS. J IV , 471 >Khattiyassa vaco sutvā isissa nibbido 1- ahu
            laddhā porāṇakaṁ maggaṁ gacchate so vihāyasaṁ.
     [2227] < PTS. J IV , 471 >Khattiyo ca isiṁ disvā gacchamānaṁ vihāyasaṁ
            saṁvegaṁ alabhi dhīro pabbajjaṁ samarocayi.
            Tato so pabbajitvāna kāmarāgaṁ virājayi

  *  *  *  *  *  *
  Footnote:1 Ma. nibbidā.
-------------------------------------------------
[page 460]
            Kāmarāgaṁ virājetvā brahmalokūpago ahūti.
                  Mahāpalobhanajātakaṁ ekādasamaṁ.
                       -----------
                     12 Pañcapaṇḍitajātakaṁ
          [2228] Pañca paṇḍitā samāgatā
                 pañho 1- me paṭibhāti taṁ suṇātha
                 nindiyamatthaṁ pasaṁsiyaṁ vā
                 kassevāvīkareyya guyhamatthaṁ.
          [2229] Tvaṁ āvīkarohi bhūmipāla
                 bhattā bhārasaho tuvaṁ vadetaṁ
                 tava chandarucīni sammasitvā
                 atha vakkhanti janinda pañca dhīrā.
          [2230] Yā sīlavatīva anaññatheyyā 2-
                 bhattu chandavasānugā piyā manāpā
                 nindiyamatthaṁ pasaṁsiyaṁ vā
                 bhariyāyāvīkareyya guyhamatthaṁ.
          [2231] Yo kicchagatassa āturassa
                 saraṇaṁ hoti gati parāyanañca
                 nindiyamatthaṁ pasaṁsiyaṁ vā
                 sakhino vāvīkareyya guyhamatthaṁ.

  *  *  *  *  *  *
  Footnote:1 Ma. pañhā. 2 Sī. Yu. anaññadheyyā.
-------------------------------------------------
[page 461]
          [2232] Yo 1- jeṭṭho atha majjhimo kaniṭṭho
                 so 2- ce sīlasamāhito ṭhitatto
                 nindiyamatthaṁ pasaṁsiyaṁ vā
                 bhātuno vāvīkareyya guyhamatthaṁ.
          [2233] Yo ve pitu hadayassa patthagū
                 anujāto pitaraṁ anomapañño
                 nindiyamatthaṁ pasaṁsiyaṁ vā
                 puttassāvīkareyya guyhamatthaṁ.
          [2234] Mātā dvipadajanindaseṭṭha
                 yā naṁ 3- poseti chandasā piyena
                 nindiyamatthaṁ pasaṁsiyaṁ vā
                 mātuyāvīkareyya guyhamatthaṁ.
          [2235] Guyhassa hi guyhameva sādhu
                 na hi guyhassa pasatthamāvikammaṁ
                 anipphannatāya saheyya dhīro
                 nipphannatthova 4- yathāsukhaṁ bhaṇeyya.
          [2236] Kiṁ tvaṁ vimanosi rājaseṭṭha
                 dipadinda 5- vacanaṁ suṇoma te taṁ
                 kiṁ cintayamāno dummanosi
                 na hi deva aparādho atthi mayhaṁ.

  *  *  *  *  *  *
  Footnote:1 Ma. ayaṁ pāṭho natthi. 2 Ma. yo. 3 Sī. Yu. yo taṁ. 4 Ma. nipphannova.
 5 Ma. dvipadajaninuda.
-------------------------------------------------
[page 462]
          [2237] Pañhe vajjho mahosadho
                 āṇatto me vadhāya bhūripañño
                 taṁ cintayamāno dummanosmi
                 na hi devi aparādho atthi tuyhaṁ.
          [2238] Abhidosagatodāni ehisi
                 kiṁ sutvā kiṁ saṅkate 1- mano te
                 ko te kimavoca bhūripañña
                 iṅghetaṁ vacanaṁ suṇāma brūhi me taṁ.
          [2239] Pañhe vajjho mahosadho
                 yadi te mantayitaṁ janinda dosaṁ
                 bhariyāya rahogato asaṁsi
                 guyhaṁ pātukataṁ sutaṁ mametaṁ.
          [2240] Yaṁ sālavanasmiṁ senako
                 pāpakammamakāsi asabbhirūpaṁ
                 sakhinova rahogato asaṁsi
                 guyhaṁ pātukataṁ sutaṁ mametaṁ.
          [2241] Pukkusapurisassa te janinda
                 uppanno rogo arājapatto 2-
                 bhātuva 3- rahogato asaṁsi
                 guyhaṁ pātukataṁ sutaṁ mametaṁ.

  *  *  *  *  *  *
  Footnote:1 Yu. kimāsaṅkate. 2 Ma. arājayutto. 3 Ma. bhātuñca. Sī. Yu. bhātucca.
-------------------------------------------------
[page 463]
          [2242] Ābādhoyaṁ asabbhirūpo
                 kāmindo 1- naradevena phuṭṭho
                 puttassa rahogato asaṁsi
                 guyhaṁ pātukataṁ sutaṁ mametaṁ.
          [2243] Aṭṭhavaṅkaṁ maṇiratanaṁ uḷāraṁ
                 sakko te adadā pitāmahassa
                 devindassa gataṁ tadajja hatthaṁ
                 mātu ca rahogato asaṁsi
                 guyhaṁ pātukataṁ sutaṁ mametaṁ.
          [2244] Guyhassa hi guyhameva sādhu
                 na hi guyhassa pasatthamāvikammaṁ
                 anipphannatāya saheyya dhīro
                 nipphannatthova 2- yathāsukhaṁ bhaṇeyya.
            Na guyhamatthaṁ vivareyya rakkheyya naṁ yathā nidhiṁ
            na hi pātukato sādhu guyho attho pajānatā.
            Thiyā guyhaṁ na saṁseyya amittassa ca paṇḍito
            yo cāmisena saṁhīro hadayattheno ca yo naro
            guyhamatthamasambuddhaṁ sambodhayati yo naro
            mantabhedabhayā tassa dāsabhūtova titikkhati.
            Yāvanto purisassatthaṁ guyhaṁ jānanti mantinaṁ

  *  *  *  *  *  *
  Footnote:1 Sī. Yu. kāvindo. 2 Ma. nipphannova.
-------------------------------------------------
[page 464]
            Tāvanto tassa ubbegā tasmā guyhaṁ na vissaje.
                 Vivicca bhāseyya divā rahassaṁ
                 rattiṁ giraṁ nātivelaṁ pamuñce
                 upassutikā hi suṇanti mantaṁ
                 tasmā manto khippamupeti bhedanti.
                 Pañcapaṇḍitajātakaṁ dvādasamaṁ.
                       -----------
                      13 Hatthipālajātakaṁ
     [2245] < PTS. J IV , 476 >Cirassaṁ vata passāma brāhmaṇaṁ devavaṇṇinaṁ
            mahājaṭaṁ khāridharaṁ 1- paṅkadantaṁ rajassiraṁ.
            Cirassaṁ vata passāma isiṁ dhammaguṇe rataṁ
            kāsāyavatthavasanaṁ vākacīraṁ paricchadaṁ 2-.
            Āsanaṁ udakaṁ pajjaṁ paṭiggaṇhātu no bhavaṁ
            agghe bhavantaṁ pucchāma agghaṁ kurutu no bhavaṁ.
          [2246] < PTS. J IV , 477 >Adhicca vede pariyesa vittaṁ
                 putte gehe tāta patiṭṭhapetvā
                 gandhe rase paccanubhotva 3- sabbaṁ
                 araññaṁ sādhu muni so pasattho.
          [2247] < PTS. J IV , 477 >Vedā na saccā na ca vittalābho
                 na puttalābhena jaraṁ vihanti

  *  *  *  *  *  *
  Footnote:1 Yu. bhāradharaṁ. 2 Ma. paṭicchadaṁ. 3 Ma. paccanubhuyya.
-------------------------------------------------
[page 465]
                 Gandhe rase muccanamāhu santo
                 sakammunā 1- hoti phalūpapatti.
          [2248] < PTS. J IV , 478 >Addhā hi saccaṁ vacanaṁ tavetaṁ
                 sakammunā 2- hoti phalūpapatti
                 jiṇṇā ca mātāpitaro tavayime 3-
                 passeyyu taṁ vassasataṁ arogyaṁ 4-.
          [2249] < PTS. J IV , 478 >Yassassu sakkhī maraṇena rāja
                 jarāya mittī 5- naravīra seṭṭha
                 yo cāpi jaññā na marissaṁ kadāci
                 passeyyu taṁ vassasataṁ arogyaṁ 6-.
                 Yathāpi nāvaṁ purisodakamhi
                 ereti cenaṁ upaneti tīraṁ
                 evaṁpi byādhi satataṁ jarā ca
                 upaneti maccuvasamantakassa 7-.
          [2250] < PTS. J IV , 480 >Paṅko ca kāmā palipo ca kāmā
                 manoharā duttarā maccudheyyā
                 etasmiṁ paṅke palipe visannā 8-
                 hīnattarūpā na taranti pāraṁ.
                 Ayaṁ pure luddamakāsi kammaṁ
                 svāyaṁ gahīto na hi mokkhito me

  *  *  *  *  *  *
  Footnote:1-2 Sī. Yu. sakammanā. 3 Ma. tavime. Sī. taveme. 4-6 Ma. passeyyuṁ taṁ vassasataṁ
 arogaṁ. 5 Ma. mettī. 7 Ma. maccaṁ. 8 Ma. byasannā.
-------------------------------------------------
[page 466]
                 Orundhiyā naṁ parirakkhissāmi
                 māyaṁ puna luddamakāsi kammaṁ.
          [2251] < PTS. J IV , 481 >Gavaṁva naṭṭhaṁ puriso yathā vane
                 anvesati rāja apassamāno
                 evaṁ naṭṭho esukāri mamattho
                 sohaṁ kathaṁ na gaveseyyaṁ rāja.
     [2252] < PTS. J IV , 481 >Hiyyoti hiyyati poso pareti parihāyati
                 anāgataṁ netamatthīti ñatvā
                 uppannacchandaṁ ko panudeyya dhīro.
          [2253] < PTS. J IV , 482 >Passāmi vohaṁ dahariṁ kumāriṁ
                 mattūpamaṁ ketakapupphanettaṁ
                 abhutvā 1- bhoge paṭhame vayasmiṁ
                 ādāya maccu vajate kumāriṁ.
                 Yuvā sujāto sumukho sudassano
                 sāmo kusumbhaparikiṇṇamassu
                 hitvāna kāme paṭigaccha 2- gehaṁ
                 anujāna maṁ pabbajissāmi deva.
          [2254] < PTS. J IV , 483 >Sākhāhi rukkho labhate samaññaṁ
                 pahīnasākhaṁ pana khāṇumāhu
                 pahīnaputtassa mamajja bhoti

  *  *  *  *  *  *
  Footnote:1 Ma. abhuttabhoge. 2 Ma. paṭikacca. Sī. paṭigacca.
-------------------------------------------------
[page 467]
                 Vāseṭṭhi bhikkhācariyāya kālo.
          [2255] < PTS. J IV , 484 >Aghasmiṁ koñcāva yathā himaccaye
                 katāni 1- jālāni padāleyyu 2- haṁsā
                 gacchanti puttā ca patī ca mayhaṁ
                 sāhaṁ kathaṁ nānuvaje pajānaṁ.
     [2256] < PTS. J IV , 485 >Ete bhutvā vamitvā ca pakkamanti vihaṅgamā
            ye ca bhutvā na vamiṁsu te me hatthatthamāgatā.
            Avami brāhmaṇo kāme so tvaṁ paccāvamissasi
            vantādo puriso rāja na so 3- hoti pasaṁsiyo.
          [2257] < PTS. J IV , 486 >Paṅke ca posaṁ palipe byasannaṁ
                 balī yathā dubbalamuddhareyya
                 evampi maṁ tvaṁ udatāri bhoti
                 pañcāli gāthāhi subhāsitāhi.
     [2258] < PTS. J IV , 486 >Idaṁ vatvā mahārājā esukārī disampati
            raṭṭhaṁ hitvāna pabbajji nāgo chetvāva bandhanaṁ.
          [2259] < PTS. J IV , 487 >Rājā ca pabbajjamarocayittha
                 raṭṭhaṁ pahāya naravīraseṭṭho
                 tuvaṁpi no hohi yatheva rājā
                 amhehi guttā anusāsa rajjaṁ.
          [2260] < PTS. J IV , 487 >Rājā ca pabbajjamarocayittha

  *  *  *  *  *  *
  Footnote:1 Sī. Yu. kantāni. 2 Ma. padāliya. 3 Sī. Yu. te.
-------------------------------------------------
[page 468]
                 Raṭṭhaṁ pahāya naravīraseṭṭho
                 ahaṁpi ekā 1- carissāmi loke
                 hitvāna kāmāni manoramāni.
                 Rājā ca pabbajjamarocayittha
                 raṭṭhaṁ pahāya naravīraseṭṭho
                 ahaṁpi ekā carissāmi loke
                 hitvāna kāmāni yathodhikāni.
                 Accenti kālā tarayanti rattiyo
                 vayoguṇā anupubbaṁ jahanti
                 ahaṁpi ekā carissāmi loke
                 hitvāna kāmāni manoramāni.
                 Accenti kālā tarayanti rattiyo
                 vayoguṇā anupubbaṁ jahanti
                 ahaṁpi ekā carissāmi loke
                 hitvāna kāmāni yathodhikāni.
                 Accenti kālā tarayanti rattiyo
                 vayoguṇā anupubbaṁ jahanti
                 ahaṁpi ekā carissāmi loke
                 sītibhūtā sabbamaticca saṅganti.
                    Hatthipālajātakaṁ terasamaṁ
                      ------------

  *  *  *  *  *  *
  Footnote:1 Sī. ekāva. evamuparipi.
-------------------------------------------------
[page 469]
                      14 Ayogharajātakaṁ
     [2261] < PTS. J IV , 494 >Yamekarattiṁ paṭhamaṁ gabbhe vasati māṇavo
            abbhuṭṭhitova so yāti sa gacchaṁ na nivattati.
          [2262] < PTS. J IV , 494 >Na yujjhamānā na balena vassitā
                 narā na jīranti na cāpi miyyare
                 sabbañhi 1- taṁ jātijarāyupaddutaṁ
                 tamme matī hoti carāmi dhammaṁ.
          [2263] < PTS. J IV , 494 >Caturaṅginiṁ sena 2- subhiṁsarūpaṁ
                 jayanti raṭṭhādhipatī pasayha
                 na maccuno jayitumussahanti
                 tamme matī hoti carāmi dhammaṁ.
          [2264] < PTS. J IV , 494 >Hatthīhi assehi rathehi pattihi
                 parivāritā muñcare ekacceyyā
                 na maccuno muñcitumussahanti
                 tamme matī hoti carāmi dhammaṁ.
          [2265] < PTS. J IV , 494 >Hatthīhi assehi rathehi pattihi
                 sūrā pabhañjanti padhaṁsayanti
                 na maccuno bhañjitumussahanti
                 tamme matī hoti carāmi dhammaṁ.
          [2266] < PTS. J IV , 494 >Mattā gajā bhinnagaḷā pabhinnā

  *  *  *  *  *  *
  Footnote:1 Ma. sabbaṁ hidaṁ. 2 Ma. senaṁ.
-------------------------------------------------
[page 470]
                 Nagarāni maddanti janaṁ hananti
                 na maccuno madditumussahanti
                 tamme matī hoti carāmi dhammaṁ.
          [2267] < PTS. J IV , 494 >Issāsino katahatthāpi vīrā 1-
                 dūrepātī akkhaṇavedhinopi
                 na maccuno vijjhitumussahanti
                 tamme matī hoti carāmi dhammaṁ.
          [2268] < PTS. J IV , 494 >Sarāni khīyanti saselakānanā
                 sabbaṁpi taṁ 2- khīyati dīghamantaraṁ
                 sabbaṁ hi taṁ 3- bhañjare kālapariyāyaṁ
                 tamme matī hoti carāmi dhammaṁ.
          [2269] < PTS. J IV , 494 >Sabbesamevaṁ hi narīnarānaṁ 4-
                 calācalaṁ pāṇabhunodha jīvitaṁ
                 paṭova dhuttassa dumova kūlajo
                 tamme matī hoti carāmi dhammaṁ.
          [2270] < PTS. J IV , 495 >Dumapphalāneva patanti māṇavā
                 daharā ca vuḍḍhā ca sarīrabhedā
                 nāriyo narā majjhimaporisā ca
                 tamme matī hoti carāmi dhammaṁ.
          [2271] < PTS. J IV , 495 >Nāyaṁ vayo tārakarājasannibho

  *  *  *  *  *  *
  Footnote:1 Sī. Yu. dhīrā. 2-3 Ma. sabbaṁ hidaṁ. 4 Ma. narānanārinaṁ. Yu. narānarīnaṁ.
-------------------------------------------------
[page 471]
                 Yadabbhatītaṁ gatamevadāni taṁ
                 jiṇṇassa hī natthi ratī kuto sukhaṁ
                 tamme matī hoti carāmi dhammaṁ.
          [2272] < PTS. J IV , 495 >Yakkhā pisācā athavāpi petā
                 kuppitā 1- te assasanti manusse
                 na maccuno assasitumussahanti
                 tamme matī hoti carāmi dhammaṁ.
          [2273] < PTS. J IV , 495 >Yakkhe pisāce athavāpi pete
                 kuppitepi te nijjhapanaṁ karonti
                 na maccuno nijjhapanamussahanti 2-
                 tamme matī hoti carāmi dhammaṁ.
          [2274] < PTS. J IV , 495 >Aparādhake dūsake heṭhake ca
                 rājāno daṇḍenti viditvāna dosaṁ
                 na maccuno daṇḍayitumussahanti 3-
                 tamme matī hoti carāmi dhammaṁ.
          [2275] < PTS. J IV , 495 >Aparādhakā dūsakā heṭhakā ca
                 labhanti te rājāno nijjhapetuṁ
                 na maccuno nijjhapanaṁ karonti
                 tamme matī hoti carāmi dhammaṁ.
          [2276] < PTS. J IV , 495 >Na khattiyopi na ca brāhmaṇopi

  *  *  *  *  *  *
  Footnote:1 Ma. kupitā te. Sī. Yu. kupitāpi te. 2 Ma. nijjhapanaṁ karonti.
 3 Ma. ḍaṇḍayitussahanti.
-------------------------------------------------
[page 472]
                 Na aḍḍhakā balavā tejavāpi
                 na maccurājassa apekkhamatthi
                 tamme matī hoti carāmi dhammaṁ.
          [2277] < PTS. J IV , 495 >Sīhā ca byagghā ca athopi dīpiyo
                 pasayha khādanti viphandamānaṁ
                 na maccuno khāditumussahanti
                 tamme matī hoti carāmi dhammaṁ.
          [2278] < PTS. J IV , 495 >Māyākārā raṅgamajjhe karontā
                 mohenti cakkhūni janassa tāvade
                 na maccuno mohayitumussahanti
                 tamme matī hoti carāmi dhammaṁ.
          [2279] < PTS. J IV , 496 >Āsīvisā kuppitā uggatejā
                 ḍaṁsanti mārentipi te manusse
                 na maccuno ḍaṁsitumussahanti
                 tamme matī hoti carāmi dhammaṁ.
          [2280] < PTS. J IV , 496 >Āsīvisā kuppitā yaṁ ḍaṁsanti
                 tikicchakā tesa visaṁ hananti
                 na maccuno daṭṭhavisaṁ hananti
                 tamme matī hoti carāmi dhammaṁ.
          [2281] < PTS. J IV , 496 >Dhammantarī vettaruṇo 1- ca bhojo

  *  *  *  *  *  *
  Footnote:1 Ma. vettaraṇī. Sī. Yu. vetaraṇī.
-------------------------------------------------
[page 473]
                 Visāni hantvāna bhujaṅgamānaṁ
                 suyyanti te kālakatā tatheva
                 tamme matī hoti carāmi dhammaṁ.
          [2282] < PTS. J IV , 496 >Vijjādharā ghoramadhīyamānā
                 adassanaṁ osadhebhi vajanti
                 na maccurājassa vajanti adassanaṁ
                 tamme matī hoti carāmi dhammaṁ.
          [2283] < PTS. J IV , 496 >Dhammo have rakkhati dhammacāriṁ
                 dhammo suciṇṇo sukhamāvahāti
                 esānisaṁso dhamme suciṇṇe
                 na duggatiṁ gacchati dhammacārī.
     [2284] < PTS. J IV , 496 >Nahi dhammo adhammo ca ubho samavipākino
            adhammo nirayaṁ neti dhammo pāpeti suggatinti.
                     Ayogharajātakaṁ cuddasamaṁ.
                         Tassuddānaṁ
                 mātaṅga sambhūta sīvi sirimanto
                 rohana haṁsa sattigumbo bhallātiya
                 somanassa campeyya brahma pañca-
                 paṇḍita cirassaṁvata ayogharāti.
                      Vīsatinipātaṁ niṭṭhitaṁ.
-------------------------------------------------
[page 474]
                        Tiṁsatinipātajātakaṁ
                        1 kiṁchandajātakaṁ
     [2285] < PTS. J V , 3 >Kiṁchando kimadhippāyo eko sammasi ghammani
            kiṁ patthayāno kiṁ esaṁ kena atthena brāhmaṇa.
     [2286] < PTS. J V , 4 >Yathā mahā vāridharo kumbho supariṇāhavā
            tathūpamaṁ ambapakkaṁ vaṇṇagandharasuttamaṁ.
            Taṁ vuyhamānaṁ sotena disvānāmalamajjhime
            pāṇībhi naṁ gahetvāna agyāyatanamāhariṁ.
            Tato kadalipattesu nikkhipitvā sayaṁ ahaṁ
            satthena naṁ vikappetvā khuppipāsaṁ ahāsi me.
            Sohaṁ apetadaratho byantībhūto dukkhakkhamo
            assādaṁ nādhigacchāmi phalesvaññesu kesuci.
            Sositvā nūna maraṇaṁ taṁ mamaṁ āvahissati
            ambaṁ yassa phalaṁ sāduṁ madhuraggaṁ manoramaṁ.
            Yamuddhariṁ vuyhamānaṁ udadhismā mahaṇṇave
            akkhātaṁ te mayā sabbaṁ yasmā upavasāmahaṁ.
            Rammaṁ pati nisinnosmi puthulomāyutā puthu
            tañca kho meva akkhāhi attānamapalāyinī.
            Kā vā tvamasi kalyāṇī kissa vā tvaṁ sumajjhime
-------------------------------------------------
[page 475]
            Rūpapaṭṭaplamaṭṭhīva 1- byagghīva girisānujā.
            Yā santi nāriyo devesu devānaṁ paricārikā
            yā ca manussalokasmiṁ rūpenanvāgatitthiyo.
            Rūpena te sadisī natthi devagandhabbamānuse 2-
            puṭṭhāsi me cārupubbaṅgī brūhi nāmañca bandhave.
     [2287] < PTS. J V , 5 >Yaṁ tvaṁ pati nisinnosi rammaṁ brāhmaṇa kosikiṁ
            sāhaṁ bhūsālayā vutthā varavārivahoghasā.
            Nānādumagaṇākiṇṇā bahukā girikandarā
            mameva pamukhā honti abhisandanti pāvuse.
            Atho bahū vanatodā nīlavārivahindharā
            bahukā nāgacittodā abhisandanti vārinā.
            Tā ambajambulabujā nipātālamudumbarā 3-
            bahūni phalajātāni āvahanti abhiṇhaso.
            Yaṅkiñci ubhato tīre phalaṁ patati ambuni
            asaṁsayantaṁ sotassa phalaṁ hoti vasānugaṁ.
            Etadaññāya medhāvī puthupañña suṇohi me
            mā rocaya abhisaṅgaṁ paṭisedha janādhipa.
            Na vāhaṁ vaḍḍhavaṁ maññe yaṁ tvaṁ raṭṭhābhivaḍḍhana
            āceyyamāno rājisi maraṇaṁ abhikaṅkhasi.
            Tassa jānanti pitaro gandhabbāva 4- sadevakā

  *  *  *  *  *  *
  Footnote:1 Ma. ruppapaṭṭapalimaṭṭhīva. 2 Ma. devesu gandhabbamanussaloke.
 3 Ma. nipā tālā cudumbarā. 4 Ma. gandhabbā ca.
-------------------------------------------------
[page 476]
            Ye cāpi isayo loke saññatattā tapassino
            asaṁsayantepi jānanti paṭṭhabhūtā 1- yasassino.
          [2288] < PTS. J V , 7 >Evaṁ viditvā vidū sabbadhammaṁ
                 niddhaṁsanaṁ cavanaṁ jīvitassa
                 na cīyatī tassa narassa pāpaṁ
                 sace na ceteti vadhāya tassa.
            Isipūgasamaññāte evaṁ lokyā viditā pati 2-
            anariyaṁ parisambhāse pāpakammaṁ jigiṁsasi.
            Sace ahaṁ marissāmi tīre te puthusussoṇi
            asaṁsayantaṁ asiloko mayi pete āgamissati.
            Tasmāhi pāpakaṁ kammaṁ rakkhassu ca 3- sumajjhime
            mā tvaṁ 4- sabbo jano pacchā pakvakkhāsi mayī 5- mate.
          [2289] < PTS. J V , 8 >Aññātametaṁ avisayhasāhi
                 attānamambañca dadāmi te taṁ
                 yo 6- duccaje kāmaguṇe pahāya
                 santiñca dhammañca adhiṭṭhitosi.
            Yo hitvā pubbasaññogaṁ pacchāsaññojane ṭhito
            adhammañceva carati pāpañcassa pavaḍḍhati.
            Ehi taṁ pāpayissāmi kāmaṁ appossuko bhava
            upānayāmi sītasmiṁ viharāhi anussuko.

  *  *  *  *  *  *
  Footnote:1 Sī. Yu. vaddhabhūtā. 2 Ma. sati. 3 Ma. rakkhasseva. 4 Ma. taṁ.
 5 Ma. pakuṭṭhāsi mayi. 6 Ma. so.
-------------------------------------------------
[page 477]
            Taṁ puppharasamattehi vaṅkaṅgehi arindama
            koñcā mayūrā diviyā koyaṭṭhimadhusāliyā 1-
            kūjitā haṁsapūgebhi kokilettha pabodhare.
            Ambettha vippasūnaggā 2- palālakhalasannibhā
            kosumbasalaḷānīpā 3- pakkatālavilambino.
     [2290] < PTS. J V , 9 >Mālī tirīṭī kāyurī aṅgadī candanussado 4-
            rattiṁ tvaṁ paricāresi divā vedesi vedanaṁ.
            Soḷasitthīsahassāni yā temā paricārikā
            evaṁ mahānubhāvosi abbhūto lomahaṁsano.
            Kiṁ kammamakari pubbe pāpaṁ attadukhāvahaṁ
            yaṁ karitvā manussesu piṭṭhimaṁsāni khādasi.
     [2291] < PTS. J V , 10 >Ajjhenāni paṭiggayha kāmesu giddhito 5- ahaṁ
            acariṁ dīghamaddhānaṁ paresaṁ ahitāyahaṁ.
            Yo piṭṭhimaṁsiko hoti evaṁ ukkacca khādati
            yathāhamajja khādāmi piṭṭhimaṁsāni attanoti.
                      Kiṁchandajātakaṁ paṭhamaṁ.
                         -------
                        2 Kumbhajātakaṁ
          [2292] < PTS. J V , 14 >Ko pāturāsī tidivā nabhamhi
                 obhāsayaṁ saṁvariṁ candimāva

  *  *  *  *  *  *
  Footnote:1 Ma. kolaṭṭhimadhusāḷikā. 2 Ma. vippasākhaggā. 3 Ma. kosambasaḷalā nīpā.
 4 Sī. candanassado. 5 Ma. gadhito. Sī. Yu. gathito.
-------------------------------------------------
[page 478]
                 Gattehi te rasmiyo niccharanti
                 sateratā 1- vijjurivantalikkhe.
                 So chinnavātaṁ kamasi aghamhi
                 vehāyasaṁ gacchasi tiṭṭhasi ca
                 iddhī nu te vatthukatā subhāvitā
                 anaddhagūnamasi devatānaṁ.
                 Vehāyasaṁ kammāgamma 2- tiṭṭhasi
                 kumbhaṁ kiṇāthāti yametamatthaṁ
                 ko vā tuvaṁ kissa vatāyaṁ 3- kumbho
                 akkhāhi me brāhmaṇa etamatthaṁ.
          [2293] < PTS. J V , 15 >Na sappikumbho napi telakumbho
                 na phāṇitassa na madhussa kumbho
                 kumbhassa vajjāni anappakāni
                 dose bahū kumbhagate suṇātha.
                 Galeyya yaṁ pitvā pate papātaṁ
                 sobbhaṁ guhaṁ candaniyoligallaṁ
                 bahuṁpi bhuñjeyya abhojaneyyaṁ
                 tassā puṇṇaṁ kumbhamimaṁ kiṇātha.
                 Yaṁ pitvā 4- cittasmiṁ anesamāno
                 āhiṇḍati goriva bhakkhasārī 5-

  *  *  *  *  *  *
  Footnote:1 Sī. sateritā. 2 Ma. gammamāgamma. 3 Ma. kissa vā tāya.
 4 Sī. yaṁ ve pitvā. 5 Sī. bhakkhasādī.
-------------------------------------------------
[page 479]
                 Anāthamāno upagāyati naccati ca
                 tassā puṇṇaṁ kumbhamimaṁ kiṇātha.
                 Yaṁ ve pivitvā acelova naggo
                 careyya gāme visikhantarāni
                 sammuḷhacitto ativelasāyī
                 tassā puṇṇaṁ kumbhamimaṁ kiṇātha.
                 Yaṁ pitvā uṭṭhāya pavedhamāno
                 sīsañca bāhuñca pacālayanto
                 so naccatī dārukaṭallakova
                 tassā puṇṇaṁ kumbhamimaṁ kiṇātha.
                 Yaṁ ve pivitvā aggidaḍḍhā sayanti
                 atho sigālehipi khāditāse
                 bandhaṁ 1- vacanaṁ bhogajāniñcupenti
                 tassā puṇṇaṁ kumbhamimaṁ kiṇātha.
                 Yaṁ pitvā bhāseyya abhāsaneyyaṁ
                 sabhāyamāsīno apetavattho
                 sammakkhito vantagato byasanno
                 tassā puṇṇaṁ kumbhamimaṁ kiṇātha.
                 Yaṁ ve pivitvā ukkaṭṭho āvilakkho
                 mameva sabbā paṭhavīti maññe 2-

  *  *  *  *  *  *
  Footnote:1 Ma. vadhaṁ. 2 Sī. maññati.
-------------------------------------------------
[page 480]
                 Na me samo cāturantopi rājā
                 tassā puṇṇaṁ kumbhamimaṁ kiṇātha.
                 Mānātimānā kalahāni pesuṇī
                 dubbaṇṇinī naggayinī palāyinī
                 porāṇadhuttāna 1- gatī niketo
                 tassā puṇṇaṁ kumbhamimaṁ kiṇātha.
                 Iddhāni phītāni kulāni assu
                 anekasāhassadhanāni loke
                 ucchinnadāyajjakatānimāya
                 tassā puṇṇaṁ kumbhamimaṁ kiṇātha.
                 Dhaññaṁ dhanaṁ rajataṁ jātarūpaṁ
                 khettaṁ gavaṁ yattha vināsayanti
                 ucchedanī vittagataṁ 2- kulānaṁ
                 tassā puṇṇaṁ kumbhamimaṁ kiṇātha.
                 Yaṁ ve pitvā dittarūpova 3- poso
                 akkosati pitaraṁ mātarañca
                 sassuṁpi gaṇheyya athopi suṇhaṁ
                 tassā puṇṇaṁ kumbhamimaṁ kiṇātha.
                 Yaṁ ve pitvā dittarūpāva nārī
                 akkosati sassuraṁ sāmikañca

  *  *  *  *  *  *
  Footnote:1 Ma. corāna dhuttāna. 2 Ma. vittavataṁ. 3 Sī. duṭṭharūpova.
-------------------------------------------------
[page 481]
                 Dāsampi gaṇhe paricārikampi
                 tassā puṇṇaṁ kumbhamimaṁ kiṇātha.
                 Yaṁ ve 1- pitvāna haneyya poso
                 dhamme ṭhitaṁ samaṇaṁ brāhmaṇaṁ vā
                 gacche apāyaṁpi tatonidānaṁ
                 tassā puṇṇaṁ kumbhamimaṁ kiṇātha.
                 Yaṁ ve pitvā duccaritaṁ caranti
                 kāyena vācāya ca cetasā ca
                 nirayaṁ vajanti duccaritaṁ caritvā
                 tassā puṇṇaṁ kumbhamimaṁ kiṇātha.
                 Yaṁ yācamānā na labhanti pubbe
                 bahuṁ hiraññaṁpi pariccajantā
                 so taṁ pivitvā alikaṁ bhaṇāti
                 tassā puṇṇaṁ kumbhamimaṁ kiṇātha.
                 Yaṁ ve pitvā pesane pesiyanto
                 accāyike karaṇīyamhi jāte
                 atthampi so nappajānāti vutto
                 tassā puṇṇaṁ kumbhamimaṁ kiṇātha.
                 Hirīmanāpi ahirīkabhāvaṁ
                 pātuṁ karonti madanāya 2- mattā

  *  *  *  *  *  *
  Footnote:1 Yu. yañca. 2 Yu. madirāya.
-------------------------------------------------
[page 482]
                 Dhīrāpi santā bahukaṁ bhaṇanti
                 tassā puṇṇaṁ kumbhamimaṁ kiṇātha.
                 Yaṁ ve pitvā ekathūpā sayanti
                 anāsakā thaṇḍiladukkhaseyyaṁ
                 dubbaṇṇiyaṁ āyasakyañcupenti
                 tassā puṇṇaṁ kumbhamimaṁ kiṇātha.
                 Yaṁ ve pitvā pattakkhandhā sayanti
                 gāvo kūṭahatāriva 1- na hi vāruṇiyā
                 vego narena sussahoriva
                 tassā puṇṇaṁ kumbhamimaṁ kiṇātha.
                 Yaṁ *- manussā vivajjanti sappaṁ
                 ghoravisamiva taṁ loke visasamānaṁ
                 ko naro pātumarahati *-
                 tassā puṇṇaṁ kumbhamimaṁ kiṇātha 2-.
                 Yaṁ ve pitvā andhakaveṇḍaputtā
                 samuddatīre paricārayantā
                 upakkamuṁ musalehaññamaññaṁ
                 tassā puṇṇaṁ kumbhamimaṁ kiṇātha.
                 Yaṁ ve pitvā pubbadevā pamattā
                 tidivā cutā sassatiyā samāyā 3-

  *  *  *  *  *  *
  Footnote:1 Ma. kuṭahatāva.
 * * Ma. yaṁ manussā vivajjenti sappaṁ ghoravisammiva
  taṁ loke visasamānaṁ ko naro pātumaharati.
 2 Ma. ime pāṭhā natthi. 3 Ma. samāya.
-------------------------------------------------
[page 483]
                 Taṁ tādisaṁ majjamimaṁ niratthakaṁ
                 jānaṁ mahārāja kathaṁ piveyya.
                 Nayimasmi kumbhasmiṁ dadhi [1]- madhu vā
                 evaṁ abhiññāya kiṇāhi rāja
                 evañhi maṁ kumbhagatā mayā te
                 akkhātarūpaṁ tava sabbamittā.
          [2294] < PTS. J V , 20 >Na me pitā vā athavāpi mātā
                 etādiso yādisako tuvaṁsi
                 hitānukampī paramatthakāmo
                 sohaṁ karissaṁ vacanaṁ tavajja.
                 Dadāmi te gāmavarāni pañca
                 dāsīsataṁ satta gavaṁsatāni
                 ājaññayutte ca rathe dasa ime
                 ācariyo hosi mamatthakāmo.
          [2295] < PTS. J V , 20 >Taveva dāsīsatamatthu rāja
                 gāmā ca gāvo ca taveva hontu
                 ājaññayuttā ca rathā taveva
                 sakkohamasmī tidasānamindo.
                 Maṁsodanaṁ sappipāyāsaṁ 2- bhuñja
                 khādassu ca tvaṁ madhumāsapūve

  *  *  *  *  *  *
  Footnote:1 Ma. vā. 2 Sī. sappipāyañca.
-------------------------------------------------
[page 484]
                 Evaṁ tuvaṁ dhammarato janinda
                 anindito saggamupehi ṭhānanti.
                      Kumbhajātakaṁ dutiyaṁ.
                       -----------
                       3 Jayaddisajātakaṁ
         [2296] < PTS. J V , 23 >Cirassaṁ vata me udapādi ajja
                bhakkho mahā sattamibhattakāle
                kutosi ko vāsi tadiṅgha brūhi
                ācikkha jātiṁ vidito yathāsi.
         [2297] < PTS. J V , 23 >Pañcālarājā migavaṁ paviṭṭho
                jayaddiso nāma yadi suto te
                carāmi kacchāni vanāni cāhaṁ
                pasadaṁ imaṁ khāda mamajja muñca.
         [2298] < PTS. J V , 24 >Seneva tvaṁ paṇasi sayhamāno 1-
                mamesa bhakkho pasado yaṁ vadesi
                taṁ khādiyāna pasadaṁ jighaññaṁ
                khādissaṁ pacchā na vilāpakālo.
         [2299] < PTS. J V , 24 >Na catthi mokkho mama nikkayena 2-
                gantvāna paccāgamanāya pañhe

  *  *  *  *  *  *
  Footnote:1 Sī. Ma. sassamāno. 2 Sī. vikkayena.
-------------------------------------------------
[page 485]
                 Taṁ saṅgaraṁ brāhmaṇasappadāya
                 saccānurakkhī punarāvajissaṁ.
          [2300] < PTS. J V , 24 >Kiṁ kammajātaṁ anutappate taṁ
                 pattaṁ samīpaṁ maraṇassa rāja
                 ācikkha me taṁ api sakkuṇemu
                 anujāyituṁ āgamanāya pañhe.
          [2301] < PTS. J V , 25 >Katā mayā brāhmaṇassa dhanāsā
                 taṁ saṅgaraṁ paṭimokkaṁ na muttaṁ
                 taṁ saṅgaraṁ brāhmaṇasappadāya
                 saccānurakkhī punarāvajissaṁ.
          [2302] < PTS. J V , 25 >Yā te katā brāhmaṇassa dhanāsā
                 taṁ saṅgaraṁ paṭimokkaṁ na muttaṁ
                 taṁ saṅgaraṁ brāhmaṇasappadāya
                 saccānurakkhī punarāvajassu.
          [2303] < PTS. J V , 25 >Mutto ca so porisādassa hatthā
                 gantvā sakaṁ mandiraṁ kāmakāmī
                 taṁ saṅgaraṁ brāhmaṇasappadāya
                 āmantayī puttamalīnasattuṁ 1-.
                 Ajjeva rajjaṁ abhisecayassu 2-
                 dhammañca raṭṭhesu janesu 3- cāpi

  *  *  *  *  *  *
  Footnote:1 Ma. -satataṁ. 2 Ma. abhisiñcayassu. 3 Ma. dhammaṁ cara sesu paresu -.
-------------------------------------------------
[page 486]
                 Adhammakāro ca te māhu raṭṭhe
                 gacchāmahaṁ porisādassa ñante 1-.
          [2304] < PTS. J V , 26 >Kiṁ kamma kubbaṁ tava deva pāde 2-
                 nārādhayiṁ taṁ tadicchāmi sotuṁ
                 yamajja rajjamhi udassaye tuvaṁ
                 rajjaṁpi niccheyya 3- tayā vināhaṁ.
          [2305] < PTS. J V , 26 >Na kammunā vā vacasā ca 4- tāta
                 aparādhitohaṁ tuviyaṁ sarāmi
                 saddhiñca 5- katvā purisādakena
                 saccānurakkhī punahaṁ gamissaṁ.
          [2306] < PTS. J V , 27 >Ahaṁ gamissāmi idheva hohi
                 natthi tato jīvato vippamokkho
                 sace tuvaṁ gacchasiyeva rāja
                 ahaṁpi gacchāmi ubho na homa.
          [2307] < PTS. J V , 27 >Addhā hi tāta satānesa dhammo
                 maraṇā ca me dukkhataraṁ tadassa
                 kammāsapādo taṁ yadā pacitvā
                 pasayha khāde bhidārukkhamūle.
          [2308] < PTS. J V , 27 >Pāṇena te pāṇamahaṁ nimissaṁ
                 mā tvaṁ agā porisādassa ñante 6-

  *  *  *  *  *  *
  Footnote:1-6 Ma. ñatte. 2 Ma. pāva. 3 Ma. niccheyyaṁ. 4 Ma. va. 5 Ma. sandhiñca.
-------------------------------------------------
[page 487]
                 Etañca te pāṇamahaṁ nimissaṁ
                 tasmā mataṁ jīvitassa vaṇṇemi 1-.
          [2309] Tato have dhītimā rājaputto
                 vanditvā mātuñca pituñca 2- pāde.
                 Dukkhinissa mātā nipatī 3- paṭhabyā
                 pitassa paggayha bhujāni kandati.
          [2310] < PTS. J V , 28 >Taṁ gacchantaṁ tāva pitā viditvā
                 parammukho vandati pañjalīko
                 somo ca rājā varuṇo ca rājā
                 pajāpatī candimā sūriyo ca
                 etehi gutto purisādakamhā
                 anuññāto sotthi paccehi tāta.
          [2311] < PTS. J V , 29 >Yaṁ daṇḍakirañño gatassa 4- mātā
                 rāmassakāsi sotthānaṁ suguttā
                 tante ahaṁ sotthānaṁ karomi
                 etena saccena sarantu devā
                 anuññāto sotthi paccehi putta.
          [2312] < PTS. J V , 29 >Āvī rahovāpi manopadosaṁ
                 nāhaṁ sare jātumalīnasatte
                 etena saccena sarantu devā

  *  *  *  *  *  *
  Footnote:1 Sī. varemi. 2 Sī. Yu. vandittha mātucca pitucca. Ma. - mātu ca pitu ca.
 3 Ma. nipatā. 4 Yu. - daṇḍakāraññagatassa.
-------------------------------------------------
[page 488]
                 Anuññāto sotthi paccehi bhātā 1-.
          [2313] < PTS. J V , 29 >Yasmā ca me anadhimanosi sāmi
                 na cāpi me manasā appiyosi
                 etena saccena sarantu devā
                 anuññāto sotthi paccehi sāmi.
          [2314] < PTS. J V , 30 >Brahā ujū cārumukho kutosi
                 na maṁ pajānāsi vane vasantaṁ
                 luddaṁ maṁ ñatvā purisādakoti
                 ko sotthimājānamidhāvajeyya.
          [2315] < PTS. J V , 30 >Jānāmi ludda purisādako tvaṁ
                 na taṁ na jānāmi vane vasantaṁ
                 ahañca puttosmi jayaddisassa
                 mamajja khāda pituno pamokkhā.
          [2316] < PTS. J V , 30 >Jānāmi puttosi 2- jayaddisassa
                 tathāhi vo mukhavaṇṇo ubhinnaṁ
                 sudukkarañceva 3- kataṁ tavedaṁ
                 yo mattumicche pituno pamokkhā.
          [2317] < PTS. J V , 31 >Na dukkaraṁ kiñcimahettha maññe
                 yo mattumicche pituno pamokkhā
                 mātū ca hetū paralokagamyā 4-

  *  *  *  *  *  *
  Footnote:1 Ma. bhātika. 2 Ma. puttoti. 3 Ma. sudukkaraññeva. 4 Ma. mātu ca
 hetu paralokagantvā.
-------------------------------------------------
[page 489]
                 Sukhena saggena ca sampayutto.
          [2318] < PTS. J V , 31 >Ahañca kho attano pāpakriyaṁ
                 āvī raho vāpi sare na jātu
                 saṅkhātajātīmaraṇohamasmi
                 yatheva me idha tathā parattha.
                 Khādajja maṁdāni mahānubhāva
                 karassu kiccāni imaṁ sarīraṁ
                 rukkhassa vā te papatāmi aggā
                 chādamāno 1- mayhaṁ tavamadesi maṁsaṁ.
          [2319] < PTS. J V , 32 >Idañca te ruccati rājaputta
                 cajesi 2- pāṇaṁ pitu pamokkhā
                 tasmātiha 3- tvaṁ taramānarūpo
                 sambhañja kaṭṭhāni jalehi aggiṁ.
          [2320] < PTS. J V , 32 >Tato have dhītimā rājaputto
                 dāruṁ samāhatva mahantamaggiṁ
                 sandīpayitvā paṭivedayittha
                 ādīpitodāni mahāyamaggi.
          [2321] < PTS. J V , 32 >Khādajja maṁdāni pasayhakārī
                 kiṁ maṁ muhuṁ pekkhasi haṭṭhalomo
                 tathā tathā tuyhamahaṁ karomi

  *  *  *  *  *  *
  Footnote:1 Ma. chādayamāno. 2 Sī. Yu. cajāsi. 3 Ma. tasmā hi so.
-------------------------------------------------
[page 490]
                 Yathā yathā maṁ chādamāno 1- adesi.
          [2322] < PTS. J V , 33 >Ko tādisaṁ āharati khāditāye
                 dhamme ṭhitaṁ saccavādiṁ vadaññuṁ
                 muddhāpi tassa viphaleyya sattadhā
                 yo tādisaṁ saccavādiṁ adeyya.
          [2323] < PTS. J V , 33 >Idaṁ hi so brāhmaṇaṁ maññamāno
                 saso avāsesi sake sarīre
                 teneva so candimā devaputto
                 sasaṭṭhako 2- kāmaduhajja yakkha.
          [2324] < PTS. J V , 34 >Cando yathā rāhumukhā pamutto
                 virocate paṇṇaraseva bhāṇumā 3-
                 evaṁ tuvaṁ porisādā pamutto
                 viroca kapille 4- mahānubhāva
                 āmodayaṁ pitaraṁ mātarañca
                 sabbo ca te nandatu ñātipakkho.
          [2325] < PTS. J V , 35 >Tato have dhītimā rājaputto
                 katañjalī paggayha 5- porisādaṁ
                 anuññāto sotthi sukhī arogo
                 paccāgamā kapillamalīnasatto.

  *  *  *  *  *  *
  Footnote:1 Ma. chādayamāno. 2 Sī. satatthuto. pasatthutotipi. Ma. sasatthuto.
 3 Sī. Yu. bhānumā. 4 Ma. kapile. Sī. Yu. kampilla. 5 Ma. pariyāya.
-------------------------------------------------
[page 491]
          [2326] < PTS. J V , 35 >Taṁ negamā jānapadā ca sabbe
                 hatthārohā rathikā pattikā ca
                 namassamānā pañjalikā upāgamuṁ
                 namatthu te dukkarakārakosīti.
                     Jayaddisajātakaṁ tatiyaṁ.
                         -------
                       4 Chaddantajātakaṁ
     [2327] < PTS. J V , 40 >Kinnu socasinuccaṅgī paṇḍusī 1- varavaṇṇinī
            milāyasi visālakkhī mālāva parimadditā.
     [2328] < PTS. J V , 40 >Dohaḷo me mahārāja supinantenupaccagā 2-
            na so sulabharūpova yādiso mama dohaḷo.
     [2329] < PTS. J V , 40 >Yekeci mānusā kāmā idha lokasmi nandane
            sabbe te pacurā mayhaṁ ahante dammi dohaḷaṁ.
     [2330] < PTS. J V , 41 >Luddā deva samāyantu yekeci vijite tava
            etesaṁ ahamakkhissaṁ yādiso mama dohaḷo.
     [2331] < PTS. J V , 41 >Ime te luddakā devi katahatthā visāradā
            vanaññū ca migaññū ca mamatthe 3- cattajīvitā.
     [2332] < PTS. J V , 41 >Luddaputtā nisāmetha yāvantettha samāgagā
            chabbisāṇaṁ gajaṁ setaṁ addasaṁ supine ahaṁ.
            Tassa dantehi me attho alābhe natthi jīvitaṁ.

  *  *  *  *  *  *
  Footnote:1 Ma. paṇḍūsi. 2 Ma. -pajjhagā. 3 Yu. mama te.
-------------------------------------------------
[page 492]
          [2333] < PTS. J V , 41 >Na no pitūnaṁ na pitāmahānaṁ
                 diṭṭho suto kuñjaro chabbisāṇo
                 yamaddasa 1- supine rājaputtī
                 akkhāhi no yādiso hatthināgo.
          [2334] < PTS. J V , 42 >Disā catasso vidisā catasso
                 uddhaṁ adho dasa disā imāyo
                 katamaṁ disaṁ tiṭṭhati nāgarājā
                 yamaddasa 2- supine chabbisāṇaṁ.
          [2335] < PTS. J V , 42 >Ito ujuṁ uttarāyaṁ disāyaṁ
                 atikkamma so satta girī brahante
                 suvaṇṇapasso nāma giri uḷāro
                 saṁpupphito 3- kiṁpurisānuciṇṇo.
                 Āruyha selaṁ bhavanaṁ kinnarānaṁ
                 olokaya pabbatapādamūlaṁ
                 atha dakkhasī meghasamānavaṇṇaṁ
                 nigrodharājaṁ aṭṭhasahassapādaṁ 4-.
                 Tatthacchati kuñjaro chabbisāṇo
                 sabbaseto duppasaho parebhi
                 rakkhanti naṁ aṭṭhasahassanāgā
                 īsādantā vātajavappahārino.

  *  *  *  *  *  *
  Footnote:1-2 Ma. yamaddasā. 3 Ma. supupphito. 4 Ma. atha sahassapādaṁ.
-------------------------------------------------
[page 493]
                 Tiṭṭhanti te tumūlamassasantā 1-
                 kuppanti vātassapi eritassa
                 manussabhūtaṁ pana tattha disvā
                 bhasmaṁ kareyyuṁ nāssa rajopi tassa.
          [2336] < PTS. J V , 43 >Bahū hi me rājakulamhi santi
                 pilandhanā jātarūpassa devi
                 muttā maṇī veḷuriyāmayā ca
                 kiṁ kāhasi dantapilandhanena
                 māretukāmā kuñjaraṁ chabbisāṇaṁ
                 udāhu ghātessasi luddaputte.
          [2337] < PTS. J V , 44 >Sā issitā dukkhitā casmi ludda
                 uddhañca sussāmi anussarantī
                 karohi me luddaka etamatthaṁ
                 dassāmi te gāmavarāni pañca.
          [2338] < PTS. J V , 44 >Katthacchati katthamupeti ṭhānaṁ
                 vīthissa kā nhānagatassa hoti
                 kathañhi so nhāyati nāgarājā
                 kathaṁ vijānemu gatiṁ gajassa.
          [2339] < PTS. J V , 45 >Tattheva sā pokkharaṇī avidūre 2-
                 rammā sutitthā ca mahodakā 3- ca

  *  *  *  *  *  *
  Footnote:1 Ma. tumūlaṁ passasantā. 2 Ma. adūre. 3 Ma. mahodikā.
-------------------------------------------------
[page 494]
                 Saṁpupphitā bhamaragaṇānuciṇṇā
                 ettha hi so nhāyati nāgarājā.
                 Sīsaṁ nahāto uppalamāladhārī 1-
                 sabbaseto puṇḍarikatacaṅgī
                 āmodamāno gacchati sanniketaṁ
                 purakkhatvā mahesiṁ sabbabhaddaṁ.
          [2340] < PTS. J V , 47 >Tattheva so uggahetvāna vākyaṁ
                 ādāya tūṇiñca dhanuñca luddo
                 vituriyati satta gīrī brahante
                 suvaṇṇapassannāma giriṁ uḷāraṁ.
                 Āruyha selaṁ bhavanaṁ kinnarānaṁ
                 olokayi pabbatapādamūlaṁ
                 tatthaddasā meghasamānavaṇṇaṁ
                 nigrodharājaṁ aṭṭhasahassapādaṁ.
                 Tatthaddasā kuñjaraṁ chabbisāṇaṁ
                 sabbasetaṁ duppasahaṁ parebhi
                 rakkhanti naṁ aṭṭhasahassanāgā
                 īsādantā vātajavappahārino.
                 Tatthaddasā pokkharaṇiṁ avidūre 2-
                 rammaṁ sutitthañca mahodakañca 3-

  *  *  *  *  *  *
  Footnote:1 Ma. nahātuppalamālabhārī. 2 Ma. adūre. 3 Ma. mahodikañca.
-------------------------------------------------
[page 495]
                 Saṁpupphitaṁ bhamaragaṇānuciṇṇaṁ
                 yattha hi so nhāyati nāgarājā.
                 Disvāna nāgassa gatiṁ ṭhitañca
                 vīthissa yā nhānagatassa hoti
                 opātamāgacchi anariyarūpo
                 payojito cittavasānugāya.
          [2341] < PTS. J V , 49 >Khaṇitvāna kāsuṁ phalakehi chādayi
                 attānamodhāya dhanuñca luddo
                 passāgataṁ puthusallena nāgaṁ
                 samappayi dukkaṭakammakārī.
                 Viddho ca nāgo koñcamanādi ghoraṁ
                 sabbeva 1- nāgā ninnādu 2- ghorarūpaṁ
                 tiṇañca kaṭṭhañca raṇaṁ 3- karontā
                 dhāviṁsu te aṭṭha disā samantato.
                 Vadhissamenanti 4- parāmasanto
                 kāsāvamaddakkhi dhajaṁ isīnaṁ
                 dukkhena phuṭṭhassudapādi saññā
                 arahaddhajo sabbhi avajjharūpo.
     [2342] < PTS. J V , 50 >Anikkasāvo kāsāvaṁ yo vatthaṁ paridahissati 5-
            apeto damasaccena na so kāsāvamarahati.

  *  *  *  *  *  *
  Footnote:1 Ma. sabbe ca. 2 Ma. ninnaduṁ. 3 Sī. Yu. cuṇṇaṁ. 4 Ma. vadhissametanti.
 5 Sī. Yu. paridahessati.
-------------------------------------------------
[page 496]
            Yo ca vantakasāvassa sīlesu susamāhito
            upeto damasaccena save kāsāvamarahati.
          [2343] < PTS. J V , 51 >Samappito puthusallena nāgo
                 aduṭṭhacitto luddakaṁ ajjhabhāsi
                 kimatthiyaṁ 1- kissa vā samma hetu
                 mamaṁ vadhī kassa vāyaṁ payogo.
          [2344] < PTS. J V , 51 >Kāsissa rañño mahesī bhadante
                 sā pūjitā rājakule subhaddā
                 sā 2- taṁ addasa 3- sā ca mamaṁ asaṁsi
                 dantehi atthoti mamaṁ 4- avoca.
          [2345] < PTS. J V , 51 >Bahū hi me dantayugā uḷārā
                 ye me pitūnañca pitāmahānaṁ
                 jānāti sā kodhanā rājaputtī
                 vadhatthikā veramakāsi bālā.
                 Uṭṭhehi tvaṁ ludda kharaṁ gahetvā
                 dante ime chinda purā marāmi
                 vajjāsi taṁ kodhanaṁ rājaputtiṁ
                 nāgo hato handa imassa dantā.
          [2346] < PTS. J V , 53 >Uṭṭhāya so luddo kharaṁ gahetvā

  *  *  *  *  *  *
  Footnote:1 Ma. kimatthayaṁ. 2 Ma. ayaṁ pāṭho natthi. 3 Ma. addasā. 4 Ma. - ca maṁ.
-------------------------------------------------
[page 497]
                 Chetvāna dantāni gajuttamassa
                 vaggū subhe appaṭime paṭhabyā
                 ādāya pakkāmi tato hi khippaṁ.
          [2347] < PTS. J V , 53 >Bhayaṭṭitā 1- nāgavadhena aṭṭā
                 ye te nāgā aṭṭha disā vidhāvuṁ
                 adisvāna 2- posaṁ gajapaccamittaṁ
                 paccāgamuṁ yena so nāgarājā.
          [2348] < PTS. J V , 54 >Te tattha kanditvā roditvāna 3- nāgā
                 sīse sake paṁsukaṁ okiritvā
                 āgamiṁsu te sabbe sakaṁ niketaṁ
                 purakkhatvā mahesiṁ sabbabhaddaṁ.
          [2349] < PTS. J V , 54 >Ādāya dantāni gajuttamassa
                 vaggū subhe appaṭime paṭhabyā
                 suvaṇṇarājīhi samantamodare
                 so luddako kāsipuraṁ upāgami
                 upanesi so rājakaññāya dante
                 nāgo hato handa imassa dantā.
          [2350] < PTS. J V , 55 >Disvāna dantāni gajuttamassa
                 bhattu piyassa 4- purimāya jātiyā
                 tattheva tassā hadayaṁ aphāli

  *  *  *  *  *  *
  Footnote:1 Sī. Yu. bhayadditā. 2 Sī. Yu. adisvā. 3 Sī. Yu. roditvā. 4 Ma.
 bhattuppiyassa.
-------------------------------------------------
[page 498]
                 Teneva sā kālamakāsi bālā.
          [2351] < PTS. J V , 55 >Sambodhipatto ca 1- mahānubhāvo
                 sītaṁ akāsī 2- parisāya majjhe
                 pucchiṁsu bhikkhū suvimuttacittā
                 nākāraṇe pātukaronti buddhā.
                 Yamaddasātha dahariṁ kumāriṁ
                 kāsāvavatthaṁ anagāriyaṁ carantiṁ
                 sā kho tadā rājakaññā ahosi
                 ahaṁ tadā nāgarājā ahosiṁ.
                 Ādāya dantāni gajuttamassa
                 vaggū subhe appaṭime paṭhabyā
                 yo luddako kāsipuraṁ upāgami
                 so kho tadā devadatto ahosi.
                 Anāvasūraṁ cirarattasaṁsitaṁ
                 uccāvacaṁ caritamidaṁ purāṇaṁ
                 vītaddaro vītasoko visallo
                 sayaṁ abhiññāya abhāsi buddho.
            Ahaṁ vo tena kālena ahosiṁ tattha bhikkhavo
            nāgarājā tadāhosiṁ 3- evaṁ dhāretha jātakanti.
                    Chaddantajātakaṁ catutthaṁ.

  *  *  *  *  *  *
  Footnote:1 Ma. sa. 2 Ma. sitaṁ akāsi. 3 Ma. tadā homi.
-------------------------------------------------
[page 499]
                       5 Sambhavajātakaṁ
     [2352] < PTS. J V , 57 >Rajjañca paṭipannasmā ādhipaccaṁ sucīrata
            mahantaṁ 1- pattumicchāmi vijetuṁ paṭhaviṁ imaṁ.
            Dhammena no adhammena adhammo me na ruccati
            kiccova dhammo carito rañño hoti sucīrata.
            Idha cevāninditā yena pecca yena aninditā
            yasaṁ devamanussesu yena pappomu brāhmaṇa.
            Yohaṁ atthañca dhammañca kattumicchāmi brāhmaṇa
            taṁ tvaṁ atthañca dhammañca brāhmaṇakkhāhi pucchito.
     [2353] < PTS. J V , 58 >Nāññatra vidhurā rāja tadakkhātumarahati
            yaṁ tvaṁ atthañca dhammañca kattumicchasi khattiya.
     [2354] < PTS. J V , 58 >Ehi kho pahito gaccha vidhurassa upantikaṁ
            nikkhañcimaṁ 2- suvaṇṇassa haraṁ gaccha sucīrata
            abhihāraṁ imaṁ dajja 3- atthadhammānusiṭṭhiyā.
     [2355] < PTS. J V , 59 >Svādhippāgā bhāradvājo vidhurassa upantikaṁ
            tamaddasa mahābrahmā asamānaṁ sake ghare.
     [2356] < PTS. J V , 59 >Raññohaṁ pahito dūto korabyassa yasassino
            atthaṁ dhammañca pucchesi iccabravi yudhiṭṭhilo
            taṁ tvaṁ atthañca dhammañca vidhurakkhāhi pucchito.
     [2357] < PTS. J V , 60 >Gaṅgaṁ me pidahissanti na taṁ sakkomi brāhmaṇa

  *  *  *  *  *  *
  Footnote:1 Ma. mahattaṁ. 2 Sī. nikkhaṁ ratta.... Yu. nikkhamimaṁ. 3 Ma. dajjā.
-------------------------------------------------
[page 500]
            Apidhetuṁ mahāsindhuṁ taṁ kathaṁ so bhavissati
            na te sakkomi akkhātuṁ atthaṁ dhammañca pucchito.
            Bhadrakāro ca me putto oraso mama atrajo
            taṁ tvaṁ atthañca dhammañca gantvā pucchassu brāhmaṇa.
     [2358] < PTS. J V , 60 >Svādhippāgā bhāradvājo bhadrakārassa santikaṁ 1-
            tamaddasa mahābrahmā nisinnaṁ samhi vesmani.
     [2359] < PTS. J V , 61 >Raññohaṁ pahito dūto korabyassa yasassino
            atthaṁ dhammañca pucchesi iccabravi yudhiṭṭhilo
            taṁ tvaṁ atthañca dhammañca bhadrakāra pabrūhi 2- me.
     [2360] < PTS. J V , 61 >Maṁsakājaṁ 3- avahāya godhaṁ anupatāmahaṁ
            na te sakkomi akkhātuṁ atthaṁ dhammañca pucchito.
            Sañjayo 4- nāma me bhātā kaniṭṭho me sucīrata
            taṁ tvaṁ atthañca dhammañca gantvā pucchassu brāhmaṇa.
     [2361] < PTS. J V , 61 >Svādhippāgā bhāradvājo sañjayassa upantikaṁ
            tamaddasa mahābrahmā nisinnaṁ samhi parisati 5-.
     [2362] < PTS. J V , 61 >Raññohaṁ pahito dūto korabyassa yasassino
            atthaṁ dhammañca pucchesi iccabravi yudhiṭṭhilo
            taṁ tvaṁ atthañca dhammañca sañjayakkhāhi pucchito.
     [2363] < PTS. J V , 62 >Sadā maṁ gilate maccu sāyaṁ pāto sucīrata
            na te sakkomi akkhātuṁ atthaṁ dhammañca pucchito.

  *  *  *  *  *  *
  Footnote:1 Ma. bhadrakārassupantikaṁ. 2 Sī. Yu. bravīhi. 3 Yu. maṁsakācaṁ. 4 Ma.
 sañcayo. 5 Ma. vesmani
-------------------------------------------------
[page 501]
            Sambhavo nāma me bhātā kaniṭṭho me sucīrata
            taṁ tvaṁ atthañca dhammañca gantvā pucchassu brāhmaṇa.
     [2364] < PTS. J V , 62 >Abbhūto vata bho dhammo nāyaṁ asmāka ruccati
            tayo janā pitāputtā te 1- su paññāya no vidū.
            Na taṁ sakkotha akkhātuṁ atthaṁ dhammañca pucchitā
            kathaṁ nu daharo jaññā atthaṁ dhammañca pucchito.
     [2365] < PTS. J V , 63 >Mā naṁ daharoti maññāsi 2- apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
            Yathāpi cando vimalo gacchaṁ ākāsadhātuyā
            sabbe tāragaṇe loke ābhāya atirocati.
            Evampi daharūpeto paññāyogena sambhavo
            mā naṁ daharoti maññāsi apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
            Yathāpi rammako māso gimhānaṁ hoti brāhmaṇa
            atevaññehi māsehi dumapupphehi sobhati.
            Evampi daharūpeto paññāyogena sambhavo
            mā naṁ daharoti maññāsi apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
            Yathāpi himavā brahme pabbato gandhamādano
            nānārukkhehi sañchanno mahābhūtagaṇālayo

  *  *  *  *  *  *
  Footnote:1 Ma. tesu. 2 Ma. uññāsi evamuparipi.
-------------------------------------------------
[page 502]
            Osadhehi ca dibbehi disā bhāti pavāti ca.
            Evampi daharūpeto paññāyogena sambhavo
            mā naṁ daharoti maññāsi apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
            Yathāpi pāvako brahme accimālī yasassimā
            jalamāno vane gacche 1- analo kaṇhavattanī.
            Ghatāsano dhūmaketu uttamāhevanandaho
            nissive 2- pabbataggasmiṁ bahutejo virocati.
            Evampi daharūpeto paññāyogena sambhavo
            mā naṁ daharoti maññāsi apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
            Javena bhadraṁ jānanti balibaddhañca 3- vāhiye
            dohena dhenuṁ jānanti bhāsamānañca paṇḍitaṁ.
            Evampi daharūpeto paññāyogena sambhavo
            mā naṁ daharoti maññāsi apucchitvāna sambhavaṁ
            pucchitvā sambhavaṁ jaññā atthaṁ dhammañca brāhmaṇa.
     [2366] < PTS. J V , 65 >Svādhippāgā bhāradvājo sambhavassa upantikaṁ
            tamaddasa mahābrahmā kīḷamānaṁ bahīpure.
     [2367] < PTS. J V , 65 >Raññohaṁ pahito dūto korabyassa yasassino
            atthaṁ dhammañca pucchesi iccabravi yudhiṭṭhilo

  *  *  *  *  *  *
  Footnote:1 Yu. caraṁ kacche. 2 Ma. nisīthe. 3 Ma. balibaddañca.
-------------------------------------------------
[page 503]
            Taṁ tvaṁ atthañca dhammañca sambhavakkhāhi pucchito.
     [2368] < PTS. J V , 65 >Taggha te ahamakkhissaṁ yathāpi kusalo tathā
            rājā ca kho taṁ jānāti yadi kāhati vā na vā.
     [2369] < PTS. J V , 66 >Ajja suveti saṁseyya raññā puṭṭho sucīrata
            mā katvā avasī rājā atthe jāte yudhiṭṭhilo
            ajjhattaññeva saṁseyya raññā puṭṭho sucīrata
            kummaggaṁ na niveseyya yathā muḷho acetaso.
            Attānaṁ nātivatteyya adhammaṁ na samācare
            atitthe nappatāreyya anatthe na yuto siyā.
            Yo ca etāni ṭhānāni kattuṁ jānāti khattiyo
            sadā so vaḍḍhate rājā sukkapakkheva candimā.
            Ñātīnañca piyo hoti mittesu ca virocati
            kāyassa bhedā sappañño saggaṁ so upapajjatīti.
                      Sambhavajātakaṁ pañcamaṁ.
                       ------------
                       6 Mahākapijātakaṁ
     [2370] < PTS. J V , 68 >Bārāṇasyaṁ 1- ahu rājā kāsīnaṁ raṭṭhavaḍḍhano
            mittāmaccaparibyūḷho agamāsi migājinaṁ 2-.
            Tattha brāhmaṇamaddakkhi setaṁ citraṁ kilāsinaṁ
            viddhastaṁ koviḷāraṁva kīsaṁ dhamanisanthataṁ.

  *  *  *  *  *  *
  Footnote:1 Sī. Yu. bārāṇassaṁ. 2 Sī. migājiraṁ. Yu. migāciraṁ.
-------------------------------------------------
[page 504]
            Paramakāruññataṁ pattaṁ disvā kicchagataṁ naraṁ
            avaca byamhito rājā yakkhānaṁ katamo nusi.
            Hatthapādā ca te setā tato setataraṁ siro
            gattaṁ kammāsavaṇṇante kilāsabahulo casi.
            Vaṭṭanāvalisaṅkāsā piṭṭhi te ninnatunnatā
            kāḷapabbā ca te aṅgā nāññaṁ passāmi edisaṁ.
            Ugghaṭṭhapādo tasito kīso dhamanisanthato
            chāto atittarūposi kutosi kattha gacchasi.
            Duddasī appakārosi dubbaṇṇo bhīmadassano
            janetti yāpi te mātā na taṁ iccheyya passituṁ.
            Kiṁ kammamakarā 1- pubbe kiṁ 2- avajjhaṁ aghātayi
            kibbisaṁ yaṁ karitvāna idaṁ dukkhaṁ upāgami.
     [2371] < PTS. J V , 69 >Taggha te ahamakkhissaṁ yathāpi kusalo tathā
            saccavādiṁ hi lokasmiṁ pasaṁsantīdha paṇḍitā.
            Eko caraṁ gogaveso mūḷho accasariṁ vane
            araññe īriṇe vivane nānākuñjarasevite.
            Vāḷamigānucarite vippanaṭṭhosmi kānane
            acariṁ tattha sattāhaṁ khuppipāsasamappito.
            Tattha tiṇḍukamaddakkhiṁ visamaṭṭhaṁ bubhukkhito
            papātamabhilambantaṁ sampannaphaladhārinaṁ.

  *  *  *  *  *  *
  Footnote:1 Ma. kammamakaraṁ. 2 Ma. kaṁ.
-------------------------------------------------
[page 505]
            Vātassitāni bhakkhesiṁ tāni rucciṁsu me bhusaṁ
            atitto rukkhamāruyha 1- tattha hessāmi assito 2-.
            Ekaṁ me bhakkhitaṁ āsi dutiyaṁ abhipatthitaṁ
            tato sā bhañjatha sākhā chinnā pharasunā viya.
            Sohaṁ sahāva sākhāhi uddhaṁpādo avaṁsiro
            appatiṭṭhe anālambe giriduggasmi pāpataṁ.
            Yasmā ca vāri gambhīraṁ tasmā na samapajjisaṁ 3-
            tattha sesiṁ nirānando anūnā 4- dasarattiyo.
            Athettha kapi māgacchi gonaṅgulo darīcaro
            sākhāhi sākhaṁ vicaranto khādamāno dumapphalaṁ
            so maṁ disvā kīsaṁ paṇḍuṁ kāruññamakaraṁ mayi.
            Ambho ko nāma so ettha evaṁ dukkhena aṭṭito
            manusso amanusso vā attānamme pavedaya.
            Tassañjaliṁ paṇāmetvā idaṁ vacanamabraviṁ
            manussohaṁ byasampatto sā me natthi ito gati
            taṁ vo vadāmi bhaddaṁ vo tvañca me saraṇaṁ bhava.
            Garuṁ silaṁ gahetvāna vicarī pabbate kapi
            silāya yottaṁ katvāna nisabho etadabravi.
            Ehi me piṭṭhimāruyha gīvaṁ gaṇhāhi bāhuhi
            ahantaṁ uddharissāmi giriduggata vegasā.

  *  *  *  *  *  *
  Footnote:1 Ma. rukkhamārūhiṁ. 2 Ma. Yu. āsito. 3 Sī. samapajjasiṁ. Yu. samabhajjisaṁ.
 4 Yu. anātho.
-------------------------------------------------
[page 506]
            Tassa taṁ vacanaṁ sutvā vānarindassa sirīmato
            piṭṭhimāruyha dhīrassa gīvaṁ bāhāhi aggahiṁ.
            So maṁ tato samuṭṭhāsi tejasī balavā kapi
            vihaññamāno kicchena giriduggata vegasā.
            Uddharitvāna maṁ santo nisabho etadabravi
            iṅgha maṁ samma rakkhassu passupissaṁ muhuttakaṁ.
            Sīhā byagghā ca dīpi ca acchakokataracchayo
            te maṁ pamattaṁ hiṁseyyuṁ te tvaṁ disvā nivāraya.
            Evaṁ me parittātūna passupi so muhuttakaṁ
            tadāhaṁ pāpikaṁ diṭṭhiṁ paṭilacchiṁ ayoniso.
            Bhakkho ayaṁ manussānaṁ yathā caññe vane migā
            yannūnimaṁ vadhitvāna chāto khādeyya vānaraṁ.
            Asito ca gamissāmi maṁsamādāya sambalaṁ
            kantāraṁ nittharissāmi pātheyyaṁ me bhavissati.
            Tato silaṁ gahetvāna matthakaṁ sannitāḷayiṁ
            mama bhattakilantassa 1- pahāro dubbalo ahu.
            So ca vegenudappatto kapi ruhiramakkhito
            assupuṇṇehi nettehi rodanto maṁ udikkhati.
            Māyyo maṁ kari bhaddante tvañca nāmedisaṁ kari
            tvañca kho nāma dīghāvu 2- aññe 3- vāretumarahasi.

  *  *  *  *  *  *
  Footnote:1 Ma. gattagilantassa. Yu. hattha .... 2 Yu. ḍīghāyu. 3 Yu. aññaṁ.
-------------------------------------------------
[page 507]
            Aho vata re purisa tāva dukkarakāraka
            edisā visamā duggā papātā uddhato mayā.
            Ānīto paralokāva dubbheyyaṁ maṁ amaññatha
            tantena pāpadhammena pāpaṁ pāpena cintitaṁ.
            Mā heva tvaṁ adhammaṭṭha vedanaṁ kaṭakaṁ phusi
            mā heva pāpakammantaṁ phalaṁ veḷuṁva taṁ vadhi.
            Tayi me natthi vissāso pāpadhamma asaññata
            ehi me piṭṭhito gaccha dissamānova santike.
            Muttosi hatthā vāḷānaṁ pattosi mānusiṁ padaṁ
            esa maggo adhammaṭṭha tena gaccha yathāsukhaṁ.
            Idaṁ vatvā giricaro ruhiraṁ 1- pakkhalya matthakaṁ
            assūni sampamajjitvā tato pabbatamāruhi.
            Sohaṁ tenābhisattosmi pariḷāhena aṭṭito
            ḍayhamānena gattena vāriṁ pātuṁ upāgamiṁ.
            Agginā viya santatto rahado ruhiramakkhito
            pubbalohitasaṅkāso sabbo me samapajjatha.
            Yāvanto udabindūni kāyasmiṁ nipatiṁsu me
            tāvanto gaṇḍu 2- jāyetha aḍḍhaveluvasādisā.
            Pabhinnā pagghariṁsu me kuṇapā pubbalohitā
            yena yeneva gacchāmi gāmesu nigamesu ca.

  *  *  *  *  *  *
  Footnote:1 Ma. rahade. 2 Sī. Yu. gaṇḍū.
-------------------------------------------------
[page 508]
            Daṇḍahatthā nivārenti itthiyo purisā ca maṁ
            okkitā pūtigandhena māssu orena āgamā.
            Etādisaṁ idaṁ dukkhaṁ sattavassānidāni me
            anubhomi sakaṁ kammaṁ pubbe dukkaṭamattano.
            Taṁ vo vadāmi bhaddante yāvantettha samāgatā
            māssu mittāna dubbhittho mittadubbho hi pāpako.
            Kuṭṭhī kilāsī bhavati yo mittānīdha dubbhati
            kāyassa bhedā mittadubbhī nirayaṁ so upapajjatīti.
                      Mahākapijātakaṁ chaṭṭhaṁ.
                         -------
                      7 Dakarakkhasajātakaṁ
     [2372] Sace vo vuyhamānānaṁ sattannaṁ udakaṇṇave
            manussabalimesāno nāvaṁ gaṇheyya rakkhaso
            anupubbaṁ kathaṁ datvā muñcesi dakarakkhasā.
     [2373] Mātaraṁ paṭhamaṁ dajjaṁ bhariyaṁ datvāna bhātaraṁ
            tato sahāyaṁ datvāna pañcamaṁ dajja brāhmaṇaṁ
            chaṭṭhāhaṁ dajjamattānaṁ neva dajjaṁ mahosadhaṁ.
     [2374] Posetā te janettī ca dīgharattānukampikā
            chabbhi tayi paduṭṭhasmiṁ 1- paṇḍitā atthadassinī

  *  *  *  *  *  *
  Footnote:1 Ma. padussati.
-------------------------------------------------
[page 509]
            Aññaṁ upanisaṁ katvā vadhā taṁ parimocayi
            taṁ tādisiṁ pāṇadadiṁ orasaṁ gabbhadhāriniṁ
            mātaraṁ kena dosena dajjāsi dakarakkhino.
     [2375] Daharā viyalaṅkāraṁ dhāreti apilandhanaṁ
            dovārike anīkaṭṭhe ativelaṁ pajagghati
            athopi paṭirājūnaṁ sayaṁ dūtāni sāsati
            mātaraṁ tena dosena dajjāhaṁ dakarakkhino.
     [2376] Itthīgumbassa pavarā accantaṁ piyabhāṇinī 1-
            anubbatā 2- sīlavatī chāyāva anupāyinī
            akkodhanā puññavatī 3- paṇḍitā atthadassinī
            ubbariṁ kena dosena dajjāsi dakarakkhino.
     [2377] Khiḍḍāratisamāpannaṁ anatthavasamāgataṁ
            sā maṁ sakāna puttānaṁ ayācaṁ yācate dhanaṁ
            sohaṁ dadāmi sārato bahuṁ uccāvacaṁ dhanaṁ
            suduccajaṁ cajitvāna pacchā socāmi dummano
            ubbariṁ tena dosena dajjāhaṁ dakarakkhino.
     [2378] Yenocitā jānapadā ānītā ca paṭiggahaṁ
            ābhaṭaṁ pararajjebhi abhiṭṭhāya bahudhanaṁ 4-
            dhanuggahānaṁ pavaraṁ sūraṁ tikhiṇamantinaṁ
            bhātaraṁ kena dosena dajjāsi dakarakkhino.

  *  *  *  *  *  *
  Footnote:1 Sī. Yu. accantapiyavādinī. 2 Ma. anuggatā. 3 Ma. paññavatī. 4 Ma. bahuṁ dhanaṁ.
-------------------------------------------------
[page 510]
     [2379] Yenocitā 1- jānapadā ānītā ca paṭiggahaṁ
            ābhaṭaṁ pararajjebhi abhiṭṭhāya bahudhanaṁ
            dhanuggahānaṁ pavaro sūro tikhiṇamanti ca
            mayāyaṁ 2- sukhito rājā iti maññati dārako
            upaṭṭhānaṁpi me ayye na so eti yathāpure
            bhātaraṁ tena dosena dajjāhaṁ dakarakkhino.
     [2380] Ekarattena ubhayo tvañceva dhanusekhavā 3-
            ubho jātettha pañcālā sahāyā susamāvayā
            cariyā taṁ anubandhittho ekadukkhasukho tava
            ussukko te divārattiṁ sabbakiccesu pāvaṭo 4-
            sahāyaṁ kena dosena dajjāsi dakarakkhino.
     [2381] Cariyā maṁ ayaṁ ayye sañjagghittho 5- mayā saha
            ajjāpi tena vaṇṇena ativelaṁ sañjagghati 6-
            ubbariyāpihaṁ ayye mantayāmi rahogato
            anāmanto pavisati pubbe appaṭivedito
            laddhadvāro katokāso ahirīkaṁ anādaraṁ
            sahāyaṁ tena dosena dajjāhaṁ dakarakkhino.
     [2382] Kusalo sabbanimittānaṁ rudaññū 7- āgatāgamo
            uppāde 8- supine yutto niyyāne ca pavesane
            paṭṭho bhummantalikkhasmiṁ nakkhattapadakovido

  *  *  *  *  *  *
  Footnote:1 Sī. ayocitā. Yu. mayācitā. 2 Sī. Yu. mayā so. 3 Ma. dhanusekha ca.
 4 Ma. byāvaṭo. 5 Ma. pajagghittho. 6 Ma. pajagghati. 7 Ma. rutaññū.
 8 Ma. uppāte.
-------------------------------------------------
[page 511]
            Brāhmaṇaṁ kena dosena dajjāsi dakarakkhino.
     [2383] Parisāyaṁpi me ayye ummilitvā udikkhati
            tasmā accabhamuṁ luddaṁ dajjāhaṁ dakarakkhino.
     [2384] Sasamuddapariyāyaṁ mahiṁ sāgarakuṇḍalaṁ
            vasundharaṁ āvasasi amaccaparivārito
            cāturanto mahāraṭṭho vijitāvī mahabbalo
            paṭhabyā ekarājāsi yaso te vipulaṁ gato
            soḷasitthīsahassāni āmuttamaṇikuṇḍalā
            nānājanapadā nārī devakaññūpamā subhā
            evaṁ sabbaṅgasampannaṁ sabbakāmasamiddhinaṁ
            sukhitānaṁ piyaṁ dīghaṁ jīvitaṁ āhu khattiya
            atha tvaṁ kena vaṇṇena kena vā pana hetunā
            paṇḍitaṁ anurakkhanto pāṇaṁ cajasi duccajaṁ.
     [2385] Yatopi āgato ayye mama hatthaṁ mahosadho
            nābhijānāmi dhīrassa aṇumattaṁpi dukkaṭaṁ
            sacepi kimhici kāle maraṇaṁ me pure siyā
            putte ca me 1- paputte ca sukhāpeyya mahosadho
            anāgataṁ paccuppannaṁ sabbamatthaṁ vipassati 2-
            anāparādhakammantaṁ na dajjaṁ dakarakkhino.
     [2386] Idaṁ suṇātha pañcālā cūḷaneyyassa bhāsitaṁ

  *  *  *  *  *  *
  Footnote:1 Ma. so me putte. 2 Ma. sabbamatthampi pasusati.
-------------------------------------------------
[page 512]
            Paṇḍitaṁ anurakkhanto pāṇaṁ cajati duccajaṁ
            mātu bhariyāya bhātu ca sakhino brāhmaṇassa ca
            attano cāpi pañcālo channaṁ cajati jīvitaṁ
            evaṁ mahiddhiyā 1- paññā nipuṇā sādhucintinī
            diṭṭhadhammahitatthāya samparāyasukhāya cāti.
                     Dakarakkhasajātakaṁ sattamaṁ.
                       -----------
                     8 Paṇḍarakajātakaṁ 2-
          [2387] < PTS. J V , 77 >Vikiṇṇavācaṁ aniguyhamantaṁ
                 asaññataṁ aparicakkhitāraṁ
                 bhayantamanveti sayaṁ abodhaṁ
                 nāgaṁ yathā paṇḍarakaṁ supaṇṇo.
                 Yo guyhamantaṁ parirakkhaneyyaṁ
                 mohā naro saṁsati hāsamāno 3-
                 taṁ bhinnamantaṁ bhayamanveti khippaṁ
                 nāgaṁ yathā paṇḍarakaṁ supaṇṇo.
            Nānumitto garuṁ atthaṁ guyhaṁ veditumarahati
            sumitto ca asambuddhaṁ sambuddhaṁ vā anatthavā.
                  Vissāsamāpajjimahaṁ acelaṁ 4-

  *  *  *  *  *  *
  Footnote:1 mahatthiyātipi. Ma. mahatthikā. 2 Ma. pañḍaranāgajātakaṁ. 3 Yu. bhāsamāno.
 4 Sī. Yu. acelo.
-------------------------------------------------
[page 513]
                 Samaṇo ayaṁ sammato bhāvitatto
                 tassāhamakkhiṁ vivariṁ guyhamatthaṁ
                 atītamattho kapaṇaṁ 1- rudāmi.
                 Tassāhaṁ paramaṁ brahme guyhaṁ
                 vācañhimaṁ nāsakkhiṁ 2- saṁyametuṁ
                 tappakkhato hi bhayamāgataṁ mama
                 atītamattho kapaṇaṁ rudāmi.
                 Yo ve naro suhadaṁ maññamāno
                 guyhamatthaṁ saṁsati dukkulīne
                 dosā bhayā athavā rāgaratto 3-
                 pallitthito 4- bālo asaṁsayaṁ so.
                 Tirokkhavāco asataṁ paviṭṭho
                 yo saṅgatīsu mudireti vākyaṁ
                 āsīviso dummukhotyāhu taṁ naraṁ
                 ārā ārā saṁyame tādisamhā.
                 Annaṁ pānaṁ kāsikacandanañca
                 manāpitthiyo mālamucchādanañca
                 ohāya gacchāmase sabbakāme
                 supaṇṇa pāṇūpagatāva tyamhā.
          [2388] < PTS. J V , 79 >Konīdha tiṇṇaṁ garahaṁ upeti

  *  *  *  *  *  *
  Footnote:1 Yu. kapaṇo. 2 Yu. nāsakkhi. 3 Ma. rāgarattā. 4 Ma. paslatthato.
 Yu. pallittho.
-------------------------------------------------
[page 514]
                 Asmiṁdha loke pāṇabhū nāgarāja
                 samaṇo supaṇṇo athavā tvameva
                 kiṁkāraṇā paṇḍaraka gahito.
          [2389] < PTS. J V , 79 >Samaṇo hi me sammatatto ahosi
                 piyo ca me manasā bhāvitatto
                 tassāhamakkhiṁ vivariṁ guyhamatthaṁ
                 atītamattho kapaṇaṁ rudāmi.
          [2390] < PTS. J V , 80 >Na catthi satto amaro paṭhabyā
                 paññāvidhā natthi na ninditabbā
                 saccena ca 1- dhammena dhitiyā damena
                 alabbhamabyāharatī naro idha.
                 Mātāpitā paramā bandhavānaṁ
                 nāssa tatiyo anukampakatthi
                 tesampi guyhaṁ paramaṁ na saṁse
                 mantassa bhedaṁ parisaṅkamāno.
                 Mātāpitā bhaginībhātaro ca
                 sahāyā vā yassa honti sapakkhā
                 tesampi guyhaṁ paramaṁ na saṁse
                 mantassa bhedaṁ parisaṅkamāno.
            Bhariyā ce purisaṁ vajjā komārī piyabhāṇinī

  *  *  *  *  *  *
  Footnote:1 Ma. casaddo natthi.
-------------------------------------------------
[page 515]
            Puttarūpayasūpetā ñātisaṅghapurakkhatā
                 tassāpi guyhaṁ paramaṁ na saṁse
                 mantassa bhedaṁ parisaṅkamāno.
     [2391] < PTS. J V , 81 >Na guyhamatthaṁ vivareyya rakkheyya naṁ yathā nidhiṁ
            na hi pātukato sādhu guyho attho pajānatā.
            Thiyā guyhaṁ na saṁseyya amittassa ca paṇḍito
            yo cāmisena saṁhīro hadayattheno ca yo naro.
            Guyhamatthamasambuddhaṁ sambodhayati yo naro
            mantabhedabhayā tassa dāsabhūto titikkhati.
            Yāvanto purisassatthaṁ guyhaṁ jānanti mantinaṁ
            tāvanto tassa ubbegā tasmā guyhaṁ na vissaje.
                 Vivicca bhāseyya divā rahassaṁ
                 rattiṁ giraṁ nātivelaṁ pamuñce
                 upassutikā hi suṇanti mantaṁ
                 tasmā manto khippamupeti bhedaṁ.
          [2392] < PTS. J V , 81 >Yathāpi ayonagaraṁ 1- mahantaṁ
                 advārakaṁ āyasaṁ bhaddasālaṁ 2-
                 samantakhātāparikhāupetaṁ
                 evampi me te idha guyhamantā.
                 Ye guyhamantā avikiṇṇavācā

  *  *  *  *  *  *
  Footnote:1 Ma. assa nagaraṁ. 2 bhaṇḍasālantipi.
-------------------------------------------------
[page 516]
                 Daḷhā sadatthesu narā dujivhā
                 ārā amittā byavajanti tehi
                 āsīvisā vāriva sattasaṅghā 1-.
          [2393] < PTS. J V , 82 >Hitvā gharaṁ pabbajito acelo
                 naggo muṇḍo carati ghāsahetu
                 tamhi nukho vivariṁ guyhamatthaṁ
                 atthā ca dhammā ca apagatamhā.
                 Kathaṁkaro hoti supaṇṇarāja
                 kiṁsīlo kena vatena vattaṁ
                 samaṇo caraṁ hitvā mamāyitāni
                 kathaṁkaro saggamupeti ṭhānaṁ.
          [2394] < PTS. J V , 83 >Hiriyā titikkhāya damena khantiyā 2-
                 akkodhano pesuṇiyaṁ pahāya
                 samaṇo caraṁ hitvā mamāyitāni
                 evaṁkaro saggamupeti ṭhānaṁ.
          [2395] < PTS. J V , 83 >Mātāva puttaṁ taruṇaṁ tanujjaṁ
                 samphassatā 3- sabbagattaṁ phareti
                 evampi me tvaṁ pāturahu dijinda
                 mātāva puttaṁ anukampamāno.

  *  *  *  *  *  *
  Footnote:1 Ma. sattusaṅghā. 2 Ma. damenupeto. 3 Sī. Yu. sampassa taṁ.
-------------------------------------------------
[page 517]
          [2396] < PTS. J V , 83 >Handajja tvaṁ mucca vadhā dujivha
                 tayo hi puttā nahi añño atthi
                 antevāsī dinnako atrajo ca
                 rajassu 1- puttaññataro me ahosi.
          [2397] < PTS. J V , 84 >Icceva vākyaṁ visajji supaṇṇo
                 bhūmyaṁ patiṭṭhāya dijo dujivhaṁ
                 muttajja tvaṁ sabbabhayātivatto
                 thalūdake hohi mayābhigutto.
                 Ātaṅkinaṁ yathā kusalo bhisakko
                 pipāsitānaṁ rahadova sīto
                 vesmaṁ yathā himasītaṭṭitānaṁ 2-
                 evampi te saraṇamahaṁ bhavāmi.
     [2398] < PTS. J V , 85 >Saddhiṁ katvā amittena aṇḍajena jalābuja
            vivariya dāṭhaṁ passasi 3- kuto taṁ bhayamāgataṁ.
     [2399] < PTS. J V , 85 >Saṅketheva amittasmiṁ mittasmiṁpi na vissase
            abhayā bhayamuppannaṁ api mūlāni kantati.
            Kathaṁ nu vissase tyamhi yenāsi kalaho kato
            niccayattena ṭhātabbaṁ so disabbhi na rajjati.
                 Vissāsaye na ca naṁ vissaseyya
                 asaṅkito saṅkito ca bhaveyya

  *  *  *  *  *  *
  Footnote:1 Ma. rajjassu. 2 Yu. himasisariṭṭitānaṁ. 3 Ma. sesi.
-------------------------------------------------
[page 518]
                 Tathā tathā viññū parakkameyya
                 yathā yathā bhāvaṁ paro na jaññā.
          [2400] < PTS. J V , 85 >Te devavaṇṇā 1- sukhumālarūpā
                 ubho samā sujayā puññakkhandhā
                 upāgamuṁ karampiyaṁ 2- acelaṁ
                 missībhūtā assavāhāva nāgā.
          [2401] < PTS. J V , 86 >Tato have paṇḍarako acelaṁ
                 sayamevupāgamma idaṁ avoca
                 muttajjahaṁ sabbabhayātivatto
                 na hi nūna tuyhaṁ manaso piyamhā.
          [2402] < PTS. J V , 86 >Piyo hi me āsi supaṇṇarājā
                 asaṁsayaṁ paṇḍarakena saccaṁ
                 so rāgaratto ca akāsi etaṁ 3-
                 pāpakammaṁ sampajāno na mohā.
          [2403] < PTS. J V , 86 >Na me piyaṁ appiyaṁ vāpi hoti
                 sampassato lokamimaṁ parañca
                 susaññatānañhi viyañjanena
                 asaññato lokamimaṁ carāsi.
                 Ariyāvakāsosi anariyova hosi 4-
                 asaññato saññatasannikāso

  *  *  *  *  *  *
  Footnote:1 Yu. devavaṇṇī. 2 Sī. kādambiyaṁ. Yu. kārambiyaṁ. 3 Ma. -rattova
 akāsimetaṁ. 4 Ma. anariyovāsi.
-------------------------------------------------
[page 519]
                 Kaṇhābhijātiko 1- anarīyarūpo
                 pāpaṁ bahuṁ duccaritaṁ acāri.
     [2404] < PTS. J V , 87 >Aduṭṭhassa tuvaṁ dubbhi dubbhī ca pisuṇo casi
            etena saccavajjena muddhā te phalatu sattadhā.
          [2405] < PTS. J V , 87 >Tasmā hi mittānaṁ na dubbhitabbaṁ
                 mittadubbhā hi 2- pāpiyo natthi añño
                 āsittasatto nihato paṭhabyā
                 indassa vākyena hi saṁvaro hatoti.
                     Paṇḍarakajātakaṁ aṭṭhamaṁ.
                    -----------------
                       9 Sambulājātakaṁ
          [2406] < PTS. J V , 89 >Kā vedhamānā girikandarāyaṁ
                 ekā tuvaṁ tiṭṭhasi sañcitūru 3-
                 puṭṭhāsi me pāṇipameyyamajjhe
                 akkhāhi me nāmañca bandhave ca.
            Obhāsayaṁ vanaṁ rammaṁ sīhabyagghanisevitaṁ
            kā vā tvamasi kalyāṇī kassa vā tvaṁ sumajjhime
            abhivādemi taṁ bhadde dānavāhaṁ namatthu te.
     [2407] < PTS. J V , 90 >Yo putto kāsirājassa sotthisenoti taṁ vidū
            tassāhaṁ sambulā bhariyā evaṁ jānāhi dānava

  *  *  *  *  *  *
  Footnote:1 Ma. -jātikosi. 2 Ma. hisaddo natthi. 3 Ma. saṁhitūru. Sī. Yu. saññatūru.
-------------------------------------------------
[page 520]
            Abhivādemi bhaddante 1- sambulāhaṁ namatthu te.
            Vedehaputto bhaddante vane vasati āturo
            tamahaṁ rogasammattaṁ ekā ekaṁ upaṭṭhahaṁ 2-.
            Ahañca vanamuñchāya madhumaṁsaṁ migābilaṁ
            yadāharāmi taṁbhakkho tassa nūnajja nādhati.
     [2408] < PTS. J V , 90 >Kiṁ vane rājaputtena āturena karissasi
            sambule pariciṇṇena ahaṁ bhattā bhavāmi te.
            Sokaṭṭāya durattāya kiṁ rūpaṁ vijjate mama
            aññaṁ pariyesa bhaddante abhirūpataraṁ mayā.
            Ehimaṁ girimāruyha bhariyā mayhaṁ 3- catussatā
            tāsaṁ tvaṁ pavarā hoti sabbakāmasamiddhinī.
            Nanu tārakavaṇṇābhe 4- yaṅkiñci manasicchasi
            sabbantaṁ pacuraṁ mayhaṁ ramassujja 5- mayā saha.
            No ce tuvaṁ maheseyyaṁ sambule kārayissasi
            alaṁ tvaṁ pātarāsāya pañhe bhakkhā bhavissasi.
            Tañca sattajaṭo luddo kaḷāro purisādako
            vane nāthaṁ apassantiṁ sambulaṁ aggahī bhuje.
            Adhipannā pisācena luddenāmisacakkhunā
            sā ca sattuvasampattā patimevānusocati.
            Na me idaṁ tathā dukkhaṁ yaṁ maṁ khādeyya rakkhaso

  *  *  *  *  *  *
  Footnote:1 Ma. taṁ bhante. 2 Sī. upaṭṭhahiṁ. 3 Ma. me. 4 Yu. hāṭakavaṇṇābhe.
 5 Ma. ramassuvajja.
-------------------------------------------------
[page 521]
            Yañca me ayyaputtassa mano hessati aññathā.
                 Na santi devā pavasanti nūna
                 na hi nūna santi idha lokapālā
                 sahasā karontānamasaññatānaṁ
                 na hi nūna santi paṭisedhitāro.
          [2409] < PTS. J V , 92 >Itthīnamesā pavarā yasassinī
                 santā samā aggirivuggatejā
                 tañce tuvaṁ rakkhasādesi kaññaṁ
                 muddhā ca hi sattadhā te phaleyya
                 mā tvaṁ dahi muñca patibbatāya 1-.
     [2410] < PTS. J V , 92 >Sā ca assamamāgacchi pamuttā purisādakā
            niḍḍaṁ phalīnasakuṇīva 2- gatasiṅgaṁva ālayaṁ
            sā tattha paridevesi rājaputtī yasassinī
            sambulā utumattakkhā vane nāthaṁ apassantī.
            Samaṇe brāhmaṇe vande sampannacaraṇe ise
            rājaputtaṁ apassantī tumhamhi saraṇaṁ gatā.
            Vande sīhe ca byagghe ca ye ca aññe vane migā
            rājaputtaṁ apassantī tumhamhi saraṇaṁ gatā.
            Tiṇālatāni osadhyo pabbatāni vanāni ca
            rājaputtaṁ apassantī tumhamhi saraṇaṁ gatā.

  *  *  *  *  *  *
  Footnote:1 Sī. patibbatā sā. Yu. patibbatā yā. 2 Ma. nīḷaṁ paḷinaṁ sakuṇīva.
-------------------------------------------------
[page 522]
            Vande indivarīsāmaṁ rattinakkhattamāliniṁ
            rājaputtaṁ apassantī tumhamhi saraṇaṁ gatā.
            Vande bhāgīrathiṁ gaṅgaṁ savantīnaṁ paṭiggahaṁ
            rājaputtaṁ apassantī tumhamhi saraṇaṁ gatā.
            Vande ahaṁ pabbatarāja (seṭṭhaṁ) himavantaṁ siluccayaṁ
            rājaputtaṁ apassantī tumhamhi saraṇaṁ gatā.
     [2411] < PTS. J V , 94 >Atisāyaṁ vatāgacchi rājaputtī yasassinī
            kena nujja samāgacchi ko te piyataro mayā.
     [2412] < PTS. J V , 94 >Idaṁ khohaṁ tadāvocaṁ gahitā tena sattunā
            na me idaṁ tathā dukkhaṁ yaṁ maṁ khādeyya rakkhaso
            yañca me ayyaputtassa mano hessati aññathā.
     [2413] < PTS. J V , 94 >Corīnaṁ bahubuddhīnaṁ yāsu saccaṁ sudullabhaṁ
            thīnaṁ bhāvo durājāno macchassevodake gataṁ.
     [2414] < PTS. J V , 95 >Tathā maṁ saccaṁ pāletu pālayissati ce mamaṁ
            yathāhaṁ nābhijānāmi aññaṁ piyataraṁ tayā
            etena saccavajjena byādhi te vūpasammatu.
          [2415] < PTS. J V , 95 >Ye kuñjarā sattasatā uḷārā
                 rakkhanti rattindivamuyyutāvudhā
                 dhanuggahānañca satāni soḷasa
                 kathaṁvidhe passasi bhadde sattavo.
-------------------------------------------------
[page 523]
          [2416] < PTS. J V , 96 >Alaṅkatāyo padumuttarattacā
                 virāgitā passati haṁsagaggarā
                 tāsaṁ suṇitvā mitagītavāditaṁ
                 nadāni me tāta tathā yathā pure.
                 Suvaṇṇasaṅkaccadharā suviggahā
                 alaṅkatā mānusiyaccharūpamā
                 senopiyā 1- tāta aninditaṅgiyo
                 khattiyakaññā paṭilobhayanti 2- naṁ.
                 Sace ahaṁ tāta tathā yathā pure
                 patiṁ tamuñchāya punā vane bhare
                 sammānaye maṁ na ca maṁ vimānaye
                 itopi me tāta tato varaṁ siyā.
                 Yamannapāne vipulasmi ohite
                 nārī vimaṭṭhābharaṇā alaṅkatā
                 sabbaṅgupetā patino ca appiyā
                 avajjha 3- tassā maraṇaṁ tato varaṁ.
                 Api ce daliddā kapaṇā anāḷiyā 4-
                 kaṭādutiyā patino ca sā piyā
                 sabbaṅgupetāyapi appiyāya

  *  *  *  *  *  *
  Footnote:1 Yu. senūpiyā. 2 Yu. paṭilābhayanti. 3 Ma. abajjha. Yu. ābajjha.
 4 Ma. Yu. anāḷhiyā.
-------------------------------------------------
[page 524]
                 Ayameva seyyo 1- kapaṇāpi yā piyā.
          [2417] < PTS. J V , 97 >Sudullabhitthī purisassa yā hitā
                 bhattitthiyā dullabho yo hito ca
                 hitā ca te sīlavatī [2]- bhariyā
                 janinda dhammaṁ cara sambulāya.
          [2418] < PTS. J V , 98 >Sace tuvaṁ vipule laddhabhoge
                 issāvatiṇṇā maraṇaṁ upesi
                 ahañca te bhadde imā rājakaññā
                 sabbeva 3- te vacanakarā bhavāmāti.
                     Sambulājātakaṁ navamaṁ.
                      -------------
                    10 Bhaṇḍutiṇḍukajātakaṁ 4-
     [2419] < PTS. J V , 99 >Appamādo amataṁpadaṁ 5- pamādo maccuno padaṁ
            appamattā na mīyanti ye pamattā yathā matā.
            Madā pamādo jāyetha pamādā jāyate khayo
            khayā padosā 6- jāyanti mā mado 7- bharatūsabha.
            Bahū hi khattiyā jīnā atthaṁ raṭṭhaṁ pamādino
            athopi gāmino gāmā anāgārā 8- agārino.
            Khattiyassa pamattassa raṭṭhasmiṁ raṭṭhavaḍḍhana
            sabbe bhogā vinassanti rañño taṁ vuccate aghaṁ.

  *  *  *  *  *  *
  Footnote:1 Ma. seyyā. 2 Ma. ca. 3 Ma. sabbe. 4 Ma. gandhatindukajātakaṁ.
 5 Sī. Yu. amatapadaṁ. 6 Sī. khayā ca dosā. 7 Ma. pamādo. 8 Ma. anagārā.
-------------------------------------------------
[page 525]
            Nesa dhammo mahārāja ativelaṁ pamajjasi
            iddhaṁ phītaṁ janapadaṁ corā viddhaṁsayanti naṁ.
            Na te puttā bhavissanti na hiraññaṁ na dhāniyaṁ
            raṭṭhe vilumpamānamhi sabbabhogehi jiyyasi.
            Sabbabhogaparijiṇṇaṁ rājānaṁ vāpi khattiyaṁ
            ñātimittā suhajjā ca na taṁ maññanti mantiyaṁ 1-.
            Hatthārohā anīkaṭṭhā rathikā pattikārakā
            tamevamupajīvantā na taṁ maññanti mantiyaṁ 1-.
            Asaṁvihitakammantaṁ bālaṁ dummantimantinaṁ
            sirī jahati dummedhaṁ jiṇṇaṁva urago tacaṁ.
            Susaṁvihitakammantaṁ kāluṭṭhāyiṁ atanditaṁ
            sabbe bhogābhivaḍḍhanti gāvo sausabhāmiva
            upassutiṁ mahārāja raṭṭhe janapade cara
            tattha disvā ca sutvā ca tato taṁ paṭipajjasi.
     [2420] < PTS. J V , 102 >Evaṁ vedetu pañcālo saṅgāme saramappito 2-
            yathāhamajja vedemi kaṇṭakena samappito.
     [2421] < PTS. J V , 102 >Jiṇṇo dubbalacakkhūsi na rūpaṁ sādhu passasi
            kiṁ tattha brahmadattassa yantaṁ maggeyya 3- kaṇṭako.
     [2422] < PTS. J V , 102 >Bahvettha brahmadattassa yohaṁ 4- maggasmi brāhmaṇa

  *  *  *  *  *  *
  Footnote:1 Ma. māniyaṁ. 2 Yu. sarasamappito. 3 Yu. maggheyya. 4 Ma. sohaṁ.
-------------------------------------------------
[page 526]
            Arakkhitā jānapadā adhammabalinā hatā.
            Rattiñhi corā khādanti divā khādanti tuṇḍiyā
            raṭṭhasmiṁ kūṭarājassa bahu adhammiko jano.
            Etādise bhaye jāte 1- bhayaṭṭā tāta 2- māṇavā
            nillenakāni kubbanti vane āhatva kaṇṭakaṁ.
     [2423] < PTS. J V , 103 >Kadāssu nāma yaṁ rājā brahmadatto marissati
            yassa raṭṭhasmi jiyyanti appatikā kumārikā.
     [2424] < PTS. J V , 103 >Dubbhāsitañhi te jammi anatthapadakovide
            kuhiṁ rājā kumārīnaṁ bhattāraṁ pariyesati.
     [2425] < PTS. J V , 104 >Na me dubbhāsitaṁ brahme kovidatthapadā ahaṁ
            arakkhitā jānapadā adhammabalinā hatā.
            Rattiñhi corā khādanti divā khādanti tuṇḍiyā
            raṭṭhasmiṁ kūṭarājassa bahu adhammiko jano
            dujjīve dubbhare dāre kuto bhattā kumāriyā 3-.
     [2426] < PTS. J V , 104 >Evaṁ sayatu pañcālo saṅgāme sattiyā hato
            yathāyaṁ kapaṇo seti hato phālena sāliyo.
     [2427] < PTS. J V , 104 >Adhammena tuvaṁ jamma brahmadattassa kujjhasi
            yo tvaṁ sapasi rājānaṁ aparajjhitvāna attano 4-.
     [2428] < PTS. J V , 104 >Dhammena brahmadattassa ahaṁ kujjhāmi brāhmaṇa
            arakkhitā jānapadā adhammabalinā hatā.

  *  *  *  *  *  *
  Footnote:1 Sī. Yu. tāta. 2 Sī. Yu. tāva. 3 Ma. kumāriyo. 4 Yu. attanā.
-------------------------------------------------
[page 527]
            Rattiñha corā khādanti divā khādanti tuṇḍiyā
            raṭṭhasmiṁ kūṭarājassa bahu adhammiko jano.
            Sā nūna puna re pakkā vikāle bhattamāhari
            bhattahāriṁ apekkhanto hato phālena sāliyo.
     [2429] < PTS. J V , 105 >Evaṁ haññatu pañcālo saṅgāme asinā hato
            yathāhamajja pahato khīrañca me pavattitaṁ.
     [2430] < PTS. J V , 105 >Yaṁ pasu khīraṁ chaḍḍeti pasu phālaṁ 2- vihiṁsati 3-
            kiṁ tattha brahmadattassa yaṁ no garahate 4- bhavaṁ.
     [2431] < PTS. J V , 105 >Gārayho brahme pañcālo brahmadattassa rājino
            arakkhitā jānapadā adhammabalinā hatā.
            Rattiñhi corā khādanti divā khādanti tuṇḍiyā
            raṭṭhasmiṁ kūṭarājassa bahu adhammiko jano.
            Caṇḍā ākaḍḍhanā 5- gāvī yaṁ pure na duhāmase
            taṁdāni ajja dohāma khīrakāmehupaddutā.
     [2432] < PTS. J V , 106 >Evaṁ kandatu pañcālo vimutto vippasukkhatu
            yathāyaṁ kapaṇā gāvī vimuttā paridhāvati.
     [2433] < PTS. J V , 106 >Yaṁ pasu pasupālassa sambhameyya 6- raveyya vā
            konīdha aparādhatthi brahmadattassa rājino.
     [2434] < PTS. J V , 106 >Aparādho mahābrahme brahmadattassa rājino
            arakkhitā jānapadā adhammabalinā hatā.

  *  *  *  *  *  *
  Footnote:1 Yu. daḷhaṁ. 2 Ma. pasupālaṁ. 3 Sī. pasupālañca hiṁsati. Yu. pasu phālañca
 hiṁsati. 4 Yu. garahato. 5 Ma. aṭanakā. 6 Sī. Yu. pabbhameyya.
-------------------------------------------------
[page 528]
            Rattiñhi corā khādanti divā khādanti tuṇḍiyā
            raṭṭhasmiṁ kūṭarājassa bahu adhammiko jano
            kathaṁ no asikosatthā khīrapā haññate pajā.
     [2435] < PTS. J V , 107 >Evaṁ khajjatu pañcālo hato yuddhe saputtako
            yathāhamajja khajjāmi gāmikehi 1- araññajo.
          [2436] < PTS. J V , 107 >Na sabbabhūtesu vidhenti rakkhaṁ
                 rājāno maṇḍūka manussaloke
                 nettāvatā rājā adhammacārī
                 yaṁ tādisaṁ jīvamadeyyu dhaṅkā.
          [2437] < PTS. J V , 107 >Adhammarūpo vata brahmacārī
                 anuppiyaṁ bhāsasi khattiyassa
                 vilumpamānāya puthuppajāya
                 pūjesi rājaṁ paramappavādiṁ 2-.
                 Sace idaṁ brahme surajjakaṁ siyā
                 phītaṁ raṭṭhaṁ muditaṁ vippasannaṁ
                 bhutvā baliṁ aggapiṇḍañca kākā
                 na mādisaṁ jīvamadeyyu dhaṅkāti.
                 Bhaṇḍutiṇḍukajātakaṁ dasamaṁ.
                       ----------

  *  *  *  *  *  *
  Footnote:1 Sī. Yu. gāmakehi. 2 Sī. paramappavādaṁ. Ma. paramappamādaṁ.
-------------------------------------------------
[page 529]
                         Tassuddānaṁ
                 kiṁchanda kumbha jayaddisa chaddanta
                 atha paṇḍitasambhava sīrakapi
                 dakarakkhasa paṇḍaranāgavaro
                 atha sambula tiṇḍukadevasuto.
                      Tiṁsatinipātaṁ niṭṭhitaṁ.
                        ---------
-------------------------------------------------
[page 530]
                      Cattālīsanipātajātakaṁ
                       1 tesakuṇajātakaṁ
     [2438] < PTS. J V , 112 >Vessantarantaṁ pucchāmi sakuṇa bhaddamatthu te
            rajjaṁ kāretukāmena kiṁsu kiccaṁ kataṁ varaṁ.
     [2439] < PTS. J V , 112 >Cirassaṁ vata maṁ tāto kaṁso bārāṇasiggaho
            pamatto appamattaṁ maṁ pitā puttaṁ acodayi 1-.
     [2440] < PTS. J V , 112 >Paṭhameneva vitathaṁ kodhaṁ hāsaṁ nivāraye
            tato kiccāni kāreyya taṁ vataṁ āhu khattiya.
            Yaṁ tvaṁ tāta tape kammaṁ pubbe katamasaṁsayaṁ
            ratto duṭṭho ca yaṁ kayirā na taṁ kayirā tato puna.
            Khattiyassa pamattassa raṭṭhasmiṁ raṭṭhavaḍḍhana
            sabbe bhogā vinassanti rañño taṁ vuccate aghaṁ.
            Sirī ca 2- tāta lakkhī ca pucchitā etadabravuṁ
            uṭṭhāne vīriye pose ramāmahaṁ anusuyyake.
            Ussuyyake duhadaye purise kammadussake
            kāḷakaṇṇī mahārāja ramati cakkabhañjanī.
            So tvaṁ sabbesaṁ 3- suhadayo sabbesaṁ rakkhito bhava
            alakkhiṁ nūda mahārāja lakkhyā bhava nivesanaṁ.

  *  *  *  *  *  *
  Footnote:1 abodhayītipi pāṭho. 2 casaddo natthi. 3 sabbesu.
-------------------------------------------------
[page 531]
            Salakkhī dhītisampanno puriso hi mahaggato
            amittānaṁ kāsipati mūlaṁ aggañca chindati.
            Sakkopi hi bhūtapati uṭṭhāne nappamajjati
            sa kalyāṇe dhitiṁ katvā uṭṭhāne kurute mano.
            Gandhabbā pitaro devā sājīvā 1- honti tādino
            uṭṭhahato appamajjato anutiṭṭhanti devatā.
            So appamatto akuddho 2- tāta kiccāni kāraya
            vāyamassu sakiccesu 3- nālaso vindate sukhaṁ.
            Tattheva te vattapadā esāva anusāsanī
            alaṁ mitte sukhāpetuṁ amittānaṁ dukhāya ca.
     [2441] < PTS. J V , 116 >Sakkhi tuvaṁ kuṇḍalini maññasi khattabandhuni 4-
            rajjaṁ kāretukāmena kiṁsu kiccaṁ kataṁ varaṁ.
     [2442] < PTS. J V , 116 >Dveva tāta padakāni yattha sabbaṁ patiṭṭhitaṁ
            aladdhassa ca yo lābho laddhassa cānurakkhanā.
            Amacce tāta jānāhi dhīre atthassa kovide
            anakkhākitave tāta asoṇḍe avināsake.
            Yo ca taṁ tāta rakkheyya dhanaṁ yañceva te siyā
            sūtova rathaṁ saṅgaṇhe so te kiccāni kāraye
            susaṅgahītantajano sayaṁ vittaṁ avekkhiya
            nidhiñca iṇadānañca na kare parapattiyā.

  *  *  *  *  *  *
  Footnote:1 Yu. sañjīvā. 2 Yu. akkuṭṭho. 3 Ma. ca kiccesu. 4 Yu. khattiyabandhunī.
-------------------------------------------------
[page 532]
            Sayaṁ āyaṁ vayaṁ jaññā sayaṁ jaññā katākataṁ
            niggaṇhe niggahārahaṁ paggaṇhe paggahārahaṁ.
            Sayaṁ jānapadaṁ atthaṁ anusāsa rathesabha
            mā te adhammikā yuttā dhanaṁ raṭṭhañca nāsayuṁ.
            Mā ca vegena kiccāni kāresi 1- kārayesi vā
            vegasā hi kataṁ kammaṁ mando pacchānutappati.
            Mā te adhisare mucca subāḷhamadhikopitaṁ 2-
            kodhasā hi bahū phītā kulā akulataṁ gatā.
            Mā tāta issaromhīti anatthāya patārayi
            itthīnaṁ purisānañca mā te āsi dukkhudrayo.
            Apetalomahaṁsassa rañño kāmānusārino
            sabbe bhogā vinassanti rañño taṁ vuccate aghaṁ.
            Tattheva te vattapadā esāva anusāsanī
            dakkhassudāni puññakaro asoṇḍo avināsako
            sīlavassu mahārāja dussīlo vinipātiko.
     [2443] < PTS. J V , 120 >Apucchimhā kosiyagottaṁ kuṇḍaliniṁ tatheva ca
            jambuka tvaṁdāni vadehi balānaṁ balamuttamaṁ.
     [2444] < PTS. J V , 120 >Balaṁ pañcavidhaṁ loke purisasmiṁ mahaggate
            tattha bāhubalaṁ nāma carimaṁ vuccate balaṁ
            bhogabalañca dīghāvu dutiyaṁ vuccate balaṁ.

  *  *  *  *  *  *
  Footnote:1 Ma. karosi. 2 Ma. kodhitaṁ.
-------------------------------------------------
[page 533]
            Amaccabalañca dīghāvu tatiyaṁ vuccate balaṁ
            abhijaccabalañceva taṁ catutthaṁ asaṁsayaṁ
            yāni cetāni sabbāni adhiggaṇhāti paṇḍito.
            Taṁ balānaṁ balaṁ seṭṭhaṁ aggaṁ paññābalaṁ varaṁ
            paññābalenupatthaddho atthaṁ vindati paṇḍito.
            Api ce labhati mando phītaṁ dharaṇimuttamaṁ
            akāmassa pasayhaṁ vā añño taṁ paṭipajjati.
            Abhijātopi ce hoti rajjaṁ laddhāna khattiyo
            duppañño hi kāsipati sabbenapi na jīvati.
            Paññā sutavinicchinī paññā (kitti) silokavaḍḍhanī
            paññāsahito naro idha (api) dukkhe sukhāni vindati.
            Paññañca kho asussūsaṁ na koci adhigacchati
            bahussutaṁ anāgamma dhammaṭṭhaṁ avinibbhajaṁ 1-.
            Yo ca dhammavibhaṅgaññū 2- kāluṭṭhāyī atandito
            anuṭṭhahati kālena kammaphalaṁ tassa ijjhati.
            Anāyatanasīlassa anāyatanasevino
            na nibbindiyakārissa sammadattho vipaccati.
            Ajjhattañca payuttassa tathāyatanasevino
            anibbindiyakārissa sammadattho vipaccati.
            Yogappayogasaṅkhātaṁ sambhatassānurakkhanaṁ

  *  *  *  *  *  *
  Footnote:1 Ma. avinibbhujaṁ. 2 Yu. yo dhammañca vibhāgaññū.
-------------------------------------------------
[page 534]
            Tāni tvaṁ tāta sevassu mā akammāya randhayi
            akammunā hi dummedho naḷāgāraṁva sīdati.
     [2445] < PTS. J V , 123 >Dhammañcara mahārāja mātāpitūsu khattiya
            idha dhammañcaritvāna rāja saggaṁ gamissasi.
            Dhammañcara mahārāja puttadāresu khattiya
            idha dhammañcaritvāna rāja saggaṁ gamissasi.
            Dhammañcara mahārāja mittāmaccesu khattiya
            idha dhammañcaritvāna rāja saggaṁ gamissasi.
            Dhammañca mahārāja vāhanesu balesu ca
            idha dhammañcaritvāna rāja saggaṁ gamissasi.
            Dhammañcara mahārāja gāmesu nigamesu ca
            idha dhammañcaritvāna rāja saggaṁ gamissasi.
            Dhammañcara mahārāja raṭṭhesu janapadesu ca
            idha dhammañcaritvāna rāja saggaṁ gamissasi.
            Dhammañcara mahārāja samaṇe brāhmaṇesu ca
            idha dhammañcaritvāna rāja saggaṁ gamissasi.
            Dhammañcara mahārāja migapakkhīsu khattiya
            idha dhammañcaritvāna rāja saggaṁ gamissasi.
            Dhammañcara mahārāja dhammo ciṇṇo sukhāvaho
            idha dhammañcaritvāna rāja saggaṁ gamissasi.
-------------------------------------------------
[page 535]
            Dhammañcara mahārāja indā 1- devā sabrahmakā
            suciṇṇena divaṁ pattā mā dhammaṁ rāja pāmado 2-.
            Tattheva te vattapadā esāva anusāsanī
            sappaññasevi kalyāṇī samattaṁ sāma taṁ vidūti.
                      Tesakuṇajātakaṁ paṭhamaṁ.
                        ---------
                       2 Sarabhaṅgajātakaṁ
          [2446] < PTS. J V , 136 >Alaṅkatā kuṇḍalino suvatthā
                 veḷuriyamuttātharukhaggabandhā
                 rathesabhā tiṭṭhatha ke nu tumhe
                 kathaṁ vo jānanti manussaloke.
          [2447] < PTS. J V , 137 >Ahamaṭṭhako bhīmaratho panāyaṁ
                 kāliṅgarājā pana uggatoyaṁ
                 susaññatānaṁ isīnaṁ 3- dassanāya
                 idhāgatā pucchitāyemha pañhe.
          [2448] < PTS. J V , 137 >Vehāyasaṁ tiṭṭhasi 4- antalikkhe
                 pathaddhuno paṇṇaraseva cando
                 pucchāmi taṁ yakkha mahānubhāvaṁ
                 kathantaṁ jānanti manussaloke.
          [2449] < PTS. J V , 137 >Yamāhu devesu sujampatīti

  *  *  *  *  *  *
  Footnote:1 Ma. saindā. 2 Yu. pamādo. 3 Yu. susaññatānisinaṁ. 4 Yu. tiṭṭhati.
-------------------------------------------------
[page 536]
                 Maghavāti taṁ āhu manussaloke
                 sa devarājā idamajja patto
                 susaññatānaṁ isīnaṁ dassanāya.
          [2450] < PTS. J V , 138 >Dūre sutā no isayo samāgatā
                 mahiddhikā iddhiguṇūpapannā
                 vandāmi te ayire pasannacitto
                 ye jīvalokettha manussaseṭṭhā.
          [2451] < PTS. J V , 138 >Gandho isīnaṁ ciradakkhitānaṁ 1-
                 kāyā cuto gacchati mālutena
                 ito paṭikkamma sahassanetta
                 gandho isīnaṁ asuci devarāja.
          [2452] < PTS. J V , 139 >Gandho isīnaṁ ciradakkhitānaṁ 2-
                 kāyā cuto gacchatu mālutena
                 vicitrapupphaṁ surabhiṁva mālaṁ
                 gandhañca etaṁ paṭikaṅkhāma bhante
                 nahettha devā paṭikkūlasaññino.
          [2453] < PTS. J V , 139 >Purindado bhūtapatī yasassī
                 devānamindo [3]- maghavā sujampati
                 sa devarājā asura (gaṇa) ppamaddano
                 okāsamākaṅkhati pañha pucchituṁ.

  *  *  *  *  *  *
  Footnote:1-2 Ma. ciradikkhitānaṁ. 3 Ma. sakko.
-------------------------------------------------
[page 537]
                 Ko nevimesaṁ idha paṇḍitānaṁ
                 pañhe puṭṭho nipuṇe byākarissati
                 tiṇṇañca raññaṁ manujādhipānaṁ
                 devānamindassa ca vāsavassa.
          [2454] < PTS. J V , 140 >Ayaṁ isi sarabhaṅgo tapassī
                 yato jāto virato methunasmā
                 āceraputto 1- suvinītarūpo
                 so tesaṁ pañhāni viyākarissati.
          [2455] < PTS. J V , 140 >Koṇḍañña pañhāni viyākarohi
                 yācanti taṁ isayo sādhurūpā
                 koṇḍañña eso manujesu dhammo
                 yaṁ vuḍḍhamāgacchati esa bhāro.
          [2456] < PTS. J V , 140 >Katāvakāsā pucchantu bhonto
                 yaṅkiñci pañhaṁ manasābhipatthitaṁ
                 ahaṁ hi taṁ taṁ vo viyākarissaṁ
                 ñatvā sayaṁ lokamimaṁ parañca.
     [2457] < PTS. J V , 141 >Tato ca maghavā sakko atthadassī purindado
            apucchi paṭhamaṁ pañhaṁ yañcāsi abhipatthitaṁ.
                 Kiṁsū vadhitvā na kadāci socati
                 kissappahānaṁ isayo vaṇṇayanti

  *  *  *  *  *  *
  Footnote:1 Yu. ācariyaputto.
-------------------------------------------------
[page 538]
                 Kassīdha vuttaṁ pharusaṁ khametha
                 akkhāhi me koṇḍañña etamatthaṁ
          [2458] < PTS. J V , 141 >Kodhaṁ vadhitvā na kadāci socati
                 makkhappahānaṁ isayo vaṇṇayanti
                 sabbesaṁ vuttaṁ pharusaṁ khametha
                 etaṁ khantiṁ uttamamāhu santo.
          [2459] < PTS. J V , 141 >Sakkā ubhinnaṁ vacanaṁ titikkhituṁ
                 sadisassa vā seṭṭhatarassa 1- vāpi
                 kathaṁ nu hīnassa vaco khametha
                 akkhāhi me koṇḍañña etamatthaṁ.
          [2460] < PTS. J V , 141 >Bhayā hi seṭṭhassa vaco khametha
                 sārambhahetu pana sādisassa
                 yo cīdha hīnassa vaco khametha
                 etaṁ khantiṁ uttamamāhu santo.
          [2461] < PTS. J V , 142 >Kathaṁ vijaññā catumaṭṭharūpaṁ 2-
                 seṭṭhaṁ sarikkhaṁ athavāpi hīnaṁ
                 virūparūpena caranti santo
                 tasmā hi sabbesa vaco khametha.
          [2462] < PTS. J V , 142 >Na hetamatthaṁ mahatīpi senā
                 sarājikā yujjhamānā labhetha

  *  *  *  *  *  *
  Footnote:1 Yu. seṭṭhanarassa. 2 Ma. catupattharūpaṁ.
-------------------------------------------------
[page 539]
                 Yaṁ khantimā sappuriso labhetha
                 khantibalassūpasamanti verā.
          [2463] < PTS. J V , 143 >Subhāsitante anumodiyāna
                 aññantaṁ pucchāmi tadiṅgha brūhi
                 yathā ahū 1- daṇḍakī nālikīro 2-
                 athajjuno kalābu cāpi rājā
                 tesaṁ gatiṁ brūhi supāpakamminaṁ
                 katthūpapannā isīnaṁ viheṭhakā.
          [2464] < PTS. J V , 143 >Kīsaṁ hi vacchaṁ avakrīya daṇḍakī
                 ucchinnamūlo sajano saraṭṭho
                 kukkūlanāme nirayamhi paccati
                 tassa phulliṅgā nipatanti 3- kāye.
                 Yo saññate pabbajite aheṭhayi 4-
                 dhammaṁ bhaṇante samaṇe adūsake
                 taṁ nālikīraṁ sunakhā parattha
                 saṅgamma khādanti viphandamānaṁ.
                 Athajjuno niraye sattisūle
                 avaṁsiro patito uddhapādo 5-
                 aṅgīrasaṁ gotamaṁ heṭhayitvā
                 khantiṁ tapassiṁ cirabrahmacāriṁ.

  *  *  *  *  *  *
  Footnote:1 Ma. ahuṁ. 2 Ma. nāḷikero. 3 Ma. phuliṅgāni patanti. 4 Yu. avañcasi.
 5 Ma. uddhaṁpādo.
-------------------------------------------------
[page 540]
                 Yo khaṇḍaso pabbajitaṁ achedayi
                 khantiṁ vadantaṁ samaṇaṁ adūsakaṁ
                 kalābuvīciṁ upapajja paccati
                 mahāpatāpaṁ 1- kaṭukaṁ bhayānakaṁ.
                 Etāni sutvā nirayāni paṇḍito
                 aññāni pāpiṭṭhatarāni cettha
                 dhammañcare samaṇabrāhmaṇesu
                 evaṅkaro saggamupeti ṭhānaṁ.
          [2465] < PTS. J V , 146 >Subhāsitante anumodiyāna
                 aññantaṁ pucchāmi tadiṅgha brūhi
                 kathaṁvidhaṁ sīlavantaṁ vadanti
                 kathaṁvidhaṁ paññavantaṁ vadanti
                 kathaṁvidhaṁ sappurisaṁ vadanti
                 kathaṁvidhaṁ no siri no jahāti.
          [2466] < PTS. J V , 146 >Kāyena vācāya ca yodha 2- saññato
                 manasā ca kiñci na karoti pāpaṁ
                 na attahetu alikaṁ bhaṇāti 3-
                 tathāvidhaṁ sīlavantaṁ vadanti.
                 Gambhīrapañhaṁ manasābhicintayaṁ 4-
                 naccāhitaṁ kamma karoti luddaṁ

  *  *  *  *  *  *
  Footnote:1 Yu. mahābhitāyaṁ. 2 Yu. yo ca. 3 Ma. bhaṇeti. 4 Sī. manasā vicintayaṁ.
-------------------------------------------------
[page 541]
                 Kālāgataṁ 1- atthapadaṁ na riñcati
                 tathāvidhaṁ paññavantaṁ vadanti.
                 Yo ve kataññū katavedi dhīro
                 kalyāṇamitto daḷhabhatti ca hoti
                 dukkhitassa sakkacca karoti kiccaṁ
                 tathāvidhaṁ sappurisaṁ vadanti.
                 Etehi sabbehi guṇehupeto
                 saddho mudu 2- saṁvibhāgī vadaññū
                 saṅgāhakaṁ sakhilaṁ saṇhavācaṁ
                 tathāvidhaṁ no siri no jahāti.
          [2467] < PTS. J V , 148 >Subhāsitante anumodiyāna
                 aññantaṁ pucchāmi tadiṅgha brūhi
                 sīlaṁ siriñcāpi satañca dhammaṁ
                 paññañca kaṁ seṭṭhataraṁ vadanti.
          [2468] < PTS. J V , 148 >Paññā hi seṭṭhā kusalā vadanti
                 nakkhattarājāriva tārakānaṁ
                 sīlaṁ sīrī cāpi satañca dhammo 3-
                 anvāyikā paññavato bhavanti.
          [2469] < PTS. J V , 148 >Subhāsitante anumodiyāna
                 aññantaṁ pucchāmi tadiṅgha brūhi

  *  *  *  *  *  *
  Footnote:1 Yu. kālābhataṁ. 2 Ma. mudū. 3 Yu. dhammā.
-------------------------------------------------
[page 542]
                 Kathaṅkaro kintikaro kimācaraṁ
                 kiṁ sevamāno labhatīdha paññaṁ
                 paññāyadānippaṭipadaṁ 1- vadehi
                 kathaṅkaro paññavā hoti macco.
          [2470] < PTS. J V , 148 >Sevetha buddhe 2- nipuṇe bahussute
                 uggāhako capparipucchako siyā
                 suṇeyya sakkacca subhāsitāni
                 evaṅkaro paññavā hoti macco.
                 Sa paññavā kāmaguṇe avekkhati
                 aniccato dukkhato rogato ca
                 evaṁvipassī pajahāti chandaṁ
                 dukkhesu kāmesu mahabbhayesu.
                 Sa vītarāgo sa vineyya 3- dosaṁ
                 mettacittaṁ bhāveyya 4- appamāṇaṁ
                 sabbesu bhūtesu nidhāya daṇḍaṁ
                 anindito brahmamupeti ṭhānaṁ.
          [2471] < PTS. J V , 149 >Mahiddhiyaṁ 5- āgamanaṁ ahosi
                 tavamaṭṭhaka 6- bhīmarathassa cāpi
                 kāliṅgarājassa ca uggatassa

  *  *  *  *  *  *
  Footnote:1 Ma. paññāya dānippaṭipaṁ. 2 Ma. vuddhe. 3 pavineyya. 4 Ma. mettaṁ cittaṁ
 bhāvaye. 5 Ma. mahatthiyaṁ. 6 Ma. tavamaṭṭhakā.
-------------------------------------------------
[page 543]
                 Sabbesa vo kāmarāgo pahīno.
          [2472] < PTS. J V , 150 >Evametaṁ paracittavedi
                 sabbesa no kāmarāgo pahīno
                 karohi okāsamanuggahāya
                 yathā gatinte abhisambhavema.
          [2473] < PTS. J V , 150 >Karomi okāsamanuggahāya
                 tathāhi vo kāmarāgo pahīno
                 pharātha kāyaṁ vipulāya pītiyā
                 yathā gatiṁ me abhisambhavetha.
          [2474] < PTS. J V , 150 >Sabbaṁ karissāma tavānusāsaniṁ
                 yaṁ yaṁ tuvaṁ vakkhasi bhūripañña
                 pharāma kāyaṁ vipulāya pītiyā
                 yathā gatinte abhisambhavema.
          [2475] < PTS. J V , 150 >Katāya 1- vacchassa kisassa pūjā
                 gacchantu bhonto isayo sādhurūpā
                 jhāne ratā hotha sadā samāhitā
                 esā ratī pabbajitassa seṭṭhā.
          [2476] < PTS. J V , 151 >Sutvāna gāthā paramatthasañhitā
                 subhāsitā isinā paṇḍitena
                 te vedajātā anumodamānā

  *  *  *  *  *  *
  Footnote:1 Sī. Yu. katāyaṁ.
-------------------------------------------------
[page 544]
                 Pakkāmu devā devapuraṁ yasassino.
                 Gāthā imā atthavatī subyañjanā
                 subhāsitā isinā paṇḍitena
                 yokocimā aṭṭhikatvā suṇeyya
                 labhetha pubbāpariyaṁ visesaṁ
                 laddhāna pubbāpariyaṁ visesaṁ
                 adassanaṁ maccurājassa gacche.
     [2477] *- < PTS. J V , 151 >sālissaro sārīputto meṇḍissaro ca kassapo
            pabbato anuruddho ca kaccāyano ca devilo 1-
            anusisso ca ānando kīsavaccho ca kolito
            (nārado udāyī thero 2- parisā buddhaparisā)
            sarabhaṅgo bodhisatto 3- evaṁ dhāretha jātakanti *-.
                      Sarabhaṅgajātakaṁ dutiyaṁ.
                      --------------
                       3 Alambusājātakaṁ
     [2478] < PTS. J V , 153 >Athābravi 4- brahā indo vatrabhū jayataṁ pitā
            devakaññaṁ parābhetvā sudhammāyaṁ alambusaṁ.
     [2479] < PTS. J V , 153 >Misse devā taṁ yācanti tāvatiṁsā saindakā

  *  *  *  *  *  *
  Footnote:* Sī. potthake na dissati. 1 Ma. devalo. 2 Sī. nārado puṇṇo mantānīputto.
 3 Ma. lokanātho. 4 Ma. atha bravi.
-------------------------------------------------
[page 545]
            Isipalobhike 1- gaccha isisiṅgaṁ alambuse.
     [2480] < PTS. J V , 153 >Purāyaṁ amhe nācceti 2- vatavā brahmacariyavā
            nibbānābhirato buddho tassa maggāni āvara.
     [2481] < PTS. J V , 153 >Devarāja kimeva tvaṁ mameva tuvaṁ sikkhasi
            isipalobhike 3- gaccha santi aññāpi accharā.
            Mādisiyo pavarā ceva asoke nandane vane
            tāsaṁpi hotu pariyāyo tāpi yantu palobhikā 4-.
     [2482] < PTS. J V , 154 >Addhā hi saccaṁ bhaṇasi santi aññāpi accharā
            tādisiyo pavarā ceva asoke nandane vane.
            Na tā evaṁ pajānanti pāricariyaṁ pumaṁ gatā
            yādisaṁ tvaṁ pajānāsi nāri sabbaṅgasobhane.
            Tvameva gaccha kalyāṇi itthīnaṁ pavarā casi
            taveva vaṇṇarūpena vasamānāpayissasi 5-.
     [2483] < PTS. J V , 154 >Navāhaṁ na gamissāmi devarājena pesitā
            vabhemi cetaṁ āsāduṁ uggatejo hi brāhmaṇo.
            Aneke nirayaṁ pattā isimāsādiyā janā
            āpannā mohasaṁsāraṁ tasmā lomāni haṁsaye.
     [2484] < PTS. J V , 154 >Idaṁ vatvāna pakkāmi accharā kāmavaṇṇinī
            missā missetumicchantī 6- isisiṅgaṁ alambusā.
            Sā ca taṁ vanamoggayha isisiṅgena rakkhitaṁ

  *  *  *  *  *  *
  Footnote:1-3 Ma. isippalobhane. 2 Ma. acceti. 4 Ma. palobhanā. 5 Ma. vasamānayissasi.
 Yu. vasamānāmayissasi. 6 Ma. missitumicchantī.
-------------------------------------------------
[page 546]
            Bimbajālakasañchannaṁ samantā aḍḍhayojanaṁ.
            Pātova pātarāsamhi udayasamayaṁ pati 1-
            aggiṭṭhaṁ parimajjantaṁ isisiṅgaṁ upāgami.
     [2485] < PTS. J V , 155 >Kā nu vijjurivābhāsi osadhī viya tārakā
            vicittahatthābharaṇā 2- āmuttamaṇikuṇḍalā.
            Ādiccavaṇṇasaṅkāsā hemacandanagandhinī
            saññatūru mahāmāyā kumārī cārudassanā.
            Vilākā 3- mudukā suddhā pādā te suppatiṭṭhitā
            gamanā kāmanīyā te harantiyeva me mano.
            Anupubbā ca te ūrū nāganāsasamūpamā
            vimaṭṭhā tuyhaṁ sussoṇī akkhassa phalakaṁ yathā.
            Uppalasseva kiñjakkhā nābhi te sādhusaṇṭhitā
            purā kaṇhañjanasseva dūrato paṭidissati.
            Duvidhā jātā urajā avaṇṭā sādhupaccudā
            payodharā appatītā aḍḍhalābusamā thanā.
            Dīghā kambutalābhāsā gīvā eṇeyyakā yathā
            paṇḍarāvaraṇā vaggu catutthamanasannibhā.
            Uddhaggā ca adhaggā ca dumaggaparimajjitā
            duvijā nelasambhūtā dantā tava sudassanā
            apaṇḍarā lohitantā jiñjukaphalasannibhā

  *  *  *  *  *  *
  Footnote:1 Ma. udañhasamayaṁ. 2 Sī. vicittavatthābharaṇā. 3 Ma. vilaggā.
-------------------------------------------------
[page 547]
            Āyatā ca visālā ca nettā tava sudassanā.
            Nātidīghā susamaṭṭhā kanakabyā 1- samocitā
            uttamaṅgaruhā tuyhaṁ kesā candanagandhikā.
            Yāvatā kasigorakkhā vāṇijānañca yā gati
            isīnañca parakkantaṁ saññatānaṁ tapassinaṁ.
            Na te samasamaṁ passe asmiṁ paṭhavimaṇḍale
            ko vā tvaṁ kassa vā putto kathaṁ jānemu taṁ mayaṁ.
     [2486] < PTS. J V , 157 >Na pañhakālo bhaddante kassapevaṁ gate sati
            ehi samma ramissāma ubho asmākamassame
            ehi taṁ upaguyhissaṁ 2- ratīnaṁ kusalo bhava.
     [2487] < PTS. J V , 157 >Idaṁ vatvāna pakkāmi accharā kāmavaṇṇinī
            missā missetumicchantī isisiṅgaṁ alambusā.
     [2488] < PTS. J V , 158 >So ca vegena nikkhamma chetvā dandhaparakkamaṁ
            tamuttamāsu veṇīsu ajjhappatto parāmasi.
            Tamudāvatta kalyāṇī palissajji susobhanī 3-
            cavi tamhā 4- brahmacariyā yathā taṁ atha tositā.
            Manasā agamā indaṁ vasantaṁ nandane vane
            tassā saṅkappamaññāya maghavā devakuñjaro
            pallaṅkaṁ pāhini khippaṁ sovaṇṇaṁ sopavāhanaṁ.
            Sauracchadapaññāsaṁ sahassapaṭiyatthataṁ

  *  *  *  *  *  *
  Footnote:1 Yu. kanakaggā. 2 Ma. upagūhissaṁ. 3 Ma. susobhanā. 4 Ma. cavitamhi.
-------------------------------------------------
[page 548]
            Tamenaṁ tattha dhāresi ure katvāna sobhanā.
            Yathā ekamuhuttaṁva tīṇi vassāni dhārayi
            vimado tīhi vassehi pabujjhitvāna brāhmaṇo.
            Addasāsi haritarukkhe samantā aggiyāyanaṁ
            navapattavanaṁ phullaṁ kokilagaṇaghositaṁ.
            Samantā paviloketvā rudaṁ assūni vattayi
            na juhe na jape mante aggihuttaṁ pahāpitaṁ.
            Ko nu me pāricariyāya pubbe cittaṁ palobhayi
            araññe me viharato yo me tejāhasambhutaṁ
            nānārattanaparipūraṁ nāvaṁva gaṇhi aṇṇave.
     [2489] < PTS. J V , 159 >Ahante pāricariyāya devarājena pesitā
            avadhi 1- cittaṁ cittena pamādā 2- tvaṁ na bujjhasi.
     [2490] < PTS. J V , 159 >Imāni kira maṁ tāto kassapo anusāsati
            kamalāsarisitthiyo 3- tāyo bujjhesi māṇava.
            Ure gaṇḍāyo bujjhesi tāyo bujjhesi māṇava
            iccānusāsimaṁ tāto yathā maṁ anukampako.
            Tassāhaṁ vacanaṁ nākaṁ pitu buddhassa sāsanaṁ
            araññe nimmanussamhi svajja jhāyāmi ekako.
            Sohaṁ tathā karissāmi dhiratthu jīvitena me
            puna vā tādiso hessaṁ maraṇaṁ me bhavissati.

  *  *  *  *  *  *
  Footnote:1 Ma. avadhiṁ. 2 Ma. pamādo. 3 Ma. kamalāsadisitthiyo.
-------------------------------------------------
[page 549]
     [2491] < PTS. J V , 160 >Tassa tejaṁ viriyañca dhitiṁ ñatvā avaṭṭhitaṁ
            sirasā aggahī pāde isisiṅgaṁ alambusā.
            Mā me kujjha mahāvīra mā me kujjha mahāise
            mahā attho mayā ciṇṇo tidasānaṁ yasassinaṁ
            tayā saṅkampitaṁ āsi sabbaṁ devapuraṁ tadā.
     [2492] < PTS. J V , 160 >Tāvatiṁsā ca ye devā tidasānañca vāsavo
            tvañca bhadde sukhī hohi gaccha kaññe yathāsukhaṁ.
     [2493] < PTS. J V , 161 >Tassa pāde gahetvāna katvā ca naṁ padakkhiṇaṁ
            añjaliṁ paggahetvāna tamhā ṭhānā apakkami.
            Yo tassā āsi 1- pallaṅko sovaṇṇo sopavāhano
            sauracchadapaññāso sahassapaṭiyatthato
            tameva pallaṅkamāruyha agā devāna santike.
            Tamokkamiva āyantiṁ jalantiṁ vijjutaṁ yathā
            patīto sumano vitto devindo adadā varaṁ.
     [2494] < PTS. J V , 161 >Varañce me ado sakka sabbabhūtānamissara
            na isipalobhikā 2- gacche etaṁ sakka varaṁ vareti.
                     Alambusājātakaṁ tatiyaṁ.
                        --------
                      4 Saṅkhapālajātakaṁ
          [2495] < PTS. J V , 165 >Ariyāvakāsosi pasannanetto

  *  *  *  *  *  *
  Footnote:1 Ma. yo ca tassāsi. 2 Ma. nisippalobhikā.
-------------------------------------------------
[page 550]
                 Maññe bhavaṁ pabbajito kulamhā
                 kathaṁ nu vittāni pahāya bhoge
                 pabbaji nikkhamma gharā sapañño 1-.
          [2496] < PTS. J V , 165 >Sayaṁ vimānaṁ naradeva disvā
                 mahānubhāvassa mahoragassa
                 disvāna puññāna mahāvipākaṁ
                 saddhāyahaṁ pabbajitomhi rāja.
          [2497] < PTS. J V , 165 >Na kāmakāmā na bhayā na dosā
                 vācaṁ musā pabbajitā bhaṇanti
                 akkhāhi me pucchito etamatthaṁ
                 sutvāna me jāyihitippasādo.
          [2498] < PTS. J V , 165 >Vāṇijja raṭṭhādhipa gacchamāno
                 pathe addasāsimhi bhojaputte 2-
                 pavaḍḍhakāyaṁ uragaṁ mahantaṁ
                 ādāya gacchante pamodamāne.
                 Sohaṁ samāgamma janinda tehi
                 pahaṭṭhalomo avacamhi bhīto
                 kuhiṁ ayaṁ nīyati bhīmakāyo
                 nāgena kiṁ kāhatha bhojaputtā 3-.
                 Nāgo ayaṁ nīyati bhojanatthaṁ 4-

  *  *  *  *  *  *
  Footnote:1 Ma. sapañña. Yu. sapaññā. 2-3 Sī. Yu. milā ca putte.
 4 Ma. bhojanatthā. evamupari.
-------------------------------------------------
[page 551]
                 Pavaḍḍhakāyo urago mahanto
                 sāduñca thūlañca muduñca maṁsaṁ
                 na tvaṁ rasaññāsi videhaputta.
                 Ito mayaṁ gantvā sakaṁ niketaṁ 1-
                 ādāya satthāni vikopayitvā
                 maṁsāni bhakkhāma 2- pamodamānā
                 mayaṁ hi vo 3- sattavo pannagānaṁ.
                 Sace ayaṁ nīyati bhojanatthaṁ
                 pavaḍḍhakāyo urago mahanto
                 dadāmi vo balibaddhāni soḷasa
                 nāgaṁ imaṁ muñcatha bandhanasmā.
                 Addhā hi no bhakkho ayaṁ manāpo
                 bahū ca no oragā 4- bhuttapubbā
                 karoma te taṁ vacanaṁ aḷāra
                 mittañca no hohi videhaputta.
                 Tadassu te bandhanā mocayiṁsu
                 yaṁ natthuto paṭimokkhassa pāse
                 mutto ca so bandhanā nāgarājā
                 pakkāmi pācīnamukho muhuttaṁ.
                 Gantvāna pācīnamukho muhuttaṁ

  *  *  *  *  *  *
  Footnote:1 Yu. niketanaṁ. 2 Ma. bhokkhāma. 3 Ma. ve. 4 Ma. uragā.
-------------------------------------------------
[page 552]
                 Puṇṇehi nettehi palokayī maṁ
                 tadassahaṁ piṭṭhito anvagacchiṁ
                 dasaṅgulī 1- añjaliṁ paggahetvā.
                 Gaccheva kho tvaṁ taramānarūpo
                 mā taṁ amittā punaraggahesuṁ
                 dakkho hi luddehi punā samāgamo
                 adassanaṁ bhojaputtāna gaccha.
                 Agamāsi so rahadaṁ vippasannaṁ
                 nīlobhāsaṁ ramaṇīyaṁ sutitthaṁ
                 samonataṁ 2- jambuhi vedisāhi
                 pāvekkhi nittiṇṇabhayo patīto.
                 So taṁ pavissa na cirassa nāgo
                 dibbena me pāturahū 3- janinda
                 upaṭṭhahī maṁ pitaraṁva putto
                 hadayaṅgamaṁ kaṇṇasukhaṁ bhaṇanto.
                 Tvaṁ mesi mātā ca pitā aḷāra
                 abbhantaro pāṇadado sahāyo
                 sakañca iddhiṁ paṭilābhakosmi 4-
                 aḷāra passa me nivesanāni
                 pahūtabhakkhaṁ bahuannapānaṁ

  *  *  *  *  *  *
  Footnote:1 Ma. dasaṅguthiṁ. 2 Ma. samotataṁ. 3 Ma. pāturahuṁ. 4 Yu. paṭilābhitosmi.
-------------------------------------------------
[page 553]
                 Masakkasāraṁ viya vāsavassa.
          [2499] < PTS. J V , 168 >Taṁ bhūmibhāgehi upetarūpaṁ
                 asakkharā ceva mudū sabhā ca
                 nīcātiṇā 1- apparajā ca bhūmi
                 pāsādikā yattha jahanti sokaṁ.
                 Anāvakalā veḷuriyūpanīlā
                 catuddisaṁ ambavanaṁ surammaṁ
                 pakkā ca pesī ca phalā suphullā
                 niccotukā dhārayanti phalāni.
          [2500] < PTS. J V , 169 >Tesaṁ vanānaṁ naradeva majjhe
                 nivesanaṁ bhassarasannikāsaṁ
                 rajataggaḷaṁ sovaṇṇamayaṁ uḷāraṁ
                 obhāsati vijjurivantalikkhe.
                 Maṇimayā sovaṇṇamayā 2- uḷārā
                 anekacittā sasataṁ sunimmitā
                 paripūrā kaññāhi alaṅkatāhi
                 suvaṇṇakāyūradharāhi rāja.
                 So saṅkhapālo taramānarūpo
                 pāsādamāruyha anomavaṇṇo
                 sahassathambhaṁ atulānubhāvaṁ

  *  *  *  *  *  *
  Footnote:1 Ma. nīcattinā. 2 Ma. soṇṇamayā.
-------------------------------------------------
[page 554]
                 Yatthassa bhariyā mahesī ahosi.
                 Ekā ca nārī taramānarūpā
                 ādāya veḷuriyamayaṁ mahagghaṁ
                 subhaṁ maṇiṁ jātimantūpapannaṁ
                 acoditā āsanamabbhihāsi.
                 Tato maṁ hatthe urago gahetvā
                 nisīdayī pāmukhāasanasmiṁ
                 idamāsanaṁ atra bhavaṁ nisīdatu
                 bhavañhi me aññataro garūnaṁ.
                 Aññā ca nārī taramānarūpā
                 ādāya vāriṁ upasaṅkamitvā
                 pādāni pakkhālayi me janinda
                 bhariyāva bhattū patino piyassa.
                 Aparā ca nārī taramānarūpā
                 paggayha sovaṇṇamayāya pātiyā
                 anekasūpaṁ vividhaṁ viyañjanaṁ
                 upanāmayī bhatta manuññarūpaṁ.
                 Turiyehi maṁ bhārata bhuttavantaṁ
                 upaṭṭhahuṁ bhattu mano viditvā
                 tatuttariṁ maṁ nipatī mahantaṁ
-------------------------------------------------
[page 555]
                 Dibbehi kāmehi anappakehi.
          [2501] < PTS. J V , 170 >Bhariyā mametā tisatā aḷāra
                 sabbattamajjhā padumuttarābhā
                 aḷāra etāsu te kāmakārā
                 dadāmi te tā paricārayassu.
          [2502] < PTS. J V , 171 >Saṁvaccharaṁ dibbarasānubhutvā
                 tadāssuhaṁ uttari paccabhāsiṁ 1-
                 nāgassidaṁ kinti kathañca laddhaṁ
                 kathajjhagamāsi vimānaseṭṭhaṁ.
                 Adhicca laddhaṁ parināmajante
                 sayaṁ kataṁ udāhu devehi dinnaṁ
                 pucchāmi taṁ 2- nāgarājetamatthaṁ
                 kathajjhagamāsi vimānaseṭṭhaṁ.
          [2503] < PTS. J V , 171 >Nādhicca laddhaṁ na pariṇāmajaṁ me
                 na sayaṁ kataṁ nāpi devehi dinnaṁ
                 sakehi kammehi apāpakehi
                 puññehi me laddhamidaṁ vimānaṁ.
          [2504] < PTS. J V , 171 >Kinte vataṁ kiṁ pana brahmacariyaṁ
                 kissa suciṇṇassa ayaṁ vipāko
                 akkhāhi me nāgarājetamatthaṁ

  *  *  *  *  *  *
  Footnote:1 Ma. uttarimajjhabhāsiṁ. 2 Yu. te.
-------------------------------------------------
[page 556]
                 Kathaṁ nu te laddhamidaṁ vimānaṁ.
          [2505] < PTS. J V , 171 >Rājā ahosiṁ magadhānamissaro
                 duyyodhano nāma mahānubhāvo
                 so ittaraṁ jīvitaṁ saṁviditvā
                 asassataṁ vipariṇāmadhammaṁ.
                 Annañca pānañca pasannacitto
                 sakkacca dānaṁ vipulaṁ adāsiṁ
                 opānabhūtaṁ me gharaṁ tadāsi
                 santappitā samaṇabrāhmaṇā ca.
                 Mālañca gandhañca vilepanañca
                 padīpayaṁ yānamupassayañca
                 acchādanaṁ seyyamathannapānaṁ
                 sakkacca dānāni adamha tattha.
                 Taṁ me vataṁ taṁ pana brahmacariyaṁ
                 tassa suciṇṇassa ayaṁ vipāko
                 teneva me laddhamidaṁ vimānaṁ
                 pahūtabhakkhaṁ bahuannapānaṁ.
          [2506] < PTS. J V , 172 >Naccehi gītehi cupetarūpaṁ
                 ciraṭṭhitīkaṁ na ca sassatāyaṁ
                 appānubhāvā taṁ mahānubhāvaṁ
-------------------------------------------------
[page 557]
                 Tejassinaṁ hanti atejavanto
                 kimeva dāṭhāvudha kiṁ paṭicca
                 hatthatthamāgacchi 1- vanibbakānaṁ.
                 Bhayaṁ nu te anvagataṁ mahantaṁ
                 tejo nu te nānvagataṁ dantamūlaṁ
                 kimeva dāṭhāvudha kiṁ paṭicca
                 kilesamāpajji vanibbakānaṁ.
          [2507] < PTS. J V , 172 >Na me bhayaṁ anvagataṁ mahantaṁ
                 tejo na sakkā mama tebhihantuṁ 2-
                 satañca dhammāni sukittitāni
                 samuddavelāva duraccayāni.
                 Cātuddasiṁ pañcadasiṁ aḷāra
                 uposathaṁ niccamupāvasāmi
                 athāgamuṁ soḷasa bhojaputtā
                 rajjuṁ gahetvāna daḷhañca pāsaṁ.
                 Bhetvāna nāsaṁ atikassa rajjuṁ
                 nayiṁsu maṁ samparigayha luddā
                 etādisaṁ dukkhamahaṁ titikkhaṁ
                 uposathaṁ appaṭikopayanto.
          [2508] < PTS. J V , 173 >Ekāyane taṁ pathe addasaṁsu

  *  *  *  *  *  *
  Footnote:1 Ma. hatthattamāgacchi. 2 Ma. tehi hantuṁ.
-------------------------------------------------
[page 558]
                 Balena vaṇṇena cupetarūpaṁ
                 siriyā paññāya ca bhāvitosi
                 kimatthiyaṁ 1- nāga tapo karosi.
          [2509] < PTS. J V , 173 >Na puttahetu na dhanassa hetu
                 na āyuno cāpi aḷāra hetu
                 manussayoniṁ abhipatthayāno
                 tasmā parakkamma tapo karomi.
          [2510] < PTS. J V , 173 >Tvaṁ lohitakkho vihatantaraṁso
                 alaṅkato kappitakesamassu
                 surosito lohitacandanena
                 gandhabbarājāva disā pabhāsasi.
                 Deviddhipattosi mahānubhāvo
                 sabbehi kāmehi samaṅgibhūto
                 pucchāmi taṁ nāgarājetamatthaṁ
                 seyyo ito kena manussaloko.
          [2511] < PTS. J V , 173 >Aḷāra nāññatra manussalokā
                 saddhī va saṁvijjati saṁyamo vā
                 ahañca laddhāna manussayoniṁ
                 kāhāmi jātimaraṇassa antaṁ.

  *  *  *  *  *  *
  Footnote:1 Ma. kiṁ patthayaṁ.
-------------------------------------------------
[page 559]
          [2512] < PTS. J V , 173 >Saṁvaccharo me vasato 1- tavantike
                 annena pānena upaṭṭhitosmi
                 āmantayitvāna palemi nāga
                 cirappavuṭṭhosmi ahaṁ janinda.
          [2513] < PTS. J V , 173 >Puttā ca dārā anujīvino ca
                 niccānusiṭṭhā upatiṭṭhate taṁ
                 kaccinu te nābhisaṁsittha koci
                 piyañhi me dassanaṁ tuyha aḷāra.
          [2514] < PTS. J V , 174 >Yathāpi mātu ca pitu agāre
                 putto piyo paṭivihito vaseyya 2-
                 tatopi mayhaṁ idhameva seyyo
                 cittañhi te nāga mayi pasannaṁ.
          [2515] < PTS. J V , 174 >Maṇi mamaṁ vijjati lohitaṅgo
                 dhanāharo maṇiratanaṁ uḷāraṁ
                 ādāya tvaṁ gaccha sakaṁ niketaṁ
                 laddhā dhanantaṁ maṇimossajassu.
          [2516] < PTS. J V , 176 >Diṭṭhā mayā mānusakāpi kāmā
                 asassatā vipariṇāmadhammā
                 ādīnavaṁ kāmaguṇesu disvā
                 saddhāyahaṁ pabbajitomhi rāja.

  *  *  *  *  *  *
  Footnote:1 Yu. vusito. 2 Yu. vaseyyo.
-------------------------------------------------
[page 560]
                 Dumapphalāneva patanti māṇavā
                 daharā ca vuḍḍhā ca sarīrabhedā
                 etaṁpi disvā pabbajitomhi rāja
                 apaṇṇakaṁ sāmaññameva seyyo.
          [2517] < PTS. J V , 176 >Addhā have sevitabbā sapaññā
                 bahussutā ye bahuṭhānacintino
                 nāgañca sutvāna tuvañcaḷāra
                 kāhāmi puññāni anappakāni.
          [2518] < PTS. J V , 176 >Addhā have sevitabbā sapaññā
                 bahussutā ye bahuṭhānacintino
                 nāgañca sutvāna mamañca rāja
                 karohi puññāni anappakānīti.
                    Saṅkhapālajātakaṁ catutthaṁ.
                       ----------
                     5 Cullasutasomajātakaṁ
     [2519] < PTS. J V , 178 >Āmantayāmi nigamaṁ mittāmacce pārisajje 1- ca
            sirasmiṁ palitaṁ jātaṁ pabbajjaṁdāni rocahaṁ.
          [2520] < PTS. J V , 178 >Abhuṁ me kathaṁ nu bhaṇasi
                 sallaṁ me deva urasi kappesi
                 sattasatā te bhariyā

  *  *  *  *  *  *
  Footnote:1 Ma. parissaje.
-------------------------------------------------
[page 561]
                 Kathaṁ nu te tā bhavissanti.
          [2521] < PTS. J V , 178 >Paññāyihinti etā daharā
                 aññaṁpi tā gamissanti
                 saggañca 1- patthayāno
                 tenāhaṁ pabbajissāmi.
          [2522] < PTS. J V , 179 >Dulladdhaṁ me āsi sutasoma
                 yassa te homahaṁ mātā
                 yaṁ me vilapantiyā
                 anapekkho pabbajasi deva.
                 Dulladdhaṁ me āsi sutasoma
                 yaṁ taṁ ahaṁ vijāyissaṁ
                 yaṁ me vilapantiyā
                 anapekkho pabbajasi deva.
          [2523] < PTS. J V , 179 >Ko nāmeso dhammo sutasoma
                 kā ca nāma pabbajjā
                 yaṁ no amhe jiṇṇe pahāya
                 anapekkho pabbajasi deva.
          [2524] < PTS. J V , 180 >Puttāpi tuyhaṁ bahavo
                 daharā appattayobbanā
                 mañjū tepi taṁ apassantā

  *  *  *  *  *  *
  Footnote:1 Ma. saggaṁ cassa.
-------------------------------------------------
[page 562]
                 Maññe dukkhaṁ nigacchanti.
          [2525] < PTS. J V , 180 >Puttehi ca me etehi
                 daharehi appattayobbanehi
                 mañjūhi sabbehipi tumhehi
                 ciraṁpi ṭhatvā vinābhāvo 1-.
          [2526] < PTS. J V , 180 >Chinnaṁ nu tuyhaṁ hadayaṁ
                 ādū 2- karuṇā ca natthi amhesu
                 yaṁ no vikandantiyo
                 anapekkho pabbajasi deva.
          [2527] < PTS. J V , 181 >Na ca mayhaṁ chinnaṁ hadayaṁ
                 atthi karuṇāpi mayhaṁ tumhesu
                 saggañca patthayamāno
                 tenāhaṁ pabbajissāmi.
          [2528] < PTS. J V , 181 >Dulladdhaṁ me āsi sutasoma
                 yassa te ahaṁ bhariyā
                 yaṁ me vilapantiyā
                 anapekkho pabbajasi deva.
                 Dulladdhaṁ me āsi sutasoma
                 yassa te ahaṁ bhariyā
                 yaṁ me kucchipaṭisandhiṁ 3-

  *  *  *  *  *  *
  Footnote:1 Ma. vināsabhāvo. 2 Ma. adu te. 3 Yu. yaṁ maṁ kucchimatiṁ santiṁ.
-------------------------------------------------
[page 563]
                 Anapekkho pabbajasi deva.
                 Paripakko me gabbho kucchigato
                 yāva naṁ vijāyāmi
                 māhaṁ ekā vidhavā
                 pacchā dukkhāni addakkhiṁ.
          [2529] < PTS. J V , 181 >Paripakko te gabbho kucchigato
                 iṅgha tvaṁ vijāyassu
                 puttaṁ anomavaṇṇaṁ
                 taṁ hitvā pabbajissāmi.
          [2530] < PTS. J V , 182 >Mā tvaṁ cande rudi
                 mā soci vanatimiramattakkhi
                 āroha varapāsādaṁ
                 anapekkho ahaṁ gamissāmi.
          [2531] < PTS. J V , 182 >Ko taṁ amma kopesi
                 kiṁ rodasi pekkhasi ca maṁ bāḷhaṁ
                 kaṁ avajjhaṁ ghātemi
                 ñātīnaṁ udikkhamānānaṁ.
          [2532] < PTS. J V , 182 >Na hi so sakkā hantuṁ
                 vijitāvī yo maṁ tāta kopesi
                 pitā te maṁ tāta avaca
-------------------------------------------------
[page 564]
                 Anapekkho ahaṁ gamissāmi.
          [2533] < PTS. J V , 183 >Yohaṁ pubbe rathena yāmi 1-
                 uyyānaṁ mattakuñjare ca yodhemi
                 sutasoma pabbajite
                 kathaṁ nudāni karissāmi.
          [2534] < PTS. J V , 183 >Mātu ca me rudantyā
                 jeṭṭhassa ca bhātuno akāmassa
                 hatthepi me gahissaṁ 2-
                 na hi gacchasi no akāmānaṁ.
          [2535] < PTS. J V , 184 >Uṭṭhehi tvaṁ dhāti
                 imaṁ kumāraṁ ramehi aññattha
                 mā me paripanthamakāsi
                 saggaṁ mama patthayānassa.
          [2536] < PTS. J V , 184 >Yannūnimaṁ dadeyyaṁ 3- pabhaṅkaraṁ
                 ko nu me iminā attho
                 sutasome pabbajite
                 kiṁ nu menaṁ karissāmi.
          [2537] < PTS. J V , 184 >Koso ca tuyhaṁ vipulo
                 koṭṭhāgārañca tuyhaṁ paripūraṁ
                 paṭhavī ca tuyhaṁ vijitā

  *  *  *  *  *  *
  Footnote:1 Ma. niyyāmi. 2 Ma. te gahessaṁ. 3 Yu. jaheyyaṁ.
-------------------------------------------------
[page 565]
                 Ramassu mā pabbaji 1- deva.
          [2538] < PTS. J V , 184 >Koso ca mayhaṁ vipulo
                 koṭṭhāgārañca mayhaṁ paripūraṁ
                 paṭhavī ca mayhaṁ vijitā
                 taṁ hitvā pabbajissāmi.
          [2539] < PTS. J V , 185 >Mayhaṁpi dhanaṁ pahūtaṁ
                 saṅkhātuṁ nopi deva sakkomi
                 taṁ [2]- te dadāmi sabbampi 3-
                 ramassu mā pabbaji deva.
          [2540] < PTS. J V , 185 >Jānāmi te dhanaṁ pahūtaṁ
                 kulavaḍḍhana pūjito tayā casmi
                 saggañca patthayamāno
                 tenāhaṁ pabbajissāmi.
          [2541] < PTS. J V , 185 >Ukkaṇṭhitosmi bāḷhaṁ
                 arati maṁ somadatta āvisati
                 bahukā hi 4- antarāyā
                 ajjevāhaṁ pabbajissāmi.
          [2542] < PTS. J V , 185 >Idaṁ ca tuyhaṁ rucitaṁ sutasoma
                 ajjevadāni tvaṁ pabbaja
                 ahaṁpi pabbajissāmi

  *  *  *  *  *  *
  Footnote:1 Sī. pabbajassu. Yu. pabbaja. 2 Sī. deva. 3 Yu. sabbaṁ. 4 Ma. bahukāpi me.
-------------------------------------------------
[page 566]
                 Na ussahe tayā vinā ahaṁ ṭhātuṁ.
          [2543] < PTS. J V , 185 >Na hi sakkā pabbajituṁ nagare
                 na hi paccati janapade ca.
          [2544] < PTS. J V , 186 >Sutasome pabbajite
                 kathannudāni karissāma.
          [2545] < PTS. J V , 186 >Upaniyyatidaṁ maññe
                 parittaṁ udakaṁva paṅkavāramhi 1-
                 evaṁ suparittake jīvite
                 na ca pamajjituṁ kālo.
                 Upaniyyatidaṁ maññe
                 parittaṁ udakaṁva paṅkavāramhi 2-
                 evaṁ suparittake jīvite
                 atha bālā 3- pamajjanti.
                 Te vaḍḍhayanti nirayaṁ
                 tiracchānayoniñca pittivisayañca 4-
                 taṇhābandhanabandhā
                 vaḍḍhenti asurakāyaṁ.
          [2546] < PTS. J V , 187 >Ūhaññate rajaggaṁ avidūre
                 pupphakamhi 5- ca pāsāde
                 maññe no kesā chinnā

  *  *  *  *  *  *
  Footnote:1-2 Ma. caṅkavālamuhi. 3 Ma. andhabālā. 4 Ma. pettivisayaṁ. 5 Ma. pubbakamhi.
-------------------------------------------------
[page 567]
                 Yasassino dhammarājassa.
          [2547] < PTS. J V , 188 >Ayamassa pāsādo
                 sovaṇṇapupphamālyavītikiṇṇo
                 yahimanuvicari rājā
                 parikiṇṇo itthāgārehi.
                 Ayamassa pāsādo
                 sovaṇṇapupphamālyavītikiṇṇo
                 yahimanuvicari rājā
                 parikiṇṇo ñātisaṅghena.
                 Idamassa kūṭāgāraṁ
                 sovaṇṇapupphamālyavītikiṇṇaṁ
                 yahimanuvicari rājā
                 parikiṇṇo itthāgārehi.
                 Idamassa kūṭāgāraṁ
                 sovaṇṇapupphamālyavītikiṇṇaṁ
                 yahimanuvicari rājā
                 parikiṇṇo ñātisaṅghena.
                 Ayamassa asokavanikā
                 supupphitā sabbakālikā rammā
                 yahimanuvicari rājā
-------------------------------------------------
[page 568]
                 Parikiṇṇo itthāgārehi.
                 Ayamassa asokavanikā
                 supupphitā sabbakālikā rammā
                 yahimanuvicari rājā
                 parikiṇṇo ñātisaṅghena.
                 Idamassa uyyānaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo itthāgārehi.
                 Idamassa uyyānaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo ñātisaṅghena.
                 Idamassa kaṇikāravanaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo itthāgārehi.
                 Idamassa kaṇikāravanaṁ
                 supupphitaṁ sabbakālikaṁ rammaṁ
                 yahimanuvicari rājā
-------------------------------------------------
[page 569]
                 Parikiṇṇo ñātisaṅghena.
                 Idamassa pāṭalivanaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo itthāgārehi.
                 Idamassa pāṭalivanaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo ñātisaṅghena.
                 Idamassa ambavanaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo itthāgārehi.
                 Idamassa ambavanaṁ
                 supupphitaṁ sabbakālikaṁ rammaṁ
                 yahimanuvicari rājā
                 parikiṇṇo ñātisaṅghena.
                 Ayamassa pokkharaṇī
                 sañchannā aṇḍajehi vītikiṇṇā
                 yahimanuvicari rājā
-------------------------------------------------
[page 570]
                 Parikiṇṇo itthāgārehi.
                 Ayamassa pokkharaṇī
                 sañchannā aṇḍajehi vītikiṇṇā
                 yahimanuvicari rājā
                 parikiṇṇo ñātisaṅghena.
          [2548] < PTS. J V , 190 >Rājā kho 1- pabbajito sutasomo
                 rajjaṁ imaṁ pahantvāna
                 kāsāyavatthavasano
                 nāgova ekako 2- carati.
          [2549] < PTS. J V , 191 >Māssu pubbe ratikīḷitāni
                 hasitāni anussarittha 3-
                 mā vo kāmā haniṁsu
                 surammañhi 4- sudassanaṁ nagaraṁ
                 mettacittañca bhāvetha
                 appamāṇaṁ divā ca ratto ca
                 atha gacchittha 5- devapuraṁ
                 āvāsaṁ puññakamminanti 6-.
                 Cullasutasomajātakaṁ pañcamaṁ.
                        ---------

  *  *  *  *  *  *
  Footnote:1 Ma. rājā vo kho. 2 Sī. ekakova. 3 Yu. anussarittho. 4 Ma. rammaṁ hi.
 5 Ma. agacchittha. 6 Yu. puññakammānanti.
-------------------------------------------------
[page 571]
                         Tassuddānaṁ
                 suvapaṇḍitajambuka kuṇḍalino
                 varakaññamalambusajātakaṁ ca
                 pavaruttamasaṅkhasirīvhayako
                 sutasomārindamarājavaro.
                    Cattālīsanipātaṁ niṭṭhitaṁ.
-------------------------------------------------
