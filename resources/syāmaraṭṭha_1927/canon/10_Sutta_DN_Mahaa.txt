[page 001]
                   Suttantapiṭake dīghanikāyassa
                        dutiyo bhāgo
                        ---------
                         mahāvaggo
            namo tassa bhagavato arahato sammāsambuddhassa.
                       Mahāpadānasuttaṁ
      [1] Evamme sutaṁ. Ekaṁ samayaṁ bhagavā sāvatthiyaṁ viharati
 jetavane anāthapiṇḍikassa ārāme karerikuṭikāyaṁ. Athakho sambahulānaṁ
 bhikkhūnaṁ pacchābhattaṁ piṇḍapātapaṭikkantānaṁ karerimaṇḍalamāḷe sannisinnānaṁ
 sannipatitānaṁ pubbenivāsapaṭisaṁyuttā dhammī kathā udapādi
 itipi pubbenivāso itipi pubbenivāsoti. Assosi kho bhagavā
 dibbāya sotadhātuyā visuddhāya atikkantamānusikāya tesaṁ bhikkhūnaṁ
 imaṁ kathāsallāpaṁ. Athakho bhagavā uṭṭhāyāsanā yena karerimaṇḍalamāḷo
 tenupasaṅkami upasaṅkamitvā paññattāsane nisīdi.
 Nisajja kho bhagavā bhikkhū āmantesi kāya nuttha bhikkhave etarahi
 kathāya sannisinnā kā ca pana vo antarākathā vippakatāti. Evaṁ
 vutte te bhikkhū bhagavantaṁ etadavocuṁ idha bhante amhākaṁ pacchābhattaṁ
 piṇḍapātapaṭikkantānaṁ < PTS. D II , 2 >karerimaṇḍalamāḷe sannisinnānaṁ sannipatitānaṁ
-------------------------------------------------
[page 002]
 Pubbenivāsapaṭisaṁyuttā dhammī kathā udapādi itipi pubbenivāso
 itipi pubbenivāsoti ayaṁ kho no bhante antarākathā
 vippakatā atha bhagavā anuppattoti. Iccheyyātha no tumhe
 bhikkhave pubbenivāsapaṭisaṁyuttaṁ dhammiṁ kathaṁ sotunti. Etassa bhagavā
 kālo etassa sugata kālo yaṁ bhagavā pubbenivāsapaṭisaṁyuttaṁ
 dhammiṁ kathaṁ kareyya bhagavato vacanaṁ 1- sutvā bhikkhū dhāressantīti.
 Tenahi bhikkhave suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato paccassosuṁ. Bhagavā etadavoca
 ito so bhikkhave ekanavuto kappo 2- yaṁ vipassī bhagavā arahaṁ
 sammāsambuddho loke udapādi. Ito so bhikkhave ekatiṁso
 kappo 3- yaṁ sikhī bhagavā arahaṁ sammāsambuddho loke udapādi.
 Tasmiṁyeva kho bhikkhave ekatiṁse kappe vessabhū bhagavā arahaṁ sammāsambuddho
 loke udapādi. Imasmiṁyeva kho bhikkhave bhaddakappe
 kakusandho bhagavā arahaṁ sammāsambuddho loke udapādi. Imasmiṁyeva
 kho bhikkhave bhaddakappe konāgamano bhagavā arahaṁ sammāsambuddho
 loke udapādi. Imasmiṁyeva kho bhikkhave bhaddakappe kassapo
 bhagavā arahaṁ sammāsambuddho loke udapādi. Imasmiṁyeva kho
 bhikkhave bhaddakappe ahaṁ etarahi arahaṁ sammāsambuddho loke
 uppanno.
      [2] Vipassī bhikkhave bhagavā arahaṁ sammāsambuddho khattiyo

  *  *  *  *  *  *
  Footnote:1 Ma. vacanantipadaṁ na dissati. 2 Po. Ma. ekanavutikappe. 3 Po. Ma. ekatiṁsakappe.
-------------------------------------------------
[page 003]
 Jātiyā ahosi khattiyakule udapādi. Sikhī bhikkhave bhagavā arahaṁ
 sammāsambuddho < PTS. D II , 3 >khattiyo jātiyā ahosi khattiyakule udapādi.
 Vessabhū bhikkhave bhagavā arahaṁ sammāsambuddho khattiyo jātiyā
 ahosi khattiyakule udapādi. Kakusandho bhikkhave bhagavā arahaṁ
 sammāsambuddho brāhmaṇo jātiyā ahosi brāhmaṇakule
 udapādi. Konāgamano bhikkhave bhagavā arahaṁ sammāsambuddho
 brāhmaṇo jātiyā ahosi brāhmaṇakule udapādi. Kassapo
 bhikkhave bhagavā arahaṁ sammāsambuddho brāhmaṇo jātiyā ahosi
 brāhmaṇakule udapādi. Ahaṁ bhikkhave etarahi arahaṁ sammāsambuddho
 khattiyo jātiyā ahosiṁ khattiyakule uppanno.
      [3] Vipassī bhikkhave bhagavā arahaṁ sammāsambuddho koṇḍañño
 gottena ahosi. Sikhī bhikkhave bhagavā arahaṁ sammāsambuddho
 koṇḍañño gottena ahosi. Vessabhū bhikkhave bhagavā arahaṁ
 sammāsambuddho koṇḍañño gottena ahosi. Kakusandho bhikkhave
 bhagavā arahaṁ sammāsambuddho kassapo gottena ahosi. Konāgamano
 bhikkhave bhagavā arahaṁ sammāsambuddho kassapo gottena ahosi.
 Kassapo bhikkhave bhagavā arahaṁ sammāsambuddho kassapo gottena
 ahosi. Ahaṁ bhikkhave etarahi arahaṁ sammāsambuddho gotamo
 gottena ahosiṁ.
      [4] Vipassissa bhikkhave bhagavato arahato sammāsambuddhassa
-------------------------------------------------
[page 004]
 Asītivassasahassāni āyuppamāṇaṁ ahosi. Sikhissa bhikkhave bhagavato
 arahato sammāsambuddhassa sattativassasahassāni āyuppamāṇaṁ
 ahosi. Vessabhussa bhikkhave bhagavato arahato sammāsambuddhassa
 saṭṭhivassasahassāni āyuppamāṇaṁ ahosi. Kakusandhassa bhikkhave
 bhagavato arahato sammāsambuddhassa cattāḷīsavassasahassāni āyuppamāṇaṁ
 ahosi. Konāgamanassa bhikkhave bhagavato arahato sammāsambuddhassa
 tiṁsavassasahassāni āyuppamāṇaṁ ahosi. Kassapassa
 bhikkhave bhagavato arahato sammāsambuddhassa vīsativassasahassāni
 āyuppamāṇaṁ < PTS. D II , 4 >ahosi. Mayhaṁ bhikkhave etarahi appakaṁ āyuppamāṇaṁ
 parittaṁ lahukaṁ yo ciraṁ jīvati so vassasataṁ appaṁ vā bhiyyo.
      [5] Vipassī bhikkhave bhagavā arahaṁ sammāsambuddho pāṭaliyā
 mūle abhisambuddho. Sikhī bhikkhave bhagavā arahaṁ sammāsambuddho
 puṇḍarīkassa mūle abhisambuddho. Vessabhū bhikkhave bhagavā arahaṁ
 sammāsambuddho sālassa mūle abhisambuddho. Kakusandho bhikkhave
 bhagavā arahaṁ sammāsambuddho sirīsassa mūle abhisambuddho. Konāgamano
 bhikkhave bhagavā arahaṁ sammāsambuddho udumbarassa mūle
 abhisambuddho. Kassapo bhikkhave bhagavā arahaṁ sammāsambuddho
 nigrodhassa mūle abhisambuddho. Ahaṁ bhikkhave etarahi arahaṁ
 sammāsambuddho assatthassa mūle abhisambuddho.
      [6] Vipassissa bhikkhave bhagavato arahato sammāsambuddhassa
-------------------------------------------------
[page 005]
 Khaṇḍatissaṁ nāma sāvakayugaṁ ahosi aggaṁ bhaddayugaṁ. Sikhissa
 bhikkhave bhagavato arahato sammāsambuddhassa abhibhūsambhavaṁ nāma
 sāvakayugaṁ ahosi aggaṁ bhaddayugaṁ. Vessabhussa bhikkhave bhagavato
 arahato sammāsambuddhassa sonuttaraṁ 1- nāma sāvakayugaṁ ahosi aggaṁ
 bhaddayugaṁ. Kakusandhassa bhikkhave bhagavato arahato sammāsambuddhassa
 vidhūrasañjīvaṁ nāma sāvakayugaṁ ahosi aggaṁ bhaddayugaṁ. Konāgamanassa
 bhikkhave bhagavato arahato sammāsambuddhassa bhiyyosuttaraṁ nāma
 sāvakayugaṁ ahosi < PTS. D II , 5 >aggaṁ bhaddayugaṁ. Kassapassa bhikkhave bhagavato
 arahato sammāsambuddhassa tissabhāradvājaṁ nāma sāvakayugaṁ ahosi
 aggaṁ bhaddayugaṁ. Mayhaṁ bhikkhave etarahi sārīputtamoggallānaṁ
 nāma sāvakayugaṁ ahosi aggaṁ bhaddayugaṁ.
      [7] Vipassissa bhikkhave bhagavato arahato sammāsambuddhassa
 tayo sāvakānaṁ sannipātā ahesuṁ eko sāvakānaṁ sannipāto
 ahosi aṭṭhasaṭṭhibhikkhusatasahassaṁ eko sāvakānaṁ sannipāto ahosi
 bhikkhusatasahassaṁ eko sāvakānaṁ sannipāto ahosi asītibhikkhusahassāni.
 Vipassissa bhikkhave bhagavato arahato sammāsambuddhassa
 ime tayo sāvakānaṁ sannipātā ahesuṁ sabbesaṁyeva khīṇāsavānaṁ.
 Sikhissa bhikkhave bhagavato arahato sammāsambuddhassa tayo sāvakānaṁ
 sannipātā ahesuṁ eko sāvakānaṁ sannipāto ahosi bhikkhusatasahassaṁ
 eko sāvakānaṁ sannipāto ahosi asītibhikkhusahassāni

  *  *  *  *  *  *
  Footnote:1 Ma. Yu. soṇuttaraṁ.
-------------------------------------------------
[page 006]
 Eko sāvakānaṁ sannipāto ahosi sattatibhikkhusahassāni. Sikhissa
 bhikkhave bhagavato arahato sammāsambuddhassa ime tayo sāvakānaṁ
 sannipātā ahesuṁ sabbesaṁyeva khīṇāsavānaṁ. Vessabhussa bhikkhave
 bhagavato arahato sammāsambuddhassa tayo sāvakānaṁ sannipātā ahesuṁ
 eko sāvakānaṁ sannipāto ahosi asītibhikkhusahassāni eko
 sāvakānaṁ sannipāto ahosi sattatibhikkhusahassāni eko sāvakānaṁ
 sannipāto ahosi saṭṭhibhikkhusahassāni. Vessabhussa bhikkhave bhagavato
 arahato sammāsambuddhassa ime tayo sāvakānaṁ sannipātā ahesuṁ
 sabbesaṁyeva khīṇāsavānaṁ. Kakusandhassa bhikkhave bhagavato arahato
 sammāsambuddhassa eko sāvakānaṁ sannipāto ahosi cattāḷīsabhikkhusahassāni.
 Kakusandhassa bhikkhave bhagavato arahato sammāsambuddhassa
 ayaṁ eko sāvakānaṁ sannipāto ahosi sabbesaṁyeva
 khīṇāsavānaṁ. Konāgamanassa bhikkhave bhagavato arahato sammāsambuddhassa
 eko sāvakānaṁ sannipāto ahosi tiṁsabhikkhusahassāni.
 Konāgamanassa bhikkhave bhagavato arahato sammāsambuddhassa ayaṁ
 eko sāvakānaṁ sannipāto ahosi sabbesaṁyeva khīṇāsavānaṁ.
 Kassapassa bhikkhave bhagavato arahato sammāsambuddhassa eko
 sāvakānaṁ sannipāto ahosi vīsatibhikkhusahassāni. Kassapassa
 bhikkhave bhagavato arahato sammāsambuddhassa ayaṁ eko sāvakānaṁ
 sannipāto ahosi sabbesaṁyeva khīṇāsavānaṁ. Mayhaṁ bhikkhave etarahi
-------------------------------------------------
[page 007]
 Eko sāvakānaṁ sannipāto ahosi aḍḍhateḷasāni bhikkhusatāni.
 Mayhaṁ bhikkhave ayaṁ eko sāvakānaṁ sannipāto ahosi sabbesaṁyeva
 khīṇāsavānaṁ.
      [8] Vipassissa bhikkhave bhagavato arahato sammāsambuddhassa
 asoko nāma bhikkhave upaṭṭhāko ahosi aggupaṭṭhāko. Sikhissa
 bhikkhave bhagavato arahato sammāsambuddhassa khemaṅkaro nāma bhikkhu
 upaṭṭhāko ahosi aggupaṭṭhāko. Vessabhussa bhikkhave bhagavato
 arahato sammāsambuddhassa upasanto 1- nāma bhikkhu upaṭṭhāko ahosi
 aggupaṭṭhāko. Kakusandhassa bhikkhave bhagavato arahato sammāsambuddhassa
 vuḍḍhijo 2- nāma bhikkhu upaṭṭhāko ahosi aggupaṭṭhāko.
 Konāgamanassa bhikkhave bhagavato arahato sammāsambuddhassa sotthijo
 nāma bhikkhu upaṭṭhāko ahosi aggupaṭṭhāko. Kassapassa
 bhikkhave bhagavato arahato sammāsambuddhassa sabbamitto nāma bhikkhu
 upaṭṭhāko ahosi aggupaṭṭhāko. Mayhaṁ bhikkhave etarahi ānando
 nāma bhikkhu upaṭṭhāko ahosi aggupaṭṭhāko.
      [9] Vipassissa bhikkhave bhagavato arahato sammāsambuddhassa
 bandhumā 3- nāma rājā pitā ahosi bandhumatī < PTS. D II , 7 >nāma devī mātā
 ahosi janettī 4- bandhumassa rañño bandhumatī nāma nagaraṁ rājadhānī
 ahosi. Sikhissa bhikkhave bhagavato arahato sammāsambuddhassa

  *  *  *  *  *  *
  Footnote:1 Yu. upasannako. 2 Ma. Yu. buddhijo. 3 Po. bandhumo. 4 Ma. janetti.
 ito paraṁ īdisameva.
-------------------------------------------------
[page 008]
 Aruṇo nāma rājā pitā ahosi pabhāvatī nāma devī mātā
 ahosi janettī aruṇassa rañño aruṇavatī nāma nagaraṁ rājadhānī
 ahosi. Vessabhussa bhikkhave bhagavato arahato sammāsambuddhassa
 suppatīto nāma rājā pitā ahosi yasavatī nāma devī mātā
 ahosi janettī suppatītassa rañño anomaṁ nāma nagaraṁ rājadhānī
 ahosi. Kakusandhassa bhikkhave bhagavato arahato sammāsambuddhassa
 aggidatto nāma brāhmaṇo pitā ahosi visākhā nāma brāhmaṇī
 mātā ahosi janettī. Tena kho pana bhikkhave samayena khemo
 nāma rājā ahosi khemassa rañño khemavatī nāma nagaraṁ rājadhānī
 ahosi. Konāgamanassa bhikkhave bhagavato arahato sammāsambuddhassa
 yaññadatto nāma brāhmaṇo pitā ahosi uttarā nāma
 brāhmaṇī mātā ahosi janettī. Tena kho pana bhikkhave
 samayena sobho nāma rājā ahosi sobhassa rañño sobhavatī
 nāma nagaraṁ rājadhānī ahosi. Kassapassa bhikkhave bhagavato arahato
 sammāsambuddhassa brahmadatto nāma brāhmaṇo pitā ahosi
 dhanavatī nāma brāhmaṇī mātā ahosi janettī. Tena kho pana
 bhikkhave samayena kiṁkī 1- nāma rājā ahosi kiṁkissa rañño bārāṇasī
 nāma nagaraṁ rājadhānī ahosi. Mayhaṁ bhikkhave etarahi suddhodano
 nāma rājā pitā ahosi māyā 2- nāma devī mātā ahosi janettī
 kapilavatthuṁ nāma nagaraṁ rājadhānī ahosīti. Idamavoca bhagavā idaṁ

  *  *  *  *  *  *
  Footnote:1 Ma. kikī. 2 Po. mahāmāyā.
-------------------------------------------------
[page 009]
 Vatvāna sugato uṭṭhāyāsanā vihāraṁ pāvisi.
      [10] < PTS. D II , 8 >Athakho tesaṁ bhikkhūnaṁ acirapakkantassa bhagavato ayamantarākathā
 udapādi acchariyaṁ āvuso abbhūtaṁ āvuso tathāgatassa
 mahiddhikatā mahānubhāvatā yatra hi nāma tathāgato atīte buddhe
 parinibbute chinnapapañce chinnavaṭume pariyādinnavaṭṭe sabbadukkhavītivatte
 jātitopi anussarissati nāmatopi anussarissati gottatopi
 anussarissati āyuppamāṇatopi anussarissati sāvakayugatopi anussarissati
 sāvakasannipātatopi anussarissati evaṁjaccā te bhagavanto
 ahesuṁ itipi evaṁnāmā te bhagavanto ahesuṁ itipi evaṁgottā
 te bhagavanto ahesuṁ itipi evaṁsīlā te bhagavanto ahesuṁ itipi
 evaṁdhammā te bhagavanto ahesuṁ itipi evaṁpaññā te bhagavanto
 ahesuṁ itipi evaṁvihārī te bhagavanto ahesuṁ itipi evaṁvimuttā
 te bhagavanto ahesuṁ itipīti. Kiṁ nu kho āvuso tathāgatasseva
 nu kho esā dhammadhātu suppaṭividdhā yassā dhammadhātuyā
 suppaṭividdhattā tathāgato atīte buddhe parinibbute chinnapapañce
 chinnavaṭume pariyādinnavaṭṭe sabbadukkhavītivatte jātitopi anussarati
 nāmatopi anussarati gottatopi anussarati āyuppamāṇatopi anussarati
 sāvakayugatopi anussarati sāvakasannipātatopi anussarati evaṁjaccā
 te bhagavanto ahesuṁ itipi evaṁnāmā. Evaṁgottā. Evaṁsīlā.
 Evaṁdhammā. Evaṁpaññā. Evaṁvihārī. Evaṁvimuttā
-------------------------------------------------
[page 010]
 Te bhagavanto ahesuṁ itipīti udāhu devatā tathāgatassa etamatthaṁ
 ārocesuṁ yena tathāgato atīte buddhe parinibbute chinnapapañce
 chinnavaṭume < PTS. D II , 9 >pariyādinnavaṭṭe sabbadukkhavītivatte jātitopi anussarati
 nāmatopi anussarati gottatopi anussarati āyuppamāṇatopi anussarati
 sāvakayugatopi anussarati sāvakasannipātatopi anussarati evaṁjaccā
 te bhagavanto ahesuṁ itipi evaṁnāmā. Evaṁgottā. Evaṁsīlā.
 Evaṁdhammā. Evaṁpaññā. Evaṁvihārī. Evaṁvimuttā
 te bhagavanto ahesuṁ itipīti. Ayañca hi 1- tesaṁ bhikkhūnaṁ antarākathā
 vippakatā hoti.
      [11] Athakho bhagavā sāyaṇhasamayaṁ paṭisallānā vuṭṭhito yena
 karerimaṇḍalamāḷo tenupasaṅkami upasaṅkamitvā paññatte āsane
 nisīdi. Nisajja kho bhagavā bhikkhū āmantesi kāya nuttha bhikkhave
 etarahi kathāya sannisinnā kā ca pana vo antarākathā vippakatāti.
 Evaṁ vutte te bhikkhū bhagavantaṁ etadavocuṁ idha bhante
 amhākaṁ acirapakkantassa bhagavato ayamantarākathā udapādi acchariyaṁ
 āvuso abbhūtaṁ āvuso tathāgatassa mahiddhikatā mahānubhāvatā
 yatra hi nāma tathāgato atīte buddhe parinibbute chinnapapañce
 chinnavaṭume pariyādinnavaṭṭe sabbadukkhavītivatte jātitopi anussarissati
 nāmatopi anussarissati gottatopi anussarissati āyuppamāṇatopi
 anussarissati sāvakayugatopi anussarissati sāvakasannipātatopi

  *  *  *  *  *  *
  Footnote:1 Ma. Yu. hidaṁ.
-------------------------------------------------
[page 011]
 Anussarissati evaṁjaccā te bhagavanto ahesuṁ itipi
 .pe. Evaṁvimuttā te bhagavanto ahesuṁ itipīti. Kiṁ nu kho
 āvuso tathāgatasseva nu kho esā dhammadhātu suppaṭividdhā yassā
 dhammadhātuyā suppaṭividdhattā tathāgato atīte buddhe parinibbute
 chinnapapañce chinnavaṭume pariyādinnavaṭṭe sabbadukkhavītivatte jātitopi
 anussarati nāmatopi anussarati gottatopi anussarati āyuppamāṇatopi
 anussarati sāvakayugatopi anussarati sāvakasannipātatopi
 anussarati evaṁjaccā < PTS. D II , 10 >te bhagavanto ahesuṁ itipi evaṁnāmā.
 Evaṁgottā. Evaṁsīlā. Evaṁdhammā. Evaṁpaññā. Evaṁvihārī.
 Evaṁvimuttā te bhagavanto ahesuṁ itipīti udāhu devatā
 tathāgatassa etamatthaṁ ārocesuṁ yena tathāgato atīte buddhe
 parinibbute chinnapapañce chinnavaṭume pariyādinnavaṭṭe sabbadukkhavītivatte
 jātitopi anussarati nāmatopi .pe. Sāvakasannipātatopi
 anussarati evaṁjaccā te bhagavanto ahesuṁ itipi evaṁnāmā .pe.
 Evaṁvimuttā te bhagavanto ahesuṁ itipīti ayaṁ kho no bhante
 antarākathā vippakatā [1]- atha bhagavā anuppattoti. Tathāgatassevesā
 bhikkhave dhammadhātu suppaṭividdhā yassā dhammadhātuyā suppaṭividdhattā
 tathāgato atīte buddhe parinibbute chinnapapañce chinnavaṭume
 pariyādinnavaṭṭe sabbadukkhavītivatte jātitopi anussarati
 nāmatopi anussarati gottatopi anussarati āyuppamāṇatopi anussarati

  *  *  *  *  *  *
  Footnote:1 Ma. hoti.
-------------------------------------------------
[page 012]
 Sāvakayugatopi anussarati sāvakasannipātatopi anussarati evaṁjaccā
 te bhagavanto ahesuṁ itipi evaṁnāmā .pe. Evaṁvimuttā te
 bhagavanto ahesuṁ itipīti devatāpi tathāgatassa etamatthaṁ ārocesuṁ
 yena tathāgato atīte buddhe parinibbute chinnapapañce chinnavaṭume
 pariyādinnavaṭṭe sabbadukkhavītivatte jātitopi anussarati nāmatopi
 .pe. Sāvakasannipātatopi anussarati evaṁjaccā te bhagavanto
 ahesuṁ itipi evaṁnāmā .pe. Evaṁvimuttā te bhagavanto ahesuṁ
 itipīti. Iccheyyātha no tumhe bhikkhave bhiyyoso mattāya
 pubbenivāsapaṭisaṁyuttaṁ dhammiṁ kathaṁ sotunti. Etassa bhagavā kālo
 etassa sugata kālo yaṁ bhagavā bhiyyoso mattāya pubbenivāsapaṭisaṁyuttaṁ
 dhammiṁ kathaṁ kareyya bhagavato sutvā bhikkhū dhāressantīti.
 Tenahi bhikkhave suṇātha sādhukaṁ manasikarotha bhāsissāmīti. Evaṁ
 bhanteti kho te bhikkhū bhagavato paccassosuṁ. Bhagavā etadavoca
 ito so bhikkhave ekanavuto 1- kappo yaṁ vipassī bhagavā arahaṁ
 sammāsambuddho loke udapādi. Vipassī bhikkhave bhagavā arahaṁ
 sammāsambuddho khattiyo jātiyā ahosi khattiyakule udapādi.
 Vipassī bhikkhave bhagavā arahaṁ sammāsambuddho koṇḍañño gottena
 ahosi. Vipassissa bhikkhave bhagavato arahato sammāsambuddhassa
 asītivassasahassāni āyuppamāṇaṁ ahosi. Vipassī bhikkhave bhagavā
 arahaṁ sammāsambuddho pāṭaliyā mūle abhisambuddho. Vipassissa

  *  *  *  *  *  *
  Footnote:1 Ma. ekanavutikappe.
-------------------------------------------------
[page 013]
 Bhikkhave bhagavato arahato sammāsambuddhassa khaṇḍatissaṁ nāma
 sāvakayugaṁ ahosi aggaṁ bhaddayugaṁ. Vipassissa bhikkhave bhagavato
 arahato sammāsambuddhassa tayo sāvakānaṁ sannipātā ahesuṁ
 eko sāvakānaṁ sannipāto ahosi aṭṭhasaṭṭhibhikkhusatasahassaṁ eko
 sāvakānaṁ sannipāto ahosi bhikkhusatasahassaṁ eko sāvakānaṁ
 sannipāto ahosi asītibhikkhusahassāni. Vipassissa bhikkhave bhagavato
 arahato sammāsambuddhassa ime tayo sāvakānaṁ sannipātā ahesuṁ
 sabbesaṁyeva khīṇāsavānaṁ. Vipassissa bhikkhave bhagavato arahato
 sammāsambuddhassa asoko nāma bhikkhu upaṭṭhāko ahosi aggupaṭṭhāko.
 Vipassissa bhikkhave bhagavato arahato sammāsambuddhassa
 bandhumā nāma rājā pitā ahosi bandhumatī < PTS. D II , 12 >nāma devī mātā
 ahosi janettī bandhumassa rañño bandhumatī nāma nagaraṁ rājadhānī
 ahosi.
      [12] Athakho bhikkhave vipassī bodhisatto tusitā kāyā cavitvā
 sato sampajāno mātu kucchiṁ okkami. Ayamettha dhammatā.
      [13] Dhammatā ekā bhikkhave yadā bodhisatto tusitā kāyā
 cavitvā mātu kucchiṁ okkamati. Atha sadevake loke samārake
 sabrahmake sassamaṇabrāhmaṇiyā pajāya sadevamanussāya appamāṇo
 oḷāro 1- obhāso loke pātubhavati atikkammeva 2- devānaṁ
 devānubhāvaṁ. Yāpi tā lokantarikā aghā asaṁvutā [3]- andhakāratimisā

  *  *  *  *  *  *
  Footnote:1 Yu. uḷāro. ito paraṁ īdisameva. 2 Yu. atikkamma. ito paraṁ īdisameva. 3 Ma.
 3 Ma. Yu. andhakārā.
-------------------------------------------------
[page 014]
 Yatthapime candimasuriyā evaṁmahiddhikā evaṁmahānubhāvā ābhāya
 nānubhonti tatthapi appamāṇo oḷāro obhāso pātubhavati
 atikkammeva devānaṁ devānubhāvaṁ. Yepi tattha sattā upapannā
 tepi tenobhāsena aññamaññaṁ sañjānanti aññepi kira bho
 santi sattā idhūpapannāti. Ayañca dasasahassī lokadhātu saṅkampati
 sampakampati sampavedheti appamāṇo ca oḷāro obhāso loke
 pātubhavati atikkammeva devānaṁ devānubhāvaṁ. Ayamettha dhammatā.
      [14] Dhammatā esā bhikkhave yadā bodhisatto mātu kucchiṁ
 okkanto hoti cattāro [1]- devaputtā cātuddisaṁ 2- rakkhāya upagacchanti
 mā naṁ bodhisattaṁ vā bodhisattamātaraṁ vā manusso vā
 amanusso vā koci [3]- viheṭhesīti. Ayamettha dhammatā.
      [15] Dhammatā esā bhikkhave yadā bodhisatto mātu kucchiṁ
 okkanto hoti pakatiyā sīlavatī bodhisattamātā hoti viratā
 pāṇātipātā viratā adinnādānā viratā kāmesumicchācārā < PTS. D II , 13 >viratā
 musāvādā viratā surāmerayamajjapamādaṭṭhānā. Ayamettha dhammatā.
      [16] Dhammatā esā bhikkhave yadā bodhisatto mātu kucchiṁ
 okkanto hoti na bodhisattamātu purisesu mānasaṁ uppajjati
 kāmaguṇūpasaṁhitaṁ anatikkamaniyā va 4- bodhisattamātā hoti kenaci
 purisena rattacittena. Ayamettha dhammatā.
      [17] Dhammatā esā bhikkhave yadā bodhisatto mātu kucchiṁ

  *  *  *  *  *  *
  Footnote:1 Ma. Yu. naṁ. 2 Ma. catuddisaṁ. 3 Ma. Yu. vā. 4 Ma. Yu. ca.
-------------------------------------------------
[page 015]
 Okkanto hoti lābhinī bodhisattamātā hoti pañcannaṁ kāmaguṇānaṁ.
 Sā pañcahi kāmaguṇehi samappitā samaṅgibhūtā paricāreti.
 Ayamettha dhammatā.
      [18] Dhammatā esā bhikkhave yadā bodhisatto mātu kucchiṁ
 okkanto hoti na bodhisattamātu kocideva ābādho uppajjati
 sukhinī bodhisattamātā hoti akilantakāyā bodhisattañca bodhisattamātā
 tirokucchigataṁ passati sabbaṅgapaccaṅgaṁ 1- ahīnindriyaṁ.
 Seyyathāpi bhikkhave maṇiveḷuriyo subho jātimā aṭṭhaṁso suparikammakato
 accho vippasanno sabbākārasampanno tatrassa suttaṁ āvutaṁ nīlaṁ
 vā pītaṁ vā lohitakaṁ 2- vā odātaṁ vā paṇḍusuttaṁ vā tamenaṁ
 cakkhumā puriso hatthesu karitvā paccavekkheyya ayaṁ kho maṇiveḷuriyo
 subho jātimā aṭṭhaṁso suparikammakato accho vippasanno
 sabbākārasampanno tatrassa 3- suttaṁ āvutaṁ nīlaṁ vā pītaṁ vā
 lohitakaṁ vā odātaṁ vā paṇḍusuttaṁ vā evameva kho bhikkhave
 yadā bodhisatto mātu kucchiṁ okkanto hoti na bodhisattamātu
 kocideva ābādho uppajjati sukhinī bodhisattamātā hoti
 akilantakāyā bodhisattañca < PTS. D II , 14 >bodhisattamātā tirokucchigataṁ passati
 sabbaṅgapaccaṅgaṁ 1- ahīnindriyaṁ. Ayamettha dhammatā.
      [19] Dhammatā esā bhikkhave sattāhajāte bodhisatte bodhisattamātā
 kālaṁ karoti tusitaṁ kāyaṁ upapajjati. Ayamettha dhammatā.

  *  *  *  *  *  *
  Footnote:1 Po. Yu. sabbaṅgapaccaṅgiṁ. 2 Ma. Yu. lohitaṁ. 3 Ma. Yu. tatridaṁ.
-------------------------------------------------
[page 016]
      [20] Dhammatā esā bhikkhave yathā aññā itthikā nava
 vā dasa vā māse gabbhaṁ kucchinā pariharitvā vijāyanti na hevaṁ [1]-
 bodhisattamātā vijāyati. Daseva māsāni bodhisattaṁ bodhisattamātā
 kucchinā pariharitvā vijāyati. Ayamettha dhammatā.
      [21] Dhammatā esā bhikkhave yathā aññā itthikā nisinnā
 vā nipannā vā vijāyanti na hevaṁ bodhisattaṁ bodhisattamātā
 vijāyati ṭhitā ca bodhisattaṁ bodhisattamātā vijāyati. Ayamettha
 dhammatā.
      [22] Dhammatā esā bhikkhave yadā bodhisatto mātu kucchismā
 nikkhamati devā paṭhamaṁ paṭiggaṇhanti pacchā manussā. Ayamettha
 dhammatā.
      [23] Dhammatā esā bhikkhave yadā bodhisatto mātu kucchismā
 nikkhamati appatto ca 2- bodhisatto paṭhaviṁ hoti cattāro naṁ
 devaputtā paṭiggahetvā mātu purato ṭhapenti attamanā devi
 hohi mahesakkho te putto uppannoti. Ayamettha dhammatā.
      [24] Dhammatā esā bhikkhave yadā bodhisatto mātu kucchismā
 nikkhamati visado 2- va nikkhamati amakkhito uddena 3- amakkhito semhena
 amakkhito ruhirena amakkhito kenaci asucinā suddho visuddho.
 Seyyathāpi bhikkhave maṇiratanaṁ kāsike vatthe nikkhittaṁ neva maṇiratanaṁ
 kāsikaṁ vatthaṁ makkheti napi kāsikaṁ vatthaṁ maṇiratanaṁ makkheti taṁ

  *  *  *  *  *  *
  Footnote:1 Ma. Yu. va.. 2 Po. visuddho. 3 Ma. Yu. udena. 4 Ma. Yu. visado.
-------------------------------------------------
[page 017]
 Kissa hetu ubhinnaṁ suddhattā evameva kho bhikkhave yadā
 bodhisatto mātu kucchismā nikkhamati visado 1- va nikkhamati amakkhito
 uddena 2- amakkhito < PTS. D II , 15 >semhena amakkhito ruhirena amakkhito kenaci
 asucinā suddho visuddho 3-. Ayamettha dhammatā.
      [25] Dhammatā esā bhikkhave yadā bodhisatto mātu kucchismā
 nikkhamati dve udakassa dhārā antalikkhā pātubhavanti ekā
 sītassa ekā uṇhassa yena bodhisattassa udakakiccaṁ karonti
 mātu ca. Ayamettha dhammatā.
      [26] Dhammatā esā bhikkhave sampatijāto bodhisatto samehi
 pādehi patiṭṭhahitvā uttarenābhimukho 4- sattapadavītihārena gacchati
 setamhi chatte anudhāriyamāne 5- sabbā ca disā anuviloketi
 āsabhiñca vācaṁ bhāsati aggohamasmi lokassa jeṭṭhohamasmi
 lokassa seṭṭhohamasmi lokassa ayamantimā me 6- jāti
 natthidāni punabbhavoti. Ayamettha dhammatā.
      [27] Dhammatā esā bhikkhave yadā bodhisatto mātu kucchismā
 nikkhamati atha sadevake loke samārake sabrahmake sassamaṇabrāhmaṇiyā
 pajāya sadevamanussāya appamāṇo oḷāro obhāso
 pātubhavati atikkammeva devānaṁ devānubhāvaṁ. Yāpi tā lokantarikā
 aghā asaṁvutā [7]- andhakāratimisā yatthapime candimasuriyā evaṁmahiddhikā
 evaṁmahānubhāvā ābhāya nānubhonti tatthapi appamāṇo oḷāro

  *  *  *  *  *  *
  Footnote:1 Po. visuddho. 2 Ma. Yu. udena. 3 Ma. Yu. visado. 4 Ma. uttarena mukho.
 Yu. uttarābhimukho. 5 Yu. anuhīramāne. 6 Ma. Yu. mesaddo natthi.
 7 Ma. Yu. andhakārā.
-------------------------------------------------
[page 018]
 Obhāso pātubhavati atikkammeva devānaṁ devānubhāvaṁ. Yepi tattha
 sattā upapannā tepi tenobhāsena aññamaññaṁ sañjānanti
 aññepi kira bho santi sattā idhūpapannāti. Ayañca dasasahassī
 lokadhātu saṅkampati sampakampati sampavedheti appamāṇo ca
 oḷāro obhāso loke pātubhavati atikkammeva devānaṁ
 devānubhāvaṁ. Ayamettha dhammatā.
      [28] [1]- < PTS. D II , 16 >Jāte kho pana bhikkhave vipassimhi kumāre bandhumato
 rañño paṭivedesuṁ putto te deva jāto taṁ devo passatūti.
 Addasā kho bhikkhave bandhumā rājā vipassiṁ kumāraṁ disvā nemitte
 brāhmaṇe āmantāpetvā etadavoca passantu bhonto nemittā
 brāhmaṇā kumāranti. Addasaṁsu kho bhikkhave naṁ nemittā
 brāhmaṇā vipassiṁ kumāraṁ disvā bandhumantaṁ 2- rājānaṁ etadavocuṁ
 attamano deva hohi mahesakkho te [3]- putto uppanno lābhā te
 mahārāja suladdhante mahārāja yassa te kule evarūpo putto
 uppanno ayaṁ hi deva kumāro dvattiṁsamahāpurisalakkhaṇehi
 samannāgato yehi samannāgatassa mahāpurisassa dve va gatiyo bhavanti
 anaññā sace agāraṁ ajjhāvasati rājā hoti cakkavatti dhammiko
 dhammarājā cāturanto vijitāvī janapadaṭṭhāvariyappatto sattaratanasamannāgato
 tassimāni sattaratanāni bhavanti seyyathīdaṁ cakkaratanaṁ
 hatthiratanaṁ assaratanaṁ maṇiratanaṁ itthīratanaṁ gahapatiratanaṁ parināyakaratanameva

  *  *  *  *  *  *
  Footnote:1 Po. dhammatā esā. 2 Yu. bandhumaṁ. 3 Yu. dve.
-------------------------------------------------
[page 019]
 Sattamaṁ parosahassaṁ kho panassa puttā bhavanti sūrā vīraṅgarūpā
 parasenappamaddanā 1- so imaṁ paṭhaviṁ sāgarapariyantaṁ adaṇḍena asatthena
 dhammena abhivijiya ajjhāvasati sace kho pana agārasmā anagāriyaṁ
 pabbajati arahaṁ hoti sammāsambuddho loke vivaṭacchado. Katamehi
 cāyaṁ deva kumāro dvattiṁsamahāpurisalakkhaṇehi samannāgato yehi
 samannāgatassa mahāpurisassa dve va gatiyo bhavanti anaññā sace
 agāraṁ ajjhāvasati rājā hoti cakkavatti dhammiko dhammarājā
 cāturanto vijitāvī janapadaṭṭhāvariyappatto sattaratanasamannāgato
 tassimāni sattaratanāni < PTS. D II , 17 >bhavanti seyyathīdaṁ cakkaratanaṁ .pe.
 Abhivijiya ajjhāvasati sace kho pana agārasmā anagāriyaṁ pabbajati
 arahaṁ hoti sammāsambuddho loke vivaṭacchado.
      [29] Ayaṁ hi deva kumāro suppatiṭṭhitapādo yaṁpāyaṁ deva
 kumāro suppatiṭṭhitapādo idampissa mahāpurisassa mahāpurisalakkhaṇaṁ
 bhavati.
      Imassa deva kumārassa heṭṭhāpādatalesu cakkāni jātāni
 sahassārāni sanemikāni sanābhikāni sabbākāraparipūrāni yaṁpi deva
 imassa kumārassa heṭṭhāpādatalesu cakkāni jātāni sahassārāni
 sanemikāni sanābhikāni sabbākāraparipūrāni idampissa 2- mahāpurisassa
 mahāpurisalakkhaṇaṁ bhavati.

  *  *  *  *  *  *
  Footnote:1 parasenāpamaddanātipi pāṭhena bhavitabbaṁ. 2 Ma. idampimassa.
-------------------------------------------------
[page 020]
           Ayaṁ hi deva kumāro āyatapaṇhi.
           Ayaṁ hi deva kumāro dīghaṅgulī.
           Ayaṁ hi deva kumāro mudutalanahatthapādo 1-.
           Ayaṁ hi deva kumāro jālahatthapādo.
           Ayaṁ hi deva kumāro ussaṅkhapādo.
           Ayaṁ hi deva kumāro eṇijaṅgho.
           Ayaṁ hi deva kumāro ṭhitako va anonamanto ubhohi
 pāṇitalehi jannukāni parimasati 2- parimajjati.
           Ayaṁ hi deva kumāro kosohitavatthaguyho.
           Ayaṁ hi deva kumāro suvaṇṇavaṇṇo kāñcanasannibhataco 3-.
           Ayaṁ hi deva kumāro sukhumacchavī sukhumattā < PTS. D II , 18 >chaviyā rajojallaṁ
 kāye na upalippati 4-.
           Ayaṁ hi deva kumāro ekekalomo ekekāni lomāni
 lomakūpesu jātāni.
           Ayaṁ hi deva kumāro uddhaggalomo uddhaggāni lomāni
 jātāni nīlāni añjanavaṇṇāni kuṇḍalāvattāni dakkhiṇāvattajātāni.
           Ayaṁ hi deva kumāro brahmujugatto.
           Ayaṁ hi deva kumāro sattussado.

  *  *  *  *  *  *
  Footnote:1 aṭṭhakathāyaṁ mudutalunahatthapādo. 2 Ma. parāmasati. 3 Ma. Yu. kāñcanasannibhattaco.
 4 upalimpatītipi pāṭho.
-------------------------------------------------
[page 021]
          Ayaṁ hi deva kumāro sīhapubbaddhakāyo.
          Ayaṁ hi deva kumāro pittantaraṁso 1-.
          Ayaṁ hi deva kumāro nigrodhaparimaṇḍalo yāvatakvassa
 kāyo tāvatakvassa byāmo yāvatakvassa byāmo tāvatakvassa
 kāyo.
          Ayaṁ hi deva kumāro samavaṭṭakkhandho.
          Ayaṁ hi deva kumāro rasaggasaggī.
          Ayaṁ hi deva kumāro sīhahanu.
          Ayaṁ hi deva kumāro cattāḷīsadanto.
          Ayaṁ hi deva kumāro samadanto.
          Ayaṁ hi deva kumāro aviraḷadanto 2-.
          Ayaṁ hi deva kumāro susukkadāṭho.
          Ayaṁ hi deva kumāro pahūtajivho.
          Ayaṁ hi deva kumāro brahmassaro karavikabhāṇī.
          Ayaṁ hi deva kumāro abhinīlanetto.
          Ayaṁ hi deva kumāro gopakhumo.
      Imassa deva kumārassa uṇṇā bhamukantare jātā odātā mudu
 tūlasannibhā. Yaṁpi deva imassa kumārassa uṇṇā bhamukantare
 jātā odātā mudu tūlasannibhā < PTS. D II , 19 >[3]-.

  *  *  *  *  *  *
  Footnote:1 Sī. Ma. Yu. citantaraṁso. 2 Sī. Yu. avivaradanto. 3 sabbapotthakesu etthantare
 idampimassa mahāpurisassa mahāpurisalakkhaṇaṁ bhavatīti ime pāṭhā pākaṭā.
-------------------------------------------------
[page 022]
      Ayaṁ hi deva kumāro uṇhīsasīso yaṁpāyaṁ deva kumāro
 uṇhīsasīso idampissa mahāpurisassa mahāpurisalakkhaṇaṁ bhavati.
      [30] Imehi kho ayaṁ deva kumāro dvattiṁsamahāpurisalakkhaṇehi
 samannāgato yehi samannāgatassa mahāpurisassa dve va gatiyo
 bhavanti anaññā sace agāraṁ ajjhāvasati rājā hoti cakkavatti
 dhammiko dhammarājā cāturanto vijitāvī janapadaṭṭhāvariyappatto
 sattaratanasamannāgato tassimāni sattaratanāni bhavanti seyyathīdaṁ
 cakkaratanaṁ hatthiratanaṁ assaratanaṁ maṇiratanaṁ itthīratanaṁ gahapatiratanaṁ
 parināyakaratanameva sattamaṁ parosahassaṁ kho panassa puttā bhavanti
 sūrā vīraṅgarūpā parasenappamaddanā so imaṁ paṭhaviṁ sāgarapariyantaṁ
 adaṇḍena asatthena dhammena samena abhivijiya ajjhāvasati sace
 kho pana agārasmā anagāriyaṁ pabbajati arahaṁ hoti sammāsambuddho
 loke vivaṭacchado hoti.
      [31] Athakho bhikkhave bandhumā rājā nemitte brāhmaṇe
 ahatehi vatthehi acchādetvā 1- sabbakāmehi santappesi. Athakho
 bhikkhave bandhumā rājā vipassissa kumārassa dhātiyo upaṭṭhāpesi.
 Aññā khīraṁ pāyenti aññā nhāpenti 2- aññā dhārenti
 aññā aṅkena pariharanti. Jātassa kho pana bhikkhave vipassissa
 kumārassa setacchattaṁ dhārayittha divā ceva rattiṁ ca mā naṁ sītaṁ

  *  *  *  *  *  *
  Footnote:1 Ma. Yu. acchādāpetvā. 2 nahāpentīti pāṭhena bhavitabbaṁ.
-------------------------------------------------
[page 023]
 Vā uṇhaṁ vā tiṇaṁ vā rajo vā ussāvo vāti [1]-. Jāto kho
 pana bhikkhave vipassī kumāro bahuno janassa piyo ahosi manāpo.
 Seyyathāpi bhikkhave uppalaṁ vā < PTS. D II , 20 >padumaṁ vā puṇḍarīkaṁ vā bahuno
 janassa piyaṁ manāpaṁ evameva kho bhikkhave vipassī kumāro bahuno
 janassa piyo ahosi manāpo. Svāssudaṁ aṅkeneva aṅkaṁ
 parihariyati. Jāto kho pana bhikkhave vipassī kumāro [2]- mañjussaro ca
 ahosi vaggussaro ca madhurassaro ca pemanīyassaro ca. Seyyathāpi
 bhikkhave himavante pabbate karavikā nāma sakuṇajāti mañjussarā ca
 vaggussarā ca madhurassarā ca pemanīyassarā ca evameva kho bhikkhave
 vipassī kumāro mañjussaro ca ahosi vaggussaro ca madhurassaro ca
 pemanīyassaro ca. Jātassa kho pana bhikkhave vipassissa kumārassa
 kammavipākajaṁ dibbacakkhuṁ pāturahosi yena dūraṁ 3- samantā yojanaṁ
 passati divā ceva rattiṁ ca. Jāto kho pana bhikkhave vipassī
 kumāro animmissanto 4- pekkhati seyyathāpi bhikkhave devatā 5- tāvatiṁsā
 animmissantā 4- pekkhanti evameva kho bhikkhave vipassī kumāro
 animmissanto 4- pekkhati 6-. Jātassa kho pana bhikkhave vipassissa
 kumārassa [7]- vipassītveva samaññā udapādi. Athakho bhikkhave
 bandhumā rājā aṭṭakaraṇe 8- nisinno vipassiṁ kumāraṁ aṅke
 nisīdāpetvā aṭṭe 9- < PTS. D II , 21 >anusāsati. Tatra sudaṁ bhikkhave vipassī kumāro
 pitu aṅke nisinno viceyya viceyya atthe panāyati ñāṇena 10-.

  *  *  *  *  *  *
  Footnote:1 Ma. bādhayitthāti. Yu. bādhati. 2 Ma. brahmassaro. 3 Ma. Yu. sudaṁ.
 4 Ma. Yu. animisanto. 5 Ma. Yu. devā. 6 sabbapotthakesu itisaddo dissati.
 7 Ma. Yu. vipassī. 8 Ma. Yu. atthakaraṇe. 9 Ma. Yu. atthe. ito paraṁ īdisameva.
 10 Ma. Yu. ñāyena. ito paraṁ īdisameva.
-------------------------------------------------
[page 024]
 Viceyya viceyya kumāro aṭṭe panāyati ñāṇenāti. Athakho
 bhikkhave vipassissa kumārassa bhiyyoso mattāya [1]- vipassītveva
 samaññā udapādi. Athakho bhikkhave bandhumā rājā vipassissa
 kumārassa tayo pāsāde kārāpesi ekaṁ vassikaṁ ekaṁ hemantikaṁ
 ekaṁ gimhikaṁ pañcakāmaguṇāni upaṭṭhāpesi. Tatra sudaṁ bhikkhave
 vipassī kumāro vassike pāsāde [2]- cattāro māse nippurisehi turiyehi
 paricārayamāno na heṭṭhāpāsādaṁ orohatīti.
                       Paṭhamabhāṇavāraṁ.
      [32] Athakho bhikkhave vipassī kumāro bahunnaṁ 3- vassānaṁ bahunnaṁ
 vassasatānaṁ bahunnaṁ vassasahassānaṁ accayena sārathiṁ āmantesi yojehi
 samma sārathi bhaddāni bhaddāni yānāni uyyānabhūmiṁ gacchāma subhūmiṁ 4-
 dassanāyāti. Evaṁ devāti kho bhikkhave sārathi vipassissa kumārassa
 paṭissutvā bhaddāni bhaddāni yānāni yojetvā vipassikumārassa
 paṭivedesi yuttāni kho te deva bhaddāni bhaddāni yānāni
 yassadāni kālaṁ maññasīti. Athakho bhikkhave vipassī kumāro
 bhadraṁ 5- yānaṁ abhiruhitvā 6- bhaddehi bhaddehi yānehi uyyānabhūmiṁ
 niyyāsi. Addasā kho bhikkhave vipassī kumāro uyyānabhūmiṁ
 niyyanto purisaṁ jiṇṇaṁ gopānasivaṅkaṁ bhaggaṁ 7- daṇḍaparāyanaṁ pavedhamānaṁ
 gacchantaṁ āturaṁ gatayobbanaṁ disvā sārathiṁ āmantesi ayaṁ pana
 samma sārathi puriso kiṁkato kesāpissa na yathā aññesaṁ

  *  *  *  *  *  *
  Footnote:1 Ma. Yu. vipassī. 2 Yu. vassike. 3 Ma. bahūnaṁ. ito paraṁ īdisameva.
 4 Yu. bhūmiṁ. 5 Ma. bhaddaṁ bhaddaṁ. Yu. bhaddaṁ. ito paraṁ īdisameva.
 6 Po. abhiruyhitvā. 7 Ma. Yu. bhoggaṁ. ito paraṁ īdisameva.
-------------------------------------------------
[page 025]
 Kāyopissa na yathā aññesanti. Eso kho deva jiṇṇo
 nāmāti. Kiṁ paneso samma sārathi jiṇṇo nāmāti. Eso
 kho deva jiṇṇo nāma nadāni tena ciraṁ jīvitabbaṁ bhavissatīti.
 Kiṁ pana samma sārathi ahaṁpi jarādhammo jaraṁ anatītoti. Tvañca
 deva mayañcamhā sabbe jarādhammā jaraṁ anatītāti. Tenahi
 samma sārathi alandānajja uyyānabhūmiyā ito 1- ca antepuraṁ
 paccaniyyāhīti. Evaṁ devāti kho bhikkhave sārathi vipassissa
 kumārassa paṭissutvā tato ca antepuraṁ paccaniyyāsi. Tatra
 sudaṁ bhikkhave vipassī kumāro antepuraṁ gato dukkhī dummano
 pajjhāyati dhiratthu kira bho jāti nāma yatra hi nāma jātassa
 jarā paññāyissatīti.
      [33] Athakho bhikkhave bandhumā rājā sārathiṁ āmantāpetvā
 etadavoca kacci samma sārathi kumāro uyyānabhūmiyā abhiramittha
 kacci samma sārathi kumāro uyyānabhūmiyā attamano ahosīti
 na kho deva kumāro uyyānabhūmiyā abhiramittha na kho deva
 kumāro uyyānabhūmiyā attamano ahosīti. Kiṁ pana samma sārathi
 addasa kumāro uyyānabhūmiṁ niyyantoti. < PTS. D II , 23 >Addasā kho deva kumāro
 uyyānabhūmiṁ niyyanto purisaṁ jiṇṇaṁ gopānasivaṅkaṁ bhaggaṁ daṇḍaparāyanaṁ
 pavedhamānaṁ gacchantaṁ āturaṁ gatayobbanaṁ disvā maṁ etadavoca
 ayaṁ pana samma sārathi puriso kiṁkato kesāpissa na yathāaññesaṁ

  *  *  *  *  *  *
  Footnote:1 Po. itopi. Ma. Yu. itova. ito paraṁ īdisameva.
-------------------------------------------------
[page 026]
 Kāyopissa na yathā aññesanti eso kho deva jiṇṇo nāmāti
 kiṁ paneso samma sārathi jiṇṇo nāmāti eso kho deva jiṇṇo
 nāma nadāni tena ciraṁ jīvitabbaṁ bhavissatīti kiṁ pana samma
 sārathi ahaṁpi jarādhammo jaraṁ anatītoti tvañca deva mayañcamhā
 sabbe jarādhammā jaraṁ anatītāti tenahi samma sārathi alandānajja
 uyyānabhūmiyā ito ca antepuraṁ paccaniyyāhīti evaṁ devāti
 kho ahaṁ deva vipassissa kumārassa paṭissutvā tato ca antepuraṁ
 paccaniyyāsiṁ so kho deva kumāro antepuraṁ gato dukkhī dummano
 pajjhāyati dhiratthu kira bho jāti nāma yatra hi nāma jātassa
 jarā paññāyissatīti. Athakho bhikkhave bandhumassa rañño etadahosi
 mā heva kho vipassī kumāro na rajjaṁ kāresi mā heva vipassī
 kumāro agārasmā anagāriyaṁ pabbaji mā heva nemittānaṁ
 brāhmaṇānaṁ saccaṁ assa vacananti. Athakho bhikkhave bandhumā
 rājā vipassissa kumārassa bhiyyoso mattāya pañcakāmaguṇāni
 upaṭṭhāpesi yathā vipassī kumāro rajjaṁ kāreyya yathā vipassī
 kumāro na agārasmā anagāriyaṁ pabbajeyya yathā nemittānaṁ
 brāhmaṇānaṁ micchā assa vacanaṁ 1-. Tatra sudaṁ bhikkhave vipassī
 kumāro pañcahi kāmaguṇehi samappito samaṅgibhūto paricāreti.
      [34] Athakho bhikkhave vipassī kumāro bahunnaṁ vassānaṁ .pe.
 Addasā kho bhikkhave vipassī kumāro uyyānabhūmiṁ niyyanto purisaṁ

  *  *  *  *  *  *
  Footnote:1 Po. Ma. vacananti.
-------------------------------------------------
[page 027]
 Ābādhikaṁ dukkhitaṁ bāḷhagilānaṁ sake muttakarīse palipannaṁ sayamānaṁ 1-
 aññehi vuṭṭhāpiyamānaṁ aññehi saṁvesiyamānaṁ disvā sārathiṁ
 āmantesi ayaṁ pana samma sārathi puriso kiṁkato akkhīnipissa
 na yathā aññesaṁ siropissa 2- na yathā aññesanti. Eso kho
 deva byādhiko nāmāti. Kiṁ paneso samma sārathi byādhiko
 nāmāti. Eso kho deva byādhiko nāma appevanāma tamhā
 ābādhā vuṭṭhaheyyāti. Kiṁ pana samma sārathi ahaṁpi byādhidhammo
 byādhiṁ anatītoti. Tvañca deva mayañcamhā sabbe byādhidhammā
 byādhiṁ anatītāti. Tenahi samma sārathi alandānajja uyyānabhūmiyā
 ito ca antepuraṁ paccaniyyāhīti. Evaṁ devāti kho bhikkhave sārathi
 vipassissa kumārassa paṭissutvā tato ca antepuraṁ paccaniyyāsi.
 Tatra sudaṁ bhikkhave vipassī kumāro antepuraṁ gato dukkhī dummano
 pajjhāyati dhiratthu kira bho jāti nāma yatra hi nāma jātassa
 jarā paññāyissati byādhi paññāyissatīti.
      [35] Athakho bhikkhave bandhumā rājā sārathiṁ āmantāpetvā
 etadavoca kacci samma sārathi kumāro uyyānabhūmiyā abhiramittha
 kacci samma sārathi kumāro uyyānabhūmiyā attamano ahosīti.
 Na kho deva kumāro uyyānabhūmiyā abhiramittha na kho deva kumāro
 uyyānabhūmiyā attamano ahosīti. Kiṁ pana samma sārathi addasa

  *  *  *  *  *  *
  Footnote:1 Sī. Ma. Yu. semānaṁ. ito paraṁ īdisameva. 2 Ma. Yu. saropissa. ito paraṁ
 īdisameva.
-------------------------------------------------
[page 028]
 Kumāro uyyānabhūmiṁ niyyantoti. Addasā kho deva kumāro
 uyyānabhūmiṁ niyyanto purisaṁ ābādhikaṁ dukkhitaṁ bāḷhagilānaṁ sake
 muttakarīse < PTS. D II , 25 >palipannaṁ sayamānaṁ aññehi vuṭṭhāpiyamānaṁ aññehi
 saṁvesiyamānaṁ disvā maṁ etadavoca ayaṁ pana samma sārathi puriso
 kiṁkato akkhīnipissa na yathā aññesaṁ siropissa na yathā
 aññesanti eso kho deva byādhiko nāmāti kiṁ paneso
 samma sārathi byādhiko nāmāti eso kho deva byādhiko nāma
 appevanāma tamhā ābādhā vuṭṭhaheyyāti kiṁ pana samma sārathi
 ahaṁpi byādhidhammo byādhiṁ anatītoti tvañca deva mayañcamhā
 sabbe byādhidhammā byādhiṁ anatītāti tenahi samma sārathi
 alandānajja uyyānabhūmiyā ito ca antepuraṁ paccaniyyāhīti
 evaṁ devāti kho ahaṁ deva vipassissa kumārassa paṭissutvā tato ca
 antepuraṁ paccaniyyāsiṁ eso 1- kho deva kumāro antepuraṁ gato
 dukkhī dummano pajjhāyati dhiratthu kira bho jāti nāma yatra
 hi nāma jātassa jarā paññāyissati byādhi paññāyissatīti.
 Athakho bhikkhave bandhumassa rañño etadahosi mā heva kho
 vipassī kumāro na rajjaṁ kāresi mā heva vipassī kumāro
 agārasmā anagāriyaṁ pabbaji 2- mā heva nemittānaṁ brāhmaṇānaṁ
 saccaṁ assa vacananti. Athakho bhikkhave bandhumā rājā vipassissa
 kumārassa bhiyyoso mattāya pañcakāmaguṇāni upaṭṭhāpesi yathā

  *  *  *  *  *  *
  Footnote:1 Ma. Yu. so kho. 2 Po. pabbajito.
-------------------------------------------------
[page 029]
 Vipassī kumāro rajjaṁ kāreyya yathā vipassī kumāro na agārasmā
 anagāriyaṁ pabbajeyya yathā nemittānaṁ brāhmaṇānaṁ micchā assa
 vacanaṁ 1-. Tatra sudaṁ bhikkhave vipassī kumāro pañcakāmaguṇehi samappito
 samaṅgibhūto paricāreti .pe.
      [36] Addasā kho bhikkhave vipassī kumāro uyyānabhūmiṁ niyyanto
 mahājanakāyaṁ sannipatitaṁ nānārattānañca dussānaṁ vilātaṁ kayiramānaṁ
 disvā sārathiṁ āmantesi kiṁ nu kho so samma sārathi mahājanakāyo
 sannipatito nānārattānañca dussānaṁ vilātaṁ kariyatīti. < PTS. D II , 26 >Eso kho
 deva kālakato nāmāti. Tenahi samma sārathi yena so kālakato
 tena rathaṁ pesehīti. Evaṁ devāti kho bhikkhave sārathi vipassissa
 kumārassa paṭissutvā yena so kālakato yena rathaṁ pesesi 2-.
 Addasā kho bhikkhave vipassī kumāro petaṁ kālakataṁ disvā sārathiṁ
 āmantesi kiṁ panāyaṁ samma sārathi kālakato nāmāti. Eso kho
 deva kālakato nāma nadāni taṁ dakkhanti 3- mātā vā pitā vā
 aññe vā ñātisālohitā sopi na dakkhissati mātaraṁ vā pitaraṁ vā
 aññe vā ñātisālohiteti. Kiṁ pana samma sārathi ahaṁpi
 maraṇadhammo maraṇaṁ anatīto maṁpi na dakkhanti 4- devo vā devī vā
 aññe vā ñātisālohitā ahaṁpi na dakkhissāmi devaṁ vā deviṁ vā
 aññe vā ñātisālohiteti. Tvañca deva mayañcamhā sabbe
 maraṇadhammā maraṇaṁ anatītā taṁpi na dakkhanti devo vā devī vā

  *  *  *  *  *  *
  Footnote:1 Po. Ma. vacananti. 2 Po. Yu. pesehīti. 3 Yu. dakkhinti. ito paraṁ
 īdisameva. 4 Po. dakkhinti.
-------------------------------------------------
[page 030]
 Aññe vā ñātisālohitā tvaṁpi na dakkhissasi devaṁ vā deviṁ vā
 aññe vā ñātisālohiteti. Tenahi samma sārathi alandānajja
 uyyānabhūmiyā ito ca antepuraṁ paccaniyyāhīti. Evaṁ devāti kho
 bhikkhave sārathi vipassissa kumārassa paṭissutvā tato ca antepuraṁ
 paccaniyyāsi. Tatra sudaṁ bhikkhave vipassī kumāro antepuraṁ gato
 dukkhī dummano pajjhāyati dhiratthu kira bho jāti nāma yatra
 hi nāma jātassa jarā paññāyissati byādhi paññāyissati
 maraṇaṁ paññāyissatīti.
      [37] Athakho bhikkhave bandhumā rājā sārathiṁ āmantāpetvā
 etadavoca kacci samma sārathi kumāro uyyānabhūmiyā abhiramittha
 kacci samma sārathi kumāro uyyānabhūmiyā attamano ahosīti.
 Na kho deva kumāro uyyānabhūmiyā abhiramittha na kho deva kumāro
 uyyānabhūmiyā attamano ahosīti. Kiṁ pana samma sārathi addasa
 kumāro uyyānabhūmiṁ niyyantoti. Addasā kho deva kumāro
 uyyānabhūmiṁ niyyanto mahājanakāyaṁ sannipatitaṁ nānārattānañca
 dussānaṁ vilātaṁ kayiramānaṁ disvā maṁ etadavoca kiṁ nu kho
 so samma sārathi mahājanakāyo sannipatito nānārattānañca
 dussānaṁ vilātaṁ kayiratīti eso kho deva kālakato nāmāti
 tenahi samma sārathi yena so kālakato tena rathaṁ pesehīti
 evaṁ devāti kho ahaṁ deva vipassissa kumārassa paṭissutvā yena
-------------------------------------------------
[page 031]
 So kālakato tena rathaṁ pesesiṁ addasā kho deva kumāro
 purisaṁ petaṁ kālakataṁ disvā maṁ etadavoca kiṁ panāyaṁ samma
 sārathi kālakato nāmāti eso kho deva kālakato nāma nadāni
 taṁ dakkhanti mātā vā pitā vā aññe vā ñātisālohitā
 sopi na dakkhissati mātaraṁ vā pitaraṁ vā aññe vā ñātisālohiteti
 kiṁ pana samma sārathi ahaṁpi maraṇadhammo maraṇaṁ anatīto maṁpi
 na dakkhanti devo vā devī vā aññe vā ñātisālohitā
 ahaṁpi na dakkhissāmi devaṁ vā deviṁ vā aññe vā ñātisālohiteti
 tvañca deva mayañcamhā sabbe maraṇadhammā maraṇaṁ anatītā
 taṁpi na dakkhanti devo vā devī vā aññe vā ñātisālohitā
 tvaṁpi na dakkhissasi devaṁ vā deviṁ vā aññe vā ñātisālohiteti
 tenahi samma sārathi alandānajja uyyānabhūmiyā ito ca antepuraṁ
 paccaniyyāhīti evaṁ devāti kho ahaṁ deva vipassissa kumārassa
 paṭissutvā tato ca antepuraṁ paccaniyyāsiṁ so kho deva kumāro
 antepuraṁ gato dukkhī dummano pajjhāyati dhiratthu kira bho jāti
 nāma yatra hi nāma jātassa jarā paññāyissati byādhi
 paññāyissati maraṇaṁ paññāyissatīti. Athakho bhikkhave bandhumassa
 rañño etadahosi mā heva kho vipassī kumāro na rajjaṁ kāresi
 mā heva kho vipassī kumāro agārasmā anagāriyaṁ pabbaji < PTS. D II , 28 >mā
 heva kho nemittānaṁ brāhmaṇānaṁ saccaṁ assa vacananti.
-------------------------------------------------
[page 032]
 Athakho bhikkhave bandhumā rājā vipassissa kumārassa bhiyyoso
 mattāya pañcakāmaguṇāni upaṭṭhāpesi yathā vipassī kumāro rajjaṁ
 kāreyya yathā vipassī kumāro na agārasmā anagāriyaṁ pabbajeyya
 yathā nemittānaṁ brāhmaṇānaṁ micchā assa vacanaṁ. Tatra sudaṁ
 bhikkhave vipassī kumāro pañcahi kāmaguṇehi samappito samaṅgibhūto
 paricāreti.
      [38] Athakho bhikkhave vipassī kumāro bahunnaṁ vassānaṁ bahunnaṁ
 vassasatānaṁ bahunnaṁ vassasahassānaṁ accayena sārathiṁ āmantesi
 yojehi samma sārathi bhaddāni bhaddāni yānāni uyyānabhūmiṁ gacchāma
 subhūmiṁ dassanāyāti. Evaṁ devāti kho bhikkhave sārathi vipassissa
 kumārassa paṭissutvā bhaddāni bhaddāni yānāni yojetvā vipassissa
 kumārassa paṭivedesi yuttāni kho [1]- deva bhaddāni bhaddāni yānāni
 yassadāni kālaṁ maññasīti. Athakho bhikkhave vipassī kumāro bhadraṁ
 yānaṁ abhiruhitvā bhaddehi bhaddehi yānehi uyyānabhūmiṁ niyyāsi.
 Addasā kho bhikkhave vipassī kumāro uyyānabhūmiṁ niyyanto purisaṁ
 bhaṇḍuṁ pabbajitaṁ kāsāyavasanaṁ disvā sārathiṁ āmantesi ayaṁ
 pana samma sārathi puriso kiṁkato sīsaṁpissa na yathā aññesaṁ
 vatthānipissa na yathā aññesanti. Eso kho deva pabbajito
 nāmāti. Kiṁ paneso samma sārathi pabbajito nāmāti. Eso
 kho deva pabbajito nāma sādhu dhammacariyā sādhu samacariyā

  *  *  *  *  *  *
  Footnote:1 Ma. Yu. te.
-------------------------------------------------
[page 033]
 Sādhu kusalacariyā 1- sādhu puññakiriyā sādhu avihiṁsā sādhu
 bhūtānukampāti. Sādhu kho so samma sārathi pabbajito nāma
 sādhu [2]- < PTS. D II , 29 >dhammacariyā sādhu samacariyā sādhu kusalacariyā sādhu
 puññakiriyā sādhu avihiṁsā sādhu bhūtānukampā 3- tenahi samma
 sārathi yena so pabbajito tena rathaṁ pesehīti. Evaṁ devāti
 kho bhikkhave sārathi vipassissa kumārassa paṭissutvā yena so
 pabbajito tena rathaṁ pesesi. Athakho bhikkhave vipassī kumāro
 taṁ pabbajitaṁ etadavoca tvaṁ pana samma kiṁkato sīsaṁpi te
 na yathā aññesaṁ vatthānipi te na yathā aññesanti. Ahaṁ
 kho deva pabbajito nāmāti. Kiṁ pana tvaṁ samma pabbajito
 nāmāti. Ahaṁ kho deva pabbajito nāma sādhu dhammacariyā
 sādhu samacariyā sādhu kusalacariyā sādhu puññakiriyā sādhu
 avihiṁsā sādhu bhūtānukampāti. Sādhu kho tvaṁ samma pabbajito
 nāma sādhu dhammacariyā sādhu samacariyā sādhu kusalacariyā
 sādhu puññakiriyā sādhu avihiṁsā sādhu bhūtānukampāti. Athakho
 bhikkhave vipassī kumāro sārathiṁ āmantesi tenahi samma sārathi
 rathaṁ ādāya itova antepuraṁ paccāniyyāhi ahaṁ pana idheva
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajissāmīti. Evaṁ devāti kho bhikkhave sārathi

  *  *  *  *  *  *
  Footnote:1 Sī. Ma. Yu. kusalakiriyā. ito paraṁ īdisameva. 2 Ma. - samma sārathi. Yu. - hi
 samma sārathi. 3 Po. Ma. - bhūtānukampāti.
-------------------------------------------------
[page 034]
 Vipassissa kumārassa paṭissutvā rathaṁ ādāya tato ca antepuraṁ
 paccāniyyāsi. Vipassī pana kumāro tattheva kesamassuṁ ohāretvā
 kāsāyāni vatthāni acchādetvā agārasmā anagāriyaṁ pabbaji 1-.
 Assosi kho bhikkhave bandhumatiyā rājadhāniyā mahājanakāyo
 caturāsītipāṇasahassāni vipassī kira kumāro kesamassuṁ ohāretvā
 kāsāyāni vatthāni < PTS. D II , 30 >acchādetvā agārasmā anagāriyaṁ pabbajitoti.
 Sutvāna nesaṁ etadahosi na hi nūna so orako dhammavinayo
 na sā orikā 2- pabbajjā yattha vipassī kumāro kesamassuṁ
 ohāretvā kāsāyāni vatthāni acchādetvā agārasmā anagāriyaṁ
 pabbajito vipassī hi 3- nāma kumāro kesamassuṁ ohāretvā
 kāsāyāni vatthāni acchādetvā agārasmā anagāriyaṁ pabbajissati
 kimaṅgaṁ pana na 4- mayanti. Athakho [5]- bhikkhave mahājanakāyā 6-
 caturāsītipāṇasahassāni kesamassuṁ ohāretvā kāsāyāni vatthāni
 acchādetvā vipassiṁ bodhisattaṁ agārasmā anagāriyaṁ pabbajitaṁ
 anupabbajiṁsu. Tāya sudaṁ bhikkhave parisāya parivuto vipassī bodhisatto
 gāmanigamajanapadarājadhānīsu cārikaṁ carati. Athakho bhikkhave vipassissa
 bodhisattassa rahogatassa paṭisallīnassa evaṁ cetaso parivitakko
 udapādi na kho panetaṁ 7- paṭirūpaṁ yohaṁ ākiṇṇo viharāmi
 yannūnāhaṁ eko gaṇamhā vūpakaṭṭho vihareyyanti. Athakho bhikkhave
 vipassī bodhisatto aparena samayena eko gaṇamhā vūpakaṭṭho

  *  *  *  *  *  *
  Footnote:1 Po. pabbajitoti. 2 Po. Ma. orakā. 3 Ma. Yu. pi. 4 Po. Ma.
 nasaddo natthi. 5 Yu. so.. 6 Ma. Yu. mahājanakāyo. 3 Ma. Yu. metaṁ.
-------------------------------------------------
[page 035]
 Vihāsi. Aññeneva tāni caturāsītipabbajitasahassāni agamaṁsu.
 Aññena [1]- vipassī bodhisatto. Athakho bhikkhave vipassissa bodhisattassa
 vāsūpagatassa rahogatassa paṭisallīnassa evaṁ cetaso parivitakko
 udapādi kicchaṁ vatāyaṁ loko āpanno jāyati ca jīyati ca
 mīyati ca cavati ca upapajjati ca atha ca panimassa dukkhassa
 nissaraṇaṁ nappajānāti jarāmaraṇassa kudassu 2- nāma imassa dukkhassa
 nissaraṇaṁ paññāyissati jarāmaraṇassāti.
      [39] Athakho bhikkhave vipassissa bodhisattassa etadahosi kimhi
 nu kho sati jarāmaraṇaṁ hoti kiṁpaccayā jarāmaraṇanti. Athakho
 bhikkhave vipassissa bodhisattassa yonisomanasikārā ahu paññāya
 abhisamayo jātiyā kho sati jarāmaraṇaṁ hoti jātipaccayā
 jarāmaraṇanti. Athakho bhikkhave vipassissa bodhisattassa etadahosi
 kimhi nu kho sati jāti hoti kiṁpaccayā jātīti. Athakho bhikkhave
 vipassissa bodhisattassa yonisomanasikārā ahu paññāya abhisamayo
 bhave kho sati jāti hoti bhavapaccayā jātīti. Athakho bhikkhave
 vipassissa bodhisattassa etadahosi kimhi nu kho sati bhavo hoti
 kiṁpaccayā bhavoti. Athakho bhikkhave vipassissa bodhisattassa
 yonisomanasikārā ahu paññāya abhisamayo upādāne kho sati bhavo
 hoti upādānapaccayā bhavoti. Athakho bhikkhave vipassissa
 bodhisattassa etadahosi kimhi nu kho sati upādānaṁ hoti

  *  *  *  *  *  *
  Footnote:1 Ma. maggena. 2 Ma. Yu. kudāssu.
-------------------------------------------------
[page 036]
 Kiṁpaccayā upādānanti. Athakho bhikkhave vipassissa bodhisattassa
 yonisomanasikārā ahu paññāya abhisamayo taṇhāya kho sati
 upādānaṁ hoti taṇhāpaccayā upādānanti. Athakho bhikkhave
 vipassissa bodhisattassa etadahosi kimhi nu kho sati taṇhā hoti
 kiṁpaccayā taṇhāti. Athakho bhikkhave vipassissa bodhisattassa
 yonisomanasikārā ahu paññāya abhisamayo vedanāya kho sati
 taṇhā hoti vedanāpaccayā taṇhāti. Athakho bhikkhave vipassissa
 bodhisattassa etadahosi kimhi nu kho sati vedanā hoti kiṁpaccayā
 vedanāti. Athakho bhikkhave vipassissa bodhisattassa < PTS. D II , 32 >yonisomanasikārā
 ahu paññāya abhisamayo phasse kho sati vedanā hoti phassapaccayā
 vedanāti. Athakho bhikkhave vipassissa bodhisattassa etadahosi kimhi
 nu kho sati phasso hoti kiṁpaccayā phassoti. Athakho bhikkhave
 vipassissa bodhisattassa yonisomanasikārā ahu paññāya abhisamayo
 saḷāyatane kho sati phasso hoti saḷāyatanapaccayā phassoti.
 Athakho bhikkhave vipassissa bodhisattassa etadahosi kimhi nu kho
 sati saḷāyatanaṁ hoti kiṁpaccayā saḷāyatananti. Athakho bhikkhave
 vipassissa bodhisattassa yonisomanasikārā ahu paññāya abhisamayo
 nāmarūpe kho sati saḷāyatanaṁ hoti nāmarūpapaccayā saḷāyatananti.
 Athakho bhikkhave vipassissa bodhisattassa etadahosi kimhi nu kho
 sati nāmarūpaṁ hoti kiṁpaccayā nāmarūpanti. Athakho bhikkhave
-------------------------------------------------
[page 037]
 Vipassissa bodhisattassa yonisomanasikārā ahu paññāya abhisamayo
 viññāṇe kho sati nāmarūpaṁ hoti viññāṇapaccayā nāmarūpanti.
 Athakho bhikkhave vipassissa bodhisattassa etadahosi kimhi nu kho
 sati viññāṇaṁ hoti kiṁpaccayā viññāṇanti. Athakho bhikkhave
 vipassissa bodhisattassa yonisomanasikārā ahu paññāya abhisamayo
 nāmarūpe kho sati viññāṇaṁ hoti nāmarūpapaccayā viññāṇanti.
 Athakho bhikkhave vipassissa bodhisattassa etadahosi paccudāvattati
 kho idaṁ viññāṇaṁ nāmarūpamhā nāparaṁ gacchati ettāvatā
 jāyetha vā jīyetha vā mīyetha vā cavetha vā upapajjetha vā yadidaṁ
 nāmarūpapaccayā viññāṇaṁ viññāṇapaccayā nāmarūpaṁ nāmarūpapaccayā
 saḷāyatanaṁ saḷāyatanapaccayā phasso phassapaccayā vedanā
 vedanāpaccayā < PTS. D II , 33 >taṇhā taṇhāpaccayā upādānaṁ upādānapaccayā
 bhavo bhavapaccayā jāti jātipaccayā jarāmaraṇaṁ sokaparidevadukkhadomanassupāyāsā
 sambhavanti evametassa kevalassa dukkhakkhandhassa
 samudayo hoti. Samudayo samudayoti kho bhikkhave vipassissa
 bodhisattassa pubbe ananussutesu dhammesu cakkhuṁ udapādi ñāṇaṁ
 udapādi paññā udapādi vijjā udāpādi āloko udapādi.
      [40] Athakho bhikkhave vipassissa bodhisattassa etadahosi kimhi
 nu kho asati jarāmaraṇaṁ na hoti kissa nirodhā jarāmaraṇanirodhoti.
 Athakho bhikkhave vipassissa bodhisattassa yonisomanasikārā ahu paññāya
-------------------------------------------------
[page 038]
 Abhisamayo jātiyā kho asati jarāmaraṇaṁ na hoti jātinirodhā
 jarāmaraṇanirodhoti. Athakho bhikkhave vipassissa bodhisattassa
 etadahosi kimhi nu kho asati jāti na hoti kissa nirodhā
 jātinirodhoti. Athakho bhikkhave vipassissa bodhisattassa
 yonisomanasikārā ahu paññāya abhisamayo bhave kho asati jāti na hoti
 bhavanirodhā jātinirodhoti. Athakho bhikkhave vipassissa bodhisattassa
 etadahosi kimhi nu kho asati bhavo na hoti kissa nirodhā
 bhavanirodhoti. Athakho bhikkhave vipassissa bodhisattassa
 yonisomanasikārā ahu paññāya abhisamayo upādāne kho asati bhavo
 na hoti upādānanirodhā bhavanirodhoti. Athakho bhikkhave vipassissa
 bodhisattassa etadahosi kimhi nu kho asati upādānaṁ na hoti
 kissa nirodhā upādānanirodhoti. Athakho bhikkhave vipassissa
 bodhisattassa yonisomanasikārā ahu paññāya abhisamayo taṇhāya
 kho asati upādānaṁ na hoti taṇhānirodhā upādānanirodhoti.
 Athakho bhikkhave vipassissa bodhisattassa etadahosi kimhi nu kho
 asati taṇhā na hoti kissa nirodhā taṇhānirodhoti. Athakho
 bhikkhave vipassissa bodhisattassa yonisomanasikārā ahu paññāya
 abhisamayo < PTS. D II , 34 >vedanāya kho asati taṇhā na hoti vedanānirodhā
 taṇhānirodhoti. Athakho bhikkhave vipassissa bodhisattassa etadahosi
 kimhi nu kho asati vedanā na hoti kissa nirodhā vedanānirodhoti.
-------------------------------------------------
[page 039]
 Athakho bhikkhave vipassissa bodhisattassa yonisomanasikārā ahu paññāya
 abhisamayo phasse kho asati vedanā na hoti phassanirodhā
 vedanānirodhoti. Athakho bhikkhave vipassissa bodhisattassa etadahosi
 kimhi nu kho asati phasso na hoti kissa nirodhā phassanirodhoti.
 Athakho bhikkhave vipassissa bodhisattassa yonisomanasikārā ahu paññāya
 abhisamayo saḷāyatane kho asati phasso na hoti saḷāyatananirodhā
 phassanirodhoti. Athakho bhikkhave vipassissa bodhisattassa etadahosi
 kimhi nu kho asati saḷāyatanaṁ na hoti kissa nirodhā saḷāyatananirodhoti.
 Athakho bhikkhave vipassissa bodhisattassa yonisomanasikārā
 ahu paññāya abhisamayo nāmarūpe kho asati saḷāyatanaṁ na hoti
 nāmarūpanirodhā saḷāyatananirodhoti. Athakho bhikkhave vipassissa
 bodhisattassa etadahosi kimhi nu kho asati nāmarūpaṁ na hoti
 kissa nirodhā nāmarūpanirodhoti. Athakho bhikkhave vipassissa
 bodhisattassa yonisomanasikārā ahu paññāya abhisamayo viññāṇe
 kho asati nāmarūpaṁ na hoti viññāṇanirodhā nāmarūpanirodhoti.
 Athakho bhikkhave vipassissa bodhisattassa etadahosi kimhi nu kho
 asati viññāṇaṁ na hoti kissa nirodhā viññāṇanirodhoti. Athakho
 bhikkhave vipassissa bodhisattassa yonisomanasikārā ahu paññāya
 abhisamayo nāmarūpe kho asati viññāṇaṁ na hoti nāmarūpanirodhā
 viññāṇanirodhoti. Athakho bhikkhave vipassissa bodhisattassa etadahosi
-------------------------------------------------
[page 040]
 Adhigato kho myāyaṁ maggo 1- bodhāya 2- < PTS. D II , 35 >yadidaṁ nāmarūpanirodhā
 viññāṇanirodho viññāṇanirodhā nāmarūpanirodho nāmarūpanirodhā
 saḷāyatananirodho saḷāyatananirodhā phassanirodhā phassanirodhā
 vedanānirodho vedanānirodhā taṇhānirodho taṇhānirodhā
 upādānanirodho upādānanirodhā bhavanirodho bhavanirodhā jātinirodho
 jātinirodhā jarāmaraṇaṁ sokaparidevadukkhadomanassupāyāsā nirujjhanti
 evametassa kevalassa dukkhakkhandhassa nirodho hoti. Nirodho
 nirodhoti kho bhikkhave vipassissa bodhisattassa pubbe ananussutesu
 dhammesu cakkhuṁ udapādi ñāṇaṁ udapādi paññā udapādi
 vijjā udapādi āloko udapādi.
      [41] Athakho bhikkhave vipassī bodhisatto aparena samayena
 pañcasu upādānakkhandhesu udayabbayānupassī vihāsi iti rūpaṁ
 iti rūpassa samudayo iti rūpassa atthaṅgamo iti vedanā
 iti vedanāya samudayo iti vedanāya atthaṅgamo iti saññā
 iti saññāya samudayo iti saññāya atthaṅgamo iti saṅkhārā
 iti saṅkhārānaṁ samudayo iti saṅkhārānaṁ atthaṅgamo iti viññāṇaṁ
 iti viññāṇassa samudayo iti viññāṇassa atthaṅgamoti. Tassa
 pañcasu upādānakkhandhesu udayabbayānupassino viharato nacirasseva
 anupādāya āsavehi cittaṁ vimuccīti 3-.
                    Dutiyabhāṇavāraṁ.

  *  *  *  *  *  *
  Footnote:1 Yu. vipassanāmaggo. 2 Ma. sambodhāya. 3 Po. vimuccati.
-------------------------------------------------
[page 041]
      [42] Athakho bhikkhave vipassissa bhagavato arahato
 sammāsambuddhassa etadahosi yannūnāhaṁ dhammaṁ deseyyanti. Athakho
 bhikkhave vipassissa bhagavato arahato < PTS. D II , 36 >sammāsambuddhassa etadahosi
 adhigato kho me ayaṁ dhammo gambhīro duddaso duranubodho santo
 paṇīto atakkāvacaro nipuṇo paṇḍitavedanīyo ālayarāmā kho
 panāyaṁ pajā ālayaratā ālayasammuditā ālayarāmāya kho pana
 pajāya ālayaratāya ālayasammuditāya duddasaṁ idaṁ ṭhānaṁ yadidaṁ
 idappaccayatā paṭiccasamuppādo idampi kho ṭhānaṁ duddasaṁ yadidaṁ
 sabbasaṅkhārasamatho sabbūpadhipaṭinissaggo taṇhakkhayo virāgo nirodho
 nibbānaṁ ahañceva kho pana dhammaṁ deseyyaṁ pare ca me na
 ājāneyyuṁ so mamassa kilamatho sā mamassa vihesāti.
 Apissudaṁ 1- bhikkhave vipassiṁ bhagavantaṁ arahantaṁ sammāsambuddhaṁ imā
 anacchariyā gāthā paṭibhaṁsu pubbe assutapubbā
          kicchena me adhigataṁ halandāni pakāsituṁ
          rāgadosaparetehi nāyaṁ dhammo susambuddho.
          Paṭisotagāmiṁ nipuṇaṁ gambhīraṁ duddasaṁ aṇuṁ
          rāgarattā na dakkhanti tamokkhandhena āvutāti.
      [43] Itiha bhikkhave vipassissa bhagavato arahato sammāsambuddhassa
 paṭisañcikkhato appossukkatāya cittaṁ nami no dhammadesanāya.

  *  *  *  *  *  *
  Footnote:1 Sī. Ma. Yu. apissu.
-------------------------------------------------
[page 042]
      [44] Athakho bhikkhave aññatarassa mahābrahmuno vipassissa
 bhagavato arahato sammāsambuddhassa cetasā cetoparivitakkamaññāya
 etadahosi nassati vata bho loko vinassati vata bho loko
 yatra hi nāma vipassissa bhagavato arahato sammāsambuddhassa
 appossukkatāya cittaṁ nami 1- no dhammadesanāyāti. Athakho so
 bhikkhave mahābrahmā seyyathāpi nāma balavā puriso sammiñjitaṁ
 vā bāhaṁ pasāreyya pasāritaṁ vā bāhaṁ sammiñjeyya evameva [2]-
 brahmaloke antarahito vipassissa bhagavato arahato sammāsambuddhassa
 purato pāturahosi. Athakho [3]- bhikkhave mahābrahmā ekaṁsaṁ uttarāsaṅgaṁ
 karitvā dakkhiṇajānumaṇḍalaṁ paṭhaviyaṁ nidahanto 4- yena vipassī bhagavā
 arahaṁ sammāsambuddho tenañjaliṁ paṇāmetvā vipassiṁ bhagavantaṁ
 arahantaṁ sammāsambuddhaṁ etadavoca desetu bhante bhagavā dhammaṁ
 desetu sugato dhammaṁ santīdha 5- sattā apparajakkhajātikā assavanatā
 dhammassa parihāyanti bhavissanti dhammassa aññātāroti. Evaṁ
 vutte bhikkhave vipassī bhagavā arahaṁ sammāsambuddho taṁ mahābrahmānaṁ
 etadavoca mayhaṁpi kho brahme etadahosi yannūnāhaṁ dhammaṁ
 deseyyanti. Tassa mayhaṁ brahme etadahosi adhigato kho me
 ayaṁ dhammo gambhīro duddaso duranubodho santo paṇīto
 atakkāvacaro nipuṇo paṇḍitavedanīyo ālayarāmā kho panāyaṁ pajā
 ālayaratā ālayasammuditā ālayarāmāya kho pana pajāya ālayaratāya

  *  *  *  *  *  *
  Footnote:1 Ma. Yu. namati. 2 Po. Ma. kho. 3 Ma. Yu. so. 4 Ma. Yu. nihantvā.
 5 Ma. Yu. santi. ito paraṁ īdisameva.
-------------------------------------------------
[page 043]
 Ālayasammuditāya duddasaṁ idaṁ ṭhānaṁ yadidaṁ idappaccayatā
 paṭiccasamuppādo idampi kho ṭhānaṁ duddasaṁ yadidaṁ sabbasaṅkhārasamatho
 sabbūpadhipaṭinissaggo taṇhakkhayo virāgo nirodho nibbānaṁ 1- ahañceva
 kho pana dhammaṁ deseyyaṁ pare ca me na ājāneyyuṁ so mamassa kilamatho
 sā mamassa vihesāti. Apissudaṁ 2- < PTS. D II , 38 >brahme imā anacchariyā gāthā
 paṭibhaṁsu pubbe me assutapubbā kicchena me adhigataṁ halandāni
 pakāsituṁ .pe. Āvutāti itiha me brahme paṭisañcikkhato
 appossukkatāya cittaṁ nami no dhammadesanāyāti. Dutiyampi kho
 bhikkhave so mahābrahmā .pe. Tatiyampi kho bhikkhave so mahābrahmā
 vipassiṁ bhagavantaṁ arahantaṁ sammāsambuddhaṁ etadavoca desetu bhante
 bhagavā dhammaṁ desetu sugato dhammaṁ santīdha sattā apparajakkhajātikā
 assavanatā dhammassa parihāyanti bhavissanti dhammassa aññātāroti.
 Athakho bhikkhave vipassī bhagavā arahaṁ sammāsambuddho brahmuno
 [3]- Ajjhesanaṁ viditvā sattesu [4]- kāruññataṁ paṭicca buddhacakkhunā
 lokaṁ volokesi. Addasā kho bhikkhave vipassī bhagavā arahaṁ
 sammāsambuddho buddhacakkhunā lokaṁ volokento satte
 apparajakkhe mahārajakkhe tikkhindriye mudindriye svākāre
 dvākāre suviññāpaye duviññāpaye bhabbe 5- abhabbe appekacce
 paralokavajjabhayadassāvino 6- viharante. Seyyathāpi nāma uppaliniyaṁ vā

  *  *  *  *  *  *
  Footnote:1 Po. nibbānanti. 2 Sī. Ma. Yu. apissumaṁ. 3 Ma. Yu. ca. 4 Po. Ma. Yu. ca.
 5 Ma. Yu. bhabbe abhabbeti pāṭhadvayaṁ natthi. ito paraṁ īdisameva.
 6 Ma. ... dassāvine.
-------------------------------------------------
[page 044]
 Paduminiyaṁ vā puṇḍarīkiniyaṁ vā appekaccāni uppalāni vā padumāni
 vā puṇḍarīkāni vā udake jātāni udake saṁvaḍḍhāni 1- udakānugatāni
 antonimuggaposīni appekaccāni uppalāni vā padumāni vā
 puṇḍarīkāni vā udake jātāni udake saṁvaḍḍhāni samodakaṭhitāni
 appekaccāni uppalāni vā padumāni vā puṇḍarīkāni vā udake
 jātāni udake saṁvaḍḍhāni udakā accuggamma tiṭṭhanti 2- anupalittāni
 udakena < PTS. D II , 39 >evameva kho bhikkhave vipassī bhagavā arahaṁ sammāsambuddho
 buddhacakkhunā lokaṁ volokento addasa satte apparajakkhe
 mahārajakkhe tikkhindriye mudindriye svākāre dvākāre suviññāpaye
 duviññāpaye bhabbe abhabbe appekacce paralokavajjabhayadassāvino
 viharante [3]-. Athakho [4]- bhikkhave mahābrahmā vipassissa bhagavato
 arahato sammāsambuddhassa cetasā cetoparivitakkamaññāya vipassiṁ
 bhagavantaṁ arahantaṁ sammāsambuddhaṁ gāthāhi ajjhabhāsi
          [45] Sele yathā pabbatamuddhaniṭṭhito
                yathāpi passe janataṁ samantato
                tathūpamaṁ dhammamayaṁ sumedhaso
                pāsādamāruyha samantacakkhu
                sokāvakiṇṇaṁ 5- janatamapetasoko
                avekkhassu jātijarābhibhūtaṁ.

  *  *  *  *  *  *
  Footnote:1 saṁbaddhānītipi pāṭho. 2 Ma. ṭhitāni. Yu. ṭhanti. 3 Ma. appekacce na
 paralokavajjabhayadassāvine. 4 Ma. Yu. so. 5 Ma. Yu. sokavatiṇṇaṁ.
-------------------------------------------------
[page 045]
                Uṭṭhehi vīra vijitasaṅgāma
                satthavāha anaṇa vivara 1- loke
      desetu 2- bhagavā dhammaṁ aññātāro bhavissantīti.
      [46] Evaṁ vutte 3- bhikkhave vipassī bhagavā arahaṁ sammāsambuddho
 taṁ mahābrahmānaṁ gāthāya ajjhabhāsi
                apārutā te 4- amatassa dvārā
                ye sotavanto pamuñcantu saddhaṁ
                vihiṁsasaññī paguṇaṁ nabhāsiṁ
                dhammaṁ paṇītaṁ manujesu brahmeti.
      [47] Athakho [5]- bhikkhave mahābrahmā katāvakāso khomhi
 vipassinā bhagavatā arahatā sammāsambuddhena dhammadesanāyāti
 vipassiṁ bhagavantaṁ < PTS. D II , 40 >arahantaṁ sammāsambuddhaṁ abhivādetvā padakkhiṇaṁ
 katvā tattheva antaradhāyi.
      [48] Athakho bhikkhave vipassissa bhagavato arahato
 sammāsambuddhassa etadahosi kassa nu kho ahaṁ paṭhamaṁ dhammaṁ deseyyaṁ
 ko imaṁ dhammaṁ khippameva ājānissatīti. Athakho bhikkhave vipassissa
 bhagavato arahato sammāsambuddhassa etadahosi ayaṁ kho khaṇḍo ca
 rājaputto tisso ca purohitaputto bandhumatiyā rājadhāniyā paṭivasanti
 paṇḍitā viyattā medhāvino dīgharattaṁ apparajakkhajātikā yannūnāhaṁ
 khaṇḍassa ca rājaputtassa tissassa ca purohitaputtassa paṭhamaṁ dhammaṁ

  *  *  *  *  *  *
  Footnote:1 Ma. Yu. vicara. 2 Ma. desassu. 3 Ma. Yu. athakho. 4 Ma. Yu. tesaṁ.
 5 Ma. Yu. so.
-------------------------------------------------
[page 046]
 Deseyyaṁ te imaṁ dhammaṁ khippameva ājānissantīti. Athakho
 bhikkhave vipassī bhagavā arahaṁ sammāsambuddho seyyathāpi nāma
 balavā puriso sammiñjitaṁ vā bāhaṁ pasāreyya pasāritaṁ vā bāhaṁ
 sammiñjeyya evameva bodhirukkhamūle antarahito bandhumatiyā
 rājadhāniyā kheme migadāye pāturahosi. Athakho bhikkhave vipassī bhagavā
 arahaṁ sammāsambuddho migadāyapālaṁ 1- āmantesi ehi tvaṁ samma
 migadāyapāla bandhumatiṁ rājadhāniṁ pavisitvā khaṇḍañca rājaputtaṁ
 tissañca purohitaputtaṁ evaṁ vadehi vipassī [2]- bhagavā arahaṁ
 sammāsambuddho bandhumatiṁ rājadhāniṁ anuppatto kheme migadāye viharati
 so tumhākaṁ dassanakāmoti. Evaṁ bhanteti kho bhikkhave migadāyapālo
 vipassissa bhagavato arahato sammāsambuddhassa paṭissutvā bandhumatiṁ
 rājadhāniṁ pavisitvā khaṇḍañca rājaputtaṁ tissañca purohitaputtaṁ
 etadavoca vipassī [3]- bhagavā arahaṁ sammāsambuddho bandhumatiṁ rājadhāniṁ
 anuppatto kheme migadāye viharati so tumhākaṁ dassanakāmoti.
 Athakho bhikkhave khaṇḍo ca rājaputto tisso < PTS. D II , 41 >ca purohitaputto
 bhaddāni bhaddāni yānāni yojāpetvā bhaddaṁ bhaddaṁ yānaṁ abhiruhitvā
 bhaddehi bhaddehi yānehi bandhumatiyā rājadhāniyā niyiṁsu yena khemo
 migadāyo tena pāyiṁsu yāvatikā yānassa bhūmi yānena gantvā
 yānā paccorohitvā pattikā 4- yena vipassī bhagavā arahaṁ
 sammāsambuddho tenupasaṅkamiṁsu upasaṅkamitvā vipassiṁ bhagavantaṁ

  *  *  *  *  *  *
  Footnote:1 Ma. Yu. dāyapālaṁ. ito paraṁ īdisameva. 2-3 Ma. Yu. bhante. 4 Ma. Yu. pattikāva.
-------------------------------------------------
[page 047]
 Arahantaṁ sammāsambuddhaṁ abhivādetvā ekamantaṁ nisīdiṁsu. Tesaṁ vipassī
 bhagavā arahaṁ sammāsambuddho anupubbīkathaṁ kathesi seyyathīdaṁ dānakathaṁ
 sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme 1-
 ānisaṁsaṁ pakāsesi. Yadā te bhagavā aññāsi kallacitte
 muducitte vinīvaraṇacitte udaggacitte pasannacitte atha yā buddhānaṁ
 sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ
 maggaṁ. Seyyathāpi nāma suddhavatthaṁ apagatakāḷakaṁ sammadeva rajanaṁ
 paṭiggaṇheyya evameva khaṇḍassa ca rājaputtassa tissassa ca
 purohitaputtassa tasmiṁyeva āsane virajaṁ vītamalaṁ dhammacakkhuṁ udapādi
 yaṅkiñci samudayadhammaṁ sabbantaṁ nirodhadhammanti. Te diṭṭhadhammā
 pattadhammā viditadhammā pariyogāḷhadhammā tiṇṇavicikicchā
 vigatakathaṁkathā vesārajjappattā aparappaccayā satthu sāsane vipassiṁ
 bhagavantaṁ arahantaṁ sammāsambuddhaṁ etadavocuṁ abhikkantaṁ bhante
 abhikkantaṁ bhante seyyathāpi bhante nikkujjitaṁ vā ukkujjeyya
 paṭicchannaṁ vā vivareyya mūḷhassa vā maggaṁ ācikkheyya
 andhakāre vā telappajjotaṁ dhāreyya cakkhumanto rūpāni dakkhanti
 evameva bhagavatā anekapariyāyena dhammo pakāsito ete mayaṁ
 bhante bhagavantaṁ < PTS. D II , 42 >saraṇaṁ gacchāma dhammañca labheyyāma mayaṁ bhante
 bhagavato santike pabbajjaṁ labheyyāma upasampadanti. Alatthuṁ

  *  *  *  *  *  *
  Footnote:1 nikkhametipi pāṭho.
-------------------------------------------------
[page 048]
 Kho bhikkhave khaṇḍo ca rājaputto tisso ca purohitaputto
 vipassissa bhagavato arahato sammāsambuddhassa santike pabbajjaṁ
 alatthuṁ upasampadaṁ. Te vipassī bhagavā arahaṁ sammāsambuddho
 dhammiyā kathāya sandassesi samādapesi samuttejesi sampahaṁsesi
 saṅkhārānaṁ ādīnavaṁ okāraṁ saṅkilesaṁ nekkhamme 1- ānisaṁsaṁ pakāsesi.
 Tesaṁ vipassinā bhagavatā arahatā sammāsambuddhena dhammiyā kathāya
 sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ
 nacirasseva anupādāya āsavehi cittāni vimucciṁsu.
      [49] Assosi kho bhikkhave bandhumatiyā rājadhāniyā mahājanakāyo
 caturāsītipāṇasahassāni vipassī kira bhagavā arahaṁ sammāsambuddho
 bandhumatiṁ rājadhāniṁ anuppatto kheme migadāye viharati khaṇḍo ca
 kira rājaputto tisso ca purohitaputto vipassissa bhagavato arahato
 sammāsambuddhassa santike kesamassuṁ ohāretvā kāsāyāni vatthāni
 acchādetvā agārasmā anagāriyaṁ pabbajitāti. Sutvāna nesaṁ
 etadahosi na hi nūna so orako dhammavinayo na sā orikā 2-
 pabbajjā yattha khaṇḍo ca rājaputto tisso ca purohitaputto
 kesamassuṁ ohāretvā kāsāyāni vatthāni acchādetvā agārasmā
 anagāriyaṁ pabbajitā khaṇḍo ca hi nāma rājaputto tisso ca
 purohitaputto kesamassuṁ ohāretvā kāsāyāni vatthāni acchādetvā
 agārasmā anagāriyaṁ pabbajissanti kimaṅgaṁ pana na 3- mayanti ca

  *  *  *  *  *  *
  Footnote:1 Ma. Yu. nibbāne. 2 Ma. Yu. orakā. 3 Po. Ma. nasaddo natthi.
-------------------------------------------------
[page 049]
 Athakho so bhikkhave mahājanakāyo caturāsītipāṇasahassāni bandhumatiyā
 rājadhāniyā nikkhamitvā yena khemo migadāyo yena vipassī bhagavā
 arahaṁ < PTS. D II , 43 >sammāsambuddho tenupasaṅkamiṁsu upasaṅkamitvā vipassiṁ bhagavantaṁ
 arahantaṁ sammāsambuddhaṁ abhivādetvā ekamantaṁ nisīdiṁsu. Tesaṁ vipassī
 bhagavā arahaṁ sammāsambuddho anupubbīkathaṁ kathesi seyyathīdaṁ dānakathaṁ
 sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ nekkhamme
 ānisaṁsaṁ pakāsesi. Yadā te bhagavā aññāsi kallacitte muducitte
 vinīvaraṇacitte udaggacitte pasannacitte atha yā buddhānaṁ sāmukkaṁsikā
 dhammadesanā taṁ pakāsesi dukkhaṁ samudayaṁ nirodhaṁ maggaṁ. Seyyathāpi
 nāma suddhavatthaṁ apagatakāḷakaṁ sammadeva rajanaṁ paṭiggaṇheyya evameva
 tesaṁ caturāsītipāṇasahassānaṁ tasmiṁyeva āsane virajaṁ vītamalaṁ dhammacakkhuṁ
 udapādi yaṅkiñci samudayadhammaṁ sabbantaṁ nirodhadhammanti. Te
 diṭṭhadhammā pattadhammā viditadhammā pariyogāḷhadhammā tiṇṇavicikicchā
 vigatakathaṁkathā vesārajjappattā aparappaccayā satthu sāsane
 vipassiṁ bhagavantaṁ arahantaṁ sammāsambuddhaṁ etadavocuṁ abhikkantaṁ
 bhante abhikkantaṁ bhante seyyathāpi bhante nikkujjitaṁ vā
 ukkujjeyya paṭicchannaṁ vā vivareyya mūḷhassa vā maggaṁ
 ācikkheyya andhakāre vā telappajjotaṁ dhāreyya cakkhumanto
 rūpāni dakkhanti evameva bhagavatā anekapariyāyena dhammo pakāsito
 ete mayaṁ bhante bhagavantaṁ saraṇaṁ gacchāma dhammañca bhikkhusaṅghañca
-------------------------------------------------
[page 050]
 Labheyyāma mayaṁ bhante bhagavato santike pabbajjaṁ labheyyāma
 upasampadanti. Alatthuṁ kho bhikkhave tāni caturāsītipāṇasahassāni
 vipassissa bhagavato arahato sammāsambuddhassa santike pabbajjaṁ
 alatthuṁ upasampadaṁ. Te vipassī bhagavā arahaṁ sammāsambuddho
 dhammiyā kathāya sandassesi samādapesi samuttejesi sampahaṁsesi
 saṅkhārānaṁ ādīnavaṁ okāraṁ saṅkilesaṁ nibbāne 1- ānisaṁsaṁ pakāsesi.
 Tesaṁ vipassinā bhagavatā arahatā sammāsambuddhena dhammiyā kathāya
 sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ
 nacirasseva anupādāya āsavehi cittāni vimucciṁsu.
      [50] Assosuṁ kho bhikkhave tāni [2]- caturāsītipabbajitasahassāni
 vipassī kira bhagavā arahaṁ sammāsambuddho bandhumatiṁ rājadhāniṁ
 anuppatto kheme migadāye viharati dhammañca kira desetīti.
 Athakho bhikkhave tāni caturāsītipabbajitasahassāni yena bandhumatī
 rājadhānī yena khemo migadāyo yena vipassī bhagavā arahaṁ
 sammāsambuddho tenupasaṅkamiṁsu upasaṅkamitvā vipassiṁ bhagavantaṁ
 arahantaṁ sammāsambuddhaṁ abhivādetvā ekamantaṁ nisīdiṁsu. Tesaṁ
 vipassī bhagavā arahaṁ sammāsambuddho anupubbīkathaṁ kathesi seyyathīdaṁ
 dānakathaṁ sīlakathaṁ saggakathaṁ kāmānaṁ ādīnavaṁ okāraṁ saṅkilesaṁ
 nekkhamme ānisaṁsaṁ pakāsesi. Yadā te bhagavā aññāsi kallacitte

  *  *  *  *  *  *
  Footnote:1 nekkhammetipi pāṭhena bhavitabbaṁ. 2 Ma. Yu. purimāni.
-------------------------------------------------
[page 051]
 Muducitte vinīvaraṇacitte udaggacitte pasannacitte atha yā buddhānaṁ
 sāmukkaṁsikā dhammadesanā taṁ pakāsesi dukkhaṁ samudayaṁ nirodhaṁ maggaṁ.
 Seyyathāpi nāma suddhavatthaṁ apagatakāḷakaṁ sammadeva rajanaṁ paṭiggaṇheyya
 evameva tesaṁ caturāsītipabbajitasahassānaṁ tasmiṁyeva āsane virajaṁ
 vītamalaṁ dhammacakkhuṁ udapādi yaṅkiñci samudayadhammaṁ sabbantaṁ
 nirodhadhammanti. Te diṭṭhadhammā pattadhammā viditadhammā pariyogāḷhadhammā
 tiṇṇavicikicchā vigatakathaṁkathā vesārajjappattā aparappaccayā
 satthu sāsane vipassiṁ bhagavantaṁ arahantaṁ sammāsambuddhaṁ etadavocuṁ
 abhikkantaṁ bhante abhikkantaṁ bhante seyyathāpi [1]- bhante nikkujjitaṁ
 vā ukkujjeyya paṭicchannaṁ vā vivareyya mūḷhassa vā maggaṁ
 ācikkheyya andhakāre vā telappajjotaṁ dhāreyya cakkhumanto
 rūpāni dakkhanti evameva bhagavatā anekapariyāyena dhammo pakāsito
 ete mayaṁ bhante bhagavantaṁ saraṇaṁ gacchāma dhammañca bhikkhusaṅghañca
 labheyyāma mayaṁ bhante bhagavato santike pabbajjaṁ labheyyāma
 upasampadanti. Alatthuṁ kho bhikkhave tāni caturāsītipabbajitasahassāni
 vipassissa bhagavato arahato sammāsambuddhassa santike pabbajjaṁ
 alatthuṁ upasampadaṁ. Te vipassī bhagavā arahaṁ sammāsambuddho
 dhammiyā kathāya sandassesi samādapesi samuttejesi sampahaṁsesi
 saṅkhārānaṁ ādīnavaṁ okāraṁ saṅkilesaṁ nekkhamme 2- ānisaṁsaṁ pakāsesi.
 Tesaṁ vipassinā bhagavatā arahatā sammāsambuddhena dhammiyā kathāya

  *  *  *  *  *  *
  Footnote:1 Po. Ma. nāma. 2 Ma. Yu. nibbāne.
-------------------------------------------------
[page 052]
 Sandassiyamānānaṁ samādapiyamānānaṁ samuttejiyamānānaṁ sampahaṁsiyamānānaṁ
 nacirasseva anupādāya āsavehi cittāni vimucciṁsu.
      [51] Tena kho pana 1- samayena bandhumatiyā rājadhāniyā
 mahābhikkhusaṅgho paṭivasati aṭṭhasaṭṭhibhikkhusatasahassaṁ. Athakho bhikkhave
 vipassissa bhagavato arahato sammāsambuddhassa rahogatassa
 paṭisallīnassa evaṁ cetaso parivitakko udapādi mahā kho etarahi
 bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ
 yannūnāhaṁ bhikkhū anujāneyyaṁ caratha bhikkhave cārikaṁ bahujanahitāya
 bahujanasukhāya lokānukampāya atthāya hitāya sukhāya devamanussānaṁ
 mā ekena dve agamittha desetha bhikkhave < PTS. D II , 46 >dhammaṁ ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāsetha santīdha sattā apparajakkhajātikā
 assavanatā dhammassa parihāyanti bhavissanti dhammassa aññātāro
 apica channaṁ channaṁ vassānaṁ accayena bandhumatī rājadhānī
 upasaṅkamitabbā pātimokkhuddesāyāti. Athakho bhikkhave aññataro
 mahābrahmā vipassissa bhagavato arahato sammāsambuddhassa cetasā
 cetoparivitakkamaññāya seyyathāpi nāma balavā puriso sammiñjitaṁ
 vā bāhaṁ pasāreyya pasāritaṁ vā bāhaṁ sammiñjeyya evameva
 brahmaloke antarahito vipassissa bhagavato arahato sammāsambuddhassa

  *  *  *  *  *  *
  Footnote:1 Sī. Ma. Yu. tena kho pana bhikkhave.
-------------------------------------------------
[page 053]
 Purato pāturahosi. Athakho so bhikkhave mahābrahmā ekaṁsaṁ uttarāsaṅgaṁ
 karitvā yena vipassī bhagavā arahaṁ sammāsambuddho tenañjalimpaṇāmetvā
 vipassiṁ bhagavantaṁ arahantaṁ sammāsambuddhaṁ etadavoca
 evametaṁ bhagavā evametaṁ sugata mahā kho bhante etarahi
 bhikkhusaṅgho bandhumatiyā rājadhāniyā paṭivasati aṭṭhasaṭṭhibhikkhusatasahassaṁ
 anujānātu bhante bhagavā bhikkhū caratha bhikkhave cārikaṁ bahujanahitāya
 bahujanasukhāya lokānukampāya atthāya hitāya sukhāya devamanussānaṁ
 mā ekena dve agamittha desetha bhikkhave dhammaṁ ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāsetha santīdha sattā apparajakkhajātikā
 assavanatā dhammassa parihāyanti bhavissanti dhammassa
 aññātāro 1- apica bhante mayaṁ tathā karissāma yathā bhikkhū channaṁ
 channaṁ vassānaṁ accayena bandhumatiṁ rājadhāniṁ upasaṅkamissanti
 pātimokkhuddesāyāti. Idamavoca bhikkhave so mahābrahmā idaṁ
 vatvā < PTS. D II , 47 >vipassiṁ bhagavantaṁ arahantaṁ sammāsambuddhaṁ abhivādetvā padakkhiṇaṁ
 katvā tattheva antaradhāyi.
      [52] Athakho bhikkhave vipassī bhagavā arahaṁ sammāsambuddho
 sāyaṇhasamaye 2- paṭisallānā vuṭṭhito bhikkhū āmantesi idha mayhaṁ
 bhikkhave rahogatassa paṭisallīnassa evaṁ cetaso parivitakko udapādi
 mahā kho etarahi bhikkhusaṅgho bandhumatiyā rājadhāniyā paṭivasati

  *  *  *  *  *  *
  Footnote:1 Ma. aññātāroti. 2 Ma. sāyaṇhasamayaṁ.
-------------------------------------------------
[page 054]
 Aṭṭhasaṭṭhibhikkhusatasahassaṁ yannūnāhaṁ bhikkhū anujāneyyaṁ caratha
 bhikkhave cārikaṁ bahujanahitāya bahujanasukhāya lokānukampāya atthāya
 hitāya sukhāya devamanussānaṁ mā ekena dve agamittha desetha
 bhikkhave dhammaṁ ādikalyāṇaṁ majjhekalyāṇaṁ pariyosānakalyāṇaṁ sātthaṁ
 sabyañjanaṁ kevalaparipuṇṇaṁ parisuddhaṁ brahmacariyaṁ pakāsetha santīdha
 sattā apparajakkhajātikā assavanatā dhammassa parihāyanti bhavissanti
 dhammassa aññātāro apica channaṁ channaṁ vassānaṁ accayena
 bandhumatī rājadhānī upasaṅkamitabbā pātimokkhuddesāyāti athakho
 bhikkhave aññataro mahābrahmā mama cetasā cetoparivitakkamaññāya
 seyyathāpi nāma balavā puriso sammiñjitaṁ vā bāhaṁ pasāreyya
 pasāritaṁ vā bāhaṁ sammiñjeyya evameva brahmaloke antarahito
 mama purato pāturahosi athakho so bhikkhave mahābrahmā ekaṁsaṁ
 uttarāsaṅgaṁ karitvā yenāhaṁ tenañjalimpaṇāmetvā maṁ etadavoca
 evametaṁ bhagavā evametaṁ sugata mahā kho bhante etarahi bhikkhusaṅgho
 bandhumatiyā rājadhāniyā paṭivasati aṭṭhasaṭṭhibhikkhusatasahassaṁ
 anujānātu bhante bhagavā bhikkhū caratha bhikkhave cārikaṁ bahujanahitāya
 bahujanasukhāya lokānukampāya atthāya hitāya sukhāya devamanussānaṁ
 mā ekena dve agamittha desetha bhikkhave dhammaṁ ādikalyāṇaṁ
 majjhekalyāṇaṁ pariyosānakalyāṇaṁ sātthaṁ sabyañjanaṁ kevalaparipuṇṇaṁ
 parisuddhaṁ brahmacariyaṁ pakāsetha santīdha sattā apparajakkhajātikā
-------------------------------------------------
[page 055]
 Assavanatā dhammassa parihāyanti bhavissanti dhammassa
 aññātāro 1- < PTS. D II , 48 >apica bhante mayaṁ tathā karissāma yathā bhikkhū
 channaṁ channaṁ vassānaṁ accayena bandhumatiṁ rājadhāniṁ upasaṅkamissanti
 pātimokkhuddesāyāti idamavoca bhikkhave so mahābrahmā idaṁ
 vatvā maṁ abhivādetvā padakkhiṇaṁ katvā tattheva antaradhāyi.
 Anujānāmi bhikkhave caratha cārikaṁ bahujanahitāya bahujanasukhāya lokānukampāya
 atthāya hitāya sukhāya devamanussānaṁ mā ekena dve
 agamittha desetha bhikkhave dhammaṁ ādikalyāṇaṁ majjhekalyāṇaṁ
 pariyosānakalyāṇaṁ sātthaṁ sabyañjanaṁ kelaparipuṇṇaṁ parisuddhaṁ
 brahmacariyaṁ pakāsetha santīdha sattā apparajakkhajātikā assavanatā
 dhammassa parihāyanti bhavissanti dhammassa aññātāro apica 2-
 mayaṁ tathā karissāma yathā channaṁ channaṁ vassānaṁ accayena bandhumatī
 rājadhānī upasaṅkamitabbā pātimokkhuddesāyāti. Athakho [3]- bhikkhave
 bhikkhū yebhuyyena ekāheneva janapadacārikaṁ pakkamiṁsu.
      [53] Tena kho pana samayena jambūdīpe caturāsītiāvāsasahassāni
 honti. Ekamhi vasse nikkhante devatā saddamanussāvesuṁ nikkhantaṁ
 kho mārisā ekavassaṁ pañcidāni vassāni sesāni pañcannaṁ
 vassānaṁ accayena bandhumatī rājadhānī upasaṅkamitabbā pātimokkhuddesāyāti.
 Dvīsu vassesu nikkhantesu devatā saddamanussāvesuṁ

  *  *  *  *  *  *
  Footnote:1 Ma. aññātāroti. 2 Po. apica bhante mayaṁ. Ma. Yu. apica bhikkhave channaṁ
 channaṁ .... mayaṁ tathā karissāma yathāti pāṭhā pana natthi. ito paraṁ yāva
 pātimokkhuddesāyātīti atireka pādhā bhavitabbaṁ. 3 Yu. te.
-------------------------------------------------
[page 056]
 Nikkhantāni kho mārisā dve vassāni cattārīdāni vassāni sesāni
 catunnaṁ vassānaṁ accayena bandhumatī rājadhānī upasaṅkamitabbā
 pātimokkhuddesāyāti. Tīsu vassesu nikkhantesu devatā
 saddamanussāvesuṁ nikkhantāni kho mārisā tīṇi vassāni tīṇīdāni
 vassāni < PTS. D II , 49 >sesāni tiṇṇaṁ vassānaṁ accayena bandhumatī rājadhānī
 upasaṅkamitabbā pātimokkhuddesāyāti. Catūsu vassesu nikkhantesu
 devatā saddamanussāvesuṁ nikkhantāni kho mārisā cattāri vassāni
 dvedāni vassāni sesāni dvinnaṁ vassānaṁ accayena bandhumatī
 rājadhānī upasaṅkamitabbā pātimokkhuddesāyāti. Pañcasu vassesu
 nikkhantesu devatā saddamanussāvesuṁ nikkhantāni kho mārisā pañca
 vassāni ekaṁdāni vassaṁ sesaṁ ekassa vassassa accayena bandhumatī
 rājadhānī upasaṅkamitabbā pātimokkhuddesāyāti. Chasu vassesu
 nikkhantesu devatā saddamanussāvesuṁ nikkhantāni kho mārisā
 chabbassāni samayodāni bandhumatī 1- rājadhānī upasaṅkamitabbā
 pātimokkhuddesāyāti. Athakho te bhikkhave bhikkhū appekacce
 sakena iddhānubhāvena appekacce devatānaṁ 2- iddhānubhāvena ekāheneva
 bandhumatiṁ rājadhāniṁ upasaṅkamiṁsu pātimokkhuddesāyāti.
      [54] Tatra sudaṁ bhikkhave vipassī bhagavā arahaṁ sammāsambuddho
 bhikkhusaṅghe evaṁ pātimokkhaṁ uddissati 3-

  *  *  *  *  *  *
  Footnote:1 Ma. Yu. bandhumatiṁ rājadhāniṁ upasaṅkamituṁ. 2 Yu. devānaṁ. 3 Ma. Yu. uddisati.
-------------------------------------------------
[page 057]
            Khantī paramaṁ tapo tītikkhā
            nibbānaṁ paramaṁ vadanti buddhā
            na hi pabbajito parūpaghātī
            [1]- Samaṇo hoti paraṁ viheṭhayanto.
        Sabbapāpassa akaraṇaṁ kusalassūpasampadā
        sacittapariyodapanaṁ etaṁ buddhānasāsanaṁ.
        Anūpavādo anūpaghāto pātimokkhe ca saṁvaro
        mattaññutā ca bhattasmiṁ pantañca sayanāsanaṁ
        adhicitte ca āyogo etaṁ buddhānasāsananti.
      [55] Ekamidāhaṁ bhikkhave samayaṁ ukkaṭṭhāyaṁ viharāmi subhavane 2-
 sālarājamūle. Tassa mayhaṁ bhikkhave rahogatassa paṭisallīnassa
 evaṁ cetaso parivitakko udapādi na kho so suddhāvāso 3-
 sulabharūpo yo mayā anāvutthapubbo 4- iminā dīghena addhunā
 aññatra suddhāvāsehi devehi yannūnāhaṁ yena suddhāvāsā
 devā tena upasaṅkameyyanti. Athakhohaṁ bhikkhave seyyathāpi
 nāma balavā puriso sammiñjitaṁ vā bāhaṁ pasāreyya pasāritaṁ
 vā bāhaṁ sammiñjeyya evameva ukkaṭṭhāyaṁ subhavane sālarājamūle
 antarahito avihesu devesu pāturahosiṁ. Tasmiṁyeva kho bhikkhave
 devanikāye anekāni 5- devatāsatāni anekāni devatāsahassāni yenāhaṁ
 tenupasaṅkamiṁsu upasaṅkamitvā maṁ abhivādetvā ekamantaṁ aṭṭhaṁsu.

  *  *  *  *  *  *
  Footnote:1 Ma. na. 2 Ma. Yu. subhagavane. ito paraṁ īdisameva. 3 Ma. Yu. sattāvāso.
 4 Ma. anajjhāvutthapubbo. 5 Ma. Yu. anekāni devatāsahassānīti pāṭhadvayaṁ natthi.
-------------------------------------------------
[page 058]
 Ekamantaṁ ṭhitā kho bhikkhave tā devatā maṁ etadavocuṁ ito
 so mārisa 1- ekanavuto kappo yaṁ vipassī bhagavā arahaṁ sammāsambuddho
 loke udapādi vipassī mārisa 2- bhagavā arahaṁ sammāsambuddho
 khattiyo jātiyā ahosi khattiyakule udapādi vipassī
 mārisa bhagavā arahaṁ sammāsambuddho koṇḍañño gottena ahosi
 vipassissa mārisa bhagavato arahato sammāsambuddhassa asītivassasahassāni
 āyuppamāṇaṁ ahosi vipassī mārisa bhagavā arahaṁ
 sammāsambuddho pāṭaliyā mūle abhisambuddho vipassissa mārisa
 bhagavato arahato sammāsambuddhassa khaṇḍatissaṁ nāma sāvakayugaṁ
 ahosi aggaṁ bhaddayugaṁ vipassissa mārisa < PTS. D II , 51 >bhagavato arahato
 sammāsambuddhassa tayo sāvakānaṁ sannipātā ahesuṁ eko
 sāvakānaṁ sannipāto ahosi aṭṭhasaṭṭhibhikkhusatasahassaṁ eko sāvakānaṁ
 sannipāto ahosi bhikkhusatasahassaṁ eko sāvakānaṁ sannipāto ahosi
 asītibhikkhusahassāni 3- vipassissa mārisa bhagavato arahato sammāsambuddhassa
 ime tayo sāvakānaṁ sannipātā ahesuṁ sabbesaṁyeva
 khīṇāsavānaṁ vipassissa mārisa bhagavato arahato sammāsambuddhassa
 asoko nāma bhikkhu upaṭṭhāko ahosi aggupaṭṭhāko vipassissa
 mārisa bhagavato arahato sammāsambuddhassa bandhumā nāma rājā
 pitā ahosi bandhumatī nāma devī mātā ahosi janettī bandhumassa
 rañño bandhumatī nāma nagaraṁ rājadhānī ahosi vipassissa

  *  *  *  *  *  *
  Footnote:1 Po. Ma. mārisā ekanavutikappe. Yu. ekanavute kappe. ito paraṁ īdisameva.
 2 Ma. sabbattha mārisā. 3 Yu. asītibhikkhusatasahassani.
-------------------------------------------------
[page 059]
 Mārisa bhagavato arahato sammāsambuddhassa evaṁ abhinikkhamanaṁ ahosi
 evaṁ pabbajjā evaṁ padhānaṁ evaṁ abhisambodhi evaṁ dhammacakkappavattanaṁ
 te mayaṁ mārisa vipassimhi bhagavati brahmacariyaṁ
 caritvā kāmesu kāmachandaṁ virājetvā idhūpapannāti. Tasmiṁyeva kho
 bhikkhave devanikāye anekāni devatāsatāni anekāni devatāsahassāni [1]-
 yenāhaṁ tenupasaṅkamiṁsu upasaṅkamitvā maṁ abhivādetvā ekamantaṁ
 aṭṭhaṁsu. Ekamantaṁ ṭhitā kho bhikkhave tā devatā maṁ etadavocuṁ
 ito 2- so mārisa ekatiṁso kappo yaṁ sikhī bhagavā .pe. Te mayaṁ
 mārisa sikhimhi bhagavati .pe. Tasmiṁyeva kho mārisa ekatiṁse
 kappe vessabhū bhagavā .pe. Te mayaṁ mārisa vessabhumhi bhagavati
 .pe. Imasmiṁyeva kho mārisa bhaddakappe kakusandho. Konāgamano.
 Kassapo bhagavā .pe. Te mayaṁ mārisa kakusandhamhi. Konāgamanamhi.
 Kassapamhi bhagavati brahmacariyaṁ caritvā kāmesu kāmachandaṁ virājetvā
 idhūpapannāti. Tasmiṁyeva kho bhikkhave devanikāye anekāni devatāsatāni
 anekāni devatāsahassāni yenāhaṁ tenupasaṅkamiṁsu upasaṅkamitvā
 maṁ abhivādetvā ekamantaṁ aṭṭhaṁsu. Ekamantaṁ ṭhitā kho bhikkhave
 tā devatā maṁ etadavocuṁ imasmiṁyeva kho mārisa bhaddakappe
 bhagavā etarahi arahaṁ sammāsambuddho loke uppanno bhagavā
 mārisa khattiyo jātiyā khattiyakule uppanno bhagavā mārisa
 gotamo gottena bhagavato mārisa < PTS. D II , 52 >appakaṁ āyuppamāṇaṁ parittaṁ

  *  *  *  *  *  *
  Footnote:1 Ma. anekāni devatāsatasahassāni. ito paraṁ īdisameva. 2 Ma. Yu. ito so
 mārisa .pe. etadavocunti ime pāṭhā natthi.
-------------------------------------------------
[page 060]
 Lahukaṁ 1- yo ciraṁ jīvati so vassasataṁ appaṁ vā bhiyyo bhagavā
 mārisa assatthassa mūle abhisambuddho bhagavato mārisa sārīputtamoggallānaṁ 2-
 nāma sāvakayugaṁ ahosi aggaṁ bhaddayugaṁ bhagavato
 mārisa eko sāvakānaṁ sannipāto ahosi aḍḍhateḷasāni bhikkhusatāni
 bhagavato mārisa ayaṁ eko sāvakānaṁ sannipāto ahosi sabbesaṁyeva
 khīṇāsavānaṁ bhagavato mārisa ānando nāma bhikkhu upaṭṭhāko
 ahosi aggupaṭṭhāko bhagavato mārisa suddhodano nāma rājā
 pitā māyā nāma devī mātā janettī kapilavatthunagaraṁ rājadhānī
 ahosi bhagavato mārisa evaṁ abhinikkhamanaṁ ahosi evaṁ pabbajjā
 evaṁ padhānaṁ evaṁ abhisambodhi evaṁ dhammacakkappavattanaṁ te mayaṁ
 mārisa bhagavati brahmacariyaṁ caritvā kāmesu kāmachandaṁ virājetvā
 idhūpapannāti. Athakhohaṁ bhikkhave avihehi devehi saddhiṁ yena
 atappā devā tenupasaṅkamiṁ. Athakhohaṁ bhikkhave avihehi ca devehi
 atappehi ca devehi saddhiṁ yena sudassā devā tenupasaṅkamiṁ.
 Athakhohaṁ bhikkhave avihehi ca devehi atappehi ca devehi sudassehi ca
 devehi saddhiṁ yena sudassī devā tenupasaṅkamiṁ. Athakhohaṁ bhikkhave
 avihehi ca devehi atappehi ca devehi sudassehi ca devehi sudassīhi ca
 devehi saddhiṁ yena akaniṭṭhā devā tenupasaṅkamiṁ. Tasmiṁyeva kho
 bhikkhave devanikāye anekāni devatāsatāni anekāni devatāsahassāni
 yenāhaṁ tenupasaṅkamiṁsu upasaṅkamitvā maṁ abhivādetvā ekamantaṁ

  *  *  *  *  *  *
  Footnote:1 Ma. Yu. lahusaṁ. 2 Yu. ... moggallānā.
-------------------------------------------------
[page 061]
 Aṭṭhaṁsu. < PTS. D II , 53 >Ekamantaṁ ṭhitā kho bhikkhave tā devatā maṁ etadavocuṁ ito
 so mārisa ekanavuto kappo yaṁ vipassī bhagavā arahaṁ sammāsambuddho
 loke udapādi. Vipassī mārisa bhagavā arahaṁ sammāsambuddho
 khattiyo jātiyā ahosi khattiyakule udapādi vipassī
 mārisa bhagavā arahaṁ sammāsambuddho koṇḍañño gottena ahosi
 vipassissa mārisa bhagavato arahato sammāsambuddhassa asītivassasahassāni
 āyuppamāṇaṁ ahosi vipassī mārisa bhagavā arahaṁ sammāsambuddho
 pāṭaliyā mūle abhisambuddho vipassissa mārisa bhagavato
 arahato sammāsambuddhassa khaṇḍatissaṁ nāma sāvakayugaṁ ahosi aggaṁ
 bhaddayugaṁ vipassissa mārisa bhagavato arahato sammāsambuddhassa
 tayo sāvakānaṁ sannipātā ahesuṁ eko sāvakānaṁ sannipāto
 ahosi aṭṭhasaṭṭhibhikkhusatasahassaṁ eko sāvakānaṁ sannipāto ahosi
 bhikkhusatasahassaṁ eko sāvakānaṁ sannipāto ahosi asītibhikkhusahassāni
 vipassissa mārisa bhagavato arahato sammāsambuddhassa
 ime tayo sāvakānaṁ sannipātā ahesuṁ sabbesaṁyeva khīṇāsavānaṁ
 vipassissa mārisa bhagavato arahato sammāsambuddhassa asoko nāma
 bhikkhu upaṭṭhāko ahosi aggupaṭṭhāko vipassissa mārisa bhagavato
 arahato sammāsambuddhassa bandhumā nāma rājā pitā ahosi
 bandhumatī nāma devī mātā ahosi janettī bandhumassa rañño
 bandhumatī nāma nagaraṁ rājadhānī ahosi vipassissa mārisa bhagavato
-------------------------------------------------
[page 062]
 Arahato sammāsambuddhassa evaṁ abhinikkhamanaṁ ahosi evaṁ pabbajjā
 evaṁ padhānaṁ evaṁ abhisambodhi evaṁ dhammacakkappavattanaṁ te
 mayaṁ mārisa vipassimhi bhagavati brahmacariyaṁ caritvā kāmesu kāmachandaṁ
 virājetvā idhūpapannāti. Tasmiṁyeva kho bhikkhave devanikāye anekāni
 devatāsatāni anekāni devatāsahassāni yenāhaṁ tenupasaṅkamiṁsu
 upasaṅkamitvā maṁ abhivādetvā ekamantaṁ aṭṭhaṁsu. Ekamantaṁ ṭhitā
 kho bhikkhave tā devatā maṁ etadavocuṁ ito so mārisa ekatiṁso
 kappo yaṁ sikhī bhagavā .pe. Te mayaṁ mārisa sikhimhi bhagavati .pe.
 Tasmiṁyeva kho mārisa ekatiṁse kappe vessabhū bhagavā .pe. Te mayaṁ
 mārisa vessabhumhi bhagavati .pe. Imasmiṁyeva kho mārisa bhaddakappe
 kakusandho. Konāgamano. Kassapo bhagavā .pe. Te mayaṁ
 mārisa kakusandhamhi. Konāgamanamhi. Kassapamhi bhagavati brahmacariyaṁ
 caritvā kāmesu kāmachandaṁ virājetvā idhūpapannāti. Tasmiṁyeva
 kho bhikkhave devanikāye anekāni devatāsatāni anekāni devatāsahassāni
 yenāhaṁ tenupasaṅkamiṁsu upasaṅkamitvā maṁ abhivādetvā
 ekamantaṁ aṭṭhaṁsu. Ekamantaṁ ṭhitā kho bhikkhave tā devatā maṁ
 etadavocuṁ imasmiṁyeva kho mārisa bhaddakappe bhagavā etarahi arahaṁ
 sammāsambuddho loke uppanno bhagavā mārisa khattiyo jātiyā
 khattiyakule uppanno bhagavā mārisa gotamo gottena bhagavato
 mārisa appakaṁ āyuppamāṇaṁ parittaṁ lahukaṁ yo ciraṁ jīvati so
-------------------------------------------------
[page 063]
 Vassasataṁ appaṁ vā bhiyyo bhagavā mārisa assatthassa mūle
 abhisambuddho bhagavato mārisa sārīputtamoggallānaṁ nāma sāvakayugaṁ
 ahosi aggaṁ bhaddayugaṁ bhagavato mārisa eko sāvakānaṁ sannipāto
 ahosi aḍḍhateḷasāni bhikkhusatāni bhagavato mārisa ayaṁ eko
 sāvakānaṁ sannipāto ahosi sabbesaṁyeva khīṇāsavānaṁ bhagavato
 mārisa ānando nāma bhikkhu upaṭṭhāko aggupaṭṭhāko bhagavato
 mārisa suddhodano nāma rājā pitā māyā nāma devī mātā
 janettī kapilavatthuṁ nāma nagaraṁ rājadhānī bhagavato mārisa evaṁ abhinikkhamanaṁ
 ahosi evaṁ pabbajjā evaṁ padhānaṁ evaṁ abhisambodhi evaṁ
 dhammacakkappavattanaṁ te mayaṁ mārisa bhagavati brahmacariyaṁ caritvā
 kāmesu kāmachandaṁ virājetvā idhūpapannāti.
      [56] Iti kho bhikkhave tathāgatassevesā dhammadhātu suppaṭividdhā
 yassā dhammadhātuyā suppaṭividdhattā tathāgato atīte buddhe
 parinibbute chinnapapañce chinnavaṭume pariyādinnavaṭṭe sabbadukkhavītivatte
 jātitopi anussarati nāmatopi anussarati gottatopi anussarati
 āyuppamāṇatopi anussarati sāvakayugatopi anussarati sāvakasannipātatopi
 anussarati evaṁjaccā te bhagavanto ahesuṁ itipi
 evaṁnāmā. Evaṁgottā. Evaṁsīlā. Evaṁdhammā. Evaṁpaññā.
 Evaṁvihārī. Evaṁvimuttā te bhagavanto ahesuṁ itipīti.
 Devatāpi 1- tathāgatassa etamatthaṁ ārocesuṁ yena tathāgato atīte

  *  *  *  *  *  *
  Footnote:1 Yu. devatāpi tathāgatassa ahesuṁ .pe. itipīti ime pāṭhā natthi.
-------------------------------------------------
[page 064]
 Buddhe parinibbute chinnapapañce chinnavaṭume pariyādinnavaṭṭe sabbadukkhavītivatte
 jātitopi anussarati nāmatopi anussarati gottatopi
 anussarati āyuppamāṇatopi anussarati sāvakayugatopi anussarati
 sāvakasannipātatopi anussarati evaṁjaccā te bhagavanto ahesuṁ
 itipi evaṁnāmā. Evaṁgottā. Evaṁsīlā. Evaṁdhammā.
 Evaṁpaññā. Evaṁvihārī. Evaṁvimuttā te bhagavanto ahesuṁ
 itipīti. Idamavoca bhagavā attamanā te bhikkhū bhagavato bhāsitaṁ
 abhinandunti.
                  Mahāpadānasuttaṁ niṭṭhitaṁ paṭhamaṁ.
                      ------------
-------------------------------------------------
[page 065]
                       Mahānidānasuttaṁ
      [57] < PTS. D II , 55 >Evamme sutaṁ. Ekaṁ samayaṁ bhagavā kurūsu viharati
 kammāsadammaṁ 1- nāma kurūnaṁ nigamo. Athakho āyasmā ānando
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ nisīdi. Ekamantaṁ nisinno kho āyasmā ānando
 bhagavantaṁ etadavoca acchariyaṁ bhante abbhūtaṁ bhante yāvagambhīro
 cāyaṁ bhante paṭiccasamuppādo gambhīrāvabhāso ca atha
 ca pana me uttānakuttānako viya khāyatīti. Mā hevaṁ ānanda
 avaca mā hevaṁ ānanda avaca gambhīro cāyaṁ 2- paṭiccasamuppādo
 gambhīrāvabhāso ca. Etassa ānanda dhammassa ananubodhā
 appaṭivedhā evamayaṁ pajā tantākulakajātā guṇagaṇṭhikajātā 3-
 muñjapabbajabhūtā 4- apāyaṁ duggatiṁ vinipātaṁ saṁsāraṁ nātivattati. Atthi
 idappaccayā jarāmaraṇanti iti puṭṭhena satā ānanda atthītissa
 vacanīyaṁ. Kiṁpaccayā jarāmaraṇanti iti ce vadeyya jātipaccayā
 jarāmaraṇanti iccassa vacanīyaṁ. Atthi idappaccayā jātīti iti
 puṭṭhena satā ānanda < PTS. D II , 56 >atthītissa vacanīyaṁ. Kiṁpaccayā jātīti
 iti ce vadeyya bhavapaccayā jātīti iccassa vacanīyaṁ. Atthi
 idappaccayā bhavoti iti puṭṭhena satā ānanda atthītissa

  *  *  *  *  *  *
  Footnote:1 kammāsadhammantipi pāṭho. 2 Ma. Yu. ānanda. 3 Ma. Yu. kulagaṇṭhikajātā.
 4 Sī. muñjababbajabhūtā.
-------------------------------------------------
[page 066]
 Vacanīyaṁ. Kiṁpaccayā bhavoti iti ce vadeyya upādānapaccayā
 bhavoti iccassa vacanīyaṁ. Atthi idappaccayā upādānanti iti
 puṭṭhena satā ānanda atthītissa vacanīyaṁ. Kiṁpaccayā upādānanti
 iti ce vadeyya taṇhāpaccayā upādānanti iccassa vacanīyaṁ.
 Atthi idappaccayā taṇhāti iti puṭṭhena satā ānanda atthītissa
 vacanīyaṁ. Kiṁpaccayā taṇhāti iti ce vadeyya vedanāpaccayā
 taṇhāti iccassa vacanīyaṁ. Atthi idappaccayā vedanāti
 iti puṭṭhena satā ānanda atthītissa vacanīyaṁ. Kiṁpaccayā
 vedanāti iti ce vadeyya phassapaccayā vedanāti iccassa vacanīyaṁ.
 Atthi idappaccayā phassoti iti puṭṭhena satā ānanda atthītissa
 vacanīyaṁ. Kiṁpaccayā phassoti iti ce vadeyya nāmarūpapaccayā
 phassoti iccassa vacanīyaṁ. Atthi idappaccayā nāmarūpanti
 iti puṭṭhena satā ānanda atthītissa vacanīyaṁ. Kiṁpaccayā
 nāmarūpanti iti ce vadeyya viññāṇapaccayā nāmarūpanti iccassa
 vacanīyaṁ. Atthi idappaccayā viññāṇanti iti puṭṭhena satā
 ānanda atthītissa vacanīyaṁ. Kiṁpaccayā viññāṇanti iti ce
 vadeyya nāmarūpapaccayā viññāṇanti iccassa vacanīyaṁ. Iti
 kho ānanda nāmarūpapaccayā viññāṇaṁ viññāṇapaccayā nāmarūpaṁ
 nāmarūpapaccayā phasso phassapaccayā vedanā vedanāpaccayā
 taṇhā taṇhāpaccayā upādānaṁ upādānapaccayā bhavo bhavapaccayā
-------------------------------------------------
[page 067]
 Jāti jātipaccayā jarāmaraṇaṁ sokaparidevadukkhadomanassupāyāsā
 sambhavanti. Evametassa kevalassa dukkhakkhandhassa samudayo
 hoti.
      [58] Jātipaccayā jarāmaraṇanti iti kho panetaṁ vuttaṁ.
 Tadānanda imināpetaṁ pariyāyena veditabbaṁ yathā jātipaccayā
 jarāmaraṇaṁ. Jāti ca 1- hi ānanda nābhavissa sabbena sabbaṁ
 sabbathā sabbaṁ kassaci kimhici seyyathīdaṁ devānaṁ vā devattāya
 gandhabbānaṁ vā gandhabbattāya yakkhānaṁ vā yakkhattāya bhūtānaṁ vā
 bhūtattāya manussānaṁ vā manussattāya catuppadānaṁ vā
 catuppadattāya pakkhīnaṁ vā pakkhittāya siriṁsapānaṁ vā siriṁsapattāya.
 Tesaṁ tesañca 2- hi ānanda sattānaṁ tathattāya jāti nābhavissa.
 Sabbaso jātiyā asati jātinirodhā api nu kho jarāmaraṇaṁ
 paññāyethāti. No hetaṁ bhante. Tasmātihānanda eseva hetu etaṁ
 nidānaṁ esa samudayo esa paccayo jarāmaraṇassa yadidaṁ
 jāti. Bhavapaccayā jātīti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā bhavapaccayā jāti.
 Bhavo ca 3- hi ānanda nābhavissa sabbena sabbaṁ sabbathā sabbaṁ
 kassaci kimhici seyyathīdaṁ kāmabhavo vā rūpabhavo vā arūpabhavo
 vā. Sabbaso bhave asati bhavanirodhā api nu kho jāti
 paññāyethāti. No hetaṁ bhante. Tasmātihānanda eseva

  *  *  *  *  *  *
  Footnote:1-2-3 Yu. va. ito paraṁ īdisameva.
-------------------------------------------------
[page 068]
 Hetu etaṁ nidānaṁ esa samudayo esa paccayo jātiyā
 yadidaṁ bhavo. Upādānapaccayā bhavoti iti kho panetaṁ vuttaṁ.
 Tadānanda imināpetaṁ pariyāyena veditabbaṁ yathā upādānapaccayā
 bhavo. Upādānañca hi ānanda nābhavissa sabbena sabbaṁ sabbathā
 sabbaṁ kassaci < PTS. D II , 58 >kimhici seyyathīdaṁ kāmupādānaṁ vā diṭṭhupādānaṁ vā
 sīlabbatupādānaṁ vā attavādupādānaṁ vā. Sabbaso upādāne
 asati upādānanirodhā api nu kho bhavo paññāyethāti. No
 hetaṁ bhante. Tasmātihānanda eseva hetu etaṁ nidānaṁ esa
 samudayo esa paccayo bhavassa yadidaṁ upādānaṁ. Taṇhāpaccayā
 upādānanti iti kho panetaṁ vuttaṁ. Tadānanda imināpetaṁ
 pariyāyena veditabbaṁ yathā taṇhāpaccayā upādānaṁ.
 Taṇhā ca hi ānanda nābhavissa sabbena sabbaṁ sabbathā sabbaṁ
 kassaci kimhici seyyathīdaṁ rūpataṇhā saddataṇhā gandhataṇhā
 rasataṇhā phoṭṭhabbataṇhā dhammataṇhā. Sabbaso taṇhāya
 asati taṇhānirodhā api nu kho upādānaṁ paññāyethāti. No
 hetaṁ bhante. Tasmātihānanda eseva hetu etaṁ nidānaṁ
 esa samudayo esa paccayo upādānassa yadidaṁ taṇhā.
 Vedanāpaccayā taṇhāti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā vedanāpaccayā taṇhā.
 Vedanā ca hi ānanda nābhavissa sabbena sabbaṁ sabbathā sabbaṁ
-------------------------------------------------
[page 069]
 Kassaci kimhici seyyathīdaṁ cakkhusamphassajā vedanā sotasamphassajā
 vedanā ghānasamphassajā vedanā jivhāsamphassajā vedanā
 kāyasamphassajā vedanā manosamphassajā vedanā. Sabbaso vedanāya
 asati vedanānirodhā api nu kho taṇhā paññāyethāti. No
 hetaṁ bhante. Tasmātihānanda eseva hetu etaṁ nidānaṁ esa
 samudayo esa paccayo taṇhāya yadidaṁ vedanā.
      [59] Iti kho panetaṁ ānanda vedanaṁ paṭicca taṇhā taṇhaṁ
 paṭicca pariyesanā pariyesanaṁ paṭicca lābho lābhaṁ paṭicca vinicchayo
 vinicchayaṁ paṭicca chandarāgo chandarāgaṁ paṭicca ajjhosānaṁ ajjhosānaṁ
 paṭicca pariggaho pariggahaṁ paṭicca macchariyaṁ macchariyaṁ < PTS. D II , 59 >paṭicca
 ārakkho ārakkhaṁ 1- paṭicca ārakkhādhikaraṇaṁ daṇḍādānasatthādāna-
 kalahaviggahavivādatuvaṁtuvaṁpesuññamusāvādā aneke pāpakā akusalā
 dhammā sambhavantīti iti 2- kho panetaṁ vuttaṁ. Tadānanda imināpetaṁ
 pariyāyena veditabbaṁ yathā ārakkhādhikaraṇaṁ daṇḍādānasatthādāna-
 kalahaviggahavivādatuvaṁtuvaṁpesuññamusāvādā aneke pāpakā akusalā
 dhammā sambhavanti 3-. Ārakkho ca hi ānanda nābhavissa sabbena
 sabbaṁ sabbathā sabbaṁ kassaci kimhici. Sabbaso ārakkhe asati
 ārakkhanirodhā api nu kho daṇḍādānasatthādānakalahaviggahavivādatuvaṁtuvaṁ-
 pesuññamusāvādā aneke pāpakā akusalā dhammā sambhaveyyunti.
 No hetaṁ bhante. Tasmātihānanda eseva hetu etaṁ nidānaṁ

  *  *  *  *  *  *
  Footnote:1 Ma. Yu. ārakkhaṁ paṭiccāti pāṭhadvayaṁ natthi. 2 Ma. Yu. iti kho panetaṁ
 vuttaṁ .pe. veditabbaṁ yathāti ime pāṭhā natthi. 3 Ma. Yu. sambhavantīti
 ito kho panetaṁ veditabbaṁ yathā.
-------------------------------------------------
[page 070]
 Esa samudayo esa paccayo daṇḍādānasatthādānakalahaviggaha-
 vivādatuvaṁtuvaṁpesuññamusāvādānaṁ anekesaṁ pāpakānaṁ akusalānaṁ dhammānaṁ
 sambhavāya yadidaṁ ārakkho. Macchariyaṁ paṭicca ārakkhoti iti kho
 panetaṁ vuttaṁ. Tadānanda 1- imināpetaṁ pariyāyena veditabbaṁ yathā
 macchariyaṁ paṭicca ārakkho. Macchariyañca hi ānanda nābhavissa
 sabbena sabbaṁ sabbathā sabbaṁ kassaci kimhici. Sabbaso macchariye
 asati macchariyanirodhā api nu kho ārakkho paññāyethāti. No
 hetaṁ bhante. Tasmātihānanda eseva hetu etaṁ nidānaṁ
 esa samudayo esa paccayo ārakkhassa yadidaṁ macchariyaṁ.
 Pariggahaṁ paṭicca macchariyanti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā pariggahaṁ paṭicca macchariyaṁ.
 Pariggaho ca hi ānanda nābhavissa sabbena sabbaṁ sabbathā sabbaṁ
 kassaci kimhici. Sabbaso pariggahe asati pariggahanirodhā api
 nu kho macchariyaṁ paññāyethāti. No hetaṁ bhante. Tasmātihānanda
 eseva hetu etaṁ nidānaṁ esa samudayo esa
 paccayo macchariyassa yadidaṁ pariggaho. Ajjhosānaṁ paṭicca
 pariggahoti iti kho panetaṁ vuttaṁ. Tadānanda imināpetaṁ pariyāyena
 veditabbaṁ yathā ajjhosānaṁ paṭicca pariggaho. Ajjhosānañca
 hi ānanda nābhavissa sabbena sabbaṁ sabbathā sabbaṁ kassaci kimhici.
 Sabbaso ajjhosāne asati ajjhosānanirodhā api nu kho pariggaho

  *  *  *  *  *  *
  Footnote:1 Po. tasmātihānanda.
-------------------------------------------------
[page 071]
 Paññāyethāti. No hetaṁ bhante. Tasmātihānanda eseva hetu
 etaṁ nidānaṁ esa samudayo esa paccayo pariggahassa yadidaṁ
 ajjhosānaṁ. Chandarāgaṁ paṭicca ajjhosānanti iti kho panetaṁ
 vuttaṁ. Tadānanda imināpetaṁ pariyāyena veditabbaṁ yathā chandarāgaṁ
 paṭicca ajjhosānaṁ. Chandarāgo ca hi ānanda nābhavissa sabbena
 sabbaṁ sabbathā sabbaṁ kassaci kimhici. Sabbaso chandarāge asati
 chandarāganirodhā api nu kho ajjhosānaṁ paññāyethāti. No hetaṁ
 bhante. Tasmātihānanda eseva hetu etaṁ nidānaṁ esa
 samudayo esa paccayo ajjhosānassa yadidaṁ chandarāgo.
 Vinicchayaṁ paṭicca chandarāgoti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā vinicchayaṁ paṭicca chandarāgo.
 Vinicchayo ca hi ānanda nābhavissa sabbena sabbaṁ sabbathā sabbaṁ
 kassaci kimhici. Sabbaso vinicchaye asati vinicchayanirodhā api
 nu kho chandarāgo paññāyethāti. < PTS. D II , 61 >No hetaṁ bhante.
 Tasmātihānanda eseva hetu etaṁ didānaṁ esa samudayo esa
 paccayo chandarāgassa yadidaṁ vinicchayo. Lābhaṁ paṭicca vinicchayoti
 iti kho panetaṁ vuttaṁ. Tadānanda imināpetaṁ pariyāyena veditabbaṁ
 yathā lābhaṁ paṭicca vinicchayo. Lābho ca hi ānanda nābhavissa
 sabbena sabbaṁ sabbathā sabbaṁ kassaci kimhici. Sabbaso lābhe
 asati lābhanirodhā api nu kho vinicchayo paññāyethāti. No
-------------------------------------------------
[page 072]
 Hetaṁ bhante. Tasmātihānanda eseva hetu etaṁ nidānaṁ esa
 samudayo esa paccayo vinicchayassa yadidaṁ lābho. Pariyesanaṁ
 paṭicca lābhoti iti kho panetaṁ vuttaṁ. Tadānanda imināpetaṁ
 pariyāyena veditabbaṁ yathā pariyesanaṁ paṭicca lābho. Pariyesanā ca
 hi ānanda nābhavissa sabbena sabbaṁ sabbathā sabbaṁ kassaci kimhici.
 Sabbaso pariyesanāya asati pariyesanānirodhā api nu kho lābho
 paññāyethāti. No hetaṁ bhante. Tasmātihānanda eseva hetu
 etaṁ nidānaṁ esa samudayo esa paccayo lābhassa yadidaṁ
 pariyesanā. Taṇhaṁ paṭicca pariyesanāti iti kho panetaṁ vuttaṁ.
 Tadānanda imināpetaṁ pariyāyena veditabbaṁ yathā taṇhaṁ paṭicca
 pariyesanā. Taṇhā ca hi ānanda nābhavissa sabbena sabbaṁ
 sabbathā sabbaṁ kassaci kimhici seyyathīdaṁ kāmataṇhā bhavataṇhā
 vibhavataṇhā. Sabbaso taṇhāya asati taṇhānirodhā api nu kho
 pariyesanā paññāyethāti. No hetaṁ bhante. Tasmātihānanda
 eseva hetu etaṁ nidānaṁ esa samudayo esa paccayo
 pariyesanāya yadidaṁ taṇhā.
      [60] Iti kho ānanda ime dve dhammā dvayena vedanāya
 ekasamosaraṇā bhavanti. < PTS. D II , 62 >Phassapaccayā vedanāti iti kho panetaṁ
 vuttaṁ. Tadānanda imināpetaṁ pariyāyena veditabbaṁ yathā
 phassapaccayā vedanā 1-. Phasso ca hi ānanda nābhavissa sabbena

  *  *  *  *  *  *
  Footnote:1 Ma. vedanāti.
-------------------------------------------------
[page 073]
 Sabbaṁ sabbathā sabbaṁ kassaci kimhici seyyathīdaṁ cakkhusamphasso
 sotasamphasso ghānasamphasso jivhāsamphasso kāyasamphasso manosamphasso.
 Sabbaso phasse asati phassanirodhā api nu kho vedanā
 paññāyethāti. No hetaṁ bhante. Tasmātihānanda eseva hetu
 etaṁ nidānaṁ esa samudayo esa paccayo vedanāya yadidaṁ
 phasso. Nāmarūpapaccayā phassoti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā nāmarūpapaccayā phasso.
 Yehi ānanda ākārehi yehi liṅgehi yehi nimittehi yehi uddesehi
 nāmakāyassa paññatti hoti tesu ākāresu tesu liṅgesu tesu
 nimittesu tesu uddesesu asati api nu kho rūpakāye adhivacanasamphasso
 paññāyethāti. No hetaṁ bhante. Yehi ānanda ākārehi yehi
 liṅgehi yehi nimittehi yehi uddesehi rūpakāyassa paññatti hoti
 tesu ākāresu tesu liṅgesu tesu nimittesu tesu uddesesu asati
 api nu kho nāmakāye paṭighasamphasso paññāyethāti. No hetaṁ
 bhante. Yehi ānanda ākārehi yehi liṅgehi yehi nimittehi
 yehi uddesehi nāmakāyassa ca rūpakāyassa ca paññatti hoti
 tesu ākāresu tesu liṅgesu tesu nimittesu tesu uddesesu asati
 api nu kho adhivacanasamphasso vā paṭighasamphasso vā paññāyethāti.
 No hetaṁ bhante. Yehi ānanda ākārehi yehi liṅgehi yehi
 nimittehi yehi uddesehi nāmarūpassa paññatti hoti tesu
-------------------------------------------------
[page 074]
 Ākāresu tesu liṅgesu tesu nimittesu tesu uddesesu asati
 api nu kho phasso paññāyethāti. No hetaṁ bhante.
 Tasmātihānanda eseva hetu etaṁ nidānaṁ esa samudayo esa
 paccayo phassassa yadidaṁ nāmarūpaṁ. Viññāṇapaccayā nāmarūpanti
 iti kho panetaṁ < PTS. D II , 63 >vuttaṁ. Tadānanda imināpetaṁ pariyāyena veditabbaṁ
 yathā viññāṇapaccayā nāmarūpaṁ. Viññāṇañca hi ānanda mātu
 kucchismiṁ na okkamissatha api nu kho nāmarūpaṁ mātu kucchismiṁ
 samucchijjissathāti. No hetaṁ bhante. Viññāṇañca hi ānanda
 mātu kucchismiṁ okkamitvā vokkamissatha api nu kho nāmarūpaṁ
 itthattāya abhinibbattissathāti. No hetaṁ bhante. Viññāṇañca
 hi ānanda daharasseva sato vocchijjissatha kumārakassa vā kumārikāya
 vā api nu kho nāmarūpaṁ vuḍḍhiṁ viruḷhiṁ vepullaṁ āpajjissathāti.
 No hetaṁ bhante. Tasmātihānanda eseva hetu etaṁ nidānaṁ
 esa samudayo esa paccayo nāmarūpassa yadidaṁ viññāṇaṁ.
 Nāmarūpapaccayā viññāṇanti iti kho panetaṁ vuttaṁ. Tadānanda
 imināpetaṁ pariyāyena veditabbaṁ yathā nāmarūpapaccayā viññāṇaṁ.
 Viññāṇañca hi ānanda nāmarūpe patiṭṭhaṁ na labhiṁssatha api nu kho
 āyatiṁ jātijarāmaraṇadukkhasamudayasambhavo paññāyethāti. No hetaṁ
 bhante. Tasmātihānanda eseva hetu etaṁ nidānaṁ esa samudayo
 esa paccayo viññāṇassa yadidaṁ nāmarūpaṁ. Ettāvatā kho

  *  *  *  *  *  *
  Footnote:1 Yu. mātukucchiṁ. ito paraṁ īdisameva.
-------------------------------------------------
[page 075]
 Ānanda jāyetha vā jīyetha vā mīyetha vā cavetha vā upapajjetha vā.
 Ettāvatā kho adhivacanapatho ettāvatā niruttipatho ettāvatā
 paññattipatho ettāvatā paññāvacaraṁ ettāvatā vaṭṭaṁ vattati.
 Itthattaṁ paññāpanāya yadidaṁ nāmarūpaṁ saha viññāṇena. [1]-
      [61] Kittāvatā ca ānanda attānaṁ paññapento paññapeti 2-.
 Rūpiṁ vā hi ānanda parittaṁ attānaṁ paññapento paññapeti rūpī
 me paritto attāti. Rūpiṁ vā hi ānanda anantaṁ attānaṁ
 paññapento paññapeti rūpī me ananto attāti. Arūpiṁ
 vā hi ānanda parittaṁ attānaṁ paññapento paññapeti arūpī
 me paritto attāti. Arūpiṁ vā hi ānanda anantaṁ attānaṁ
 paññapento paññapeti arūpī me ananto attāti. Tatrānanda
 yo so rūpiṁ parittaṁ attānaṁ paññapento paññapeti etarahi vā
 so rūpiṁ parittaṁ attānaṁ paññapento paññapeti tathābhāviṁ 3- vā
 so rūpiṁ parittaṁ attānaṁ paññapento paññapeti atathaṁ vā pana
 santaṁ tathattāya upakappessāmīti iti vā panassa hoti. Evaṁ
 santaṁ kho ānanda rūpiṁ parittattānudiṭṭhi anusetīti iccālaṁ vacanāya.
 Tatrānanda yo so rūpiṁ anantaṁ attānaṁ paññapento paññapeti
 etarahi vā so rūpiṁ anantaṁ attānaṁ paññapento paññapeti
 tathābhāviṁ 4- vā so rūpiṁ anantaṁ attānaṁ paññapento paññapeti

  *  *  *  *  *  *
  Footnote:1 Sī. Ma. aññamaññapaccayatā pavattati. 2 paññāpento paññāpetītipi pāṭho.
 3-4 Ma. Yu. tattha bhāviṁ. ito paraṁ īdisameva.
-------------------------------------------------
[page 076]
 Atathaṁ vā pana santaṁ tathattāya upakappessāmīti iti vā panassa
 hoti. Evaṁ santaṁ kho ānanda rūpiṁ anantattānudiṭṭhi anusetīti
 iccālaṁ vacanāya. Tatrānanda yo so arūpiṁ parittaṁ attānaṁ
 paññapento paññapeti etarahi vā so arūpiṁ parittaṁ attānaṁ
 paññapento paññapeti tathābhāviṁ vā so arūpiṁ parittaṁ attānaṁ
 paññapento paññapeti atathaṁ vā pana santaṁ tathattāya
 upakappessāmīti iti vā panassa hoti. Evaṁ santaṁ kho ānanda
 arūpiṁ parittattānudiṭṭhi anusetīti iccālaṁ vacanāya. Tatrānanda yo
 so arūpiṁ anantaṁ attānaṁ paññapento paññapeti etarahi vā
 so arūpiṁ anantaṁ attānaṁ paññapento paññapeti tathābhāviṁ vā
 so arūpiṁ anantaṁ attānaṁ paññapento paññapeti atathaṁ vā pana
 santaṁ tathattāya upakappessāmīti iti vā < PTS. D II , 65 >panassa hoti. Evaṁ santaṁ
 kho ānanda arūpiṁ anantattānudiṭṭhi anusetīti iccālaṁ vacanāya.
 Ettāvatā kho ānanda attānaṁ paññapento paññapetīti.
      [62] Kittāvatā ca ānanda attānaṁ na paññapento na
 paññapeti. Rūpiṁ vā hi ānanda parittaṁ attānaṁ na paññapento
 na paññapeti rūpī me paritto attāti. Rūpiṁ vā hi ānanda
 anantaṁ attānaṁ na paññapento na paññapeti rūpī me ananto
 attāti. Arūpiṁ vā hi ānanda parittaṁ attānaṁ na paññapento
 na paññapeti arūpī me paritto attāti. Arūpiṁ vā hi ānanda

  *  *  *  *  *  *
  Footnote:1 Ma. Yu. paññapeti.
-------------------------------------------------
[page 077]
 Anantaṁ attānaṁ na paññapento na paññapeti arūpī me ananto
 attāti. Tatrānanda yo so rūpiṁ parittaṁ attānaṁ na paññapento
 na paññapeti etarahi vā so rūpiṁ parittaṁ attānaṁ na paññapento
 na paññapeti tathābhāviṁ vā so rūpiṁ parittaṁ attānaṁ na paññapento
 na paññapeti atathaṁ vā pana santaṁ tathattāya upakappessāmīti
 iti vā panassa na hoti. Evaṁ santaṁ kho ānanda rūpiṁ
 parittattānudiṭṭhi nānusetīti iccālaṁ vacanāya. Tatrānanda yo
 so rūpiṁ anantaṁ attānaṁ na paññapento na paññapeti etarahi
 vā so rūpiṁ anantaṁ attānaṁ na paññapento na paññapeti
 tathābhāviṁ vā so rūpiṁ anantaṁ attānaṁ na paññapento na paññapeti
 atathaṁ vā pana santaṁ tathattāya upakappessāmīti iti vā panassa
 na hoti. Evaṁ santaṁ kho ānanda rūpiṁ anantattānudiṭṭhi nānusetīti
 iccālaṁ vacanāya. Tatrānanda yo so arūpiṁ parittaṁ attānaṁ
 na paññapento na paññapeti etarahi vā so arūpiṁ parittaṁ
 attānaṁ na paññapento na paññapeti tathābhāviṁ vā so arūpiṁ
 parittaṁ attānaṁ na paññapento na paññapeti atathaṁ vā pana
 santaṁ tathattāya upakappessāmīti iti vā panassa na hoti.
 Evaṁ santaṁ kho ānanda arūpiṁ parittattānudiṭṭhi nānusetīti iccālaṁ
 vacanāya. Tatrānanda yo so arūpiṁ anantaṁ attānaṁ na paññapento
 na paññapeti etarahi vā so arūpiṁ anantaṁ attānaṁ na paññapento
-------------------------------------------------
[page 078]
 Na paññapeti tathābhāviṁ vā so arūpiṁ anantaṁ attānaṁ na
 paññapento na paññapeti atathaṁ vā pana santaṁ tathattāya
 upakappessāmīti iti vā panassa < PTS. D II , 66 >na hoti. Evaṁ santaṁ kho
 ānanda arūpiṁ anantattānudiṭṭhi nānusetīti iccālaṁ vacanāya.
 Ettāvatā kho ānanda attānaṁ na paññapento na paññapetīti.
      [63] Kittāvatā ca ānanda attānaṁ samanupassamāno
 samanupassati. Vedanaṁ vā hi ānanda attānaṁ samanupassamāno
 samanupassati vedanā me attāti na heva kho me vedanā attā
 appaṭisaṁvedano me attāti [1]-. Na heva kho me vedanā attā
 nopi appaṭisaṁvedano me attā attā me vedayati vedanādhammo
 hi me attāti iti vā hi ānanda attānaṁ samanupassamāno
 samanupassati. Tatrānanda yo so evamāha vedanā me attāti
 so evamassa vacanīyo tisso kho imā āvuso vedanā sukhā
 vedanā dukkhā vedanā adukkhamasukhā vedanā imāsaṁ kho tvaṁ
 tissannaṁ vedanānaṁ katamaṁ attato samanupassasīti. Yasmiṁ ānanda
 samaye sukhaṁ vedanaṁ vedeti neva tasmiṁ samaye dukkhaṁ vedanaṁ vedeti
 na adukkhamasukhaṁ vedanaṁ vedeti sukhaṁyeva tasmiṁ samaye vedanaṁ vedeti.
 Yasmiṁ ānanda samaye dukkhaṁ vedanaṁ vedeti neva tasmiṁ samaye
 sukhaṁ vedanaṁ vedeti na adukkhamasukhaṁ vedanaṁ vedeti dukkhaṁyeva
 tasmiṁ samaye vedanaṁ vedeti. Yasmiṁ ānanda samaye adukkhamasukhaṁ

  *  *  *  *  *  *
  Footnote:1 Ma. Yu. iti vā hi ānanda samanupassamāno samanupassati.
-------------------------------------------------
[page 079]
 Vedanaṁ vedeti neva tasmiṁ samaye sukhaṁ vedanaṁ vedeti na dukkhaṁ
 vedanaṁ vedeti adukkhamasukhaṁyeva tasmiṁ samaye vedanaṁ vedeti.
 Sukhāpi kho ānanda vedanā aniccā saṅkhatā paṭiccasamuppannā
 khayadhammā vayadhammā virāgadhammā nirodhadhammā. Dukkhāpi kho
 ānanda vedanā aniccā saṅkhatā paṭiccasamuppannā khayadhammā
 vayadhammā virāgadhammā nirodhadhammā. Adukkhamasukhāpi kho ānanda
 vedanā aniccā saṅkhatā paṭiccasamuppannā khayadhammā vayadhammā
 virāgadhammā nirodhadhammā. Tassa sukhaṁ vedanaṁ vedayamānassa eso
 me attāti hoti tassāyeva sukhāya vedanāya nirodhā byagā
 me attāti hoti. Dukkhaṁ vedanaṁ vedayamānassa eso me
 attāti hoti. Tassāyeva dukkhāya vedanāya nirodhā byagā
 me attāti hoti. Adukkhamasukhaṁ vedanaṁ vedayamānassa eso
 me attāti hoti tassāyeva adukkhamasukhāya vedanāya nirodhā
 byagā me attāti hoti. Iti so diṭṭhe va dhamme aniccaṁ
 sukhadukkhavokiṇṇaṁ uppādavayadhammaṁ attānaṁ samanupassamāno samanupassati
 yo so evamāha vedanā me attāti. Tasmātihānanda
 etenapetaṁ nakkhamati vedanā me attāti samanupassituṁ
 tatrānanda yo so evamāha na heva kho me vedanā attā
 appaṭisaṁvedano me attāti so evamassa vacanīyo yattha
 panāvuso sabbaso vedayitaṁ atthi 1- api nu kho tattha asmīti 2-

  *  *  *  *  *  *
  Footnote:1 Ma. Yu. natthi. 2 Ma. ayamahamasmīti. ito paraṁ īdisameva.
-------------------------------------------------
[page 080]
 Siyāti. No hetaṁ bhante. Tasmātihānanda etenapetaṁ
 nakkhamati na heva kho me vedanā attā appaṭisaṁvedano me
 attāti samanupassituṁ. Tatrānanda yo so evamāha na heva
 kho me vedanā attā nopi appaṭisaṁvedano [1]- attā attā
 me vedayati vedanādhammo hi me attāti. So evamassa
 vacanīyo vedanā ca hi āvuso sabbena sabbaṁ sabbathā sabbaṁ
 aparisesā nirujjheyyuṁ sabbaso vedanāya asati vedanānirodhā
 api nu kho tattha ahamasmīti 2- siyāti. No hetaṁ bhante.
 Tasmātihānanda etenapetaṁ nakkhamati na < PTS. D II , 68 >heva kho me vedanā
 attā nopi appaṭisaṁvedano [3]- attā attā me vedayati
 vedanādhammo hi me attāti samanupassituṁ.
      [64] Yato kho ānanda bhikkhu neva vedanaṁ attānaṁ
 samanupassati nopi appaṭisaṁvedanaṁ attānaṁ samanupassati nopi attā
 [4]- Vedayati vedanādhammo hi me attāti samanupassati. So evaṁ
 samanupassanto 5- na 6- kiñci loke upādiyati anupādiyañca na
 paritassati aparitassaṁ paccattaññeva parinibbāyati khīṇā jāti
 vusitaṁ brahmacariyaṁ kataṁ karaṇīyaṁ nāparaṁ itthattāyāti pajānāti.
 Evaṁ vimuttaṁ 7- kho ānanda bhikkhuṁ yo evaṁ vadeyya hoti tathāgato
 parammaraṇā itisā diṭṭhīti 8- tadakallaṁ. Na hoti tathāgato parammaraṇā

  *  *  *  *  *  *
  Footnote:1-3-4 Ma. Yu. me. 2 Yu. ayamahamasmīti. 5 Ma. nasamanupassanto.
 Yu. asamanupassanto. 6 Ma. na ca. 7 Ma. Yu. vimuttacittaṁ.
 8 itissa diṭṭhītītipi pāṭho.
-------------------------------------------------
[page 081]
 Itisā diṭṭhīti tadakallaṁ. Hoti ca na ca hoti tathāgato
 parammaraṇā itisā diṭṭhīti tadakallaṁ. Neva hoti na na hoti
 tathāgato parammaraṇā itisā diṭṭhīti tadakallaṁ. Taṁ kissa hetu.
 Yāvatānanda adhivacanaṁ yāvatā adhivacanapatho yāvatā niruttipatho 1-
 yāvatā paññatti yāvatā paññattipatho yāvatā paññāpanaṁ
 yāvatā paññāvacaraṁ yāvatā vaṭṭaṁ vattati tāvatā vaṭṭaṁ
 vattati tadabhiññā vimutto bhikkhu tadabhiññā vimuttaṁ bhikkhuṁ
 na jānāti na passati itisā diṭṭhīti tadakallaṁ.
      [65] Satta kho imā 2- ānanda viññāṇaṭṭhitiyo dve
 āyatanāni. Katamā satta. Santānanda sattā nānattakāyā
 nānattasaññino seyyathāpi manussā ekacce ca devā ekacce ca
 vinipātikā ayaṁ paṭhamā viññāṇaṭṭhiti. Santānanda sattā nānattakāyā
 ekattasaññino seyyathāpi devā brahmakāyikā paṭhamābhinibbattā
 catuapāyikā 3- sattā ca ayaṁ dutiyā viññāṇaṭṭhiti.
 Santānanda sattā ekattakāyā nānattasaññino seyyathāpi devā
 ābhassarā ayaṁ tatiyā viññāṇaṭṭhiti. Santānanda sattā
 ekattakāyā ekattasaññino seyyathāpi devā subhakiṇhā ayaṁ
 catutthā viññāṇaṭṭhiti. Santānanda sattā sabbaso rūpasaññānaṁ
 samatikkamā paṭighasaññānaṁ atthaṅgamā nānattasaññānaṁ amanasikārā
 ananto ākāsoti ākāsānañcāyatanūpagā ayaṁ pañcamā

  *  *  *  *  *  *
  Footnote:1 Ma. Yu. nirutti. 2 Ma. ayaṁ pāṭho natthi. 3 Ma. Yu.
 catuapāyikā sattāti ime dve pāṭhā natthi.
-------------------------------------------------
[page 082]
 Viññāṇaṭṭhiti. Santānanda sattā sabbaso ākāsānañcāyatanaṁ
 samatikkamma anantaṁ viññāṇanti viññāṇañcāyatanūpagā ayaṁ chaṭṭhā
 viññāṇaṭṭhiti. Santānanda sattā sabbaso viññāṇañcāyatanaṁ
 samatikkamma natthi kiñcīti ākiñcaññāyatanūpagā ayaṁ sattamā
 viññāṇaṭṭhiti. Asaññisattāyatanaṁ 1- nevasaññānāsaññāyatanameva
 dutiyaṁ. Tatrānanda yāyaṁ paṭhamā viññāṇaṭṭhiti nānattakāyā
 nānattasaññino seyyathāpi manussā ekacce ca devā ekacce
 ca vinipātikā yo nu kho ānanda tañca pajānāti tassā
 ca samudayaṁ pajānāti tassā ca atthaṅgamaṁ pajānāti tassā
 ca assādaṁ pajānāti tassā ca ādīnavaṁ pajānāti tassā ca
 nissaraṇaṁ pajānāti kallaṁ nu tena tadabhinanditunti. < PTS. D II , 70 >No hetaṁ
 bhante .pe. Tatrānanda yāyaṁ sattamā viññāṇaṭṭhiti sabbaso
 viññāṇañcāyatanaṁ samatikkamma natthi kiñcīti ākiñcaññāyatanūpagā
 yo nu kho ānanda tañca pajānāti tassā ca
 samudayaṁ pajānāti tassā ca atthaṅgamaṁ pajānāti tassā ca
 assādaṁ pajānāti tassā ca ādīnavaṁ pajānāti tassā ca
 nissaraṇaṁ pajānāti kallaṁ nu tena tadabhinanditunti. No hetaṁ
 bhante. Tatrānanda yamidaṁ asaññisattāyatanaṁ yo nu kho ānanda
 tañca pajānāti tassā ca samudayaṁ pajānāti tassā ca atthaṅgamaṁ

  *  *  *  *  *  *
  Footnote:1 asaññasattāyatananti vā pāṭho.
-------------------------------------------------
[page 083]
 Pajānāti tassā ca assādaṁ pajānāti tassā ca ādīnavaṁ
 pajānāti tassā ca nissaraṇaṁ pajānāti kallaṁ nu tena tadabhinanditunti.
 No hetaṁ bhante. Tatrānanda yamidaṁ nevasaññānāsaññāyatanaṁ
 yo nu kho ānanda tañca pajānāti tassā ca
 samudayaṁ pajānāti tassā ca atthaṅgamaṁ pajānāti tassā ca
 assādaṁ pajānāti tassā ca ādīnavaṁ pajānāti tassā ca nissaraṇaṁ
 pajānāti kallaṁ nu tena tadabhinanditunti. No hetaṁ bhante.
 Yato kho ānanda bhikkhu imāsañca sattannaṁ viññāṇaṭṭhitīnaṁ
 imesañca dvinnaṁ āyatanānaṁ samudayañca atthaṅgamañca assādañca
 ādīnavañca nissaraṇañca yathābhūtaṁ viditvā anupādā vimutto hoti
 ayaṁ vuccatānanda bhikkhu paññāvimutto.
      [66] Aṭṭha kho ime ānanda vimokkhā. Katame aṭṭha.
 Rūpī rūpāni passati ayaṁ paṭhamo vimokkho. Ajjhattaṁarūpasaññī
 bahiddhārūpāni passati ayaṁ dutiyo vimokkho. < PTS. D II , 71 >Subhanteva
 adhimutto hoti ayaṁ tatiyo vimokkho. Sabbaso rūpasaññānaṁ
 samatikkamma paṭighasaññānaṁ atthaṅgamā nānattasaññānaṁ amanasikārā
 ananto ākāsoti ākāsānañcāyatanaṁ upasampajja viharati ayaṁ
 catuttho vimokkho. Sabbaso ākāsānañcāyatanaṁ samatikkamma
 anantaṁ viññāṇanti viññāṇañcāyatanaṁ upasampajja viharati ayaṁ
 pañcamo vimokkho. Sabbaso viññāṇañcāyatanaṁ samatikkamma
-------------------------------------------------
[page 084]
 Natthi kiñcīti ākiñcaññāyatanaṁ upasampajja viharati ayaṁ chaṭṭho
 vimokkho. Sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati ayaṁ sattamo vimokkho.
 Sabbaso nevasaññānāsaññāyatanaṁ samatikkamma saññāvedayitaṁ nirodhaṁ
 upasampajja viharati ayaṁ aṭṭhamo vimokkho. Ime kho ānanda
 aṭṭha vimokkhā. Yato kho ānanda bhikkhu ime aṭṭha vimokkhe
 anulomaṁpi samāpajjati paṭilomaṁpi samāpajjati anulomapaṭilomaṁpi
 samāpajjati yatthicchakaṁ yadicchakaṁ yāvaticchakaṁ samāpajjatipi vuṭṭhātipi
 āsavānañca khayā anāsavaṁ cetovimuttiṁ paññāvimuttiṁ diṭṭhe va
 dhamme sayaṁ abhiññā sacchikatvā upasampajja viharati ayaṁ vuccatānanda
 bhikkhu ubhatobhāgavimutto. Imāya ca ānanda ubhatobhāgavimuttiyā
 aññā ubhatobhāgavimutti uttaritarā vā paṇītatarā vā
 natthīti. Idamavoca bhagavā. Attamano āyasmā ānando
 bhagavato bhāsitaṁ abhinandīti.
                  Mahānidānasuttaṁ niṭṭhitaṁ dutiyaṁ.
                     ---------------
-------------------------------------------------
[page 085]
                      Mahāparinibbānasuttaṁ
      [67] < PTS. D II , 72 >Evamme sutaṁ. Ekaṁ samayaṁ bhagavā rājagahe viharati
 gijjhakūṭe pabbate. Tena kho pana samayena rājā māgadho
 ajātasattu vedehiputto vajjiṁ 1- abhiyātukāmo hoti. So evamāha
 ahaṁ hi me vajjiṁ evaṁmahiddhike evaṁmahānubhāve ucchejjāmi vajjiṁ
 vināsessāmi vajjiṁ anayabyasanaṁ āpādessāmi vajjinti. Athakho
 rājā māgadho ajātasattu vedehiputto vassakāraṁ brāhmaṇaṁ
 magadhamahāmattaṁ āmantesi ehi tvaṁ brāhmaṇa yena bhagavā
 tenupasaṅkama upasaṅkamitvā mama vacanena bhagavato pāde sirasā
 vandāhi appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha
 rājā bhante māgadho ajātasattu vedehiputto bhagavato pāde
 sirasā vandati appābādhaṁ appātaṅkaṁ lahuṭṭhānaṁ balaṁ phāsuvihāraṁ
 pucchatīti evañca vadehi rājā bhante māgadho ajātasattu
 vedehiputto vajjiṁ abhiyātukāmo so evamāha ahaṁ hi me
 vajjī evaṁmahiddhike evaṁmahānubhāve ucchejjāmi vajjiṁ vināsessāmi
 vajjiṁ anayabyasanaṁ < PTS. D II , 73 >āpādessāmi vajjinti yathā ca te bhagavā
 byākaroti taṁ sādhukaṁ uggahetvā mama āroceyyāsi na hi
 tathāgatā vitathaṁ bhaṇantīti. Evaṁ bhoti kho vassakāro brāhmaṇo
 magadhamahāmatto rañño māgadhassa ajātasattussa vedehiputtassa
 paṭissutvā bhaddāni bhaddāni yānāni yojetvā bhaddaṁ bhaddaṁ yānaṁ

  *  *  *  *  *  *
  Footnote:1 Ma. Yu. vajjī. ito paraṁ īdisameva. 2 Ma. ucchecchāmi. ito paraṁ īdisameva.
-------------------------------------------------
[page 086]
 Abhiruhitvā bhaddehi bhaddehi yānehi rājagahamhā niyyāsi yena
 gijjhakūṭo pabbato tena pāyāsi yāvatikā yānassa bhūmi
 yānena gantvā yānā paccorohitvā pattiko va yena bhagavā
 tenupasaṅkami upasaṅkamitvā bhagavatā saddhiṁ sammodi sammodanīyaṁ
 kathaṁ sārāṇīyaṁ vītisāretvā ekamantaṁ nisīdi. Ekamantaṁ nisinno
 kho vassakāro brāhmaṇo magadhamahāmatto bhagavantaṁ etadavoca
 rājā bho gotama māgadho ajātasattu vedehiputto bhoto gotamassa
 pāde sirasā vandati appābādhaṁ appātaṅkaṁ lahuṭṭhānaṁ balaṁ
 phāsuvihāraṁ pucchati rājā bho gotama māgadho ajātasattu vedehiputto
 vajjiṁ abhiyātukāmo so evamāha ahaṁ hi me vajjī
 evaṁmahiddhike evaṁmahānubhāve ucchejjāmi vajjiṁ vināsessāmi vajjiṁ
 anayabyasanaṁ āpādessāmi vajjinti.
      [68] Tena kho pana samayena āyasmā ānando bhagavato
 piṭṭhito ṭhito hoti bhagavantaṁ vījiyamāno 1-. Athakho bhagavā
 āyasmantaṁ ānandaṁ āmantesi kinti te ānanda sutaṁ vajjī
 abhiṇhasannipātā sannipātabahulāti. Sutaṁ metaṁ bhante vajjī
 abhiṇhasannipātā sannipātabahulāti. Yāvakīvañca ānanda vajjī
 abhiṇhasannipātā sannipātabahulā bhavissanti 2- vuḍḍhiyeva 2- ānanda

  *  *  *  *  *  *
  Footnote:1 Ma. vijayamāno. Yu. vijamāno. 2 abhiṇhasannipātā bhavissanti sannipātabahulātipi
 pāṭhakkamena bhavitabbaṁ. 3 Ma. Yu. vuddhiyeva. ito paraṁ īdisameva.
-------------------------------------------------
[page 087]
 Vajjīnaṁ pāṭikaṅkhā no parihāni. Kinti te ānanda < PTS. D II , 74 >sutaṁ vajjī
 samaggā sannipatanti samaggā vuṭṭhahanti samaggā vajjikaraṇīyāni
 karontīti. Sutaṁ metaṁ bhante vajjī samaggā sannipatanti samaggā
 vuṭṭhahanti samaggā vajjikaraṇīyāni karontīti. Yāvakīvañca ānanda
 vajjī samaggā sannipatissanti samaggā vuṭṭhahissanti samaggā vajjikaraṇīyāni
 karissanti vuḍḍhiyeva ānanda vajjīnaṁ pāṭikaṅkhā no
 parihāni. Kinti te ānanda sutaṁ vajjī apaññattaṁ na paññapenti 1-
 paññattaṁ na samucchindanti yathāpaññatte porāṇe vajjidhamme
 samādāya vattantīti. Sutaṁ metaṁ bhante vajjī apaññattaṁ na
 paññapenti paññattaṁ na samucchindanti yathāpaññatte porāṇe
 vajjidhamme samādāya vattantīti. Yāvakīvañca ānanda vajjī
 apaññattaṁ na paññapessanti paññattaṁ na samucchindissanti
 yathāpaññatte porāṇe vajjidhamme samādāya vattissanti vuḍḍhiyeva
 ānanda vajjīnaṁ pāṭikaṅkhā no parihāni. Kinti te ānanda
 sutaṁ vajjī ye te vajjīnaṁ vajjimahallakā te sakkaronti
 garukaronti 2- mānenti pūjenti tesañca sotabbaṁ maññantīti.
 Sutaṁ metaṁ bhante vajjī ye te vajjīnaṁ vajjimahallakā te
 sakkaronti garukaronti mānenti pūjenti tesañca sotabbaṁ
 maññantīti. Yāvakīvañca ānanda vajjī ye te vajjīnaṁ

  *  *  *  *  *  *
  Footnote:1 paññāpentītipi pāṭho. 2 Ma. garuṁ karonti. ito paraṁ īdisameva.
-------------------------------------------------
[page 088]
 Vajjimahallakā te sakkarissanti garukarissanti mānessanti pūjessanti
 tesañca sotabbaṁ maññissanti vuḍḍhiyeva ānanda vajjīnaṁ pāṭikaṅkhā
 no parihāni. Kinti te ānanda sutaṁ vajjī yā
 tā kulitthiyo kulakumāriyo tā na okkassa pasayha vāsentīti.
 Sutaṁ metaṁ bhante vajjī yā tā kulitthiyo kulakumāriyo tā
 na okkassa pasayha vāsentīti. Yāvakīvañca ānanda vajjī
 yā tā kulitthiyo kulakumāriyo tā na okkassa pasayha
 vāsessanti vuḍḍhiyeva ānanda vajjīnaṁ pāṭikaṅkhā no parihāni.
 Kinti te ānanda sutaṁ vajjī yāni tāni vajjīnaṁ vajjicetiyāni
 abbhantarāni ceva bāhirāni ca tāni sakkaronti garukaronti
 mānenti pūjenti tesañca dinnapubbaṁ katapubbaṁ dhammikaṁ baliṁ no
 parihāpentīti. < PTS. D II , 75 >Sutaṁ metaṁ bhante vajjī yāni tāni vajjī
 vajjicetiyāni abbhantarāni ceva bāhirāni ca tāni sakkaronti
 garukaronti mānenti pūjenti tesañca dinnapubbaṁ katapubbaṁ dhammikaṁ
 baliṁ no parihāpentīti. Yāvakīvañca ānanda vajjī yāni tāni
 vajjīnaṁ vajjicetiyāni abbhantarāni ceva bāhirāni ca tāni
 sakkarissanti garukarissanti mānessanti pūjessanti tesañca dinnapubbaṁ
 katapubbaṁ dhammikaṁ baliṁ no parihāpessanti vuḍḍhiyeva ānanda
 vajjīnaṁ pāṭikaṅkhā no parihāni. Kinti te ānanda sutaṁ vajjīnaṁ
 arahantesu dhammikārakkhāvaraṇagutti susaṁvihitā kinti anāgatā ca
-------------------------------------------------
[page 089]
 Arahanto vijitaṁ āgaccheyyuṁ āgatā ca arahanto vijite phāsuṁ
 vihareyyunti. Sutaṁ metaṁ bhante vajjīnaṁ arahantesu dhammikārakkhāvaraṇagutti
 susaṁvihitā kinti anāgatā ca arahanto vijitaṁ āgaccheyyuṁ
 āgatā ca arahanto vijite phāsuṁ vihareyyunti. Yāvakīvañca ānanda
 vajjīnaṁ arahantesu dhammikārakkhāvaraṇagutti susaṁvihitā bhavissati kinti
 anāgatā ca arahanto vijitaṁ āgaccheyyuṁ āgatā ca arahanto
 vijite phāsuṁ vihareyyunti vuḍḍhiyeva ānanda vajjīnaṁ pāṭikaṅkhā
 no parihānīti.
      [69] Athakho bhagavā vassakāraṁ brāhmaṇaṁ magadhamahāmattaṁ
 āmantesi ekamidāhaṁ brāhmaṇa samayaṁ vesāliyaṁ viharāmi sārandade
 cetiye tatrāhaṁ vajjīnaṁ ime satta aparihāniye dhamme desesiṁ
 yāvakīvañca brāhmaṇa ime satta aparihāniyā dhammā vajjīsu
 ṭhassanti imesu ca sattasu aparihāniyesu dhammesu vajjī sandississanti
 vuḍḍhiyeva brāhmaṇa vajjīnaṁ pāṭikaṅkhā no parihānīti. Evaṁ
 vutte vassakāro brāhmaṇo magadhamahāmatto bhagavantaṁ etadavoca
 ekamekenapi bho gotama aparihāniyena dhammena samannāgatānaṁ vajjīnaṁ
 vuḍḍhiyeva pāṭikaṅkhā no < PTS. D II , 76 >parihāni ko pana vādo sattahi
 aparihāniyehi dhammehi akaraṇīyā ca 1- bho gotama vajjī raññā
 māgadhena ajātasattunā vedehiputtena yadidaṁ yuddhassa aññatra
 upalāpanāya aññatra mithubhedāya handa cadāhi mayaṁ bho gotama

  *  *  *  *  *  *
  Footnote:1 Ma. Yu. va.
-------------------------------------------------
[page 090]
 Gacchāma bahukiccā mayaṁ bahukaraṇīyāti. Yassadāni tvaṁ brāhmaṇa
 kālaṁ maññasīti. Athakho vassakāro brāhmaṇo magadhamahāmatto
 bhagavato bhāsitaṁ abhinanditvā anumoditvā uṭṭhāyāsanā pakkāmi.
      [70] Athakho bhagavā acirapakkante vassakāre brāhmaṇe
 magadhamahāmatte āyasmantaṁ ānandaṁ āmantesi gaccha tvaṁ ānanda
 yāvatikā bhikkhū rājagahaṁ upanissāya viharanti te sabbe upaṭṭhānasālāyaṁ
 sannipātehīti. Evaṁ bhanteti kho āyasmā ānando bhagavato
 paṭissutvā yāvatikā bhikkhū rājagahaṁ upanissāya viharanti te
 sabbe upaṭṭhānasālāyaṁ sannipātetvā yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ aṭṭhāsi. Ekamantaṁ
 ṭhito kho āyasmā ānando bhagavantaṁ etadavoca sannipatito
 bhante bhikkhusaṅgho yassadāni bhante bhagavā kālaṁ maññasīti.
 Athakho bhagavā uṭṭhāyāsanā yena upaṭṭhānasālā tenupasaṅkami
 upasaṅkamitvā paññatte āsane nisīdi. Nisajja kho bhagavā
 bhikkhū āmantesi satta vo bhikkhave aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti
 kho te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū abhiṇhasannipātā sannipātabahulā bhavissanti
 vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave bhikkhū samaggā sannipatissanti samaggā vuṭṭhahissanti samaggā
-------------------------------------------------
[page 091]
 Saṅghakaraṇīyāni < PTS. D II , 77 >karissanti vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū apaññattaṁ na paññapessanti
 paññattaṁ na samucchindissanti yathāpaññattesu sikkhāpadesu
 samādāya vattissanti vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū ye te bhikkhū therā
 rattaññū cirapabbajitā saṅghapitaro saṅghaparināyakā te sakkarissanti
 garukarissanti mānessanti pūjessanti tesañca sotabbaṁ
 maññissanti vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave bhikkhū uppannāya taṇhāya ponobbhavikāya na
 vasaṁ gacchissanti vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū āraññakesu senāsanesu
 sāpekkhā bhavissanti vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū paccattaññeva satiṁ upaṭṭhapessanti
 kinti anāgatā ca pesalā sabrahmacārī āgaccheyyuṁ
 āgatā ca pesalā sabrahmacārī phāsuṁ 1- vihareyyunti vuḍḍhiyeva
 bhikkhave bhikkhūnaṁ pāṭikaṅkhā no parihāni. Yāvakīvañca bhikkhave
 ime satta aparihāniyā dhammā bhikkhūsu ṭhassanti imesu ca sattasu
 aparihāniyesu dhammesu bhikkhū sandississanti vuḍḍhiyeva bhikkhave
 bhikkhūnaṁ pāṭikaṅkhā no parihāni 2-.

  *  *  *  *  *  *
  Footnote:1 Ma. phāsu. 2 no parihānītītipi pāṭhena pana bhavitabbaṁ.
-------------------------------------------------
[page 092]
      [71] Aparepi vo 1- bhikkhave satta aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho
 te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū na kammārāmā < PTS. D II , 78 >bhavissanti na kammaratā na kammārāmataṁ
 anuyuttā vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave bhikkhū na bhassārāmā bhavissanti na bhassaratā
 na bhassārāmataṁ anuyuttā vuḍḍhiyeva bhikkhave bhikkhūnaṁ pāṭikaṅkhā
 no parihāni. Yāvakīvañca bhikkhave bhikkhū na niddārāmā bhavissanti
 na niddāratā na niddārāmataṁ anuyuttā vuḍḍhiyeva bhikkhave bhikkhūnaṁ
 pāṭikaṅkhā no parihāni. Yāvakīvañca bhikkhave bhikkhū na saṅgaṇikārāmā
 bhavissanti na saṅgaṇikāratā na saṅgaṇikārāmataṁ anuyuttā
 vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave bhikkhū na pāpicchā bhavissanti na pāpikānaṁ icchānaṁ vasaṁ gatā
 vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave bhikkhū na pāpamittā bhavissanti na pāpasahāyā na pāpasampavaṅkarā
 vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave bhikkhū na oramattakena visesādhigamena antarā
 vosānaṁ āpajjissanti vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave ime satta aparihāniyā dhammā

  *  *  *  *  *  *
  Footnote:1 Sī. Yu. kho. sabbattha īdisameva.
-------------------------------------------------
[page 093]
 Bhikkhūsu ṭhassanti imesu ca sattasu aparihāniyesu dhammesu bhikkhū
 sandississanti vuḍḍhiyeva bhikkhave bhikkhūnaṁ pāṭikaṅkhā no
 parihāni.
      [72] Aparepi vo bhikkhave satta aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho
 te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū saddhā bhavissanti .pe. Hirimanā bhavissanti.
 Ottappī bhavissanti. Bahussutā < PTS. D II , 79 >bhavissanti. Āraddhaviriyā
 bhavissanti. Upaṭṭhitassatī bhavissanti. Paññavanto bhavissanti
 vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave ime satta aparihāniyā dhammā bhikkhūsu ṭhassanti imesu
 ca sattasu aparihāniyesu dhammesu bhikkhū sandississanti vuḍḍhiyeva
 bhikkhave bhikkhūnaṁ pāṭikaṅkhā no parihāni.
      [73] Aparepi vo bhikkhave satta aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho
 te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū satisambojjhaṅgaṁ bhāvessanti .pe. Dhammavicayasambojjhaṅgaṁ
 bhāvessanti. Viriyasambojjhaṅgaṁ bhāvessanti.
 Pītisambojjhaṅgaṁ bhāvessanti. Passaddhisambojjhaṅgaṁ bhāvessanti.
 Samādhisambojjhaṅgaṁ bhāvessanti. Upekkhāsambojjhaṅgaṁ bhāvessanti
-------------------------------------------------
[page 094]
 Vuḍḍhiyeva bhikkhave bhikkhūnaṁ pāṭikaṅkhā no parihāni. Yāvakīvañca
 bhikkhave ime satta aparihāniyā dhammā bhikkhūsu ṭhassanti imesu
 ca sattasu aparihāniyesu dhammesu bhikkhū sandississanti vuḍḍhiyeva
 bhikkhave bhikkhūnaṁ pāṭikaṅkhā no parihāni.
      [74] Aparepi vo bhikkhave satta aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho
 te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū aniccasaññaṁ bhāvessanti .pe. Anattasaññaṁ
 bhāvessanti. Asubhasaññaṁ bhāvessanti. Ādīnavasaññaṁ bhāvessanti.
 Pahānasaññaṁ bhāvessanti. Virāgasaññaṁ bhāvessanti. Nirodhasaññaṁ
 bhāvessanti vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave ime satta aparihāniyā dhammā bhikkhūsu ṭhassanti
 imesu ca sattasu aparihāniyesu dhammesu bhikkhū sandississanti
 vuḍḍhiyeva bhikkhave bhikkhūnaṁ pāṭikaṅkhā no parihāni.
      [75] Aparepi vo bhikkhave cha aparihāniye dhamme desessāmi
 taṁ suṇātha sādhukaṁ manasikarotha bhāsissāmīti. Evaṁ bhanteti kho
 te bhikkhū bhagavato paccassosuṁ. Bhagavā etadavoca yāvakīvañca
 bhikkhave bhikkhū mettaṁ kāyakammaṁ paccupaṭṭhapessanti sabrahmacārīsu
 āvi ceva raho ca vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū mettaṁ vacīkammaṁ paccupaṭṭhapessanti
-------------------------------------------------
[page 095]
 .pe. Mettaṁ manokammaṁ paccupaṭṭhapessanti sabrahmacārīsu
 āvi ceva raho ca vuḍḍhiyeva bhikkhave bhikkhūnaṁ pāṭikaṅkhā no
 parihāni. Yāvakīvañca bhikkhave bhikkhū ye te lābhā dhammikā
 dhammaladdhā antamaso pattapariyāpannamattaṁpi tathārūpehi lābhehi
 na 1- appaṭivibhattabhogī bhavissanti sīlavantehi sabrahmacārīhi sādhāraṇabhogī
 vuḍḍhiyeva bhikkhave bhikkhūnaṁ pāṭikaṅkhā no parihāni.
 Yāvakīvañca bhikkhave bhikkhū yāni tāni sīlāni akhaṇḍāni acchiddāni
 asabalāni akammāsāni bhujissāni viññūpasatthāni aparāmaṭṭhāni
 samādhisaṁvattanikāni tathārūpesu sīlesu sīlasāmaññagatā viharissanti
 sabrahmacārīhi āvi ceva raho ca vuḍḍhiyeva bhikkhave bhikkhūnaṁ
 paṭikaṅkhā no parihāni. Yāvakīvañca bhikkhave bhikkhū yāyaṁ
 diṭṭhi ariyā niyyānikā niyyāti takkarassa sammādukkhakkhayāya
 tathārūpāya diṭṭhiyā diṭṭhisāmaññagatā viharissanti sabrahmacārīhi
 āvi ceva raho ca vuḍḍhiyeva bhikkhave bhikkhūnaṁ pāṭikaṅkhā no
 parihāni. < PTS. D II , 81 >Yāvakīvañca bhikkhave ime cha aparihāniyā dhammā bhikkhūsu
 ṭhassanti imesu ca chasu aparihāniyesu dhammesu bhikkhū sandississanti
 vuḍḍhiyeva bhikkhave bhikkhūnaṁ pāṭikaṅkhā no parihānīti. Tatrapi
 sudaṁ bhagavā rājagahe viharanto gijjhakūṭe pabbate etadeva bahulaṁ
 bhikkhūnaṁ dhammiṁ kathaṁ karoti iti sīlaṁ iti samādhi iti paññā
 sīlaparibhāvito samādhi mahapphalo hoti mahānisaṁso samādhiparibhāvitā

  *  *  *  *  *  *
  Footnote:1 Ma. Yu. nasaddo natthi. atireko bhaveyya.
-------------------------------------------------
[page 096]
 Paññā mahapphalā hoti mahānisaṁsā paññāparibhāvitaṁ cittaṁ sammadeva
 āsavehi vimuccati seyyathīdaṁ kāmāsavā bhavāsavā 1- avijjāsavāti.
      [76] Athakho bhagavā rājagahe yathābhirantaṁ viharitvā āyasmantaṁ
 ānandaṁ āmantesi āyāmānanda yena ambalaṭṭhikā tenupasaṅkamissāmāti.
 Evaṁ bhanteti kho āyasmā ānando bhagavato
 paccassosi. Athakho bhagavā mahatā bhikkhusaṅghena saddhiṁ yena
 ambalaṭṭhikā tadavasari. Tatra sudaṁ bhagavā ambalaṭṭhikāyaṁ viharati
 rājāgārake. Tatrapi sudaṁ bhagavā ambalaṭṭhikāyaṁ viharanto rājāgārake
 etadeva bahulaṁ bhikkhūnaṁ dhammiṁ kathaṁ karoti itipi sīlaṁ
 itipi samādhi itipi paññā sīlaparibhāvito samādhi mahapphalo
 hoti mahānisaṁso samādhiparibhāvitā paññā mahapphalā hoti
 mahānisaṁsā paññāparibhāvitaṁ cittaṁ sammadeva āsavehi vimuccati
 seyyathīdaṁ kāmāsavā bhavāsavā avijjāsavāti.
      [77] Athakho bhagavā ambalaṭṭhikāyaṁ yathābhirantaṁ viharitvā
 āyasmantaṁ ānandaṁ āmantesi āyāmānanda yena nāḷandā
 tenupasaṅkamissāmāti. Evaṁ bhanteti kho āyasmā ānando
 bhagavato paccassosi. Athakho bhagavā mahatā bhikkhusaṅghena saddhiṁ
 yena nāḷandā tadavasari. Tatra sudaṁ bhagavā nāḷandāyaṁ viharati

  *  *  *  *  *  *
  Footnote:1 ito paraṁ pāyato diṭṭhāsavāti dissati suttantanayena pana tayo āsavā ñātabbā.
-------------------------------------------------
[page 097]
 Pāvādikambavane. Athakho āyasmā sārīputto yena bhagavā
 tenupasaṅkami upasaṅkamitvā bhagavantaṁ abhivādetvā < PTS. D II , 82 >ekamantaṁ nisīdi.
 Ekamantaṁ nisinno kho āyasmā sārīputto bhagavantaṁ etadavoca evaṁ
 pasanno ahaṁ bhante bhagavati na cāhu na ca bhavissati na cetarahi
 vijjati añño samaṇo vā brāhmaṇo vā bhagavatā
 bhiyyobhiññātaro yadidaṁ sambodhiyanti. Uḷārā kho te ayaṁ
 sārīputta āsabhivācā 1- bhāsitā ekaṁso gahito sīhanādo nadito
 evaṁ pasanno ahaṁ bhante bhagavati na cāhu na ca bhavissati na
 cetarahi vajjati añño samaṇo vā brāhmaṇo vā bhagavatā
 bhiyyobhiññātaro yadidaṁ sambodhiyanti kiṁ nu 2- sārīputta ye te
 ahesuṁ atītamaddhānaṁ arahanto sammāsambuddhā sabbe te bhagavanto
 cetasā ceto paricca viditā evaṁsīlā te bhagavanto ahesuṁ
 itipi evaṁdhammā. Evaṁpaññā. Evaṁvihārī. Evaṁvimuttā
 te bhagavanto ahesuṁ itipīti. No hetaṁ bhanteti 3-. Kiṁ pana [4]-
 sārīputta ye te bhavissanti anāgatamaddhānaṁ arahanto
 sammāsambuddhā sabbe te bhagavanto cetasā ceto paricca viditā
 evaṁsīlā te bhagavanto bhavissanti itipi evaṁdhammā. Evaṁpaññā.
 Evaṁvihārī. Evaṁvimuttā te bhagavanto bhavissanti itipīti. No
 hetaṁ bhanteti. Kiṁ pana sārīputta te ahaṁ etarahi arahaṁ
 sammāsambuddho cetasā ceto paricca vidito evaṁsīlo bhagavā

  *  *  *  *  *  *
  Footnote:1 Ma. Yu. āsabhī vācā. 2 Ma. te. 3 Ma. Yu. itisaddo natthi. sabbattha
 īdisameva. 4 Ma. te. ito paraṁ īdisameva.
-------------------------------------------------
[page 098]
 Itipi evaṁdhammo. Evaṁpañño. Evaṁvihārī. Evaṁvimutto bhagavā
 itipīti. No hetaṁ bhanteti. Ettha ca hi 1- te sārīputta
 atītānāgatapaccuppannesu arahantesu sammāsambuddhesu cetopariññāya
 ñāṇaṁ 2- natthi atha kiñcetarahi te ayaṁ sārīputta uḷārā < PTS. D II , 83 >āsabhivācā
 bhāsitā ekaṁso gahito sīhanādo nadito evaṁ pasanno ahaṁ
 bhante bhagavati na cāhu na ca bhavissati na cetarahi vijjati añño
 samaṇo vā brāhmaṇo vā bhagavatā bhiyyobhiññātaro yadidaṁ
 sambodhiyanti. Na kho me bhante atītānāgatapaccuppannesu arahantesu
 sammāsambuddhesu cetopariññāya ñāṇaṁ atthi apica [3]- dhammanvayo
 vidito seyyathāpi bhante rañño paccantimaṁ nagaraṁ daḷhadvāraṁ 4-
 daḷhapākāratoraṇaṁ ekadvāraṁ tatrassa dovāriko paṇḍito
 viyatto medhāvī añātānaṁ 5- nivāretā ñātānaṁ pavesetā so
 tassa nagarassa samantā anucariyāya 6- pathaṁ anukkamamāno na passeyya
 pākārasandhiṁ vā pākāravivaraṁ vā antamaso biḷāranikkhamanamattaṁpi 7-
 na passeyya tassa evamassa ye kho keci oḷārikā pāṇā
 imaṁ nagaraṁ pavisanti vā nikkhamanti vā sabbe te iminā dvārena
 pavisanti vā nikkhamanti vāti evameva kho me bhante dhammanvayo
 vidito ye te bhante ahesuṁ atītamaddhānaṁ arahanto sammāsambuddhā

  *  *  *  *  *  *
  Footnote:1 Sī. Ma. Yu. ettheva hi. 2 Sī. cetopariññāṇaṁ. Ma. Yu. cetopariyañāṇaṁ.
 3 Ma. me. 4 Sī. Ma. Yu. dalhuddāpaṁ. 5 Ma. Yu. aññātānaṁ. 6 Ma. Yu.
 anupariyāya. 7 Sī. Ma. Yu. vilāranissakkanamattampi.
-------------------------------------------------
[page 099]
 Sabbe te bhagavanto pañca nīvaraṇe pahāya cetaso
 upakkilese paññāya dubbalīkaraṇe catūsu satipaṭṭhānesu supatiṭṭhitacittā
 satta bojjhaṅge yathābhūtaṁ bhāvetvā anuttaraṁ sammāsambodhiṁ
 abhisambujjhiṁsu yepi te bhante bhavissanti anāgatamaddhānaṁ arahanto
 sammāsambuddhā sabbe te bhagavanto pañca nīvaraṇe pahāya
 cetaso upakkilese paññāya dubbalīkaraṇe catūsu satipaṭṭhānesu
 supatiṭṭhitacittā satta bojjhaṅge yathābhūtaṁ bhāvetvā anuttaraṁ
 sammāsambodhiṁ abhisambujjhissanti bhagavāpi bhante etarahi arahaṁ
 sammāsambuddho pañca nīvaraṇe pahāya cetaso upakkilese paññāya
 dubbalīkaraṇe catūsu satipaṭṭhānesu supatiṭṭhitacitto satta bojjhaṅge
 yathābhūtaṁ bhāvetvā anuttaraṁ sammāsambodhiṁ abhisambuddhoti. Tatrapi
 sudaṁ bhagavā nāḷandāyaṁ viharanto < PTS. D II , 84 >pāvādikambavane etadeva bahulaṁ
 bhikkhūnaṁ dhammiṁ kathaṁ karoti itipi sīlaṁ itipi samādhi itipi
 paññā sīlaparibhāvito samādhi mahapphalo hoti mahānisaṁso
 samādhiparibhāvitā paññā mahapphalā hoti mahānisaṁsā paññāparibhāvitaṁ
 cittaṁ sammadeva āsavehi vimuccati seyyathīdaṁ kāmāsavā bhavāsavā
 avijjāsavāti.
      [78] Athakho bhagavā nāḷandāyaṁ yathābhirantaṁ viharitvā āyasmantaṁ
 ānandaṁ āmantesi āyāmānanda yena pāṭaligāmo tenupasaṅkamissāmāti.
 Evaṁ bhanteti kho āyasmā ānando bhagavato
-------------------------------------------------
[page 100]
 Paccassosi. Athakho bhagavā mahatā bhikkhusaṅghena saddhiṁ yena
 pāṭaligāmo tadavasari. Assosuṁ kho pāṭaligāmiyā 1- upāsakā
 bhagavā kira pāṭaligāmaṁ anuppattoti. Athakho pāṭaligāmiyā
 upāsakā yena bhagavā tenupasaṅkamiṁsu upasaṅkamitvā bhagavantaṁ
 abhivādetvā ekamantaṁ nisīdiṁsu. Ekamantaṁ nisinnā kho
 pāṭaligāmiyā upāsakā bhagavantaṁ etadavocuṁ adhivāsetu no bhante
 bhagavā āvasathāgāranti. Adhivāsesi bhagavā tuṇhībhāvena. Athakho
 pāṭaligāmiyā upāsakā bhagavato adhivāsanaṁ viditvā uṭṭhāyāsanā
 bhagavantaṁ abhivādetvā padakkhiṇaṁ katvā yena āvasathāgāraṁ
 tenupasaṅkamiṁsu upasaṅkamitvā sabbasantharitaṁ 2- santhataṁ āvasathāgāraṁ
 santharitvā āsanāni paññapetvā udakamaṇikaṁ 3- patiṭṭhāpetvā
 telappadīpaṁ āropetvā yena bhagavā tenupasaṅkamiṁsu upasaṅkamitvā
 bhagavantaṁ abhivādetvā ekamantaṁ aṭṭhaṁsu. Ekamantaṁ ṭhitā kho
 pāṭaligāmiyā upāsakā bhagavantaṁ etadavocuṁ sabbasantharitaṁ santhataṁ
 bhante āvasathāgāraṁ āsanāni paññattāni udakamaṇiko
 patiṭṭhāpito telappadīpo āropito yassadāni bhante bhagavā kālaṁ
 maññatīti. < PTS. D II , 85 >Athakho bhagavā pubbaṇhasamayaṁ 4- nivāsetvā pattacīvaraṁ
 ādāya saddhiṁ bhikkhusaṅghena yena āvasathāgāraṁ tenupasaṅkami
 upasaṅkamitvā pāde pakkhāletvā āvasathāgāraṁ pavisitvā majjhimaṁ

  *  *  *  *  *  *
  Footnote:1 Ma. pāṭaligāmikā. ito paraṁ īdisameva. 2 Sī. Ma. Yu. sabbasanthariṁ. 3 Yu.
 udakamaṇiṁ. 4 Ma. sāyaṇhasamayaṁ.
-------------------------------------------------
[page 101]
 Thambhaṁ nissāya puratthābhimukho nisīdi. Bhikkhusaṅghopi kho pāde
 pakkhāletvā āvasathāgāraṁ pavisitvā pacchimabhittiṁ nissāya puratthābhimukho
 nisīdi bhagavantaññeva purakkhatvā. Pāṭaligāmiyāpi kho upāsakā
 pāde pakkhāletvā āvasathāgāraṁ pavisitvā puratthimabhittiṁ nissāya
 pacchimābhimukhā nisīdiṁsu bhagavantaññeva purakkhatvā.
      [79] Athakho bhagavā pāṭaligāmiye upāsake āmantesi pañcime
 gahapatayo ādīnavā dussīlassa sīlavipattiyā. Katame pañca. Idha
 gahapatayo dussīlo sīlavipanno pamādādhikaraṇaṁ mahatiṁ bhogajāniṁ
 nigacchati ayaṁ paṭhamo ādīnavo dussīlassa sīlavipattiyā. Puna
 caparaṁ gahapatayo dussīlassa sīlavipannassa pāpako kittisaddo
 abbhuggacchati ayaṁ dutiyo ādīnavo dussīlassa sīlavipattiyā.
 Puna caparaṁ gahapatayo dussīlo sīlavipanno yaññadeva parisaṁ
 upasaṅkamati yadi khattiyaparisaṁ yadi brāhmaṇaparisaṁ yadi gahapatiparisaṁ
 yadi samaṇaparisaṁ avisārado upasaṅkamati maṅkubhūto ayaṁ tatiyo
 ādīnavo dussīlassa sīlavipattiyā. Puna caparaṁ gahapatayo dussīlo
 sīlavipanno sammūḷho kālaṁ karoti ayaṁ catuttho ādīnavo dussīlassa
 sīlavipattiyā. Puna caparaṁ gahapatayo dussīlo sīlavipanno kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjati ayaṁ
 pañcamo ādīnavo dussīlassa sīlavipattiyā. Ime kho gahapatayo
 pañca ādīnavā dussīlassa sīlavipattiyā.
-------------------------------------------------
[page 102]
      [80] < PTS. D II , 86 >Pañcime gahapatayo ānisaṁsā sīlavato sīlasampadāya.
 Katame pañca. Idha gahapatayo sīlavā sīlasampanno appamādādhikaraṇaṁ
 mahantaṁ bhogakkhandhaṁ adhigacchati ayaṁ paṭhamo ānisaṁso sīlavato
 sīlasampadāya. Puna caparaṁ gahapatayo sīlavato sīlasampannassa
 kalyāṇo kittisaddo abbhuggacchati ayaṁ dutiyo ānisaṁso sīlavato
 sīlasampadāya. Puna caparaṁ gahapatayo sīlavā sīlasampanno yaññadeva
 parisaṁ upasaṅkamati yadi khattiyaparisaṁ yadi brāhmaṇaparisaṁ yadi gahapatiparisaṁ
 yadi samaṇaparisaṁ visārado upasaṅkamati amaṅkubhūto ayaṁ tatiyo
 ānisaṁso sīlavato sīlasampadāya. Puna caparaṁ gahapatayo sīlavā
 sīlasampanno asammūḷho kālaṁ karoti ayaṁ catuttho ānisaṁso
 sīlavato sīlasampadāya. Puna caparaṁ gahapatayo sīlavā sīlasampanno
 kāyassa bhedā parammaraṇā sugatiṁ saggaṁ lokaṁ upapajjati ayaṁ
 pañcamo ānisaṁso sīlavato sīlasampadāya. Ime kho gahapatayo
 pañca ānisaṁsā sīlavato sīlasampadāyāti.
      [81] Athakho bhagavā pāṭaligāmiye upāsake bahudeva rattiṁ
 dhammiyā kathāya sandassetvā samādapetvā samuttejetvā sampahaṁsetvā
 uyyojesi abhikkantā kho gahapatayo ratti yassadāni tumhe
 kālaṁ maññathāti. Evaṁ bhanteti kho pāṭaligāmiyā upāsakā
 bhagavato paṭissutvā uṭṭhāyāsanā bhagavantaṁ abhivādetvā padakkhiṇaṁ
 katvā pakkamiṁsu. Athakho bhagavā acirapakkantesu pāṭaligāmiyesu
-------------------------------------------------
[page 103]
 Upāsakesu suññāgāraṁ pāvisi.
      [82] Tena kho pana samayena sunidhavassakārā magadhamahāmattā
 pāṭaligāme nagaraṁ māpenti vajjīnaṁ paṭibāhāya. Tena kho pana
 samayena sambahulā < PTS. D II , 87 >devatāyo sahasseva pāṭaligāme vatthūni
 pariggaṇhanti. Yasmiṁ padese mahesakkhā devatā vatthūni pariggaṇhanti
 mahesakkhānaṁ tattha raññaṁ rājamahāmattānaṁ cittāni namanti nivesanāni
 māpetuṁ yamhi padese majjhimā devatā vatthūni pariggaṇhanti
 majjhimānaṁ tattha raññaṁ rājamahāmattānaṁ cittāni namanti nivesanāni
 māpetuṁ yamhi padese nīcā devatā vatthūni pariggaṇhanti nīcānaṁ
 tattha raññaṁ rājamahāmattānaṁ cittāni namanti nivesanāni māpetuṁ.
 Addasā kho bhagavā dibbena cakkhunā visuddhena atikkantamānusakena
 tā devatāyo sahasseva pāṭaligāme vatthūni pariggaṇhantiyo.
 Athakho bhagavā rattiyā paccūsasamaye paccuṭṭhāya āyasmantaṁ ānandaṁ
 āmantesi ko 1- nu kho ānanda pāṭaligāme nagaraṁ māpetīti.
 Sunidhavassakārā bhante magadhamahāmattā pāṭaligāme nagaraṁ māpenti
 vajjīnaṁ paṭibāhāyāti. Seyyathāpi ānanda devehi tāvatiṁsehi
 saddhiṁ sakko 2- mantetvā evameva kho ānanda sunidhavassakārā
 magadhamahāmattā pāṭaligāme nagaraṁ māpenti vajjīnaṁ paṭibāhāya
 idhāhaṁ ānanda addasaṁ dibbena cakkhunā visuddhena atikkantamānusakena
 sambahulā devatāyo sahasseva pāṭaligāme vatthūni pariggaṇhantiyo

  *  *  *  *  *  *
  Footnote:1 Ma. ke nu kho- māpentīti. 2 Ma. Yu. ayaṁ pāṭho natthi.
-------------------------------------------------
[page 104]
 Yamhi padese mahesakkhā devatā vatthūni pariggaṇhanti mahesakkhānaṁ
 tattha raññaṁ rājamahāmattānaṁ cittāni namanti nivesanāni māpetuṁ
 yamhi padese majjhimā devatā vatthūni pariggaṇhanti majjhimānaṁ
 tattha raññaṁ rājamahāmattānaṁ cittāni namanti nivesanāni māpetuṁ
 yamhi padese nīcā devatā vatthūni pariggaṇhanti nīcānaṁ tattha
 raññaṁ rājamahāmattānaṁ cittāni namanti nivesanāni māpetuṁ yāvatā
 ānanda ariyaṁ āyatanaṁ yāvatā viṇippatho idaṁ agganagaraṁ
 bhavissati pāṭaliputtaṁ puṭabhedanaṁ < PTS. D II , 88 >pāṭaliputtassa kho ānanda tayo
 antarāyā bhavissanti aggito vā udakato vā mithubhedā vāti.
      [83] Athakho sunidhavassakārā magadhamahāmattā yena bhagavā
 tenupasaṅkamiṁsu upasaṅkamitvā bhagavatā saddhiṁ sammodiṁsu sammodanīyaṁ
 kathaṁ sārāṇīyaṁ vītisāretvā ekamantaṁ aṭṭhaṁsu. Ekamantaṁ ṭhitā
 kho sunidhavassakārā magadhamahāmattā bhagavantaṁ etadavocuṁ adhivāsetu
 no bhante bhavaṁ gotamo ajjatanāya bhattaṁ saddhiṁ bhikkhusaṅghenāti.
 Adhivāsesi bhagavā tuṇhībhāvena. Athakho sunidhavassakārā
 magadhamahāmattā bhagavato adhivāsanaṁ viditvā yena sako āvasatho
 tenupasaṅkamiṁsu upasaṅkamitvā sake āvasathe paṇītaṁ khādanīyaṁ
 bhojanīyaṁ paṭiyādāpetvā bhagavato kālaṁ ārocāpesuṁ kālo bho
 gotama niṭṭhitaṁ bhattanti. Athakho bhagavā pubbaṇhasamayaṁ nivāsetvā
 pattacīvaramādāya saddhiṁ bhikkhusaṅghena yena sunidhavassakārānaṁ
-------------------------------------------------
[page 105]
 Magadhamahāmattānaṁ āvasatho tenupasaṅkami upasaṅkamitvā paññatte
 āsane nisīdi. Athakho sunidhavassakārā magadhamahāmattā buddhappamukhaṁ
 bhikkhusaṅghaṁ paṇītena khādanīyena bhojanīyena sahatthā santappesuṁ
 sampavāresuṁ. Athakho sunidhavassakārā magadhamahāmattā bhagavantaṁ
 bhuttāviṁ onītapattapāṇiṁ aññataraṁ nīcaṁ āsanaṁ gahetvā ekamantaṁ
 nisīdiṁsu. Ekamantaṁ nisinne kho sunidhavassakāre magadhamahāmatte
 bhagavā imāhi gāthāhi anumodi
      [84] Yasmiṁ padese kappeti vāsaṁ paṇḍitajātiyo 1-
            sīlavantettha bhojetvā saññate brahmacārino 2-.
            Yā tattha devatā āsuṁ 3- tāsaṁ dakkhiṇamādise
            tā pūjitā pūjayanti mānitā mānayanti naṁ.
            Tato naṁ anukampanti mātā puttaṁva orasaṁ
            devatānukampito poso sadā bhadrāni passatīti.
      [85] Athakho bhagavā sunidhavassakāre magadhamahāmatte imāhi
 gāthāhi anumoditvā uṭṭhāyāsanā pakkāmi. Tena kho pana
 samayena sunidhavassakārā magadhamahāmattā bhagavantaṁ piṭṭhito piṭṭhito
 anubandhā honti yenajja samaṇo gotamo dvārena nikkhamissati
 taṁ gotamadvāraṁ nāma bhavissati yena titthena gaṅgānadiṁ 4- tarissati
 taṁ gotamatitthaṁ nāma bhavissatīti. Athakho bhagavā yena dvārena

  *  *  *  *  *  *
  Footnote:1 Yu. ... jātiko. 2 Ma. Yu. brahmacārayo. 3 Yu. assu. 4 Sī. Ma. Yu. gaṅgaṁ
 nadiṁ.
-------------------------------------------------
[page 106]
 Nikkhami taṁ gotamadvāraṁ nāma ahosi. Athakho bhagavā yena
 gaṅgā nadī tenupasaṅkami. Tena kho pana samayena gaṅgā nadī
 pūrā hoti samatittikā kākapeyyā. Appekacce manussā nāvaṁ
 pariyesanti appekacce uḷumpaṁ pariyesanti appekacce kullaṁ
 bandhanti pārā pāraṁ 1- gantukāmā. Athakho bhagavā seyyathāpi
 nāma balavā puriso sammiñjitaṁ vā bāhaṁ pasāreyya pasāritaṁ
 vā bāhaṁ sammiñjeyya evameva gaṅgāya nadiyā orime tīre
 antarahito pārime tīre paccuṭṭhāsi saddhiṁ bhikkhusaṅghena. Addasā
 kho bhagavā te manusse appekacce nāvaṁ pariyesante appekacce
 uḷumpaṁ pariyesante appekacce kullaṁ bandhante pārā pāraṁ
 gantukāme. Athakho bhagavā etamatthaṁ viditvā tāyaṁ velāyaṁ imaṁ
 udānaṁ udānesi
     ye taranti aṇṇavaṁ saraṁ setuṁ katvāna visajja pallalāni
     kullaṁ [2]- jano ca 3- bandhati tiṇṇā medhāvino janāti.
                     Paṭhamabhāṇavāraṁ 4-.
      [86] < PTS. D II , 90 >Athakho bhagavā āyasmantaṁ ānandaṁ āmantesi
 āyāmānanda yena koṭigāmo tenupasaṅkamissāmāti. Evaṁ bhanteti
 kho āyasmā ānando bhagavato paccassosi. Athakho bhagavā
 mahatā bhikkhusaṅghena saddhiṁ yena koṭigāmo tadavasari. Tatra

  *  *  *  *  *  *
  Footnote:1 Sī. Yu. aparāparaṁ. Ma. apārā pāraṁ. ito paraṁ īdisameva. Yu. orā pāraṁ.
 2 Ma. Yu. hi. 3 Ma. Yu. casaddo natthi. 4 Ma. ... vāro.
-------------------------------------------------
[page 107]
 Sudaṁ bhagavā koṭigāme viharati. Tatra kho bhagavā bhikkhū āmantesi
 catunnaṁ bhikkhave ariyasaccānaṁ ananubodhā appaṭivedhā evamidaṁ dīghamaddhānaṁ
 sandhāvitaṁ saṁsaritaṁ mamañceva tumhākañca. Katamesaṁ catunnaṁ.
 Dukkhassa bhikkhave ariyasaccassa ananubodhā appaṭivedhā evamidaṁ
 dīghamaddhānaṁ sandhāvitaṁ saṁsaritaṁ mamañceva tumhākañca. Dukkhasamudayassa
 bhikkhave ariyasaccassa ananubodhā appaṭivedhā evamidaṁ dīghamaddhānaṁ
 sandhāvitaṁ saṁsaritaṁ mamañceva tumhākañca. Dukkhanirodhassa bhikkhave
 ariyasaccassa ananubodhā appaṭivedhā evamidaṁ dīghamaddhānaṁ sandhāvitaṁ
 saṁsaritaṁ mamañceva tumhākañca. Dukkhanirodhagāminiyā paṭipadāya
 bhikkhave ariyasaccassa ananubodhā appaṭivedhā evamidaṁ dīghamaddhānaṁ
 sandhāvitaṁ saṁsaritaṁ mamañceva tumhākañca. Tayidaṁ bhikkhave dukkhaṁ
 ariyasaccaṁ anubuddhaṁ paṭividdhaṁ dukkhasamudayo 1- ariyasaccaṁ anubuddhaṁ
 paṭividdhaṁ dukkhanirodho 2- ariyasaccaṁ anubuddhaṁ paṭividdhaṁ dukkhanirodhagāminī
 paṭipadā ariyasaccaṁ anubuddhaṁ paṭividdhaṁ ucchinnā bhavataṇhā
 khīṇā bhavanetti natthidāni punabbhavoti. Idamavoca bhagavā idaṁ
 vatvāna sugato athāparaṁ etadavoca satthā
      [87] < PTS. D II , 91 >Catunnaṁ ariyasaccānaṁ yathābhūtaṁ adassanā
            saṁsaritaṁ 3- dīghamaddhānaṁ tāsu tāsveva jātisu.
            Tāni etāni diṭṭhāni bhavanetti samūhatā
            ucchinnaṁ mūlaṁ dukkhassa natthidāni punabbhavoti.

  *  *  *  *  *  *
  Footnote:1 Ma. Yu. dukkhasamudayaṁ. 2 Ma. Yu. dukkhanirodhaṁ. 3 Ma. Yu. saṁsitaṁ.
-------------------------------------------------
[page 108]
      [88] Tatrapi sudaṁ bhagavā koṭigāme viharanto etadeva bahulaṁ
 bhikkhūnaṁ dhammiṁ kathaṁ karoti iti sīlaṁ iti samādhi iti paññā
 sīlaparibhāvito samādhi mahapphalo hoti mahānisaṁso samādhiparibhāvitā
 paññā mahapphalā hoti mahānisaṁsā paññāparibhāvitaṁ cittaṁ
 sammadeva āsavehi vimuccati seyyathīdaṁ kāmāsavā bhavāsavā
 avijjāsavāti.
      [89] Athakho bhagavā koṭigāme yathābhirantaṁ viharitvā āyasmantaṁ
 ānandaṁ āmantesi āyāmānanda yena nādikā 1- tenupasaṅkamissāmāti.
 Evaṁ bhanteti kho āyasmā ānando bhagavato
 paccassosi. Athakho bhagavā mahatā bhikkhusaṅghena saddhiṁ yena
 nādikā tadavasari. Tatra sudaṁ bhagavā nādike viharati giñjakāvasathe.
 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho āyasmā ānando bhagavantaṁ etadavoca sāḷho
 nāma bhante bhikkhu nādike kālakato tassa kā gati ko
 abhisamparāyo nandā nāma bhante bhikkhunī nādike kālakatā
 tassā kā gati ko abhisamparāyo < PTS. D II , 92 >sudatto nāma bhante
 upāsako nādike kālakato tassa kā gati ko abhisamparāyo
 sujātā nāma bhante upāsikā nādike kālakatā tassā kā

  *  *  *  *  *  *
  Footnote:1 Sī. Ma. nātikā. ito paraṁ īdisameva.
-------------------------------------------------
[page 109]
 Gati ko abhisamparāyo kakudho 1- nāma bhante upāsako nādike
 kālakato tassa kā gati ko abhisamparāyo kāraḷimbho 2-
 nāma bhante upāsako .pe. Nikaṭo nāma bhante upāsako .pe.
 Kaṭissaho nāma bhante upāsako .pe. Tuṭṭho nāma bhante
 upāsako .pe. Santuṭṭho nāma bhante upāsako .pe. Bhaṭo 3-
 nāma bhante upāsako .pe. Subhaṭo 4- nāma bhante upāsako
 nādike kālakato tassa kā gati ko abhisamparāyoti. Sāḷho
 ānanda bhikkhu āsavānaṁ khayā anāsavaṁ cetovimuttiṁ paññāvimuttiṁ
 diṭṭhe va dhamme sayaṁ abhiññā sacchikatvā upasampajja vihāsi
 nandā ānanda bhikkhunī pañcannaṁ orambhāgiyānaṁ saññojanānaṁ
 parikkhayā opapātikā tattha parinibbāyinī anāvattidhammā tasmā
 lokā sudatto ānanda upāsako tiṇṇaṁ saññojanānaṁ parikkhayā
 rāgadosamohānaṁ tanuttā sakadāgāmī sakideva imaṁ lokaṁ āgantvā
 dukkhassantaṁ karissati sujātā ānanda upāsikā tiṇṇaṁ saññojanānaṁ
 parikkhayā sotāpannā avinipātadhammā niyatā sambodhiparāyanā 5-
 kakudho ānanda upāsako pañcannaṁ orambhāgiyānaṁ saññojanānaṁ
 parikkhayā opapātiko tattha parinibbāyī anāvattidhammo tasmā
 lokā kāraḷimbho ānanda upāsako .pe. Nikaṭo ānanda
 upāsako. Kaṭissaho ānanda upāsako. Tuṭṭho ānanda

  *  *  *  *  *  *
  Footnote:1 Ma. kukkuṭo. 2 Sī. Yu. kāliṅgo. Ma. kāḷimbho. ito paraṁ īdisameva.
 3 Sī. Ma. Yu. bhaddo. 4 Sī. Ma. Yu. subhaddo. 5 Ma. sambodhiparāyaṇā.
-------------------------------------------------
[page 110]
 Upāsako. Santuṭṭho ānanda upāsako. Bhaṭo ānanda
 upāsako. Subhaṭo ānanda upāsako pañcannaṁ orambhāgiyānaṁ
 saññojanānaṁ parikkhayā opapātiko tattha parinibbāyī anāvattidhammo
 tasmā < PTS. D II , 93 >lokā paropaññāsa 1- ānanda nādike upāsakā kālakatā
 pañcannaṁ orambhāgiyānaṁ saññojanānaṁ parikkhayā opapātikā tattha
 parinibbāyino anāvattidhammā tasmā lokā chādhikā 2- navuti ānanda
 nādike upāsakā kālakatā tiṇṇaṁ saññojanānaṁ parikkhayā
 rāgadosamohānaṁ tanuttā sakadāgāmino sakideva imaṁ lokaṁ āgantvā
 dukkhassantaṁ karissanti dasātirekāni 3- ānanda pañcasatāni nādike
 upāsakā kālakatā tiṇṇaṁ saññojanānaṁ parikkhayā sotāpannā
 avinipātadhammā niyatā sambodhiparāyanā anacchariyaṁ kho panetaṁ
 ānanda yaṁ manussabhūto kālaṁ kareyya tasmiṁ tasmiṁ kho 4- kālakate
 tathāgataṁ upasaṅkamitvā etamatthaṁ pucchissatha vihesāvesā 5-
 ānanda tathāgatassa tasmātihānanda dhammadāsaṁ nāma dhammapariyāyaṁ
 desessāmi yena samannāgato ariyasāvako ākaṅkhamāno attanā
 va attānaṁ byākareyya khīṇanirayomhi khīṇatiracchānayoni 6-
 khīṇapettivisayo khīṇāpāyaduggativinipāto sotāpannohamasmi
 avinipātadhammo niyato sambodhiparāyanoti katamo ca so ānanda
 dhammādāso dhammapariyāyo yena samannāgato ariyasāvako ākaṅkhamāno
 attanā va attānaṁ byākareyya khīṇanirayomhi khīṇatiracchānayoni

  *  *  *  *  *  *
  Footnote:1 Ma. paropaññāsaṁ. 2 Ma. Yu. sādhikā. 3 Ma. Yu. sātirekāni.
 4 Ma. tasmiṁ yeva kālaṁkate. Yu. ... ce. 5 Ma. vihesā hesā.
 6 Yu. ... yoniyo. ito paraṁ īdisameva.
-------------------------------------------------
[page 111]
 Khīṇapettivisayo khīṇāpāyaduggativinipāto sotāpannohamasmi
 avinipātadhammo niyato sambodhiparāyanoti idhānanda ariyasāvako
 buddhe aveccappasādena samannāgato hoti itipi so bhagavā
 arahaṁ sammāsambuddho vijjācaraṇasampanno sugato lokavidū anuttaro
 purisadammasārathi satthā devamanussānaṁ buddho bhagavāti dhamme
 aveccappasādena samannāgato hoti svākkhāto bhagavatā dhammo
 sandiṭṭhiko akāliko ehipassiko opanayiko paccattaṁ veditabbo
 viññūhīti saṅghe aveccappasādena samannāgato hoti supaṭipanno
 bhagavato sāvakasaṅgho ujupaṭipanno bhagavato sāvakasaṅgho
 ñāyapaṭipanno < PTS. D II , 94 >bhagavato sāvakasaṅgho sāmīcipaṭipanno bhagavato
 sāvakasaṅgho yadidaṁ cattāri purisayugāni aṭṭha purisapuggalā esa
 bhagavato sāvakasaṅgho āhuneyyo pāhuneyyo dakkhiṇeyyo
 añjalikaraṇīyo anuttaraṁ puññakkhettaṁ lokassāti ariyakantehi sīlehi
 samannāgato hoti akhaṇḍehi acchiddehi asabalehi akammāsehi
 bhujissehi viññūpasatthehi aparāmaṭṭhehi samādhisaṁvattanikehi ayaṁ
 kho ānanda dhammādāso dhammapariyāyo yena samannāgato
 ariyasāvako ākaṅkhamāno attanā va attānaṁ byākareyya
 khīṇanirayomhi khīṇatiracchānayoni khīṇapettivisayo khīṇāpāyaduggativinipāto
 sotāpannohamasmi avinipātadhammo niyato sambodhiparāyanoti.
-------------------------------------------------
[page 112]
 Tatrapi sudaṁ bhagavā nādike viharanto giñjakāvasathe etadeva
 bahulaṁ bhikkhūnaṁ dhammiṁ kathaṁ karoti iti sīlaṁ iti samādhi iti
 paññā sīlaparibhāvito samādhi mahapphalo hoti mahānisaṁso
 samādhiparibhāvitā paññā mahapphalā hoti mahānisaṁsā paññāparibhāvitaṁ
 cittaṁ sammadeva āsavehi vimuccati seyyathīdaṁ kāmāsavā bhavāsavā
 avijjāsavāti.
      [90] Athakho bhagavā nādike yathābhirantaṁ viharitvā āyasmantaṁ
 ānandaṁ āmantesi āyāmānanda yena vesālī tenupasaṅkamissāmāti.
 Evaṁ bhanteti kho āyasmā ānando bhagavato
 paccassosi. Athakho bhagavā mahatā bhikkhusaṅghena saddhiṁ yena
 vesālī tadavasari. Tatra sudaṁ bhagavā vesāliyaṁ viharati
 ambapālivane. Tatra kho bhagavā bhikkhū āmantesi sato bhikkhave
 bhikkhu vihareyya sampajāno ayaṁ te 1- amhākaṁ anusāsanī. Kathañca
 bhikkhave bhikkhu sato hoti. Idha bhikkhave bhikkhu kāye kāyānupassī
 viharati ātāpī sampajāno < PTS. D II , 95 >satimā vineyya loke abhijjhādomanassaṁ.
 Vedanāsu. Citte. Dhammesu dhammānupassī viharati
 ātāpī sampajāno satimā vineyya loke abhijjhādomanassaṁ.
 Evaṁ kho bhikkhave bhikkhu sato hoti. Kathañca bhikkhave bhikkhu
 sampajāno hoti. Idha bhikkhave bhikkhu abhikkante paṭikkante
 sampajānakārī hoti ālokite vilokite sampajānakārī hoti

  *  *  *  *  *  *
  Footnote:1 Ma. Yu. vo. ito paraṁ īdisameva.
-------------------------------------------------
[page 113]
 Sammiñjite pasārite sampajānakārī hoti saṅghāṭipattacīvaradhāraṇe
 sampajānakārī hoti asite pīte khāyite sāyite sampajānakārī
 hoti uccārapassāvakamme sampajānakārī hoti gate ṭhite
 nisinne sutte jāgarite bhāsite tuṇhībhāve sampajānakārī hoti.
 Evaṁ kho bhikkhave bhikkhu sampajāno hoti. Sato bhikkhave bhikkhu
 vihareyya sampajāno ayaṁ vo amhākaṁ anusāsanīti.
      [91] Assosi kho ambapālī gaṇikā bhagavā kira vesāliṁ
 anuppatto vesāliyaṁ viharati mayhaṁ ambavaneti. Athakho ambapālī
 gaṇikā bhaddāni bhaddāni yānāni yojāpetvā bhaddaṁ bhaddaṁ yānaṁ
 abhiruhitvā bhaddehi bhaddehi yānehi vesāliyā niyyāsi yena
 sako ārāmo tena pāyāsi yāvatikā yānassa bhūmi yānena
 gantvā yānā paccorohitvā pattikā 1- yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinnaṁ kho ambapāliṁ gaṇikaṁ bhagavā dhammiyā kathāya sandassesi
 samādapesi samuttejesi sampahaṁsesi. Athakho ambapālī gaṇikā
 bhagavatā dhammiyā kathāya sandassitā samādapitā samuttejitā sampahaṁsitā
 bhagavantaṁ etadavoca adhivāsetu me bhante bhagavā svātanāya bhattaṁ
 saddhiṁ bhikkhusaṅghenāti. Adhivāsesi bhagavā tuṇhībhāvena. Athakho
 ambapālī gaṇikā bhagavato adhivāsanaṁ viditvā uṭṭhāyāsanā bhagavantaṁ
 abhivādetvā padakkhiṇaṁ katvā pakkāmi.

  *  *  *  *  *  *
  Footnote:1 Ma. Yu. pattikāva.
-------------------------------------------------
[page 114]
      [92] Assosuṁ kho vesālikā licchavī bhagavā kira < PTS. D II , 96 >vesāliṁ
 anuppatto vesāliyaṁ viharati ambapālivaneti. Athakho te licchavī
 bhaddāni bhaddāni yānāni yojāpetvā bhaddaṁ bhaddaṁ yānaṁ abhiruhitvā
 bhaddehi bhaddehi yānehi vesāliyā niyyiṁsu. Tatra ekacce licchavī
 nīlā honti nīlavaṇṇā nīlavatthā nīlālaṅkārā ekacce licchavī
 pītā honti pītavaṇṇā pītavatthā pītālaṅkārā ekacce licchavī
 lohitakā 1- honti lohitakavaṇṇā lohitakavatthā lohitakālaṅkārā
 ekacce licchavī odātā honti odātavaṇṇā odātavatthā
 odātālaṅkārā. Athakho ambapālī gaṇikā daharānaṁ daharānaṁ
 licchavīnaṁ akkhena akkhaṁ cakkena cakkaṁ yuggena yuggaṁ 2- paṭivaṭṭesi.
 Athakho te licchavī ambapāliṁ gaṇikaṁ etadavocuṁ kiṁ je ambapāli
 daharānaṁ daharānaṁ licchavīnaṁ akkhena akkhaṁ cakkena cakkaṁ yuggena
 yuggaṁ paṭivaṭṭesīti. Tathā hi pana me ayyaputtā bhagavā nimantito
 svātanāya bhattaṁ saddhiṁ bhikkhusaṅghenāti. Dehi je ambapāli
 etaṁ bhattaṁ satasahassenāti. Sace hi 3- me ayyaputtā vesāliṁ
 sāhāraṁ dassatha evaṁpi mahantaṁ 4- bhattaṁ na dassāmīti. Athakho
 te licchavī aṅgulī poṭhesuṁ 5- jitamhā vata bho ambapālikāya
 vañcitamhā 6- vata bho ambapālikāyāti 7-. Athakho te licchavī

  *  *  *  *  *  *
  Footnote:1 lohitā ... lohitālaṅkārā 2 yuropiyavinayapotthakeyeva īsāya īsaṁ cakkena cakkaṁ
 yuggena yuggaṁ akkhena akkhanti pālikkamo dissati. 3 Ma. Yu. pi. 4 Ma. evamahaṁ
 taṁ 5 Ma. aṅguliṁ phoṭesuṁ. ito paraṁ īdisameva. 6 Sī. Yu. parājitamhā.
 7 Ma. ambakāyāti.
-------------------------------------------------
[page 115]
 Yena ambapālivanaṁ tena pāyiṁsu. Addasā kho bhagavā te
 licchavī dūrato va āgacchante disvāna bhikkhū āmantesi yesaṁ
 bhikkhave bhikkhūnaṁ devā tāvatiṁsā adiṭṭhapubbā oloketha bhikkhave
 licchaviparisaṁ avaloketha 1- < PTS. D II , 97 >bhikkhave licchaviparisaṁ upasaṁharatha bhikkhave
 licchaviparisaṁ tāvatiṁsasadisanti. Athakho te licchavī yāvatikā yānassa
 bhūmi yānena gantvā yānā paccorohitvā pattikā va yena
 bhagavā tenupasaṅkamiṁsu upasaṅkamitvā bhagavantaṁ abhivādetvā
 ekamantaṁ nisīdiṁsu. Ekamantaṁ nisinne kho te licchavī bhagavā dhammiyā
 kathāya sandassesi samādapesi samuttejesi sampahaṁsesi. Athakho te
 licchavī bhagavatā dhammiyā kathāya sandassitā samādapitā samuttejitā
 sampahaṁsitā bhagavantaṁ etadavocuṁ adhivāsetu no bhante bhagavā
 svātanāya bhattaṁ saddhiṁ bhikkhusaṅghenāti [2]-. Adhivāsitaṁ 3- kho me licchavī
 svātanāya ambapāligaṇikāya bhattanti 4-. Athakho te licchavī aṅgulī
 poṭhesuṁ jitamhā vata bho ambapālikāya vañcitamhā vata bho
 ambapālikāyāti. Athakho te licchavī bhagavato bhāsitaṁ abhinanditvā
 anumoditvā uṭṭhāyāsanā bhagavantaṁ abhivādetvā padakkhiṇaṁ katvā
 pakkamiṁsu. Athakho ambapālī gaṇikā tassā rattiyā accayena
 sake ārāme paṇītaṁ khādanīyaṁ bhojanīyaṁ paṭiyādāpetvā bhagavato

  *  *  *  *  *  *
  Footnote:1 Ma. apaloketha. 2 Ma. athakho bhagavā te licchavī etadavoca. 3 Sī. Ma. Yu.
 adhivuttaṁ. 4 yuropiyavinayapotthake pana adhivutthomhi licchavī svātanāya gaṇikāya
 bhattantīti pālikkamo dissati.
-------------------------------------------------
[page 116]
 Kālaṁ ārocāpesi kālo bhante niṭṭhitaṁ bhattanti. Athakho
 bhagavā pubbaṇhasamayaṁ nivāsetvā pattacīvaraṁ ādāya saddhiṁ
 bhikkhusaṅghena yena ambapāligaṇikāya parivesanaṁ 1- tenupasaṅkami
 upasaṅkamitvā paññatte āsane nisīdi. Athakho ambapālī gaṇikā
 buddhappamukhaṁ bhikkhusaṅghaṁ paṇītena khādanīyena bhojanīyena sahatthā
 santappesi sampavāresi. Athakho ambapālī gaṇikā bhagavantaṁ
 bhuttāviṁ onītapattapāṇiṁ aññataraṁ nīcaṁ āsanaṁ gahetvā < PTS. D II , 98 >ekamantaṁ
 nisīdi. Ekamantaṁ nisinnā kho ambapālī gaṇikā bhagavantaṁ
 etadavoca imāhaṁ bhante ārāmaṁ buddhappamukhassa bhikkhusaṅghassa
 dammīti. Paṭiggahesi bhagavā ārāmaṁ. Athakho bhagavā ambapāliṁ
 gaṇikaṁ dhammiyā kathāya sandassetvā samādapetvā samuttejetvā
 sampahaṁsetvā uṭṭhāyāsanā pakkāmi. Tatra 2- sudaṁ bhagavā vesāliyaṁ
 viharanto ambapālivane etadeva bahulaṁ bhikkhūnaṁ dhammiṁ kathaṁ karoti
 iti sīlaṁ iti samādhi iti paññā sīlaparibhāvito samādhi
 mahapphalo hoti mahānisaṁso samādhiparibhāvitā paññā mahapphalā
 hoti mahānisaṁsā paññāparibhāvitaṁ cittaṁ sammadeva āsavehi vimuccati
 seyyathīdaṁ kāmāsavā bhavāsavā avijjāsavāti.
      [93] Athakho bhagavā ambapālivane yathābhirantaṁ viharitvā
 āyasmantaṁ ānandaṁ āmantesi āyāmānanda yena
 veḷuvagāmako tenupasaṅkamissāmāti. Evaṁ bhanteti kho āyasmā

  *  *  *  *  *  *
  Footnote:1 Yu. parivesanā. 2 Ma. Yu. tatrapi. 3 Yu. beluvagāmako.
-------------------------------------------------
[page 117]
 Ānando bhagavato paccassosi. Athakho bhagavā mahatā bhikkhusaṅghena
 saddhiṁ yena veḷuvagāmako tadavasari. Tatra sudaṁ bhagavā
 veḷuvagāmake viharati. Tatra kho bhagavā bhikkhū āmantesi etha
 tumhe bhikkhave samantā vesāliṁ yathāmittaṁ 1- yathāsandiṭṭhaṁ
 yathāsambhattaṁ vassaṁ upagacchatha ahaṁ pana idheva veḷuvagāmake vassaṁ
 upagacchāmīti. Evaṁ bhanteti kho te bhikkhū bhagavato paṭissuṇitvā
 samantā vesāliṁ yathāmittaṁ yathāsandiṭṭhaṁ yathāsambhattaṁ < PTS. D II , 99 >vassaṁ upagacchuṁ 3-.
 Bhagavā pana tattheva veḷuvagāmake vassaṁ upagacchi. Athakho bhagavato
 vassūpagatassa kharo ābādho uppajji bāḷhā vedanā vattanti
 maraṇantikā. Tatra 4- sudaṁ bhagavā sato sampajāno adhivāsesi
 avihaññamāno. Athakho bhagavato etadahosi na kho me taṁ
 paṭirūpaṁ yohaṁ anāmantetvā upaṭṭhāke anapaloketvā bhikkhusaṅghaṁ
 parinibbāyeyyaṁ yannūnāhaṁ imaṁ ābādhaṁ viriyena paṭippaṇāmetvā
 jīvitasaṅkhāraṁ adhiṭṭhāya vihareyyanti. Athakho bhagavā taṁ ābādhaṁ
 viriyena paṭippaṇāmetvā jīvitasaṅkhāraṁ adhiṭṭhāya vihāsi. Athakho
 bhagavato so ābādho paṭippassambhi. Athakho bhagavā gilānā
 vuṭṭhito aciravuṭṭhito gelaññā vihārā nikkhamma vihārappacchāyāyaṁ
 paññatte āsane nisīdi. Athakho āyasmā ānando yena
 bhagavā tenupasaṅkami upasaṅkamitvā bhagavantaṁ abhivādetvā

  *  *  *  *  *  *
  Footnote:1 Sī. yathākhittaṁ. 2 Ma. Yu. upetha. 3 Ma. upagacchiṁsu. 4 Yu. tā.
 5 Yu. adhivāseti.
-------------------------------------------------
[page 118]
 Ekamantaṁ nisīdi. Ekamantaṁ nisinno kho āyasmā ānando bhagavantaṁ
 etadavoca diṭṭhā [1]- bhante bhagavato phāsu diṭṭhaṁ [2]- bhante bhagavato
 khamanīyaṁ apica me bhante madhurakajāto viya kāyo disāpi me
 na pakkhāyanti dhammāpi maṁ na paṭibhanti bhagavato gelaññena
 apica me bhante ahosi kācideva assāsamattā na tāva bhagavā
 parinibbāyissati na yāva bhagavā bhikkhusaṅghaṁ ārabbha kiñcideva
 udāharatīti. < PTS. D II , 100 >Kiṁ panānanda bhikkhusaṅgho mayi paccāsiṁsati 3- desito
 ānanda mayā dhammo anantaraṁ abāhiraṁ karitvā natthānanda
 tathāgatassa dhammesu ācariyamuṭṭhi yassa nūna ānanda evamassa
 ahaṁ bhikkhusaṅghaṁ pariharissāmīti vā mamuddesiko bhikkhusaṅghoti vā
 so nūna ānanda bhikkhusaṅghaṁ ārabbha kiñcideva udāhareyya.
 Tathāgatassa kho ānanda na evaṁ hoti ahaṁ kho bhikkhusaṅghaṁ
 pariharissāmīti vā mamuddesiko bhikkhusaṅghoti vā. Sakiṁ ānanda
 tathāgato bhikkhusaṅghaṁ ārabbha kiñcideva udāharissati. Ahaṁ kho
 panānanda etarahi jiṇṇo vuḍḍho mahallako addhagato vayoanuppatto
 asītiko me vayo vattati. Seyyathāpi ānanda jarasakaṭaṁ 4-
 veḷumissakena 5- yāpeti evameva kho ānanda veḷumissakena maññe
 tathāgatassa kāyo yāpeti. Yasmiṁ ānanda samaye tathāgato
 sabbanimittānaṁ amanasikārā ekaccānaṁ vedanānaṁ nirodhā animittaṁ
 cetosamādhiṁ upasampajja viharati phāsutaro ānanda tasmiṁ samaye

  *  *  *  *  *  *
  Footnote:1 Ma. diṭṭho me. Yu. diṭṭhā me. 2 Ma. Yu. me. 3 Ma. paccāsīsati.
 4 Ma. jajjarasakaṭaṁ. 5 Ma. vekhamissakena. Yu. vegha .... ito paraṁ īdisameva.
-------------------------------------------------
[page 119]
 Tathāgatassa kāyo hoti. Tasmātihānanda attadīpā viharatha
 attasaraṇā anaññasaraṇā dhammadīpā dhammasaraṇā anaññasaraṇā.
 Kathañca ānanda bhikkhu attadīpo viharati attasaraṇo anaññasaraṇo
 dhammadīpo dhammasaraṇo anaññasaraṇo. Idhānanda bhikkhu kāye
 kāyānupassī viharati ātāpī sampajāno satimā vineyya loke
 abhijjhādomanassaṁ. Vedanāsu. Citte. Dhammesu dhammānupassī viharati
 ātāpī sampajāno satimā vineyya loke abhijjhādomanassaṁ. Evaṁ
 kho ānanda bhikkhu attadīpo viharati attasaraṇo anaññasaraṇo
 dhammadīpo dhammasaraṇo anaññasaraṇo. < PTS. D II , 101 >Ye hi keci ānanda
 etarahi vā mama vā accayena attadīpā viharissanti attasaraṇā
 anaññasaraṇā dhammadīpā dhammasaraṇā anaññasaraṇā tamatagge
 me te ānanda bhikkhū bhavissanti ye keci sikkhākāmāti.
                Mahāparinibbāne gāmakaṇḍaṁ samattaṁ.
                       Dutiyabhāṇavāraṁ.
      [94] < PTS. D II , 102 >Athakho bhagavā pubbaṇhasamayaṁ nivāsetvā pattacīvaramādāya
 vesāliṁ piṇḍāya pāvisi vesāliyaṁ piṇḍāya caritvā pacchābhattaṁ
 piṇḍapātapaṭikkanto āyasmantaṁ ānandaṁ āmantesi gaṇhāhi
 ānanda nisīdanaṁ yena pāvālaṁ 1- cetiyaṁ tenupasaṅkamissāma
 divāvihārāyāti. Evaṁ bhanteti kho āyasmā ānando bhagavato
 paṭissuṇitvā nisīdanaṁ ādāya bhagavantaṁ piṭṭhito piṭṭhito anubandhi.

  *  *  *  *  *  *
  Footnote:1 Ma. Yu. cāpālaṁ. ito paraṁ īdisameva.
-------------------------------------------------
[page 120]
 Athakho bhagavā yena pāvālaṁ cetiyaṁ tenupasaṅkami upasaṅkamitvā
 paññatte āsane nisīdi. Āyasmāpi kho ānando bhagavantaṁ
 abhivādetvā ekamantaṁ nisīdi. Ekamantaṁ nisinnaṁ kho āyasmantaṁ
 ānandaṁ bhagavā etadavoca ramaṇīyā ānanda vesālī ramaṇīyaṁ
 udenaṁ cetiyaṁ ramaṇīyaṁ gotamakaṁ cetiyaṁ ramaṇīyaṁ sattambaṁ cetiyaṁ
 ramaṇīyaṁ bahuputtaṁ cetiyaṁ ramaṇīyaṁ sārandadaṁ cetiyaṁ ramaṇīyaṁ
 pāvālaṁ cetiyaṁ < PTS. D II , 103 >yassa kassaci ānanda cattāro iddhipādā bhāvitā
 bahulīkatā yānīkatā vatthukatā anuṭṭhitā paricitā susamāraddhā so
 ākaṅkhamāno ānanda kappaṁ vā tiṭṭheyya kappāvasesaṁ vā
 tathāgatassa kho ānanda cattāro iddhipādā bhāvitā bahulīkatā
 yānīkatā vatthukatā anuṭṭhitā paricitā susamāraddhā so ākaṅkhamāno
 ānanda tathāgato kappaṁ vā tiṭṭheyya kappāvasesaṁ vāti. Evaṁpi
 kho āyasmā ānando bhagavatā oḷārike nimitte kayiramāne
 oḷārike obhāse kayiramāne nāsakkhi paṭivijjhituṁ na bhagavantaṁ
 yāci tiṭṭhatu bhante bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti yathā taṁ mārena pariyuṭṭhitacitto. Dutiyampi
 kho bhagavā .pe. Tatiyampi kho bhagavā āyasmantaṁ ānandaṁ
 āmantesi ramaṇīyā ānanda vesālī ramaṇīyaṁ udenaṁ cetiyaṁ
 ramaṇīyaṁ gotamakaṁ cetiyaṁ ramaṇīyaṁ sattambaṁ cetiyaṁ ramaṇīyaṁ

  *  *  *  *  *  *
  Footnote:1 Yu. sattambakaṁ. ito paraṁ īdisameva.
-------------------------------------------------
[page 121]
 Bahuputtaṁ cetiyaṁ ramaṇīyaṁ sārandadaṁ cetiyaṁ ramaṇīyaṁ pāvālaṁ
 cetiyaṁ yassa kassaci ānanda cattāro iddhipādā bhāvitā
 bahulīkatā yānīkatā vatthukatā anuṭṭhitā paricitā susamāraddhā so
 ākaṅkhamāno kappaṁ vā tiṭṭheyya kappāvasesaṁ vā tathāgatassa
 kho ānanda cattāro iddhipādā bhāvitā bahulīkatā yānīkatā
 vatthukatā anuṭṭhitā paricitā susamāraddhā so ākaṅkhamāno
 ānanda tathāgato kappaṁ vā tiṭṭheyya kappāvasesaṁ vāti. Evaṁpi
 kho āyasmā ānando bhagavatā oḷārike nimitte kayiramāne
 oḷārike obhāse kayiramāne nāsakkhi paṭivijjhituṁ < PTS. D II , 104 >na bhagavantaṁ
 yāci tiṭṭhatu bhante bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti yathā taṁ mārena pariyuṭṭhitacitto. Athakho
 bhagavā āyasmantaṁ ānandaṁ āmantesi gaccha tvaṁ ānanda
 yassadāni kālaṁ maññasīti. Evaṁ bhanteti kho āyasmā ānando
 bhagavato paṭissuṇitvā uṭṭhāyāsanā bhagavantaṁ abhivādetvā padakkhiṇaṁ
 katvā avidūre aññatarasmiṁ rukkhamūle nisīdi.
      [95] Athakho māro pāpimā acirapakkante āyasmante ānande
 yena bhagavā tenupasaṅkami upasaṅkamitvā ekamantaṁ aṭṭhāsi.
 Ekamantaṁ ṭhito kho māro pāpimā bhagavantaṁ etadavoca
 parinibbātudāni bhante bhagavā parinibbātu sugato parinibbānakālodāni
-------------------------------------------------
[page 122]
 Bhante bhagavato bhāsitā kho panesā bhante bhagavatā
 vācā na tāvāhaṁ pāpima parinibbāyissāmi yāva me bhikkhū
 na sāvakā bhavissanti viyattā vinītā visāradā bahussutā dhammadharā
 dhammānudhammapaṭipannā sāmīcipaṭipannā anudhammacārino sakaṁ ācariyakaṁ
 uggahetvā ācikkhissanti desessanti paññapessanti paṭṭhapessanti
 vivarissanti vibhajissanti uttānīkarissanti uppannaṁ parappavādaṁ
 sahadhammena suniggahitaṁ niggahetvā sappāṭihāriyaṁ dhammaṁ desessantīti
 etarahi kho pana bhante bhikkhū bhagavato sāvakā viyattā vinītā
 visāradā bahussutā dhammadharā dhammānudhammapaṭipannā < PTS. D II , 105 >sāmīcipaṭipannā
 anudhammacārino sakaṁ ācariyakaṁ uggahetvā ācikkhanti desenti
 paññapenti paṭṭhapenti vivaranti vibhajanti uttānīkaronti uppannaṁ
 parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
 desenti parinibbātudāni bhante bhagavā parinibbātu sugato
 parinibbānakālodāni bhante bhagavato bhāsitā kho panesā bhante
 bhagavatā vācā na tāvāhaṁ pāpima parinibbāyissāmi yāva me
 bhikkhuniyo na sāvikā bhavissanti viyattā vinītā visāradā bahussutā
 dhammadharā dhammānudhammapaṭipannā sāmīcipaṭipannā anudhammacāriniyo
 sakaṁ ācariyakaṁ uggahetvā ācikkhissanti paññapessanti
 paṭṭhapessanti vivarissanti vibhajissanti uttānīkarissanti uppannaṁ
 parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
-------------------------------------------------
[page 123]
 Desessantīti etarahi kho pana bhante bhikkhuniyo bhagavato sāvikā
 viyattā vinītā visāradā bahussutā dhammadharā dhammānudhammapaṭipannā
 sāmīcipaṭipannā anudhammacāriniyo sakaṁ ācariyakaṁ uggahetvā ācikkhanti
 desenti paññapenti paṭṭhapenti vivaranti vibhajanti uttānīkaronti
 uppannaṁ parappavādaṁ sahadhammena suniggahitaṁ niggahetvā sappāṭihāriyaṁ
 dhammaṁ desenti parinibbātudāni bhante bhagavā parinibbātu
 sugato parinibbānakālodāni bhante bhagavato bhāsitā kho panesā
 bhante bhagavatā vācā na tāvāhaṁ pāpima parinibbāyissāmi
 yāva me upāsakā na sāvakā bhavissanti viyattā vinītā visāradā
 bahussutā dhammadharā dhammānudhammapaṭipannā sāmīcipaṭipannā anudhammacārino
 sakaṁ ācariyakaṁ uggahetvā ācikkhissanti desessanti
 paññapessanti paṭṭhapessanti vivarissanti vibhajissanti uttānīkarissanti
 uppannaṁ parappavādaṁ sahadhammena suniggahitaṁ niggahetvā
 sappāṭihāriyaṁ dhammaṁ desessantīti etarahi kho pana bhante
 upāsakā bhagavato sāvakā viyattā vinītā visāradā bahussutā
 dhammadharā dhammānudhammapaṭipannā sāmīcipaṭipannā anudhammacārino
 sakaṁ ācariyakaṁ uggahetvā ācikkhanti desenti paññapenti
 paṭṭhapenti vivaranti vibhajanti uttānīkaronti uppannaṁ parappavādaṁ
 sahadhammena suniggahitaṁ niggahetvā sappāṭihāriyaṁ dhammaṁ desenti
 parinibbātudāni bhante bhagavā parinibbātu sugato parinibbānakālodāni
-------------------------------------------------
[page 124]
 Bhante bhagavato bhāsitā kho panesā bhante bhagavatā
 vācā na tāvāhaṁ pāpima parinibbāyissāmi yāva me upāsikā
 na sāvikā bhavissanti viyattā vinītā visāradā bahussutā dhammadharā
 dhammānudhammapaṭipannā sāmīcipaṭipannā anudhammacāriniyo sakaṁ ācariyakaṁ
 uggahetvā ācikkhissanti desessanti paññapessanti paṭṭhapessanti
 vivarissanti vibhajissanti uttānīkarissanti uppannaṁ parappavādaṁ
 sahadhammena suniggahitaṁ niggahetvā sappāṭihāriyaṁ dhammaṁ desessantīti
 etarahi kho pana bhante upāsikā bhagavato sāvikā viyattā vinītā
 visāradā bahussutā dhammadharā dhammānudhammapaṭipannā sāmīcipaṭipannā
 anudhammacāriniyo sakaṁ < PTS. D II , 106 >ācariyakaṁ uggahetvā ācikkhanti desenti
 paññapenti paṭṭhapenti vivaranti vibhajanti uttānīkaronti uppannaṁ
 parappavādaṁ sahadhammena suniggahitaṁ niggahetvā sappāṭihāriyaṁ dhammaṁ
 desenti parinibbātudāni bhante bhagavā parinibbātu sugato
 parinibbānakālodāni bhante bhagavato bhāsitā kho panesā bhante
 bhagavatā vācā na tāvāhaṁ pāpima parinibbāyissāmi yāva me
 idaṁ brahmacariyaṁ na iddhañceva bhavissati phītañca vitthārikaṁ bahujaññaṁ
 puthubhūtaṁ yāva devamanussehi suppakāsitanti etarahi kho pana
 bhante bhagavato idaṁ brahmacariyaṁ iddhañceva phītañca vitthārikaṁ
 bahujaññaṁ puthubhūtaṁ yāva devamanussehi suppakāsitaṁ parinibbātudāni
 bhante bhagavā parinibbātu sugato parinibbānakālodāni bhante
-------------------------------------------------
[page 125]
 Bhagavatoti. Evaṁ vutte bhagavā māraṁ pāpimantaṁ etadavoca
 appossukko tvaṁ pāpima hohi na ciraṁ tathāgatassa parinibbānaṁ
 bhavissati ito tiṇṇaṁ māsānaṁ accayena tathāgato parinibbāyissatīti.
 Athakho bhagavā pāvālacetiye sato sampajāno āyusaṅkhāraṁ
 ossajji 1-. Ossaṭṭhe ca bhagavatā 2- āyusaṅkhāre mahā bhūmicālo
 ahosi bhiṁsanako lomahaṁso 3- devadundabhiyo ca phaliṁsu. Athakho bhagavā
 etamatthaṁ viditvā tāyaṁ velāyaṁ imaṁ udānaṁ udānesi
      [96] Tulamatulañca sambhavaṁ
           bhavasaṅkhāramavassajji muni
           ajjhattarato samāhito
           abhindi 4- kavacamivattasambhavanti.
      [97] Athakho āyasmato ānandassa etadahosi acchariyaṁ vata
 bho abbhūtaṁ vata bho mahā vatāyaṁ bhūmicālo sumahā vatāyaṁ
 bhūmicālo bhiṁsanako lomahaṁso 5- devadundabhiyo 6- ca phaliṁsu ko nu kho
 hetu ko paccayo mahato bhūmicālassa pātubhāvāyāti. Athakho
 āyasmā ānando yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 āyasmā ānando bhagavantaṁ etadavoca acchariyaṁ bhante abbhūtaṁ
 bhante mahā vatāyaṁ bhante bhūmicālo sumahā vatāyaṁ bhante
 bhūmicālo bhiṁsanako lomahaṁso devadundabhiyo ca phaliṁsu ko nu kho

  *  *  *  *  *  *
  Footnote:1 Ma. Yu. ossaji. 2 Yu. bhagavato. 3 Ma. salomahaṁso. 4 Yu. abhida.
 5 ma Yu. salomahaṁso. ito paraṁ īdisameva. 6 Ma. Yu. devadundubhiyo. ito paraṁ
 īdisameva.
-------------------------------------------------
[page 126]
 Bhante hetu ko paccayo mahato bhūmicālassa pātubhāvāyāti.
      [98] Aṭṭha kho ime ānanda hetū aṭṭha paccayā mahato
 bhūmicālassa pātubhāvāya. Katame aṭṭha. Ayaṁ ānanda mahāpaṭhavī
 udake patiṭṭhitā udakaṁ vāte patiṭṭhitaṁ vāto ākāsaṭṭho
 hoti so kho ānanda samayo yaṁ mahāvātā vāyanti mahāvātā
 vāyantā udakaṁ kampenti udakaṁ kampitaṁ paṭhaviṁ kampeti ayaṁ
 paṭhamo hetu paṭhamo paccayo mahato bhūmicālassa pātubhāvāya.
 Puna caparaṁ ānanda samaṇo vā hoti brāhmaṇo vā iddhimā
 cetovasippatto devo vā mahiddhiko mahānubhāvo tassa 1- parittā
 paṭhavisaññā bhāvitā hoti appamāṇā āposaññā so imaṁ
 paṭhaviṁ kampeti saṅkampeti sampakampeti sampavedheti ayaṁ dutiyo
 hetu dutiyo paccayo mahato bhūmicālassa pātubhāvāya. Puna
 caparaṁ ānanda yadā bodhisatto tusitā kāyā cavitvā sato
 sampajāno mātu kucchiṁ okkamati tadāyaṁ paṭhavī kampati saṅkampati
 sampakampati sampavedhati ayaṁ tatiyo hetu tatiyo paccayo mahato
 bhūmicālassa pātubhāvāya. Puna caparaṁ ānanda yadā bodhisatto
 sato sampajāno mātu kucchimhā nikkhamati tadāyaṁ paṭhavī kampati
 saṅkampati sampakampati sampavedhati ayaṁ catuttho hetu catuttho
 paccayo mahato bhūmicālassa pātubhāvāya. Puna caparaṁ ānanda

  *  *  *  *  *  *
  Footnote:1 Sī. Yu. yassa.
-------------------------------------------------
[page 127]
 Yadā tathāgato anuttaraṁ sammāsambodhiṁ abhisambujjhati tadāyaṁ
 paṭhavī kampati saṅkampati sampakampati sampavedhati ayaṁ pañcamo
 hetu pañcamo paccayo mahato bhūmicālassa pātubhāvāya. Puna
 caparaṁ ānanda yadā tathāgato anuttaraṁ dhammacakkaṁ pavattesi 1-
 tadāyaṁ paṭhavī kampati saṅkampati sampakampati sampavedhati ayaṁ
 chaṭṭho hetu chaṭṭho paccayo mahato bhūmicālassa pātubhāvāya.
 Puna caparaṁ ānanda yadā tathāgato sato sampajāno āyusaṅkhāraṁ
 ossajjati tadāyaṁ paṭhavī kampati saṅkampati sampakampati sampavedhati
 ayaṁ sattamo hetu sattamo paccayo mahato bhūmicālassa
 pātubhāvāya. Puna caparaṁ ānanda yadā tathāgato anupādisesāya
 nibbānadhātuyā parinibbāyati tadāyaṁ paṭhavī kampati saṅkampati
 sampakampati sampavedhati ayaṁ aṭṭhamo hetu aṭṭhamo paccayo
 mahato bhūmicālassa pātubhāvāya. Ime kho ānanda aṭṭha hetū
 aṭṭha paccayā mahato bhūmicālassa pātubhāvāyāti.
      [99] Aṭṭha kho imā ānanda parisā. Katamā aṭṭha. Khattiyaparisā
 brāhmaṇaparisā gahapatiparisā samaṇaparisā cātummahārājikaparisā
 tāvatiṁsaparisā māraparisā brahmaparisā. Abhijānāmi kho
 panāhaṁ ānanda anekasataṁ khattiyaparisaṁ upasaṅkamitvā 2-. Tatrapi mayā
 sannisinnapubbañceva sallapitapubbañca sākacchā ca samāpajjitapubbā.

  *  *  *  *  *  *
  Footnote:1 Ma. Yu. pavatteti. 2 upasaṅkamitātipi pāṭho.
-------------------------------------------------
[page 128]
 Tattha yādisako tesaṁ vaṇṇo hoti tādisako mayhaṁ
 vaṇṇo hoti yādisako tesaṁ saro hoti tādisako mayhaṁ saro
 hoti. Dhammiyā ca kathāya sandassemi samādapemi samuttejemi
 sampahaṁsemi bhāsamānañca maṁ na jānanti ko nu kho ayaṁ bhāsati devo
 vā manusso vāti. Dhammiyā ca kathāya sandassetvā samādapetvā
 samuttejetvā sampahaṁsetvā antaradhāyāmi antarahitañca maṁ na
 jānanti ko nu kho ayaṁ antarahito devo vā manusso vāti.
 Abhijānāmi kho panāhaṁ ānanda anekasataṁ brāhmaṇaparisaṁ .pe.
 Gahapatiparisaṁ .pe. Samaṇaparisaṁ .pe. Cātummahārājikaparisaṁ .pe.
 Tāvatiṁsaparisaṁ .pe. Māraparisaṁ .pe. Brahmaparisaṁ upasaṅkamitvā.
 Tatrapi mayā sannisinnapubbañceva sallapitapubbañca sākacchā ca
 samāpajjitapubbā. Tattha yādisako tesaṁ vaṇṇo hoti tādisako
 mayhaṁ vaṇṇo hoti yādisako tesaṁ saro hoti tādisako
 mayhaṁ saro hoti. Dhammiyā ca kathāya sandassemi samādapemi
 samuttejemi sampahaṁsemi bhāsamānañca maṁ na jānanti ko nu
 kho ayaṁ bhāsati devo vā manusso vāti. < PTS. D II , 110 >Dhammiyā ca kathāya
 sandassetvā samādapetvā samuttejetvā sampahaṁsetvā antaradhāyāmi
 antarahitañca maṁ na jānanti ko nu kho ayaṁ antarahito
 devo vā manusso vāti. Imā kho ānanda aṭṭha parisā.
      [100] Aṭṭha kho imāni ānanda abhibhāyatanāni. Katamāni
-------------------------------------------------
[page 129]
 Aṭṭha. Ajjhattaṁrūpasaññī eko bahiddhārūpāni passati parittāni
 suvaṇṇadubbaṇṇāni tāni abhibhuyya jānāmi passāmīti evaṁsaññī
 hoti idaṁ paṭhamaṁ abhibhāyatanaṁ. Ajjhattaṁrūpasaññī eko
 bahiddhārūpāni passati appamāṇāni suvaṇṇadubbaṇṇāni tāni
 abhibhuyya jānāmi passāmīti evaṁsaññī hoti idaṁ dutiyaṁ
 abhibhāyatanaṁ. Ajjhattaṁarūpasaññī eko bahiddhārūpāni passati
 parittāni suvaṇṇadubbaṇṇāni tāni abhibhuyya jānāmi passāmīti
 evaṁsaññī hoti idaṁ tatiyaṁ abhibhāyatanaṁ. Ajjhattaṁarūpasaññī
 eko bahiddhārūpāni passati appamāṇāni suvaṇṇadubbaṇṇāni
 tāni abhibhuyya jānāmi passāmīti evaṁsaññī hoti idaṁ catutthaṁ
 abhibhāyatanaṁ. Ajjhattaṁarūpasaññī eko bahiddhārūpāni passati
 nīlāni nīlavaṇṇāni nīlanidassanāni nīlanibhāsāni seyyathāpi nāma
 ummāpupphaṁ nīlaṁ nīlavaṇṇaṁ nīlanidassanaṁ nīlanibhāsaṁ seyyathā 1- vā
 pana taṁ vatthaṁ bārāṇaseyyakaṁ ubhatobhāgavimaṭṭhaṁ nīlaṁ nīlavaṇṇaṁ
 nīlanidassanaṁ nīlanibhāsaṁ evameva ajjhattaṁarūpasaññī eko
 bahiddhārūpāni passati nīlāni nīlavaṇṇāni nīlanidassanāni nīlanibhāsāni
 tāni abhibhuyya jānāmi passāmīti evaṁsaññī hoti idaṁ pañcamaṁ
 abhibhāyatanaṁ. < PTS. D II , 111 >Ajjhattaṁarūpasaññī eko bahiddhārūpāni passati
 pītāni pītavaṇṇāni pītanidassanāni pītanibhāsāni seyyathāpi nāma
 kaṇṇikārapupphaṁ pītaṁ pītavaṇṇaṁ pītanidassanaṁ pītanibhāsaṁ seyyathā

  *  *  *  *  *  *
  Footnote:1 Ma. seyyathāpi. ito paraṁ īdisameva.
-------------------------------------------------
[page 130]
 Vā pana taṁ vatthaṁ bārāṇaseyyakaṁ ubhatobhāgavimaṭṭhaṁ pītaṁ pītavaṇṇaṁ
 pītanidassanaṁ pītanibhāsaṁ evameva ajjhattaṁarūpasaññī eko
 bahiddhārūpāni passati pītāni pītavaṇṇāni pītanidassanāni pītanibhāsāni
 tāni abhibhuyya jānāmi passāmīti evaṁsaññī hoti idaṁ chaṭṭhaṁ
 abhibhāyatanaṁ. Ajjhattaṁarūpasaññī eko bahiddhārūpāni passati
 lohitakāni lohitakavaṇṇāni lohitakanidassanāni lohitakanibhāsāni
 seyyathāpi nāma bandhujīvakaṁ pupphaṁ lohitakaṁ lohitakavaṇṇaṁ
 lohitakanidassanaṁ lohitakanibhāsaṁ seyyathā vā pana taṁ vatthaṁ bārāṇaseyyakaṁ
 ubhatobhāgavimaṭṭhaṁ lohitakaṁ lohitakavaṇṇaṁ lohitakanidassanaṁ
 lohitakanibhāsaṁ evameva ajjhattaṁarūpasaññī eko bahiddhārūpāni passati
 lohitakāni lohitakavaṇṇāni lohitakanidassanāni lohitakanibhāsāni
 tāni abhibhuyya jānāmi passāmīti evaṁsaññī hoti idaṁ sattamaṁ
 abhibhāyatanaṁ. Ajjhattaṁarūpasaññī eko bahiddhārūpāni passati
 odātāni odātavaṇṇāni odātanidassanāni odātanibhāsāni
 seyyathāpi nāma osadhitārakā odātā odātavaṇṇā
 odātanidassanā odātanibhāsā seyyathā vā pana taṁ vatthaṁ
 bārāṇaseyyakaṁ ubhatobhāgavimaṭṭhaṁ odātaṁ odātavaṇṇaṁ odātanidassanaṁ
 odātanibhāsaṁ evameva ajjhattaṁarūpasaññī eko bahiddhārūpāni
 passati odātāni odātavaṇṇāni odātanidassanāni
 tāni abhibhuyya jānāmi passāmīti evaṁsaññī hoti idaṁ aṭṭhamaṁ
-------------------------------------------------
[page 131]
 Abhibhāyatanaṁ. Imāni kho ānanda aṭṭha abhibhāyatanāni.
      [101] Aṭṭha kho ime ānanda vimokkhā. Katame aṭṭha.
 Rūpī rūpāni passati ayaṁ paṭhamo vimokkho. < PTS. D II , 112 >Ajjhattaṁarūpasaññī
 bahiddhārūpāni passati ayaṁ dutiyo vimokkho. Subhanteva adhimutto
 hoti ayaṁ tatiyo vimokkho. Sabbaso rūpasaññānaṁ samatikkamā
 paṭighasaññānaṁ atthaṅgamā nānattasaññānaṁ amanasikārā ananto
 ākāsoti ākāsānañcāyatanaṁ upasampajja viharati ayaṁ catuttho
 vimokkho. Sabbaso ākāsānañcāyatanaṁ samatikkamma anantaṁ
 viññāṇanti viññāṇañcāyatanaṁ upasampajja viharati ayaṁ pañcamo
 vimokkho. Sabbaso viññāṇañcāyatanaṁ samatikkamma natthi
 kiñcīti ākiñcaññāyatanaṁ upasampajja viharati ayaṁ chaṭṭho
 vimokkho. Sabbaso ākiñcaññāyatanaṁ samatikkamma nevasaññānāsaññāyatanaṁ
 upasampajja viharati ayaṁ sattamo vimokkho.
 Sabbaso nevasaññānāsaññāyatanaṁ samatikkamma saññāvedayitanirodhaṁ
 upasampajja viharati ayaṁ aṭṭhamo vimokkho. Ime kho ānanda
 aṭṭha vimokkhā.
      [102] Ekamidāhaṁ ānanda samayaṁ uruvelāyaṁ viharāmi najjā
 nerañjarāya tīre ajapālanigrodhe paṭhamābhisambuddho. Athakho
 ānanda māro pāpimā yenāhaṁ tenupasaṅkami upasaṅkamitvā
 ekamantaṁ aṭṭhāsi. Ekamantaṁ ṭhito kho ānanda māro pāpimā
-------------------------------------------------
[page 132]
 Maṁ etadavoca parinibbātudāni bhante bhagavā parinibbātu sugato
 parinibbānakālodāni bhante bhagavatoti evaṁ vutte ahaṁ ānanda
 māraṁ pāpimantaṁ 1- etadavocaṁ na tāvāhaṁ pāpima parinibbāyissāmi
 yāva me bhikkhū na sāvakā bhavissanti viyattā vinītā visāradā
 bahussutā dhammadharā dhammānudhammapaṭipannā sāmīcipaṭipannā
 anudhammacārino sakaṁ ācariyakaṁ uggahetvā ācikkhissanti desessanti
 paññapessanti paṭṭhapessanti < PTS. D II , 113 >vivarissanti vibhajissanti
 uttānīkarissanti 2- uppannaṁ parappavādaṁ sahadhammena suniggahitaṁ 3-
 niggahetvā sappāṭihāriyaṁ dhammaṁ desessanti. Na tāvāhaṁ pāpima
 parinibbāyissāmi yāva me bhikkhuniyo na sāvikā bhavissanti viyattā
 vinītā visāradā bahussutā dhammadharā dhammānudhammapaṭipannā
 sāmīcipaṭipannā anudhammacāriniyo sakaṁ ācariyakaṁ uggahetvā
 ācikkhissanti desessanti paññapessanti paṭṭhapessanti vivarissanti
 vibhajissanti uttānīkarissanti uppannaṁ parappavādaṁ sahadhammena
 suniggahitaṁ niggahetvā sappāṭihāriyaṁ dhammaṁ desessanti. Na
 tāvāhaṁ pāpima parinibbāyissāmi yāva me upāsakā na sāvakā
 bhavissanti viyattā vinītā visāradā bahussutā dhammadharā
 dhammānudhammapaṭipannā sāmīcipaṭipannā anudhammacārino sakaṁ ācariyakaṁ
 uggahetvā ācikkhissanti desessanti paññapessanti paṭṭhapessanti
 vivarissanti vibhajissanti uttānīkarissanti uppannaṁ parappavādaṁ

  *  *  *  *  *  *
  Footnote:1 Yu. pāpimaṁ. 2 Yu. uttānikarissanti. ito paraṁ īdisameva.
 3 Yu. suniggīhaṁ.
-------------------------------------------------
[page 133]
 Sahadhammena suniggahitaṁ niggahetvā sappāṭihāriyaṁ dhammaṁ desessanti.
 Na tāvāhaṁ pāpima parinibbāyissāmi yāva me upāsikā na sāvikā
 bhavissanti viyattā vinītā visāradā bahussutā dhammadharā
 dhammānudhammapaṭipannā sāmīcipaṭipannā anudhammacāriniyo sakaṁ ācariyakaṁ
 uggahetvā ācikkhissanti desessanti paññapessanti paṭṭhapessanti
 vivarissanti vibhajissanti uttānīkarissanti uppannaṁ parappavādaṁ
 sahadhammena suniggahitaṁ niggahetvā sappāṭihāriyaṁ dhammaṁ desessanti.
 Na tāvāhaṁ pāpima parinibbāyissāmi yāva me idaṁ brahmacariyaṁ
 iddhañceva bhavissati phītañca vitthārikaṁ bahujaññaṁ puthubhūtaṁ yāva
 devamanussehi suppakāsitanti. Idāneva 1- kho ānanda ajja pāvāle 2-
 cetiye māro pāpimā yenāhaṁ tenupasaṅkami upasaṅkamitvā
 ekamantaṁ aṭṭhāsi. Ekamantaṁ ṭhito kho ānanda māro pāpimā
 maṁ etadavoca parinibbātudāni bhante bhagavā parinibbātu sugato
 parinibbānakālodāni bhante bhagavato bhāsitā kho panesā bhante
 bhagavatā vācā na tāvāhaṁ < PTS. D II , 114 >pāpima parinibbāyissāmi yāva me
 bhikkhū na sāvakā bhavissanti. Yāva me bhikkhuniyo na sāvikā
 bhavissanti. Yāva me upāsakā na sāvakā bhavissanti. Yāva
 me upāsikā na sāvikā bhavissanti. Yāva me idaṁ brahmacariyaṁ [3]-
 iddhañceva [4]- bhavissati phītañca vitthārikaṁ bahujaññaṁ puthubhūtaṁ yāva
 devamanussehi suppakāsitanti. Etarahi kho pana bhante bhagavato

  *  *  *  *  *  *
  Footnote:1 Yu. idāniceva kho. 2 Ma. Yu. cāpāle. ito paraṁ īdisameva. 3-4 Ma. Yu. na.
-------------------------------------------------
[page 134]
 Brahmacariyaṁ iddhañceva phītañca vitthārikaṁ bahujaññaṁ puthubhūtaṁ yāva
 devamanussehi suppakāsitaṁ parinibbātudāni bhante bhagavā
 parinibbātu sugato parinibbānakālodāni bhante bhagavatoti. Evaṁ
 vutte ahaṁ ānanda māraṁ pāpimantaṁ etadavocaṁ appossukko
 tvaṁ pāpima hohi na ciraṁ tathāgatassa parinibbānaṁ bhavissati ito
 tiṇṇaṁ māsānaṁ accayena tathāgato parinibbāyissatīti idāneva
 kho ānanda ajja pāvāle cetiye tathāgatena satena sampajānena
 āyusaṅkhāro ossaṭṭhoti. < PTS. D II , 115 >Evaṁ vutte āyasmā ānando bhagavantaṁ
 etadavoca tiṭṭhatu bhante bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti. Alaṁdāni ānanda mā tathāgataṁ yāci
 akālodāni ānanda tathāgataṁ yācanāyāti. Dutiyampi kho āyasmā
 ānando .pe. Tatiyampi kho āyasmā ānando bhagavantaṁ
 etadavoca tiṭṭhatu bhante bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti. Saddahasi tvaṁ ānanda tathāgatassa bodhinti.
 Evaṁ bhante. Atha kiñcarahi tvaṁ ānanda tathāgataṁ yāvatatiyakaṁ
 abhinippīḷesīti. Sammukhā me taṁ bhante bhagavato sutaṁ sammukhā
 paṭiggahitaṁ yassa kassaci ānanda cattāro iddhipādā bhāvitā
 bahulīkatā yānīkatā 1- vatthukatā anuṭṭhitā paricitā susamāraddhā so

  *  *  *  *  *  *
  Footnote:1 Yu. yānikatā. ito paraṁ īdisameva.
-------------------------------------------------
[page 135]
 Ākaṅkhamāno kappaṁ vā tiṭṭheyya kappāvasesaṁ vā tathāgatassa
 kho ānanda cattāro iddhipādā bhāvitā bahulīkatā yānīkatā
 vatthukatā anuṭṭhitā paricitā susamāraddhā ākaṅkhamāno ānanda
 tathāgato kappaṁ vā tiṭṭheyya kappāvasesaṁ vāti. Saddahasi tvaṁ
 ānandāti. Evaṁ bhante. Tasmātihānanda tuyhevetaṁ dukkaṭaṁ
 tuyhevetaṁ aparaddhaṁ yaṁ tvaṁ tathāgatena evaṁ oḷārike nimitte
 kayiramāne oḷārike obhāse kayiramāne nāsakkhi paṭivijjhituṁ na
 tathāgataṁ yāci tiṭṭhatu [1]- bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti sace tvaṁ ānanda tathāgataṁ yāceyyāsi dve va
 te vācā tathāgato paṭikkhipeyya atha tatiyakaṁ adhivāseyya
 tasmātihānanda tuyhevetaṁ dukkaṭaṁ tuyhevetaṁ aparaddhaṁ.
      [103] Ekamidāhaṁ ānanda samayaṁ rājagahe viharāmi gijjhakūṭe
 pabbate. Tatrāpi kho tāhaṁ ānanda āmantesiṁ < PTS. D II , 116 >ramaṇīyaṁ
 ānanda rājagahaṁ ramaṇīyo [2]- gijjhakūṭo pabbato yassa kassaci
 ānanda cattāro iddhipādā bhāvitā bahulīkatā yānīkatā vatthukatā
 anuṭṭhitā paricitā susamāraddhā so ākaṅkhamāno kappaṁ vā
 tiṭṭheyya kappāvasesaṁ vā. Tathāgatassa kho ānanda cattāro
 iddhipādā bhāvitā bahulīkatā yānīkatā vatthukatā anuṭṭhitā paricitā
 susamāraddhā so 3- ākaṅkhamāno ānanda tathāgato kappaṁ vā

  *  *  *  *  *  *
  Footnote:1 Ma. bhante. 2 Ma. ānanda. 3 Yu. ayaṁ pāṭho natthi.
-------------------------------------------------
[page 136]
 Tiṭṭheyya kappāvasesaṁ vāti evampi kho tvaṁ ānanda tathāgatena
 oḷārike nimitte kayiramāne oḷārike obhāse kayiramāne nāsakkhi
 paṭivijjhituṁ na tathāgataṁ yāci tiṭṭhatu [1]- bhagavā kappaṁ tiṭṭhatu
 sugato kappaṁ bahujanahitāya bahujanasukhāya lokānukampāya atthāya
 hitāya sukhāya devamanussānanti sace tvaṁ ānanda tathāgataṁ
 yāceyyāsi dve va te vācā tathāgato paṭikkhipeyya atha
 tatiyakaṁ adhivāseyya tasmātihānanda tuyhevetaṁ dukkaṭaṁ tuyhevetaṁ
 aparaddhaṁ.
      [104] Ekamidāhaṁ ānanda samayaṁ tattheva rājagahe viharāmi
 gotamanigrodhe 2- .pe. Tattheva rājagahe viharāmi corappapāte.
 Tattheva rājagahe viharāmi vebhārapasse sattapaṇṇaguhāyaṁ 3-. Tattheva
 rājagahe viharāmi isigilipasse kāḷasilāyaṁ. Tattheva rājagahe
 viharāmi sītavane sappasoṇḍikapabbhāre. Tattheva rājagahe viharāmi
 tapodārāme. Tattheva rājagahe viharāmi veḷuvane kalandakanivāpe.
 Tattheva rājagahe viharāmi jīvakambavane. Tattheva rājagahe viharāmi
 maddakucchismiṁ migadāye. Tatrāpi kho tāhaṁ ānanda āmantesiṁ
 ramaṇīyaṁ ānanda rājagahaṁ ramaṇīyo gijjhakūṭo pabbato ramaṇīyo
 gotamanigrodho ramaṇīyo corappapāto ramaṇīyā vebhārapasse
 sattapaṇṇaguhā ramaṇīyā isigilipasse kāḷasilā ramaṇīyo sītavane
 sappasoṇḍikapabbhāro < PTS. D II , 117 >ramaṇīyo tapodārāmo ramaṇīyo

  *  *  *  *  *  *
  Footnote:1 Ma. bhante. 2 Yu. nigordhārāme. 3 Ma. Yu. sattapaṇñīguhāyaṁ. ito paraṁ
 īdisameva.
-------------------------------------------------
[page 137]
 Veḷuvanakalandakanivāpo 1- ramaṇīyaṁ jīvakambavanaṁ ramaṇīyo maddakucchimigadāyo 2-
 yassa kassaci ānanda cattāro iddhipādā bhāvitā bahulīkatā
 yānīkatā vatthukatā anuṭṭhitā paricitā susamāraddhā so ākaṅkhamāno
 kappaṁ vā tiṭṭheyya kappāvasesaṁ vā. Tathāgatassa kho ānanda
 cattāro iddhipādā bhāvitā bahulīkatā yānīkatā vatthukatā anuṭṭhitā
 paricitā susamāraddhā so 3- ākaṅkhamāno ānanda tathāgato kappaṁ vā
 tiṭṭheyya kappāvasesaṁ vāti evampi kho tvaṁ ānanda tathāgatena
 oḷārike nimitte kayiramāne oḷārike obhāse kayiramāne nāsakkhi
 paṭivijjhituṁ na tathāgataṁ yāci tiṭṭhatu bhagavā kappaṁ tiṭṭhatu
 sugato kappaṁ bahujanahitāya bahujanasukhāya lokānukampāya atthāya
 hitāya sukhāya devamanussānanti sace tvaṁ ānanda tathāgataṁ
 yāceyyāsi dve va te vācā tathāgato paṭikkhipeyya atha
 tatiyakaṁ adhivāseyya tasmātihānanda tuyhevetaṁ dukkaṭaṁ tuyhevetaṁ
 aparaddhaṁ.
      [105] Ekamidāhaṁ ānanda samayaṁ idheva vesāliyaṁ viharāmi
 udene cetiye. Tatrāpi kho tāhaṁ ānanda āmantesiṁ ramaṇīyā
 ānanda vesālī ramaṇīyaṁ udenaṁ cetiyaṁ yassa kassaci ānanda
 cattāro iddhipādā bhāvitā bahulīkatā yānīkatā vatthukatā anuṭṭhitā
 paricitā susamāraddhā so ākaṅkhamāno kappaṁ vā tiṭṭheyya
 kappāvasesaṁ vā. Tathāgatassa kho ānanda cattāro iddhipādā

  *  *  *  *  *  *
  Footnote:1 Ma. Yu. veḷuvane. 2 Ma. Yu. maddakucchismiṁ. 3 Yu. ayaṁ pāṭho natthi.
-------------------------------------------------
[page 138]
 Bhāvitā bahulīkatā yānīkatā vatthukatā anuṭṭhitā paricitā susamāraddhā
 so 1- ākaṅkhamāno ānanda tathāgato kappaṁ vā tiṭṭheyya
 kappāvasesaṁ vāti evampi kho tvaṁ ānanda tathāgatena oḷārike
 nimitte kayiramāne oḷārike obhāse kayiramāne nāsakkhi paṭivijjhituṁ
 na tathāgataṁ yāci tiṭṭhatu bhagavā kappaṁ tiṭṭhatu sugato kappaṁ
 bahujanahitāya bahujanasukhāya lokānukampāya atthāya hitāya sukhāya
 devamanussānanti sace tvaṁ ānanda tathāgataṁ yāceyyāsi dve
 va te vācā tathāgato paṭikkhipeyya atha tatiyakaṁ adhivāseyya
 tasmātihānanda tuyhevetaṁ dukkaṭaṁ tuyhevetaṁ aparaddhaṁ.
      [106] < PTS. D II , 118 >Ekamidāhaṁ ānanda samayaṁ idheva vesāliyaṁ viharāmi
 gotamake cetiye .pe. Idheva vesāliyaṁ viharāmi sattambe
 cetiye. Idheva vesāliyaṁ viharāmi bahuputte cetiye. Idheva
 vesāliyaṁ viharāmi sārandade cetiye. Idāneva kho tāhaṁ ānanda
 ajja pāvāle cetiye āmantesiṁ ramaṇīyā ānanda vesālī
 ramaṇīyaṁ udenaṁ cetiyaṁ ramaṇīyaṁ gotamakaṁ cetiyaṁ ramaṇīyaṁ sattambaṁ
 cetiyaṁ ramaṇīyaṁ bahuputtaṁ cetiyaṁ ramaṇīyaṁ sārandadaṁ cetiyaṁ ramaṇīyaṁ
 pāvālaṁ cetiyaṁ yassa kassaci ānanda cattāro iddhipādā bhāvitā
 bahulīkatā yānīkatā vatthukatā anuṭṭhitā paricitā susamāraddhā so
 ākaṅkhamāno kappaṁ vā tiṭṭheyya kappāvasesaṁ vā. Tathāgatassa
 kho ānanda cattāro iddhipādā bhāvitā bahulīkatā yānīkatā

  *  *  *  *  *  *
  Footnote:1 Yu. ayaṁ pāṭho natthi. ito paraṁ īdisameva.
-------------------------------------------------
[page 139]
 Vatthukatā anuṭṭhitā paricitā susamāraddhā so ākaṅkhamāno ānanda
 tathāgato kappaṁ vā tiṭṭheyya kappāvasesaṁ vāti evampi kho
 tvaṁ ānanda tathāgatena oḷārike nimitte kayiramāne oḷārike
 obhāse kayiramāne nāsakkhi paṭivijjhituṁ na tathāgataṁ yāci tiṭṭhatu
 bhagavā kappaṁ tiṭṭhatu sugato kappaṁ bahujanahitāya bahujanasukhāya
 lokānukampāya atthāya hitāya sukhāya devamanussānanti sace
 tvaṁ ānanda tathāgataṁ yāceyyāsi dve va te vācā tathāgato
 paṭikkhipeyya atha tatiyakaṁ adhivāseyya tasmātihānanda tuyhevetaṁ
 dukkaṭaṁ tuyhevetaṁ aparaddhaṁ na nu evaṁ 1- ānanda mayā paṭikacceva 2-
 akkhātaṁ sabbeheva piyehi manāpehi nānābhāvo vinābhāvo
 aññathābhāvo taṁ kutettha ānanda labbhā yantaṁ jātaṁ bhūtaṁ
 saṅkhataṁ palokadhammaṁ taṁ vata mā palujjīti netaṁ ṭhānaṁ vijjati.
 Yaṁ kho panetaṁ ānanda tathāgatena cattaṁ vantaṁ muttaṁ pahīnaṁ
 paṭinissaṭṭhaṁ ossaṭṭho āyusaṅkhāro ekaṁsena vācā [3]- bhāsitā
 na ciraṁ tathāgatassa parinibbānaṁ < PTS. D II , 119 >bhavissati ito tiṇṇaṁ māsānaṁ
 accayena tathāgato parinibbāyissatīti tañca 4- tathāgato jīvitahetu
 puna paccāgamissatīti netaṁ ṭhānaṁ vijjati. Āyāmānanda yena
 mahāvanaṁ yena 5- kūṭāgārasālā tenupasaṅkamissāmāti. Evaṁ
 bhanteti kho āyasmā ānando bhagavato paccassosi. Athakho

  *  *  *  *  *  *
  Footnote:1 Ma. etaṁ. 2 Sī. Yu. paṭigacceva. 3 Yu. bhagavatā. 4 Yu. taṁ vacanaṁ.
 5 Yu. ayaṁ pāṭho natthi ito paraṁ īdisameva.
-------------------------------------------------
[page 140]
 Bhagavā āyasmatā ānandena saddhiṁ yena mahāvanaṁ yena
 kūṭāgārasālā tenupasaṅkami upasaṅkamitvā āyasmantaṁ ānandaṁ
 āmantesi gaccha tvaṁ ānanda yāvatikā bhikkhū vesāliṁ upanissāya
 viharanti te sabbe upaṭṭhānasālāyaṁ sannipātehīti. Evaṁ bhanteti
 kho āyasmā ānando bhagavato paṭissuṇitvā 1- yāvatikā bhikkhū
 vesāliṁ upanissāya viharanti te sabbe upaṭṭhānasālāyaṁ
 sannipātetvā yena bhagavā tenupasaṅkami upasaṅkamitvā bhagavantaṁ
 abhivādetvā ekamantaṁ aṭṭhāsi. Ekamantaṁ ṭhito kho āyasmā
 ānando bhagavantaṁ etadavoca sannipatito bhante bhikkhusaṅgho
 yassadāni bhante bhagavā kālaṁ maññatīti.
      [107] Athakho bhagavā yena upaṭṭhānasālā tenupasaṅkami
 upasaṅkamitvā paññatte āsane nisīdi. Nisajja kho bhagavā bhikkhū
 āmantesi tasmātiha bhikkhave ye te 2- mayā dhammā abhiññā
 desitā te vo sādhukaṁ uggahetvā āsevitabbā bhāvetabbā
 bahulīkātabbā yathayidaṁ brahmacariyaṁ addhaniyaṁ assa ciraṭṭhitikaṁ
 tadassa bahujanahitāya bahujanasukhāya lokānukampāya atthāya hitāya
 sukhāya devamanussānaṁ. Katame ca te bhikkhave dhammā mayā abhiññā
 desitā ye te 3- sādhukaṁ uggahetvā āsevitabbā bhāvetabbā
 bahulīkātabbā yathayidaṁ < PTS. D II , 120 >brahmacariyaṁ addhaniyaṁ assa ciraṭṭhitikaṁ
 tadassa bahujanahitāya bahujanasukhāya lokānukampāya atthāya hitāya

  *  *  *  *  *  *
  Footnote:1 Yu. paṭissutvā. 2 Yu. vo. 3 Ma. Yu. vo.
-------------------------------------------------
[page 141]
 Sukhāya devamanussānaṁ. Seyyathīdaṁ. Cattāro satipaṭṭhānā cattāro
 sammappadhānā cattāro iddhipādā pañcindriyāni pañca
 balāni satta bojjhaṅgā ariyo aṭṭhaṅgiko maggo. Ime
 kho te 1- bhikkhave dhammā mayā abhiññā desitā ye 2- te sādhukaṁ
 uggahetvā āsevitabbā bhāvetabbā bahulīkātabbā yathayidaṁ
 brahmacariyaṁ addhaniyaṁ assa ciraṭṭhitikaṁ tadassa bahujanahitāya
 bahujanasukhāya lokānukampāya atthāya hitāya sukhāya
 devamanussānanti. Athakho bhagavā bhikkhū āmantesi handadāni bhikkhave
 āmantayāmi vo vayadhammā saṅkhārā appamādena sampādetha
 na ciraṁ tathāgatassa parinibbānaṁ bhavissati ito tiṇṇaṁ māsānaṁ
 accayena tathāgato parinibbāyissatīti. Idamavoca bhagavā idaṁ
 vatvāna 3- sugato athāparaṁ etadavoca satthā 4-
      [108] Daharāpi ca ye vuḍḍhā ye bālā ye ca paṇḍitā
            aḍḍhā ceva daḷiddā ca sabbe maccuparāyanā.
            Yathāpi kumbhakārassa kataṁ mattikabhājanaṁ
            khuddakañca mahantañca yañca pakkaṁ yañca āmakaṁ
            sabbaṁ bhedapariyantaṁ evaṁ maccānajīvitaṁ.
 Athāparaṁ etadavoca satthā

  *  *  *  *  *  *
  Footnote:1 Yu. ayaṁ pāṭho natthi. 2 Yu. te vo. Ma. ye vo. 3 Yu. vatvā. ito paraṁ
 īdisameva. 4 ito paraṁ sīhalapotthake paripakko vayo mayhaṁ ... dukkhassantaṁ
 karissatīti dissati.
-------------------------------------------------
[page 142]
            Paripakko vayo mayhaṁ parittaṁ mama jīvitaṁ
            pahāya vo gamissāmi kataṁ me saraṇamattano.
            Appamattā satīmanto susīlā hotha bhikkhavo
            susamāhitasaṅkappā sacittamanurakkhatha.
            Yo imasmiṁ dhammavinaye appamatto viharissati 1-
            pahāya jātisaṁsāraṁ dukkhassantaṁ karissatīti.
                     Tatiyabhāṇavāraṁ. 2-
      [109] < PTS. D II , 122 >Athakho bhagavā pubbaṇhasamayaṁ nivāsetvā pattacīvaramādāya
 vesāliṁ piṇḍāya pāvisi vesāliyaṁ piṇḍāya caritvā pacchābhattaṁ
 piṇḍapātapaṭikkanto nāgāvalokitaṁ 3- vesāliṁ apaloketvā āyasmantaṁ
 ānandaṁ āmantesi idaṁ pacchimakaṁ ānanda tathāgatassa
 vesāliyā 4- dassanaṁ bhavissati āyāmānanda yena bhaṇḍagāmo 5-
 tenupasaṅkamissāmāti. Evaṁ bhanteti kho āyasmā ānando bhagavato
 paccassosi. Athakho bhagavā mahatā bhikkhusaṅghena saddhiṁ yena
 bhaṇḍagāmo tadavasari. Tatra sudaṁ bhagavā bhaṇḍagāme viharati.
 Tatra kho bhagavā bhikkhū āmantesi catunnaṁ bhikkhave dhammānaṁ
 ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
 mamañceva tumhākañca. Katamesaṁ catunnaṁ. Ariyassa bhikkhave
 sīlassa ananubodhā appaṭivedhā evamidaṁ dīghamaddhānaṁ sandhāvitaṁ

  *  *  *  *  *  *
  Footnote:1 Sī. Yu. vihessati. Ma. vihassati. 2 Yu. tatiyakabhāṇavāraṁ niṭṭhitaṁ. Ma. tatiyo
 bhāṇavāro. 3 Ma. Yu. nāgāpalokitaṁ. 4 Yu. vesālidassanaṁ. 5 Ma. bhaṇḍagāmo.
 ito paraṁ īdisameva.
-------------------------------------------------
[page 143]
 Saṁsaritaṁ mamañceva tumhākañca. Ariyassa bhikkhave samādhissa
 ananubodhā appaṭivedhā evamidaṁ dīghamaddhānaṁ sandhāvitaṁ saṁsaritaṁ
 mamañceva tumhākañca. Ariyāya bhikkhave paññāya ananubodhā
 appaṭivedhā evamidaṁ dīghamaddhānaṁ sandhāvitaṁ saṁsaritaṁ mamañceva
 tumhākañca. Ariyāya bhikkhave vimuttiyā ananubodhā appaṭivedhā
 evamidaṁ dīghamaddhānaṁ sandhāvitaṁ saṁsaritaṁ mamañceva tumhākañca.
 Tayidaṁ bhikkhave ariyaṁ sīlaṁ anubuddhaṁ < PTS. D II , 123 >paṭividdhaṁ ariyo samādhi
 anubuddho paṭividdho ariyā paññā anubuddhā paṭividdhā ariyā
 vimutti anubuddhā paṭividdhā ucchinnā bhavataṇhā khīṇā bhavanetti
 natthidāni punabbhavoti. Idamavoca bhagavā idaṁ vatvāna sugato
 athāparaṁ etadavoca satthā
      [110] Sīlaṁ samādhi paññā ca vimutti ca anuttarā
            anubuddhā ime dhammā gotamena yasassinā
            iti buddho abhiññāya dhammamakkhāti 1- bhikkhunaṁ
            dukkhassantaṅkaro satthā cakkhumā parinibbuboti.
      [111] Tatrapi sudaṁ bhagavā bhaṇḍagāme viharanto etadeva bahulaṁ
 bhikkhūnaṁ dhammiṁ kathaṁ karoti iti sīlaṁ iti samādhi iti paññā
 sīlaparibhāvito samādhi mahapphalo hoti mahānisaṁso samādhiparibhāvitā
 paññā mahapphalā hoti mahānisaṁsā paññāparibhāvitaṁ cittaṁ sammadeva
 āsavehi vimuccati seyyathīdaṁ kāmāsavā bhavāsavā [2]- avijjāsavāti.

  *  *  *  *  *  *
  Footnote:1 Ma. Yu. dhammamakkhāsi. 2 Yu. diṭṭhāsavā.
-------------------------------------------------
[page 144]
      [112] Athakho bhagavā bhaṇḍagāme yathābhirantaṁ viharitvā āyasmantaṁ
 ānandaṁ āmantesi āyāmānanda yena hatthigāmo ambagāmo
 jambugāmo yena bhoganagaraṁ tenupasaṅkamissāmāti. Evaṁ bhanteti
 kho āyasmā ānando bhagavato paccassosi. Athakho bhagavā
 mahatā bhikkhusaṅghena saddhiṁ yena bhoganagaraṁ tadavasari. Tatra
 sudaṁ bhagavā bhoganagare viharati ānande cetiye. Tatra kho bhagavā
 bhikkhū āmantesi cattārome bhikkhave mahāpadese desessāmi
 taṁ suṇātha sādhukaṁ manasikarotha bhāsissāmīti. < PTS. D II , 124 >Evaṁ bhanteti
 kho te bhikkhū bhagavato paccassosuṁ. Bhagavā etadavoca
      [113] Idha bhikkhave bhikkhu evaṁ vadeyya sammukhā metaṁ
 āvuso bhagavato sutaṁ sammukhā paṭiggahitaṁ ayaṁ dhammo ayaṁ
 vinayo idaṁ satthu sāsananti tassa bhikkhave bhikkhuno bhāsitaṁ neva
 abhinanditabbaṁ nappaṭikkositabbaṁ. Anabhinanditvā appaṭikkositvā
 tāni padabyañjanāni sādhukaṁ uggahetvā sutte osāretabbāni 1- vinaye
 sandassetabbāni. Tāni ce sutte osāriyamānāni 2- vinaye
 sandassiyamānāni na ceva sutte osaranti 3- na ca 4- vinaye sandissanti.
 Niṭṭhamettha gantabbaṁ addhā idaṁ na ceva tassa bhagavato vacanaṁ
 imassa ca bhikkhuno duggahitanti iti hetaṁ bhikkhave chaḍḍeyyātha.
 Tāni ce sutte osāriyamānāni vinaye sandassiyamānāni sutte

  *  *  *  *  *  *
  Footnote:1 Yu. otāretabbāni. 2 Yu. otāriyamānāni. ito paraṁ īdisameva. 3 Sī. Yu.
 otaranti. 4 Yu. na vinaye.
-------------------------------------------------
[page 145]
 Ce 1- osaranti vinaye ce 2- sandissanti. Niṭṭhamettha gantabbaṁ addhā
 idaṁ tassa bhagavato vacanaṁ imassa ca bhikkhuno sugahitanti idaṁ
 bhikkhave paṭhamaṁ mahāpadesaṁ dhāreyyātha.
      [114] Idha pana bhikkhave bhikkhu evaṁ vadeyya amukasmiṁ nāma
 āvāse saṅgho viharati sathero sapāmokkho tassa me saṅghassa
 sammukhā sutaṁ sammukhā paṭiggahitaṁ ayaṁ dhammo ayaṁ vinayo idaṁ
 satthu sāsananti tassa bhikkhave bhikkhuno bhāsitaṁ neva abhinanditabbaṁ
 nappaṭikkositabbaṁ. Anabhinanditvā appaṭikkositvā tāni
 padabyañjanāni sādhukaṁ uggahetvā sutte osāretabbāni vinaye
 sandassetabbāni. Tāni ce sutte osāriyamānāni vinaye
 sandassiyamānāni na ceva sutte osaranti na ca vinaye sandissanti.
 Niṭṭhamettha gantabbaṁ addhā idaṁ na ceva tassa bhagavato vacanaṁ tassa
 ca bhikkhusaṅghassa duggahitanti iti hetaṁ bhikkhave chaḍḍeyyātha.
 Tāni ce sutte osāriyamānāni vinaye sandassiyamānāni sutte
 ce 3- osaranti vinaye ca sandissanti. Niṭṭhamettha gantabbaṁ < PTS. D II , 125 >addhā
 idaṁ tassa bhagavato vacanaṁ tassa ca saṅghassa sugahitanti idaṁ
 bhikkhave dutiyaṁ mahāpadesaṁ dhāreyyātha.
      [115] Idha pana bhikkhave bhikkhu evaṁ vadeyya amukasmiṁ nāma
 āvāse sambahulā therā bhikkhū viharanti bahussutā āgatāgamā
 dhammadharā vinayadharā mātikādharā tesaṁ me therānaṁ sammukhā sutaṁ

  *  *  *  *  *  *
  Footnote:1-2-3 Ma. Yu. ceva ... ca.
-------------------------------------------------
[page 146]
 Sammukhā paṭiggahitaṁ ayaṁ dhammo ayaṁ vinayo idaṁ satthu sāsananti
 tassa bhikkhave bhikkhuno bhāsitaṁ neva abhinanditabbaṁ .pe. Na
 vinaye sandissanti. Niṭṭhamettha gantabbaṁ addhā idaṁ na ceva
 tassa bhagavato vacanaṁ tesañca therānaṁ duggahitanti iti hetaṁ
 bhikkhave chaḍḍeyyātha. Tāni ce sutte osāriyamānāni .pe.
 Vinaye sandissanti. Niṭṭhamettha gantabbaṁ addhā idaṁ tassa
 bhagavato vacanaṁ tesañca therānaṁ sugahitanti idaṁ bhikkhave tatiyaṁ
 mahāpadesaṁ dhāreyyātha.
      [116] Idha pana bhikkhave bhikkhu evaṁ vadeyya amukasmiṁ nāma
 āvāse [1]- thero bhikkhu viharati bahussuto āgatāgamo dhammadharo
 vinayadharo mātikādharo tassa me therassa sammukhā sutaṁ sammukhā
 paṭiggahitaṁ ayaṁ dhammo ayaṁ vinayo idaṁ satthu sāsananti tassa
 bhikkhave bhikkhuno bhāsitaṁ neva abhinanditabbaṁ nappaṭikkositabbaṁ.
 Anabhinanditvā appaṭikkositvā tāni padabyañjanāni sādhukaṁ uggahetvā
 sutte osāretabbāni vinaye sandassitabbāni 2-. Tāni ce sutte
 osāriyamānāni vinaye sandassiyamānāni na ceva sutte osaranti
 na ca 3- vinaye sandissanti. Niṭṭhamettha gantabbaṁ .pe. < PTS. D II , 126 >Addhā
 idaṁ tassa bhagavato vacanaṁ tassa ca therassa sugahitanti idaṁ
 bhikkhave catutthaṁ mahāpadesaṁ dhāreyyātha 4-. Ime kho bhikkhave
 cattāro mahāpadese dhāreyyāthāti. Tatrapi sudaṁ bhagavā bhoganagare

  *  *  *  *  *  *
  Footnote:1 Ma. Yu. eko. 2 Ma. Yu. sandassetabbāni. 3 Yu. na vinaye .... 4 Yu.
 dhāreyyāthāti.
-------------------------------------------------
[page 147]
 Viharati 1- ānande cetiye etadeva bahulaṁ bhikkhūnaṁ dhammiṁ kathaṁ
 karoti iti sīlaṁ iti samādhi iti paññā sīlaparibhāvito
 samādhi mahapphalo hoti mahānisaṁso samādhiparibhāvitā paññā
 mahapphalā hoti mahānisaṁsā paññāparibhāvitaṁ cittaṁ sammadeva
 āsavehi vimuccati seyyathīdaṁ kāmāsavā bhavāsavā avijjāsavāti.
      [117] Athakho bhagavā bhoganagare yathābhirantaṁ viharitvā āyasmantaṁ
 ānandaṁ āmantesi āyāmānanda yena pāvā tenupasaṅkamissāmāti.
 Evaṁ bhanteti kho āyasmā ānando bhagavato
 paccassosi. Athakho bhagavā mahatā bhikkhusaṅghena saddhiṁ yena
 pāvā tadavasari. Tatra sudaṁ bhagavā pāvāyaṁ viharati cundassa
 kammāraputtassa ambavane. Assosi kho cundo kammāraputto
 bhagavā kira pāvaṁ anuppatto pāvāyaṁ viharati mayhaṁ ambavaneti.
 Athakho cundo kammāraputto yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ
 nisinnaṁ kho cundaṁ kammāraputtaṁ bhagavā dhammiyā kathāya sandassesi
 samādapesi samuttejesi sampahaṁsesi. Athakho cundo kammāraputto
 bhagavatā dhammiyā kathāya sandassito samādapito samuttejito
 sampahaṁsito bhagavantaṁ etadavoca adhivāsetu me bhante bhagavā
 svātanāya bhattaṁ saddhiṁ bhikkhusaṅghenāti. Adhivāsesi bhagavā tuṇhībhāvena.
 Athakho cundo kammāraputto bhagavato adhivāsanaṁ < PTS. D II , 127 >viditvā

  *  *  *  *  *  *
  Footnote:1 Ma. Yu. viharanto.
-------------------------------------------------
[page 148]
 Uṭṭhāyāsanā bhagavantaṁ abhivādetvā padakkhiṇaṁ katvā pakkāmi.
 Athakho cundo kammāraputto tassā rattiyā accayena sake nivesane
 paṇītaṁ khādanīyaṁ bhojanīyaṁ paṭiyādāpetvā pahūtañca sūkaramaddavaṁ
 bhagavato kālaṁ ārocāpesi kālo bhante niṭṭhitaṁ bhattanti.
 Athakho bhagavā pubbaṇhasamayaṁ nivāsetvā pattacīvaramādāya saddhiṁ
 bhikkhusaṅghena yena cundassa kammāraputtassa nivesanaṁ tenupasaṅkami
 upasaṅkamitvā paññattāsane nisīdi. Nisajja kho bhagavā cundaṁ
 kammāraputtaṁ āmantesi yante cunda sūkaramaddavaṁ paṭiyattaṁ tena
 maṁ parivisa yaṁ panaññaṁ khādanīyaṁ bhojanīyaṁ paṭiyattaṁ tena bhikkhusaṅghaṁ
 parivisāti. Evaṁ bhanteti kho cundo kammāraputto bhagavato
 paṭissutvā yaṁ ahosi sūkaramaddavaṁ paṭiyattaṁ tena bhagavantaṁ
 parivisi yaṁ panaññaṁ khādanīyaṁ bhojanīyaṁ paṭiyattaṁ tena bhikkhusaṅghaṁ
 parivisi. Athakho bhagavā cundaṁ kammāraputtaṁ āmantesi yante
 cunda sūkaramaddavaṁ avasiṭṭhaṁ taṁ sobbhe nikhaṇāhi nāhantaṁ
 cunda passāmi sadevake loke samārake sabrahmake sassamaṇabrāhmaṇiyā
 pajāya sadevamanussāya yassa taṁ paribhuttaṁ sammā
 pariṇāmaṁ gaccheyya aññatra tathāgatassāti. Evaṁ bhanteti kho
 cundo kammāraputto bhagavato paṭissutvā yaṁ ahosi sūkaramaddavaṁ
 avasiṭṭhaṁ taṁ sobbhe nikhaṇitvā yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
-------------------------------------------------
[page 149]
 Nisinnaṁ kho cundaṁ kammāraputtaṁ bhagavā dhammiyā kathāya sandassetvā
 samādapetvā samuttejetvā sampahaṁsetvā uṭṭhāyāsanā pakkāmi.
 Athakho bhagavato cundassa kammāraputtassa bhattaṁ bhuttāvissa kharo
 ābādho uppajji lohitapakkhandikā sabāḷhā 1- vedanā vattanti
 maraṇantikā. Tāpi 2- < PTS. D II , 128 >sudaṁ bhagavā sato sampajāno adhivāsesi
 avihaññamāno. Athakho bhagavā āyasmantaṁ ānandaṁ āmantesi
 āyāmānanda yena kusinārā tenupasaṅkamissāmāti. Evaṁ
 bhanteti kho āyasmā ānando bhagavato paccassosi.
      [118] Cundassa bhattaṁ bhuñjitvā kammārassāti me sutaṁ
            ābādhaṁ samphusi dhīro sabāḷhaṁ 3- maraṇantikaṁ.
              Bhuttassa ve 4- sūkaramaddavena
              byādhī sabāḷhā 5- udapādi satthu 6-
              virecamāno 7- bhagavā avoca
              gacchāmahaṁ kusinaraṁ nagaranti.
          (imā gāthāyo saṅgītikāle saṅgītikārakehi vuttā 8-)
      [119] Athakho bhagavā maggā okkamma yena aññataraṁ rukkhamūlaṁ
 tenupasaṅkami upasaṅkamitvā āyasmantaṁ ānandaṁ āmantesi
 iṅgha me tvaṁ ānanda catugguṇaṁ saṅghāṭiṁ paññapehi 9- kilantosmi
 ānanda nisīdissāmīti. Evaṁ bhanteti kho āyasmā ānando

  *  *  *  *  *  *
  Footnote:1-5 Ma. Yu. pabāḷhā. 2 Ma. Yu. tā. 3 Ma. Yu. pabāḷhaṁ. 4 Ma. Yu. ca.
 6 Po. Ma. Yu. satthuno. 7 Yu. viriccamāno. 8 Sī. Ma. Yu. ime pāṭhā natthi.
 9 Po. Yu. paññāpesi. ito paraṁ īdisameva.
-------------------------------------------------
[page 150]
 Bhagavato paṭissutvā catugguṇaṁ saṅghāṭiṁ paññapesi. Nisīdi bhagavā
 paññatte āsane. Nisajja kho bhagavā āyasmantaṁ ānandaṁ
 āmantesi iṅgha me tvaṁ ānanda pānīyaṁ āhara pipāsitosmi
 ānanda pivissāmīti. Evaṁ vutte āyasmā ānando bhagavantaṁ
 etadavoca idāni bhante pañcamattāni sakaṭasatāni abhikkantāni
 taṁ cakkacchinnaṁ udakaṁ parittaṁ luḷitaṁ āvilaṁ sandati ayaṁ bhante
 kakudhanadī 1- avidūre acchodakā < PTS. D II , 129 >sātodakā sītodakā setodakā 2-
 supatitthā ramaṇīyā ettha bhagavā pānīyañca pivissati gattāni
 ca sītīkarissatīti 3-. Dutiyampi kho bhagavā āyasmantaṁ ānandaṁ
 āmantesi iṅgha me tvaṁ ānanda pānīyaṁ āhara pipāsitosmi
 ānanda pivissāmīti. Dutiyampi kho āyasmā ānando bhagavantaṁ
 etadavoca idāni bhante pañcamattāni sakaṭasatāni abhikkantāni
 taṁ cakkacchinnaṁ udakaṁ parittaṁ luḷitaṁ āvilaṁ sandati ayaṁ bhante
 kakudhanadī avidūre acchodakā sātodakā sītodakā setodakā
 supatitthā ramaṇīyā ettha bhagavā pānīyañca pivissati gattānipi 4-
 sītīkarissatīti. Tatiyampi kho bhagavā āyasmantaṁ ānandaṁ āmantesi
 iṅgha me tvaṁ ānanda pānīyaṁ āhara pipāsitosmi ānanda
 pivissāmīti. Evaṁ bhanteti kho āyasmā ānando bhagavato

  *  *  *  *  *  *
  Footnote:1 Sī. Yu. kakutthā nadītipi kakudhā nadītipi pāṭho. Ma. kakudhānadī. 2 Sī. Yu.
 acchodikā sātodikā sītodikā setakā. 3 Po. Yu. sītaṁ karissatīti. ito paraṁ
 īdisameva. 4 Ma. Yu. gattāni ca.
-------------------------------------------------
[page 151]
 Paṭissutvā pattaṁ gahetvā yena sā nadikā tenupasaṅkami.
 Athakho sā nadikā cakkacchinnā parittā luḷitā āvilā sandamānā
 āyasmante ānande upasaṅkamante acchā vippasannā anāvilā
 sandati 1-. Athakho āyasmato ānandassa etadahosi acchariyaṁ
 vata bho abbhutaṁ vata bho tathāgatassa mahiddhikatā mahānubhāvatā 2-
 ayaṁ hi sā nadikā cakkacchinnā parittā luḷitā āvilā sandamānā
 mayi upasaṅkamante acchā vippasannā anāvilā sandatīti. Pattena
 pānīyaṁ ādāya yena bhagavā tenupasaṅkami upasaṅkamitvā bhagavantaṁ
 etadavoca acchariyaṁ bhante abbhutaṁ bhante tathāgatassa mahiddhikatā
 mahānubhāvatā 3- idāni sā bhante nadikā cakkacchinnā parittā
 luḷitā āvilā sandamānā mayi upasaṅkamante acchā vippasannā
 anāvilā sandittha pivatu bhagavā pānīyaṁ pivatu sugato pānīyanti.
 Athakho bhagavā pānīyaṁ apāyi.
      [120] < PTS. D II , 130 >Tena kho pana samayena pukkuso mallaputto āḷārassa
 kālāmassa sāvako kusinārāya pāvaṁ addhānamaggapaṭipanno hoti.
 Addasā kho pukkuso mallaputto bhagavantaṁ aññatarasmiṁ rukkhamūle
 nisinnaṁ disvāna yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 pukkuso mallaputto bhagavantaṁ etadavoca acchariyaṁ bhante abbhutaṁ
 bhante santena vata bhante pabbajitā vihārena viharanti bhūtapubbaṁ

  *  *  *  *  *  *
  Footnote:1 Ma. Yu. sandittha. 2-3 Po. mahānubhāvakatā.
-------------------------------------------------
[page 152]
 Bhante āḷāro kālāmo addhānamaggapaṭipanno maggā okkamma
 avidūre aññatarasmiṁ rukkhamūle divāvihāraṁ 1- nisīdi athakho bhante
 pañcamattāni sakaṭasatāni āḷāraṁ kālāmaṁ nissāya nissāya atikkamiṁsu
 athakho bhante aññataro puriso tassa sakaṭasatthassa piṭṭhito
 piṭṭhito āgacchanto yena āḷāro kālāmo tenupasaṅkami
 upasaṅkamitvā āḷāraṁ kālāmaṁ etadavoca api bhante pañcamattāni
 sakaṭasatāni atikkantāni addasāti na kho ahaṁ āvuso
 addasanti kiṁ pana bhante saddaṁ assosīti na kho ahaṁ āvuso
 saddaṁ assosinti kiṁ pana bhante sutto ahosīti na kho
 ahaṁ āvuso sutto ahosinti kiṁ pana bhante saññī ahosīti
 evamāvusoti so tvaṁ bhante saññī samāno jāgaro pañcamattāni
 sakaṭasatāni nissāya nissāya atikkantāni neva addasa na
 pana saddaṁ assosi api hi 2- te bhante saṅghāṭi rajena okiṇṇāti
 evamāvusoti athakho bhante tassa purisassa etadahosi acchariyaṁ
 vata bho abbhutaṁ vata bho santena vata bho pabbajitā vihārena
 viharanti yatra hi nāma saññī < PTS. D II , 131 >samāno jāgaro pañcamattāni
 sakaṭasatāni nissāya nissāya atikkantāni neva dakkhati na pana
 saddaṁ sossatīti āḷāre kālāme uḷāraṁ pasādaṁ pavedetvā
 pakkāmīti. Taṁ kiṁ maññasi pukkusa katamaṁ nu kho dukkarataraṁ
 vā durabhisambhavataraṁ vā yo vā saññī samāno jāgaro pañcamattāni

  *  *  *  *  *  *
  Footnote:1 Yu. divāvihāre. 2 Ma. su..
-------------------------------------------------
[page 153]
 Sakaṭasatāni nissāya nissāya atikkantāni neva passeyya
 na pana saddaṁ suṇeyya yo vā saññī samāno jāgaro deve
 vassante deve gaḷagaḷāyante vijjutāsu 1- niccharantīsu asaniyā phalantiyā
 neva passeyya na pana saddaṁ suṇeyyāti. Kiṁ hi bhante [2]-
 karissanti pañca vā sakaṭasatāni cha vā sakaṭasatāni satta vā
 sakaṭasatāni aṭṭha vā sakaṭasatāni nava vā sakaṭasatāni dasa vā
 sakaṭasatāni .pe. Sahassaṁ vā sakaṭasatāni 3- athakho etadeva
 dukkaratarañceva durabhisambhavatarañca yo saññī samāno jāgaro
 deve vassante deve gaḷagaḷāyante vijjutāsu niccharantīsu asaniyā
 phalantiyā neva passeyya na pana saddaṁ suṇeyyāti.
      [121] Ekamidāhaṁ pukkusa samayaṁ ātumāyaṁ viharāmi bhūsāgāre.
 Tena kho pana samayena deve vassante deve gaḷagaḷāyante vijjutāsu
 niccharantīsu asaniyā phalantiyā avidūre bhūsāgārassa dve kassakā
 bhātaro hatā cattāro ca balibaddā. Athakho pukkusa ātumāyaṁ
 mahājanakāyo nikkhamitvā yena te dve kassakā bhātaro hatā
 cattāro ca balibaddā tenupasaṅkami. Tena kho panāhaṁ pukkusa
 samayena bhūsāgārā nikkhamitvā bhūsāgāradvāre abbhokāse caṅkamāmi.
 Athakho pukkusa aññataro puriso tamhā mahājanakāyā yenāhaṁ
 tenupasaṅkami upasaṅkamitvā maṁ abhivādetvā ekamantaṁ aṭṭhāsi.

  *  *  *  *  *  *
  Footnote:1 Ma. vijjullatāsu. ito paraṁ īdisameva. 2 Yu. tāni. 3 Ma. sakaṭasatasahassaṁ
 vā.
-------------------------------------------------
[page 154]
 Ekamantaṁ ṭhitaṁ kho ahaṁ pukkusa taṁ purisaṁ etadavocaṁ kinnu kho
 so āvuso mahājanakāyo sannipatitoti. < PTS. D II , 132 >Idāni bhante deve
 vassante deve gaḷagaḷāyante vijjutāsu niccharantīsu asaniyā phalantiyā
 dve kassakā bhātaro hatā cattāro ca balibaddā ettha 1- so
 mahājanakāyo sannipatito tvaṁ pana bhante kva ahosīti.
 Idheva kho ahaṁ āvuso ahosinti. Kiṁ pana bhante addasāti.
 Na kho ahaṁ āvuso addasanti. Kiṁ pana bhante saddaṁ assosīti.
 Na kho ahaṁ āvuso saddaṁ assosinti. Kiṁ pana bhante sutto
 ahosīti. Na kho ahaṁ āvuso sutto ahosinti. Kiṁ pana
 bhante saññī ahosīti. Evamāvusoti. So tvaṁ bhante saññī
 samāno jāgaro deve vassante deve gaḷagaḷāyante vijjutāsu
 niccharantīsu asaniyā phalantiyā neva addasa na pana saddaṁ
 assosīti. Evamāvusoti. Athakho pukkusa tassa purisassa
 etadahosi acchariyaṁ vata bho abbhutaṁ vata bho santena vata
 bho pabbajitā vihārena viharanti yatra hi nāma saññī samāno
 jāgaro deve vassante deve gaḷagaḷāyante vijjutāsu niccharantīsu
 asaniyā phalantiyā neva dakkhissati 2- na pana saddaṁ suṇissatīti.
 Mayi uḷāraṁ pasādaṁ pavedetvā padakkhiṇaṁ katvā pakkāmīti.
 Evaṁ vutte pukkuso mallaputto bhagavantaṁ etadavoca esāhaṁ
 bhante yo [3]- āḷāre kālāme pasādo taṁ mahāvāte vā ophunāmi

  *  *  *  *  *  *
  Footnote:1 Ma. Yu. etthe. 2 Ma. dakkhati. Yu. dakkhiti. 3 Ma. Yu. me..
-------------------------------------------------
[page 155]
 Sīghasotāya vā nadiyā pavāhemi abhikkantaṁ bhante abhikkantaṁ
 bhante seyyathāpi bhante nikkujjitaṁ vā ukkujjeyya paṭicchannaṁ
 vā vivareyya mūḷhassa vā maggaṁ ācikkheyya andhakāre vā
 telappajjotaṁ dhāreyya cakkhumanto rūpāni dakkhanti 1- evameva
 bhagavatā anekapariyāyena dhammo pakāsito esāhaṁ bhante bhagavantaṁ
 saraṇaṁ gacchāmi < PTS. D II , 133 >dhammañca bhikkhusaṅghañca upāsakaṁ maṁ bhagavā dhāretu
 ajjatagge pāṇupetaṁ saraṇaṅgatanti. Athakho pukkuso mallaputto
 aññataraṁ purisaṁ āmantesi iṅgha me tvaṁ bhaṇe siṅgivaṇṇaṁ
 yugamaṭṭhaṁ dhāraṇīyaṁ āharāti. Evaṁ bhanteti kho so puriso
 pukkusassa mallaputtassa paṭissutvā taṁ siṅgivaṇṇaṁ yugamaṭṭhaṁ dhāraṇīyaṁ
 āhari. Athakho pukkuso mallaputto taṁ siṅgivaṇṇaṁ yugamaṭṭhaṁ
 dhāraṇīyaṁ bhagavato upanāmesi idaṁ bhante siṅgivaṇṇaṁ yugamaṭṭhaṁ
 dhāraṇīyaṁ taṁ me bhante bhagavā paṭiggaṇhātu anukampaṁ upādāyāti.
 Tenahi pukkusa ekena maṁ acchādehi ekena ānandanti.
 Evaṁ bhanteti kho pukkuso mallaputto bhagavato paṭissutvā ekena
 bhagavantaṁ acchādesi ekena āyasmantaṁ ānandaṁ. Athakho bhagavā
 pukkusaṁ mallaputtaṁ dhammiyā kathāya sandassesi samādapesi samuttejesi
 sampahaṁsesi. Athakho pukkuso mallaputto bhagavatā dhammiyā kathāya
 sandassito samādapito samuttejito sampahaṁsito uṭṭhāyāsanā
 bhagavantaṁ abhivādetvā padakkhiṇaṁ katvā pakkāmi.

  *  *  *  *  *  *
  Footnote:1 Po. Ma. dakkhantīti. Yu. dakkhintīti.
-------------------------------------------------
[page 156]
      [122] Athakho āyasmā ānando acirapakkante pukkuse mallaputte
 taṁ siṅgivaṇṇaṁ yugamaṭṭhaṁ dhāraṇīyaṁ bhagavato kāyaṁ upanāmesi.
 Taṁ bhagavato kāyaṁ upanāmitaṁ hatacchikaṁ 1- viya khāyati. Athakho
 āyasmā ānando bhagavantaṁ etadavoca acchariyaṁ bhante abbhutaṁ
 bhante yāva parisuddho bhante tathāgatassa chavivaṇṇo pariyodāto
 idaṁ bhante siṅgivaṇṇaṁ yugamaṭṭhaṁ dhāraṇīyaṁ bhagavato < PTS. D II , 134 >kāyaṁ upanāmitaṁ
 hatacchikaṁ 1- viya khāyatīti. Evametaṁ ānanda dvīsu kho ānanda
 kālesu ativiya tathāgatassa kāyo parisuddho hoti chavivaṇṇo
 pariyodāto katamesu dvīsu yañca ānanda rattiṁ tathāgato
 anuttaraṁ sammāsambodhiṁ abhisambujjhati yañca rattiṁ anupādisesāya
 nibbānadhātuyā parinibbāyati imesu kho ānanda dvīsu kālesu
 ativiya tathāgatassa kāyo parisuddho hoti chavivaṇṇo pariyodāto
 ajja kho panānanda rattiyā pacchime yāme kusinārāyaṁ upavattane
 mallānaṁ sālavane antare yamakasālānaṁ tathāgatassa parinibbānaṁ
 bhavissati āyāmānanda yena kakudhanadī tenupasaṅkamissāmāti.
 Evaṁ bhanteti kho āyasmā ānando bhagavato paccassosi.
      [123] Siṅgivaṇṇaṁ yugamaṭṭhaṁ pukkuso abhihārayi
            tena acchādito satthā somavaṇṇo 2- asobhathāti.
      [124] Athakho bhagavā mahatā bhikkhusaṅghena saddhiṁ yena kakudhanadī

  *  *  *  *  *  *
  Footnote:1 Ma. hataccikaṁ. Yu. vītaccīkaṁ. ito paraṁ īdisameva. 2 Sī. Yu. hemavaṇṇo.
-------------------------------------------------
[page 157]
 Tenupasaṅkami upasaṅkamitvā kakudhanadiṁ ajjhogāhetvā nhātvā
 ca pivitvā ca paccuttaritvā yena ambavanaṁ tenupasaṅkami upasaṅkamitvā
 āyasmantaṁ cundakaṁ āmantesi iṅgha me tvaṁ cundaka catugguṇaṁ
 saṅghāṭiṁ paññapehi kilantosmi cundaka nipajjissāmīti.
 Evaṁ bhanteti kho āyasmā cundako bhagavato paṭissutvā catugguṇaṁ
 saṅghāṭa paññapesi. Athakho bhagavā dakkhiṇena passena sīhaseyyaṁ
 kappesi pādena 1- pādaṁ accādhāya sato sampajāno uṭṭhānasaññaṁ
 manasikaritvā. Āyasmā pana cundako tattheva bhagavato purato
 nisīdi.
          [125] Gantvāna buddho nadikaṁ 2- kakudhaṁ
                acchodakaṁ sātodakaṁ vippasannaṁ
                ogāhi satthā akilantarūpo 3-
                tathāgato appaṭimo ca loke.
                Nhātvā ca pivitvā cudakāni 4- sutvā
                purakkhato bhikkhugaṇassa majjhe
                satthā 5- pavattā bhagavā idha dhamme
                upāgami ambavanaṁ mahesi.
                Āmantayī cundakaṁ nāma bhikkhuṁ
                catugguṇaṁ santhari 6- me nipajjiṁ 7-
                so codito 8- bhāvitattena cundo

  *  *  *  *  *  *
  Footnote:1 Ma. Yu. pāde. 2 Yu. nadiyaṁ. 3 Yu. sukilantarūpo. 4 Ma. Yu. cudatāri
 satthā. 5 Ma. vatutā. 6 Ma. santhara. Yu. patthara. 7 Ma. Yu. nipajjaṁ.
 8 Yu. modito.
-------------------------------------------------
[page 158]
                Catugguṇaṁ santhari 1- khippameva
                nipajji satthā akilantarūpo 2-
                cundopi tattha pamukhe nisīdīti.
      [126] Athakho bhagavā āyasmantaṁ ānandaṁ āmantesi siyā kho
 panānanda cundassa kammāraputtassa koci vippaṭisāraṁ uppādeyya
 tassa te āvuso cunda alābhā tassa te dulladdhaṁ yassa te
 tathāgato pacchimaṁ piṇḍapātaṁ paribhuñjitvā parinibbutoti cundassa
 kho ānanda kammāraputtassa evaṁ vippaṭisāro paṭivinetabbo
 tassa te āvuso cunda lābhā tassa te suladdhaṁ yassa te
 tathāgato pacchimaṁ piṇḍapātaṁ paribhuñjitvā parinibbuto sammukhā
 metaṁ āvuso cunda bhagavato sutaṁ sammukhā paṭiggahitaṁ dveme
 piṇḍapātā samasamaphalā < PTS. D II , 136 >samasamavipākā ativiya aññehi piṇḍapātehi
 mahapphalatarā ca mahānisaṁsatarā ca. Katame dve. Yañca piṇḍapātaṁ
 paribhuñjitvā tathāgato anuttaraṁ sammāsambodhiṁ abhisambujjhati
 yañca piṇḍapātaṁ paribhuñjitvā tathāgato anupādisesāya nibbānadhātuyā
 parinibbāyati ime dve piṇḍapātā samasamaphalā samasamavipākā
 ativiya aññehi piṇḍapātehi mahapphalatarā ca mahānisaṁsatarā
 ca āyusaṁvattanikaṁ āyasmatā cundena kammāraputtena kammaṁ
 upacitaṁ vaṇṇasaṁvattanikaṁ āyasmatā cundena kammāraputtena kammaṁ
 upacitaṁ sukhasaṁvattanikaṁ āyasmatā .pe. Yasasaṁvattanikaṁ .pe.

  *  *  *  *  *  *
  Footnote:1 Yu. patthari. 2 Yu. sukilantarūpo.
-------------------------------------------------
[page 159]
 Saggasaṁvattanikaṁ .pe. Adhipateyyasaṁvattanikaṁ āyasmatā cundena
 kammāraputtena kammaṁ upacitanti cundassa ānanda kammāraputtassa
 evaṁ vippaṭisāro paṭivinetabboti. Athakho bhagavā etamatthaṁ
 viditvā tāyaṁ velāyaṁ imaṁ udānaṁ udānesi
          [127] Dadato puññaṁ pavaḍḍhati
                saṁyamato veraṁ na vīyati 1-
                kusalo va jahāti pāpakaṁ
                rāgadosamohakkhayā nibbutoti 2-.
                      Catutthabhāṇavāraṁ.
      [128] < PTS. D II , 137 >Athakho bhagavā āyasmantaṁ ānandaṁ āmantesi āyāmānanda
 yena hiraññavatiyā nadiyā pārimantīraṁ yena kusinārā
 upavattanaṁ mallānaṁ sālavanaṁ tenupasaṅkamissāmāti. Evaṁ bhanteti
 kho āyasmā ānando bhagavato paccassosi. Athakho bhagavā
 mahatā bhikkhusaṅghena saddhiṁ yena hiraññavatiyā nadiyā pārimantīraṁ
 yena kusinārā upavattanaṁ mallānaṁ sālavanaṁ tenupasaṅkami
 upasaṅkamitvā āyasmantaṁ ānandaṁ āmantesi iṅgha me tvaṁ ānanda
 antarena yamakasālānaṁ uttarasīsakaṁ mañcakaṁ paññapehi kilantosmi
 ānanda nipajjissāmīti. Evaṁ bhanteti kho āyasmā ānando
 bhagavato paṭissutvā antarena yamakasālānaṁ uttarasīsakaṁ mañcakaṁ
 paññapesi. Athakho bhagavā dakkhiṇena passena sīhaseyyaṁ kappesi

  *  *  *  *  *  *
  Footnote:1 Ma. Yu. na cīyati. 2 Po. parinibbuto. Ma. sanibbuto. Yu. sa nibbuto.
-------------------------------------------------
[page 160]
 Pādena pādaṁ accādhāya sato sampajāno.
      [129] Tena kho pana samayena yamakasālā sabbaphāliphullā
 honti akālapupphehi te tathāgatassa sarīraṁ okiranti ajjhokiranti
 abhippakiranti tathāgatassa pūjāya. Dibbānipi mandāravapupphāni
 antalikkhā papatanti tāni tathāgatassa sarīraṁ okiranti ajjhokiranti
 abhippakiranti tathāgatassa pūjāya. Dibbānipi candanacuṇṇāni
 antalikkhā sampatanti 1- tāni tathāgatassa sarīraṁ < PTS. D II , 138 >okiranti ajjhokiranti
 abhippakiranti tathāgatassa pūjāya. Dibbānipi turiyāni antalikkhe
 vajjanti 2- tathāgatassa pūjāya. Dibbānipi saṅgītāni antalikkhe
 vattanti tathāgatassa pūjāya. Athakho bhagavā āyasmantaṁ ānandaṁ
 āmantesi sabbaphāliphullā kho ānanda yamakasālā akālapupphehi
 [3]- Tathāgatassa sarīraṁ okiranti ajjhokiranti abhippakiranti tathāgatassa
 pūjāya dibbānipi mandāravapupphāni antalikkhā papatanti tāni
 tathāgatassa sarīraṁ okiranti ajjhokiranti abhippakiranti tathāgatassa
 pūjāya dibbānipi candanacuṇṇāni antalikkhā papatanti tāni
 tathāgatassa sarīraṁ okiranti ajjhokiranti abhippakiranti tathāgatassa
 pūjāya dibbānipi turiyāni antalikkhe vajjanti tathāgatassa pūjāya
 dibbānipi saṅgītāni antalikkhe vattanti tathāgatassa pūjāya na
 kho ānanda ettāvatā va tathāgato sakkato vā hoti garukato
 vā mānito vā pūjito vā apacito vā yo kho ānanda

  *  *  *  *  *  *
  Footnote:1 Ma. Yu. papatanti. 2 Yu. vajjenti. 3 Ma. te.
-------------------------------------------------
[page 161]
 Bhikkhu vā bhikkhunī vā upāsako vā upāsikā vā dhammānudhammapaṭipanno
 viharati sāmīcipaṭipanno anudhammacārī so tathāgataṁ
 sakkaroti garukaroti māneti pūjeti [1]- paramāya pūjāya tasmātihānanda
 dhammānudhammapaṭipannā viharissāma sāmīcipaṭipannā anudhammacārinoti
 evañhi vo ānanda sikkhitabbanti.
      [130] Tena kho pana samayena āyasmā upavāṇo bhagavato
 purato ṭhito hoti bhagavantaṁ vījamāno. Athakho bhagavā āyasmantaṁ
 upavāṇaṁ apasādeti 2- apehi bhikkhu mā me purato aṭṭhāsīti.
 Athakho āyasmato ānandassa etadahosi ayaṁ kho < PTS. D II , 139 >āyasmā
 upavāṇo dīgharattaṁ bhagavato upaṭṭhāko santikāvacaro samīpacārī
 atha ca pana bhagavā pacchime kāle āyasmantaṁ upavāṇaṁ apasādeti 3-
 apehi bhikkhu mā me purato aṭṭhāsīti ko nu kho hetu ko
 paccayo yaṁ bhagavā āyasmantaṁ upavāṇaṁ apasādeti apehi
 bhikkhu mā me purato aṭṭhāsīti. Athakho āyasmā ānando
 bhagavantaṁ etadavoca ayaṁ bhante āyasmā upavāṇo dīgharattaṁ
 bhagavato upaṭṭhāko santikāvacaro samīpacārī atha ca pana bhagavā
 pacchime kāle āyasmantaṁ upavāṇaṁ apasādeti apehi bhikkhu
 mā me purato aṭṭhāsīti ko nu kho bhante hetu ko paccayo
 yaṁ bhagavā āyasmantaṁ upavāṇaṁ apasādeti apehi bhikkhu mā me
 purato aṭṭhāsīti. Yebhuyyena ānanda dasasu lokadhātūsu devatā

  *  *  *  *  *  *
  Footnote:1 Ma. apaciyati. 2-3 Ma. apasāresi. Yu. apasādesi. ito paraṁ īdisameva.
-------------------------------------------------
[page 162]
 Sannipatitā tathāgataṁ dassanāya yāvatā ānanda kusinārā upavattanaṁ
 mallānaṁ sālavanaṁ samantato dvādasa yojanāni natthi so padeso
 vālaggakoṭinituddanamattopi mahesakkhāhi devatāhi apphuṭo devatā
 ānanda ujjhāyanti dūrā vatamhā āgatā tathāgataṁ dassanāya
 kadāci karahaci tathāgato 1- loke uppajjati arahaṁ sammāsambuddho
 ajjeva rattiyā pacchimayāme tathāgatassa parinibbānaṁ bhavissati
 ayañca mahesakkho bhikkhu bhagavato purato ṭhito ovārento na
 mayaṁ labhāma pacchime kāle tathāgataṁ dassanāyāti [2]-. Kathaṁbhūtā pana
 bhante bhagavā devatā manasikarontīti 3-. Santānanda devatā
 ākāse paṭhavīsaññiniyo kese pakiriya kandanti bāhā paggayha
 kandanti chinnapādaṁ 4- viya < PTS. D II , 140 >papatanti āvaṭṭanti vivaṭṭanti atikhippaṁ
 bhagavā parinibbāyissati atikhippaṁ sugato parinibbāyissati atikhippaṁ
 cakkhumā loke 5- antaradhāyissatīti santānanda devatā paṭhaviyā
 paṭhavīsaññiniyo kese pakiriya kandanti bāhā paggayha kandanti
 chinnapādaṁ viya papatanti āvaṭṭanti vivaṭṭanti atikhippaṁ bhagavā
 parinibbāyissati atikhippaṁ sugato parinibbāyissati atikhippaṁ cakkhumā
 loke antaradhāyissatīti yā pana tā devatā vītarāgā tā
 satā sampajānā adhivāsenti aniccā saṅkhārā taṁ kutettha
 labbhāti.

  *  *  *  *  *  *
  Footnote:1 Ma. Yu. tathāgatā --- sammāsambuddhā. 2 Yu. (devatā ānanda ujjhāyantīti .)
 3 Ma. Yu. manasikarotīti. 4 Ma. Yu. chinnapātaṁ. ito paraṁ īdisameva.
 5 Sī. Ma. Yu. cakkhuṁ loke. ito paraṁ īdisameva.
-------------------------------------------------
[page 163]
      [131] Pubbe bhante disāsu vassaṁ vutthā bhikkhū āgacchanti
 tathāgataṁ dassanāya te mayaṁ labhāma manobhāvanīye bhikkhū dassanāya
 labhāma payirūpāsanāya bhagavato pana mayaṁ bhante accayena na
 labhissāma manobhāvanīye bhikkhū dassanāya na labhissāma
 payirūpāsanāyāti. Cattārīmāni ānanda saddhassa kulaputtassa
 dassanīyāni saṁvejanīyāni ṭhānāni. Katamāni cattāri. Idha tathāgato
 jātoti ānanda saddhassa kulaputtassa dassanīyaṁ saṁvejanīyaṁ ṭhānaṁ idha
 tathāgato anuttaraṁ sammāsambodhiṁ abhisambuddhoti ānanda saddhassa
 kulaputtassa dassanīyaṁ saṁvejanīyaṁ ṭhānaṁ idha tathāgatena 1- anuttaraṁ
 dhammacakkaṁ pavattitanti ānanda saddhassa kulaputtassa dassanīyaṁ
 saṁvejanīyaṁ ṭhānaṁ idha tathāgato anupādisesāya nibbānadhātuyā
 parinibbutoti ānanda saddhassa kulaputtassa dassanīyaṁ saṁvejanīyaṁ ṭhānaṁ
 imāni kho ānanda cattāri saddhassa kulaputtassa dassanīyāni
 saṁvejanīyāni ṭhānāni āgamissanti kho ānanda saddhā bhikkhū
 bhikkhuniyo upāsakā upāsikāyo idha tathāgato jātotipi idha
 tathāgato anuttaraṁ sammāsambodhiṁ abhisambuddhotipi idha tathāgatena 2-
 anuttaraṁ dhammacakkaṁ pavattitantipi idha tathāgato anupādisesāya
 nibbānadhātuyā parinibbutotipi ye hi keci ānanda cetiyacārikaṁ
 āhiṇḍantā pasannacittā kālaṁ karissanti sabbe te kāyassa
 bhedā parammaraṇā sugatiṁ saggaṁ lokaṁ upapajjissantīti.

  *  *  *  *  *  *
  Footnote:1-2 Po. tathāgato ... pavattatīti.
-------------------------------------------------
[page 164]
      [132] Kathaṁ mayaṁ bhante mātugāme paṭipajjāmāti. Adassanaṁ
 ānandāti. Dassane bhagavā sati kathaṁ paṭipajjitabbanti. Anālāpo
 ānandāti. Ālapante 1- bhante kathaṁ paṭipajjitabbanti. Sati ānanda
 upaṭṭhāpetabbāti.
      [133] Kathaṁ mayaṁ bhante tathāgatassa sarīre paṭipajjāmāti.
 Abyāvaṭā tumhe ānanda hotha tathāgatassa sarīraṁ pūjāya iṅgha
 tumhe ānanda sadatthe ghaṭatha sadatthe 2- anuyuñjatha sadatthe
 appamattā ātāpino pahitattā viharatha santānanda
 khattiyapaṇḍitāpi brāhmaṇapaṇḍitāpi gahapatipaṇḍitāpi tathāgate
 abhippasannā te tathāgatassa sarīrapūjaṁ karissantīti. Kathaṁ pana
 bhante tathāgatassa sarīre paṭipajjitabbanti. Yathā kho ānanda
 rañño cakkavattissa sarīre paṭipajjanti evaṁ tathāgatassa sarīre
 paṭipajjitabbanti. Kathaṁ pana bhante rañño cakkavattissa sarīre
 paṭipajjantīti. Rañño ānanda cakkavattissa sarīraṁ ahatena
 vatthena veṭhenti ahatena vatthena veṭhetvā vihatena kappāsena
 veṭhenti vihatena kappāsena veṭhetvā ahatena vatthena < PTS. D II , 142 >veṭhenti
 etena upāyena pañcahi yugasatehi rañño cakkavattissa sarīre 3-
 veṭhetvā ayasāya teladoṇiyā pakkhipitvā aññissā ayasāya
 doṇiyā paṭikkujjitvā sabbagandhānaṁ citakaṁ karitvā rañño cakkavattissa
 sarīraṁ jhāpenti 4- cātummahāpathe rañño cakkavattissa thūpaṁ

  *  *  *  *  *  *
  Footnote:1 Po. Ma. Yu. ālapantena pana. 2 Yu. sadatthaṁ. 3 Ma. Yu.
 sarīraṁ. 4 Po. jālenti.
-------------------------------------------------
[page 165]
 Karonti evaṁ kho ānanda rañño cakkavattissa sarīre paṭipajjanti
 yathā kho ānanda rañño cakkavattissa sarīre paṭipajjanti evaṁ
 tathāgatassa sarīre paṭipajjitabbaṁ cātummahāpathe tathāgatassa thūpo
 kātabbo tattha ye te mālaṁ vā gandhaṁ vā cuṇṇakaṁ vā
 āropessanti vā abhivādessanti vā cittaṁ vā pasādessanti
 tesantaṁ bhavissati dīgharattaṁ hitāya sukhāyāti.
      [134] Cattārome ānanda thūpārahā. Katame cattāro.
 Tathāgato arahaṁ sammāsambuddho thūpāraho paccekasambuddho
 thūpāraho tathāgatassa sāvako thūpāraho rājā cakkavatti thūpāraho 1-.
 Kiñcānanda 2- atthavasaṁ paṭicca tathāgato arahaṁ sammāsambuddho
 thūpāraho. Ayaṁ tassa bhagavato arahato sammāsambuddhassa thūpoti
 ānanda bahū 3- janā cittaṁ pasādenti te tattha cittaṁ pasādetvā
 kāyassa bhedā parammaraṇā sugatiṁ saggaṁ lokaṁ upapajjanti idaṁ
 kho ānanda atthavasaṁ paṭicca tathāgato arahaṁ sammāsambuddho
 thūpāraho. Kiñcānanda atthavasaṁ paṭicca paccekasambuddho thūpāraho.
 Ayaṁ tassa paccekabuddhassa < PTS. D II , 143 >thūpoti ānanda bahū janā cittaṁ
 pasādenti te tattha cittaṁ pasādetvā kāyassa bhedā parammaraṇā
 sugatiṁ saggaṁ lokaṁ upapajjanti idaṁ kho ānanda atthavasaṁ paṭicca
 paccekasambuddho thūpāraho. Kiñcānanda atthavasaṁ paṭicca tathāgatassa

  *  *  *  *  *  *
  Footnote:1 Po. Ma. thūpārahoti. 2 Sī. katamācānanda. Yu. katamañcānanda.
 ito paraṁ īdisameva. 3 Yu. bahujano ... pasādeti. ito paraṁ īdisameva.
-------------------------------------------------
[page 166]
 Sāvako thūpāraho. Ayaṁ tassa bhagavato arahato sammāsambuddhassa
 sāvakathūpoti ānanda bahū janā cittaṁ pasādenti te tattha
 cittaṁ pasādetvā kāyassa bhedā parammaraṇā sugatiṁ saggaṁ lokaṁ
 upapajjanti idaṁ kho ānanda atthavasaṁ paṭicca tathāgatassa sāvako
 thūpāraho. Kiñcānanda atthavasaṁ paṭicca rājā cakkavatti thūpāraho.
 Ayaṁ tassa dhammikassa dhammarañño thūpoti ānanda bahū janā cittaṁ
 pasādenti te tattha cittaṁ pasādetvā kāyassa bhedā parammaraṇā
 sugatiṁ saggaṁ lokaṁ upapajjanti idaṁ kho ānanda atthavasaṁ paṭicca
 rājā cakkavatti thūpāraho ime kho ānanda cattāro thūpārahāti.
      [135] Athakho āyasmā ānando vihāraṁ pavisitvā kapisīsaṁ
 ālambitvā rodamāno aṭṭhāsi ahañca vatamhi sekkho sakaraṇīyo
 satthu ca me parinibbānaṁ bhavissati yo mama anukampakoti. Athakho
 bhagavā bhikkhū āmantesi kahaṁ nu kho bhikkhave ānandoti. Eso
 bhante āyasmā ānando vihāraṁ pavisitvā kapisīsaṁ ālambitvā
 rodamāno ṭhito ahañca vatamhi sekkho sakaraṇīyo satthu
 ca me parinibbānaṁ bhavissati yo mama anukampakoti. Athakho
 bhagavā aññataraṁ bhikkhuṁ āmantesi ehi tvaṁ bhikkhu mama
 vacanena ānandaṁ āmantehi satthā taṁ āvuso ānanda
 āmantetīti. < PTS. D II , 144 >Evaṁ bhanteti kho so bhikkhu bhagavato paṭissutvā
 yenāyasmā ānando tenupasaṅkami upasaṅkamitvā āyasmantaṁ ānandaṁ
-------------------------------------------------
[page 167]
 Etadavoca satthā taṁ āvuso ānanda āmantetīti. Evamāvusoti
 kho āyasmā ānando tassa bhikkhuno paṭissutvā yena bhagavā
 tenupasaṅkami upasaṅkamitvā bhagavantaṁ abhivādetvā ekamantaṁ nisīdi.
 Ekamantaṁ nisinnaṁ kho āyasmantaṁ ānandaṁ bhagavā etadavoca alaṁ
 ānanda mā soci mā paridevi na nu evaṁ 1- ānanda mayā
 paṭikacceva akkhātaṁ sabbeheva piyehi manāpehi nānābhāvo
 vinābhāvo aññathābhāvo taṁ kutettha [2]- labbhā yantaṁ jātaṁ bhūtaṁ
 saṅkhataṁ palokadhammaṁ taṁ vata mā palujjīti netaṁ ṭhānaṁ vijjati
 dīgharattaṁ kho te ānanda tathāgato paccupaṭṭhito mettena
 kāyakammena hitena sukhena advayena appamāṇena mettena vacīkammena
 hitena sukhena advayena appamāṇena mettena manokammena hitena
 sukhena advayena appamāṇena katapuññosi tvaṁ ānanda padhānamanuyuñja
 khippaṁ hohipi 3- anāsavoti. Athakho bhagavā bhikkhū āmantesi
 yepi te bhikkhave ahesuṁ atītamaddhānaṁ arahanto sammāsambuddhā
 tesampi bhagavantānaṁ etaparamāyeva upaṭṭhākā ahesuṁ seyyathāpi
 mayhaṁ ānando yepi te bhikkhave bhavissanti anāgatamaddhānaṁ
 arahanto sammāsambuddhā tesampi bhagavantānaṁ etaparamāyeva
 upaṭṭhākā bhavissanti seyyathāpi mayhaṁ ānando paṇḍito [4]-
 bhikkhave ānando jānāti ayaṁ kālo tathāgataṁ dassanāya
 upasaṅkamituṁ ayaṁ kālo bhikkhūnaṁ ayaṁ kālo bhikkhunīnaṁ ayaṁ kālo

  *  *  *  *  *  *
  Footnote:1 Ma. Yu. etaṁ. 2 Po. Ma. Yu. ānanda. 3 Ma. Yu. hohisi. 4 Yu. kho.
-------------------------------------------------
[page 168]
 Upāsakānaṁ < PTS. D II , 145 >ayaṁ kālo upāsikānaṁ ayaṁ kālo rañño rājamahāmattānaṁ
 ayaṁ kālo titthiyānaṁ ayaṁ kālo titthiyasāvakānanti.
      [136] Cattārome bhikkhave acchariyā abbhutadhammā 1- ānande.
 Katame cattāro. Sace bhikkhave bhikkhuparisā ānandaṁ dassanāya
 upasaṅkamati dassanena sā attamanā hoti tatra ce ānando
 dhammaṁ bhāsati bhāsitenapi sā attamanā hoti atittā va
 bhikkhave bhikkhuparisā hoti atha ānando tuṇhī hoti sace
 bhikkhave bhikkhunīparisā ānandaṁ dassanāya upasaṅkamati dassanena sā
 attamanā hoti tatra ce ānando dhammaṁ bhāsati bhāsitenapi
 sā attamanā hoti atittā va bhikkhave bhikkhunīparisā hoti
 atha 2- ānando tuṇhī hoti sace bhikkhave upāsakaparisā ānandaṁ
 dassanāya upasaṅkamati dassanena sā attamanā hoti tatra ce
 ānando dhammaṁ bhāsati bhāsitenapi sā attamanā hoti atittā va
 bhikkhave upāsakaparisā hoti atha 3- ānando tuṇhī hoti sace
 bhikkhave upāsikāparisā ānandaṁ dassanāya upasaṅkamati dassanena
 sā attamanā hoti tatra ce ānando dhammaṁ bhāsati bhāsitenapi
 sā attamanā hoti atittā va bhikkhave upāsikāparisā hoti
 atha 4- ānando tuṇhī hoti ime kho bhikkhave cattāro acchariyā
 abbhutadhammā 5- ānande. Cattārome bhikkhave acchariyā abbhutadhammā
 raññe cakkavattimhi [6]- sace bhikkhave khattiyaparisā rājānaṁ cakkavattiṁ

  *  *  *  *  *  *
  Footnote:1-5 Ma. Yu. abbhutā dhammā. 2-3-4 Ma. athakho. sabbattha īdisameva.
 6 Ma. katame cattāro.
-------------------------------------------------
[page 169]
 Dassanāya upasaṅkamati dassanena sā attamanā hoti tatra ce
 rājā cakkavatti bhāsati bhāsitenapi sā attamanā hoti atittā va
 bhikkhave khattiyaparisā hoti atha rājā cakkavatti tuṇhī hoti.
 Sace bhikkhave brāhmaṇaparisā. Gahapatiparisā. Samaṇaparisā
 rājānaṁ cakkavattiṁ dassanāya upasaṅkamati dassanena sā attamanā
 hoti tatra ce rājā cakkavatti bhāsati bhāsitenapi sā attamanā
 hoti atittā va bhikkhave samaṇaparisā hoti atha rājā cakkavatti
 tuṇhī hotīti 1- < PTS. D II , 146 >evameva kho bhikkhave cattāro acchariyā
 abbhutadhammā ānanda sace bhikkhave bhikkhuparisā ānandaṁ dassanāya
 upasaṅkamati dassanena sā attamanā hoti tatra ce ānando
 dhammaṁ bhāsati bhāsitenapi sā attamanā hoti atittā va bhikkhave
 bhikkhuparisā hoti atha ānando tuṇhī hoti. Sace bhikkhave
 bhikkhunīparisā. Upāsakaparisā. Upāsikāparisā ānandaṁ dassanāya
 upasaṅkamati dassanena sā attamanā hoti tatra ce ānando
 dhammaṁ bhāsati bhāsitenapi sā attamanā hoti atittā va bhikkhave
 upāsikāparisā hoti athakho ānando tuṇhī hoti ime kho
 bhikkhave cattāro acchariyā abbhutadhammā ānandeti.
      [137] Evaṁ vutte āyasmā ānando bhagavantaṁ etadavoca
 mā bhante bhagavā imasmiṁ khuddakanagarake 2- ujjaṅgalanagarake sākhānagarake
 parinibbāyi 3- santi [4]- bhante aññāni mahānagarāni seyyathīdaṁ

  *  *  *  *  *  *
  Footnote:1 Ma. Yu. hoti. 2 Yu. kuḍḍanagarake. ito paraṁ īdisameva. 3 Yu.
 parinibbāyatu. 4 Yu. hi.
-------------------------------------------------
[page 170]
 Campā rājagahaṁ sāvatthī sāketaṁ kosambī bārāṇasī ettha bhagavā
 parinibbāyatu ettha bahū khattiyamahāsālā brāhmaṇamahāsālā
 gahapatimahāsālā tathāgate abhippasannā te tathāgatassa sarīrapūjaṁ
 karissantīti. Mā hevaṁ ānanda avaca mā hevaṁ ānanda avaca
 khuddakanagarakaṁ ujjaṅgalanagarakaṁ sākhānagarakanti bhūtapubbaṁ ānanda
 rājā mahāsudassano nāma ahosi cakkavatti dhammiko dhammarājā
 cāturanto vijitāvī janapadaṭṭhāvariyappatto sattaratanasamannāgato
 rañño ānanda mahāsudassanassa ayaṁ kusinārā kusāvatī nāma
 rājadhānī ahosi puratthimena ca pacchimena ca dvādasayojanāni
 āyāmena uttarena ca dakkhiṇena ca sattayojanāni vitthārena
 kusāvatī ānanda rājadhānī iddhā ceva ahosi phītā < PTS. D II , 147 >ca bahujanā
 ca ākiṇṇamanussā ca subhikkhā ca seyyathāpi ānanda devānaṁ
 ālakamandā nāma rājadhānī iddhā ceva ahosi phītā ca bahujanā
 ca ākiṇṇayakkhā ca subhikkhā ca evameva kho ānanda kusāvatī
 rājadhānī iddhā ceva ahosi phītā ca bahujanā ca ākiṇṇamanussā
 ca subhikkhā ca kusāvatī ānanda rājadhānī dasahi saddehi avivittā
 ahosi divā ceva rattiñca seyyathīdaṁ hatthisaddena assasaddena
 rathasaddena bherisaddena mudiṅgasaddena 1- vīṇāsaddena gītasaddena
 sammasaddena tālasaddena 2- [3]- asatha 4- pivatha khādathāti dasamena
 saddena gaccha tvaṁ ānanda kusinārāyaṁ pavisitvā kosinārakānaṁ

  *  *  *  *  *  *
  Footnote:1 Yu. mutiṅga .... 2 Ma. pāṇitālasaddena. 3 Po. Ma. saṅkhasaddena.
 4 Ma. Yu. asanātha. ime asamapāṭhā aññatthāpi evaṁ ñātabbā.
-------------------------------------------------
[page 171]
 Mallānaṁ ārocehi ajja kho vāsiṭṭhā 1- rattiyā pacchime yāme
 tathāgatassa parinibbānaṁ bhavissati abhikkamatha vāsiṭṭhā abhikkamatha
 vāsiṭṭhā mā pacchā vippaṭisārino ahuvattha amhākañca no
 gāmakkhette tathāgatassa parinibbānaṁ ahosi na mayaṁ labhimhā
 pacchime kāle tathāgataṁ dassanāyāti. Evaṁ bhanteti kho āyasmā
 ānando bhagavato paṭissutvā nivāsetvā pattacīvaraṁ ādāya
 adutiyo 2- kusinārāyaṁ pāvisi. Tena kho pana samayena kosinārakā
 mallā saṇṭhāgāre sannipatitā honti kenacideva karaṇīyena.
 Athakho āyasmā ānando yena kosinārakānaṁ mallānaṁ saṇṭhāgāraṁ
 tenupasaṅkami upasaṅkamitvā kosinārakānaṁ mallānaṁ ārocesi ajja
 kho vāsiṭṭhā rattiyā pacchime yāme tathāgatassa parinibbānaṁ
 bhavissati abhikkamatha vāsiṭṭhā abhikkamatha vāsiṭṭhā mā pacchā
 vippaṭisārino ahuvattha amhākañca no gāmakkhette tathāgatassa
 parinibbānaṁ ahosi na mayaṁ labhimhā pacchime kāle tathāgatassa 3-
 dassanāyāti. Idamāyasmato ānandassa sutvā mallā ca
 mallaputtā ca mallasuṇisā ca mallapajāpatiyo ca aghāvino dummanā
 cetodukkhasamappitā appekacce kese pakiriya kandanti bāhā
 paggayha kandanti chinnapādaṁ viya papatanti āvaṭṭanti vivaṭṭanti atikhippaṁ
 bhagavā parinibbāyissati atikhippaṁ sugato parinibbāyissati atikhippaṁ

  *  *  *  *  *  *
  Footnote:1 Sī. Ma. Yu. vāseṭṭhā. ito paraṁ īdisameva. 2 Sī. Ma. Yu. attadutiyo.
 3 Ma. Yu. tathāgataṁ.
-------------------------------------------------
[page 172]
 Cakkhumā loke antaradhāyissatīti. Athakho mallā ca mallaputtā
 ca mallasuṇisā ca mallapajāpatiyo ca aghāvino dummanā cetodukkhasamappitā
 yena upavattanaṁ mallānaṁ sālavanaṁ yenāyasmā ānando
 tenupasaṅkamiṁsu. Athakho āyasmato ānandassa etadahosi sace
 kho ahaṁ kosinārake malle ekamekaṁ bhagavantaṁ vandāpessāmi
 avandito ca bhagavā kosinārakehi mallehi bhavissati athāyaṁ ratti
 vibhāyissati yannūnāhaṁ kosinārake malle kulaparivattaso kulaparivattaso
 ṭhapetvā bhagavantaṁ vandāpeyyaṁ itthannāmo bhante mallo
 saputto sabhariyo sapariso sāmacco bhagavato pāde sirasā vandatīti.
 Athakho āyasmā ānando kosinārake malle kulaparivattaso
 kulaparivattaso ṭhapetvā bhagavantaṁ vandāpesi itthannāmo bhante mallo
 saputto sabhariyo sapariso sāmacco bhagavato pāde sirasā vandatīti.
 Athakho āyasmā ānando etena upāyena paṭhameneva yāmena
 kosinārake malle bhagavantaṁ vandāpesi.
      [138] Tena kho pana samayena subhaddo nāma paribbājako
 kusinārāyaṁ paṭivasati. Assosi kho subhaddo paribbājako ajjeva
 [1]- Rattiyā pacchime yāme samaṇassa gotamassa parinibbānaṁ bhavissatīti.
 Athakho subhaddassa paribbājakassa etadahosi sutaṁ kho pana metaṁ
 paribbājakānaṁ vuḍḍhānaṁ mahallakānaṁ ācariyapācariyānaṁ bhāsamānānaṁ
 kadāci karahaci tathāgatā loke uppajjanti arahanto sammāsambuddhā 2-

  *  *  *  *  *  *
  Footnote:1 Yu. kira. 2 Ma. Yu. sammāsambuddhāti. ito paraṁ īdisameva.
-------------------------------------------------
[page 173]
 Ajjeva rattiyā pacchime yāme samaṇassa gotamassa parinibbānaṁ
 bhavissati atthi ca me ayaṁ kaṅkhādhammo uppanno evampasanno
 ahaṁ samaṇe gotame pahoti me samaṇo gotamo tathā dhammaṁ
 desetuṁ yathā ahaṁ imaṁ kaṅkhādhammaṁ pajaheyyanti. Athakho
 subhaddo paribbājako yena upavattanaṁ mallānaṁ sālavanaṁ
 yenāyasmā ānando tenupasaṅkami upasaṅkamitvā āyasmantaṁ ānandaṁ
 etadavoca sutaṁ metaṁ bho ānanda paribbājakānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ kadāci karahaci tathāgatā loke
 uppajjanti arahanto sammāsambuddhā ajjeva rattiyā pacchime
 yāme samaṇassa gotamassa parinibbānaṁ bhavissati atthi ca me
 ayaṁ kaṅkhādhammo uppanno evampasanno ahaṁ samaṇe gotame
 pahoti me samaṇo gotamo tathā dhammaṁ desetuṁ yathā ahaṁ
 imaṁ kaṅkhādhammaṁ pajaheyyaṁ sādhāhaṁ 1- bho ānanda labheyyaṁ samaṇaṁ
 gotamaṁ dassanāyāti. Evaṁ vutte āyasmā ānando subhaddaṁ
 paribbājakaṁ etadavoca alaṁ āvuso subhadda mā tathāgataṁ viheṭhesi
 kilanto bhagavāti. Dutiyampi kho subhaddo paribbājako .pe.
 Tatiyampi kho subhaddo paribbājako āyasmantaṁ ānandaṁ etadavoca
 sutaṁ metaṁ bho ānanda paribbājakānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ kadāci karahaci tathāgatā loke uppajjanti

  *  *  *  *  *  *
  Footnote:1 Sī. Yu. svāhaṁ. ito paraṁ īdisameva.
-------------------------------------------------
[page 174]
 Arahanto sammāsambuddhā ajjeva rattiyā pacchime yāme < PTS. D II , 150 >samaṇassa
 gotamassa parinibbānaṁ bhavissati atthi ca me ayaṁ kaṅkhādhammo
 uppanno evampasanno ahaṁ samaṇe gotame pahoti me
 samaṇo gotamo tathā dhammaṁ desetuṁ yathā ahaṁ imaṁ kaṅkhādhammaṁ
 pajaheyyaṁ 1- sādhāhaṁ bho ānanda labheyyaṁ samaṇaṁ gotamaṁ dassanāyāti.
 Tatiyampi kho āyasmā ānando subhaddaṁ paribbājakaṁ etadavoca
 alaṁ āvuso subhadda mā tathāgataṁ viheṭhesi kilanto bhagavāti.
 Assosi kho bhagavā āyasmato ānandassa subhaddena paribbājakena
 saddhiṁ imaṁ kathāsallāpaṁ. Athakho bhagavā āyasmantaṁ ānandaṁ
 āmantesi alaṁ ānanda mā subhaddaṁ vāresi labhatu 2- ānanda
 subhaddo tathāgataṁ dassanāya yaṅkiñci maṁ subhaddo pucchissati
 sabbantaṁ aññāpekkho va maṁ pucchissati no vihesāpekkho
 yañcassāhaṁ puṭṭho byākarissāmi taṁ khippameva ājānissatīti.
 Athakho āyasmā ānando subhaddaṁ paribbājakaṁ etadavoca
 gacchāvuso subhadda karoti te bhagavā okāsanti. Athakho subhaddo
 paribbājako yena bhagavā tenupasaṅkami upasaṅkamitvā bhagavatā
 saddhiṁ sammodi sammodanīyaṁ kathaṁ sārāṇīyaṁ vītisāretvā ekamantaṁ
 nisīdi. Ekamantaṁ nisinno kho subhaddo paribbājako bhagavantaṁ
 etadavoca yeme bho gotama samaṇabrāhmaṇā saṅghino gaṇino
 gaṇācariyā ñātā yasassino titthakarā sādhusammatā bahujanassa

  *  *  *  *  *  *
  Footnote:1 Po. Ma. pajaheyyanti. 2 Ma. Yu. labhataṁ.
-------------------------------------------------
[page 175]
 Seyyathīdaṁ pūraṇo kassapo makkhali gosālo ajito kesakambalo 1-
 pakudho kaccāyano sañjayo velaṭṭhaputto 2- nigaṇṭho nāṭaputto
 sabbe te sakāya paṭiññāya abbhaññiṁsu sabbe 3- pana na < PTS. D II , 151 >abbhaññiṁsu
 udāhu ekacce na abbhaññiṁsūti. Alaṁ subhadda tiṭṭhatetaṁ
 sabbe te sakāya paṭiññāya abbhaññiṁsu sabbe 4- pana na abbhaññiṁsu
 udāhu ekacce abbhaññiṁsu ekacce na abbhaññiṁsūti dhammante
 subhadda desissāmi taṁ suṇāhi sādhukaṁ manasikarohi bhāsissāmīti.
 Evaṁ bhanteti kho subhaddo paribbājako bhagavato paccassosi.
 Bhagavā etadavoca yasmiṁ kho subhadda dhammavinaye ariyo aṭṭhaṅgiko
 maggo na upalabbhati samaṇopi tattha na upalabbhati dutiyopi
 tattha samaṇo na upalabbhati tatiyopi tattha samaṇopi na upalabbhati
 catutthopi tattha samaṇo na upalabbhati yasmiñca kho subhadda
 dhammavinaye ariyo aṭṭhaṅgiko maggo upalabbhati samaṇopi tattha
 upalabbhati dutiyopi tattha samaṇo upalabbhati tatiyopi tattha
 samaṇo upalabbhati catutthopi tattha samaṇo upalabbhati imasmiṁ
 kho subhadda dhammavinaye ariyo aṭṭhaṅgiko maggo upalabbhati
 idheva subhadda samaṇo idha dutiyo samaṇo idha tatiyo samaṇo
 idha catuttho samaṇo suññā parappavādā samaṇebhi aññehi

  *  *  *  *  *  *
  Footnote:1 Sī. Yu. kesakambalī. 2 Sī. Yu. velaṭṭhiputto. 3-4 Ma. Yu. sabbeva.
-------------------------------------------------
[page 176]
 Ime ca subhadda bhikkhū sammā vihareyyuṁ asuñño loko arahantehi
 assāti.
      [139] Ekūnatiṁsa- 1- vayasā subhadda
            yaṁ pabbajiṁ kiṁkusalānuesī
            vassāni paññāsasamādhikāni
            yato ahaṁ pabbajito subhadda
            ñāyassa dhammassa padesavatti
            ito bahiddhā samaṇopi natthi.
 Dutiyopi samaṇo natthi tatiyopi samaṇo natthi catutthopi samaṇo
 natthi suññā parappavādā samaṇebhi aññehi ime ca subhadda
 bhikkhū sammā vihareyyuṁ asuñño loko arahantehi assāti.
      [140] Evaṁ vutte subhaddo paribbājako bhagavantaṁ etadavoca
 abhikkantaṁ bhante abhikkantaṁ bhante seyyathāpi bhante nikkujjitaṁ
 vā ukkujjeyya paṭicchannaṁ vā vivareyya mūḷhassa vā maggaṁ
 ācikkheyya andhakāre vā telappajjotaṁ dhāreyya cakkhumanto
 rūpāni dakkhanti evameva bhagavatā anekapariyāyena dhammo pakāsito
 esāhaṁ bhante bhagavantaṁ saraṇaṁ gacchāmi dhammañca bhikkhusaṅghañca
 labheyyāmahaṁ 2- bhante bhagavato santike pabbajjaṁ labheyyaṁ upasampadanti.
 Yo kho subhadda aññatitthiyapubbo imasmiṁ dhammavinaye

  *  *  *  *  *  *
  Footnote:1 Sī. Ma. Yu. ekūnatiṁso. 2 Ma. Yu. labheyyāhaṁ.
-------------------------------------------------
[page 177]
 Ākaṅkhati pabbajjaṁ ākaṅkhati upasampadaṁ so cattāro
 māse parivasati catunnaṁ māsānaṁ accayena āraddhacittā bhikkhū
 pabbājenti upasampādenti bhikkhubhāvāya apica mettha puggalavemattatā
 viditāti. Sace bhante aññatitthiyapubbā imasmiṁ
 dhammavinaye ākaṅkhantā pabbajjaṁ ākaṅkhantā upasampadaṁ cattāro
 māse parivasanti catunnaṁ māsānaṁ accayena āraddhacittā bhikkhū
 pabbājenti upasampādenti bhikkhubhāvāya ahaṁ cattāri vassāni
 parivasissāmi catunnaṁ vassānaṁ accayena āraddhacittā bhikkhū pabbājentu
 upasampādentu bhikkhubhāvāyāti. Athakho bhagavā āyasmantaṁ
 ānandaṁ āmantesi tenahānanda subhaddaṁ paribbājakaṁ pabbājethāti.
 Evaṁ bhanteti kho āyasmā ānando bhagavato paccassosi. Athakho
 subhaddo paribbājako āyasmantaṁ ānandaṁ etadavoca lābhā
 te 1- āvuso ānanda suladdhaṁ te 2- āvuso ānanda ye ettha
 satthārā 3- sammukhā antevāsikābhisekena abhisittāti. < PTS. D II , 153 >Alattha kho
 subhaddo paribbājako bhagavato santike pabbajjaṁ alattha upasampadaṁ.
 Acirūpasampanno kho panāyasmā subhaddo eko vūpakaṭṭho appamatto
 ātāpī pahitatto viharanto nacirasseva yassatthāya kulaputtā
 sammadeva agārasmā anagāriyaṁ pabbajanti tadanuttaraṁ brahmacariyapariyosānaṁ
 diṭṭhe va dhamme sayaṁ abhiññā sacchikatvā upasampajja
 vihāsi khīṇā jāti vusitaṁ brahmacariyaṁ kataṁ karaṇīyaṁ nāparaṁ

  *  *  *  *  *  *
  Footnote:1-2 Ma. Yu. vo. 3 Ma. satthu.
-------------------------------------------------
[page 178]
 Itthattāyāti abbhaññāsi. Aññataro kho pana āyasmā subhaddo
 arahataṁ ahosi. So bhagavato pacchimo sakkhisāvako ahosīti.
                    Pañcamabhāṇavāraṁ samattaṁ.
      [141] < PTS. D II , 154 >Athakho bhagavā āyasmantaṁ ānandaṁ āmantesi siyā
 kho panānanda tumhākaṁ evamassa atītasatthukaṁ pāvacanaṁ natthi
 no satthāti na kho panetaṁ ānanda evaṁ daṭṭhabbaṁ yo vo
 ānanda mayā dhammo ca vinayo ca desito paññatto so vo
 mamaccayena satthā yathā kho panānanda etarahi bhikkhū aññamaññaṁ
 āvusovādena samudācaranti na te mamaccayena evaṁ samudācaritabbaṁ
 theratarena ānanda bhikkhunā navakataro bhikkhu nāmena vā gottena
 vā āvusovādena vā samudācaritabbo navakatarena bhikkhunā therataro
 bhikkhu bhanteti vā āyasmāti vā samudācaritabbo ākaṅkhamāno
 ānanda saṅgho mamaccayena khuddānukhuddakāni sikkhāpadāni
 samūhanatu channassa ānanda bhikkhuno mamaccayena brahmadaṇḍo
 dātabboti. Katamo pana bhante brahmadaṇḍoti. Channo
 ānanda bhikkhu yaṁ iccheyya taṁ vadeyya so bhikkhūhi neva
 vattabbo na ovaditabbo na anusāsitabboti.
      [142] Athakho bhagavā bhikkhū āmantesi siyā kho pana bhikkhave
 ekabhikkhussapi kaṅkhā vā vimati vā buddhe vā dhamme vā saṅghe
 vā magge vā paṭipadāya vā pucchatha bhikkhave mā pacchā
-------------------------------------------------
[page 179]
 Vippaṭisārino ahuvattha sammukhībhūto no satthā ahosi na mayaṁ
 sikkhimhā bhagavantaṁ sammukhā paṭipucchitunti. Evaṁ vutte te bhikkhū
 tuṇhī ahesuṁ. Dutiyampi kho bhagavā .pe. Tatiyampi kho bhagavā
 bhikkhū āmantesi siyā kho pana bhikkhave ekabhikkhussapi kaṅkhā vā
 vimati vā buddhe vā dhamme vā saṅghe vā magge vā paṭipadāya vā
 pucchatha bhikkhave mā pacchā vippaṭisārino ahuvattha sammukhībhūto
 no satthā ahosi na mayaṁ sikkhimhā bhagavantaṁ sammukhā paṭipucchitunti.
 Tatiyampi kho te bhikkhū tuṇhī ahesuṁ. Athakho
 bhagavā bhikkhū āmantesi siyā kho pana bhikkhave satthu gāravenapi na
 puccheyyātha sahāyakopi bhikkhave sahāyakassa ārocetūti. Evaṁ
 vutte te bhikkhū tuṇhī ahesuṁ. Athakho āyasmā ānando
 bhagavantaṁ etadavoca acchariyaṁ bhante abbhutaṁ bhante evaṁ pasanno
 ahaṁ bhante imasmiṁ bhikkhusaṅghe natthi imasmiṁ bhikkhusaṅghe ekabhikkhussāpi
 kaṅkhā vā vimati vā buddhe vā dhamme vā saṅghe vā
 magge vā paṭipadāya vāti. Pasādā kho tvaṁ ānanda vadesi
 ñāṇameva hettha ānanda tathāgatassa natthi imasmiṁ bhikkhusaṅghe
 ekabhikkhussāpi kaṅkhā vā vimati vā buddhe vā dhamme vā saṅghe
 vā magge vā paṭipadāya vā imesaṁ hi ānanda pañcannaṁ
 bhikkhusatānaṁ yo pacchimako bhikkhu so sotāpanno avinipātadhammo
 niyato sambodhiparāyanoti.
-------------------------------------------------
[page 180]
      [143] Athakho bhagavā bhikkhū āmantesi < PTS. D II , 156 >handadāni bhikkhave
 āmantayāmi vo vayadhammā saṅkhārā appamādena sampādethāti.
 Ayaṁ tathāgatassa pacchimā vācā.
      [144] Athakho bhagavā paṭhamajjhānaṁ samāpajji paṭhamajjhānā
 vuṭṭhahitvā dutiyajjhānaṁ samāpajji dutiyajjhānā vuṭṭhahitvā tatiyajjhānaṁ
 samāpajji tatiyajjhānā vuṭṭhahitvā catutthajjhānaṁ samāpajji
 catutthajjhānā vuṭṭhahitvā ākāsānañcāyatanaṁ samāpajji
 ākāsānañcāyatanasamāpattiyā vuṭṭhahitvā viññāṇañcāyatanaṁ samāpajji
 viññāṇañcāyatanasamāpattiyā vuṭṭhahitvā ākiñcaññāyatanaṁ samāpajji
 ākiñcaññāyatanasamāpattiyā vuṭṭhahitvā nevasaññānāsaññātayanaṁ
 samāpajji nevasaññānāsaññāyatanasamāpattiyā vuṭṭhahitvā
 saññāvedayitanirodhaṁ samāpajji. Athakho āyasmā ānando
 āyasmantaṁ anuruddhaṁ etadavoca parinibbuto bhante anuruddha
 bhagavāti. Nāvuso ānanda bhagavā parinibbuto saññāvedayitanirodhaṁ
 samāpannoti. Athakho bhagavā saññāvedayitanirodhasamāpattiyā
 vuṭṭhahitvā nevasaññānāsaññāyatanaṁ samāpajji nevasaññānāsaññāyatana-
 samāpattiyā vuṭṭhahitvā ākiñcaññāyatanaṁ samāpajji
 ākiñcaññāyatanasamāpattiyā vuṭṭhahitvā viññāṇañcāyatanaṁ samāpajji
 viññāṇañcāyatanasamāpattiyā vuṭṭhahitvā ākāsānañcāyatanaṁ
 samāpajji ākāsānañcāyatanasamāpattiyā vuṭṭhahitvā catutthaṁ jhānaṁ
-------------------------------------------------
[page 181]
 Samāpajji catutthā jhānā vuṭṭhahitvā tatiyaṁ jhānaṁ samāpajji
 tatiyā jhānā vuṭṭhahitvā dutiyaṁ jhānaṁ samāpajji dutiyā jhānā
 vuṭṭhahitvā paṭhamaṁ jhānaṁ samāpajji paṭhamā jhānā vuṭṭhahitvā
 dutiyaṁ jhānaṁ samāpajji dutiyā jhānā vuṭṭhahitvā tatiyaṁ jhānaṁ
 samāpajji tatiyā jhānā vuṭṭhahitvā catutthaṁ jhānaṁ samāpajji.
 Catutthā jhānā vuṭṭhahitvā samanantarā bhagavā parinibbāyi.
      [145] Parinibbute bhagavati saha parinibbānā mahābhūmicālo
 ahosi bhiṁsanako lomahaṁso devadundabhiyo ca phaliṁsu.
      [146] < PTS. D II , 157 >Parinibbute bhagavati saha parinibbānā brahmā sahampati
 imaṁ gāthaṁ abhāsi
          sabbe va nikkhipissanti bhūtā loke samussayaṁ
          yattha etādiso satthā loke appaṭipuggalo
          tathāgato balappatto sambuddho parinibbutoti.
      [147] Parinibbute bhagavati saha parinibbānā sakko devānamindo
 imaṁ gāthaṁ abhāsi
          aniccā vata saṅkhārā uppādavayadhammino
          uppajjitvā nirujjhanti tesaṁ vūpasamo sukhoti.
      [148] Parinibbute bhagavati saha parinibbānā āyasmā anuruddho
 imā gāthā abhāsi
-------------------------------------------------
[page 182]
          Nāhu assāsapassāso ṭhitacittassa tādino
          anejjo 1- santimārabbha yaṁ kālamakarī muni.
          Asallīnena cittena vedanaṁ ajjhavāsayi
          pajjotasseva nibbānaṁ vimokkho cetaso ahūti.
      [149] Parinibbute bhagavati saha parinibbānā āyasmā ānando
 imaṁ gāthaṁ abhāsi
          tadāsi yaṁ bhiṁsanakaṁ tadāsi lomahaṁsanaṁ
          sabbākāravarūpete sambuddhe parinibbuteti.
      [150] Parinibbute bhagavati ye tettha 2- bhikkhū avītarāgā
 appekacce bāhā paggayha kandanti chinnapādaṁ viya papatanti
 āvaṭṭanti vivaṭṭanti atikhippaṁ bhagavā < PTS. D II , 158 >parinibbuto atikhippaṁ
 sugato parinibbuto atikhippaṁ cakkhumā loke antarahitoti.
 Ye pana te bhikkhū vītarāgā te satā sampajānā adhivāsenti
 aniccā vata saṅkhārā taṁ kutettha labbhāti.
      [151] Athakho āyasmā anuruddho bhikkhū āmantesi alaṁ
 āvuso mā socittha mā paridevittha na nu etaṁ āvuso
 bhagavatā paṭikacceva akkhātaṁ sabbeheva piyehi manāpehi nānābhāvo
 vinābhāvo aññathābhāvo taṁ kutettha āvuso labbhā
 yantaṁ jātaṁ bhūtaṁ saṅkhataṁ palokadhammaṁ taṁ vata mā palujjīti netaṁ

  *  *  *  *  *  *
  Footnote:1 Ma. Yu. anejo. 2 Sī. tattha ye te. Ma. Yu. ye te tattha.
-------------------------------------------------
[page 183]
 Ṭhānaṁ vijjati devatā āvuso ujjhāyantīti. Kathaṁbhūtā pana
 bhante anuruddha devatā manasikarontīti 1-. Santāvuso ānanda
 devatā ākāse paṭhavīsaññiniyo kese pakiriya kandanti bāhā
 paggayha kandanti chinnapādaṁ viya papatanti āvaṭṭanti vivaṭṭanti
 atikhippaṁ bhagavā parinibbuto atikhippaṁ sugato parinibbuto atikhippaṁ
 cakkhumā loke antarahitoti santāvuso ānanda devatā paṭhaviyā
 paṭhavīsaññiniyo kese pakiriya kandanti .pe. Antarahitoti. Yā
 pana devatā vītarāgā tā satā sampajānā adhivāsenti aniccā
 saṅkhārā taṁ kutettha labbhāti. Athakho āyasmā ca anuruddho
 āyasmā ca ānando taṁ rattāvasesaṁ dhammiyā kathāya vītināmesuṁ.
 Athakho āyasmā anuruddho āyasmantaṁ ānandaṁ āmantesi gaccha
 āvuso ānanda kusināraṁ pavisitvā kosinārakānaṁ mallānaṁ ārocehi
 parinibbuto vāsiṭṭhā bhagavā yassadāni kālaṁ maññathāti.
 Evaṁ bhanteti kho āyasmā ānando āyasmato anuruddhassa
 paṭissutvā pubbaṇhasamayaṁ nivāsetvā pattacīvaraṁ ādāya adutiyo
 kusināraṁ pāvisi.
      [152] < PTS. D II , 159 >Tena kho pana samayena kosinārakā mallā saṇṭhāgāre
 sannipatitā honti kena 2- karaṇīyena. Athakho āyasmā ānando
 yena kosinārakānaṁ mallānaṁ saṇṭhāgāraṁ tenupasaṅkami upasaṅkamitvā

  *  *  *  *  *  *
  Footnote:1 Ma. Yu. manasikarotīti. 2 Sī. Ma. Yu. teneva.
-------------------------------------------------
[page 184]
 Kosinārakānaṁ mallānaṁ ārocesi parinibbuto vāsiṭṭhā
 bhagavā yassadāni kālaṁ maññathāti. Idamāyasmato ānandassa
 sutvā mallā ca mallaputtā ca mallasuṇisā ca mallapajāpatiyo
 ca aghāvino dummanā cetodukkhasamappitā appekacce kese
 pakiriya kandanti bāhā paggayha kandanti chinnapādaṁ viya papatanti
 āvaṭṭanti vivaṭṭanti atikhippaṁ bhagavā parinibbuto atikhippaṁ
 sugato parinibbuto atikhippaṁ cakkhumā loke antarahitoti.
 Athakho kosinārakā mallā purise āṇāpesuṁ tenahi bhaṇe
 kusinārāyaṁ gandhamālañca sabbañca tāḷāvacaraṁ sannipātethāti.
 Athakho kosinārakā mallā gandhamālañca sabbañca tāḷāvacaraṁ
 pañca [1]- dussayugasatāni ādāya yena upavattanaṁ mallānaṁ sālavanaṁ
 yena bhagavato sarīraṁ tenupasaṅkamiṁsu upasaṅkamitvā bhagavato sarīraṁ
 naccehi gītehi vāditehi mālehi gandhehi sakkarontā garukarontā
 mānentā pūjentā celavitānāni karontā maṇḍalamālāni 2-
 paṭiyādentā evaṁ taṁ 3- divasaṁ vītināmesuṁ. Athakho kosinārakānaṁ
 mallānaṁ etadahosi ativikālo kho ajja bhagavato sarīraṁ jhāpetuṁ
 svedāni mayaṁ bhagavato sarīraṁ jhāpessāmāti. Athakho kosinārakā
 mallā bhagavato sarīraṁ naccehi gītehi vāditehi mālehi gandhehi
 sakkarontā garukarontā mānentā pūjentā celavitānāni karontā
 maṇḍalamālāni 4- paṭiyādentā dutiyampi divasaṁ vītināmesuṁ tatiyampi

  *  *  *  *  *  *
  Footnote:1 Ma. Yu. ca. 2-4 Ma. maṇḍalamāḷe. 3 Ma. ekadivasaṁ.
-------------------------------------------------
[page 185]
 Divasaṁ vītināmesuṁ catutthampi divasaṁ vītināmesuṁ pañcamampi divasaṁ
 vītināmesuṁ chaṭṭhampi divasaṁ vītināmesuṁ. Athakho sattamampi divasaṁ
 kosinārakānaṁ mallānaṁ < PTS. D II , 160 >etadahosi mayaṁ bhagavato sarīraṁ naccehi
 gītehi vāditehi mālehi gandhehi sakkarontā garukarontā mānentā
 pūjentā dakkhiṇena dakkhiṇaṁ nagarassa haritvā bāhirena bāhiraṁ
 dakkhiṇato nagarassa bhagavato sarīraṁ jhāpessāmāti.
      [153] Tena kho pana samayena aṭṭha mallā pāmokkhā
 sīsanhātā 1- ahatāni vatthāni nivatthā mayaṁ bhagavato sarīraṁ
 uccāressāmāti na sakkonti uccāretuṁ. Athakho kosinārakā
 mallā āyasmantaṁ anuruddhaṁ etadavocuṁ ko nu kho bhante anuruddha
 hetu ko paccayo yenime aṭṭha mallā pāmokkhā sīsanhātā
 ahatāni vatthāni nivatthā mayaṁ bhagavato sarīraṁ uccāressāmāti
 na sakkonti uccāretunti. Aññathā kho vāsiṭṭhā tumhākaṁ
 adhippāyo aññathā devatānaṁ adhippāyoti. Kathaṁ pana bhante
 devatānaṁ adhippāyoti. Tumhākaṁ kho vāsiṭṭhā adhippāyo mayaṁ
 bhagavato sarīraṁ naccehi gītehi vāditehi mālehi gandhehi sakkarontā
 garukarontā mānentā pūjentā dakkhiṇena dakkhiṇaṁ nagarassa haritvā
 bāhirena bāhiraṁ dakkhiṇato nagarassa bhagavato sarīraṁ jhāpessāmāti
 devatānaṁ kho vāsiṭṭhā adhippāyo mayaṁ bhagavato sarīraṁ dibbehi

  *  *  *  *  *  *
  Footnote:1 Sī. Ma. Yu. sīsaṁ nahātā.
-------------------------------------------------
[page 186]
 Naccehi gītehi vāditehi mālehi gandhehi sakkarontā garukarontā
 mānentā pūjentā uttarena uttaraṁ nagarassa haritvā uttarena
 dvārena nagaraṁ pavisitvā majjhena majjhaṁ nagarassa haritvā puratthimena
 dvārena nikkhamitvā puratthimato nagarassa makuṭabandhanaṁ nāma
 mallānaṁ cetiyaṁ ettha bhagavato sarīraṁ jhāpessāmāti. Yathā
 bhante devatānaṁ adhippāyo tathā hotūti. Tena kho pana
 samayena kosinārā 1- yāva sandhisamalasakaṭirā jannumattena odhinā
 mandāravapupphehi saṇṭhitā 2- hoti. Athakho devā ca kosinārakā
 ca mallā bhagavato sarīraṁ dibbehi ca mānusakehi ca < PTS. D II , 161 >naccehi gītehi
 vāditehi mālehi gandhehi sakkarontā garukarontā mānentā
 pūjentā uttarena uttaraṁ nagarassa haritvā uttarena dvārena
 nagaraṁ pavisitvā majjhena majjhaṁ nagarassa haritvā puratthimena dvārena
 nikkhamitvā puratthimato nagarassa makuṭabandhanaṁ nāma mallānaṁ cetiyaṁ
 ettha bhagavato sarīraṁ nikkhipiṁsu. Athakho kosinārakā mallā
 āyasmantaṁ ānandaṁ etadavocuṁ kathaṁ mayaṁ bhante ānanda tathāgatassa
 sarīre paṭipajjāmāti. Yathā kho vāsiṭṭhā rañño cakkavattissa
 sarīre paṭipajjanti evaṁ tathāgatassa sarīre paṭipajjitabbanti. Kathaṁ
 pana bhante ānanda rañño cakkavattissa sarīre paṭipajjantīti.
 Rañño vāsiṭṭhā cakkavattissa sarīraṁ ahatena vatthena veṭhenti
 ahatena vatthena veṭhetvā vihatena kappāsena veṭhenti vihatena

  *  *  *  *  *  *
  Footnote:1 Ma. Yu. kusinārā yāva sandhisamalasaṁkaṭīrā. 2 Ma. Yu. saṇṭhatā.
-------------------------------------------------
[page 187]
 Kappāsena veṭhetvā ahatena vatthena veṭhenti etena upāyena
 pañcahi yugasatehi rañño cakkavattissa sarīraṁ veṭhetvā ayasāya 1-
 teladoṇiyā pakkhipitvā aññissā ayasāya 2- doṇiyā paṭikkujjitvā
 sabbagandhānaṁ citakaṁ karitvā rañño cakkavattissa sarīraṁ jhāpenti
 cātummahāpathe rañño cakkavattissa thūpaṁ karonti evaṁ kho
 vāsiṭṭhā rañño cakkavattissa sarīre paṭipajjanti yathā kho
 vāsiṭṭhā rañño cakkavattissa sarīre paṭipajjanti evaṁ tathāgatassa
 sarīre paṭipajjitabbaṁ cātummahāpathe tathāgatassa thūpo kāretabbo 3-
 tattha ye mālaṁ vā gandhaṁ vā cuṇṇakaṁ vā āropessanti vā
 abhivādessanti vā cittaṁ vā pasādessanti tesantaṁ bhavissati
 dīgharattaṁ hitāya sukhāyāti. Athakho kosinārakā mallā purise
 āṇāpesuṁ tenahi bhaṇe mallānaṁ vihatakappāsaṁ sannipātethāti.
 Athakho kosinārakā mallā bhagavato sarīraṁ ahatena vatthena veṭhesuṁ
 ahatena vatthena veṭhetvā vihatena kappāsena veṭhesuṁ vihatena
 kappāsena veṭhetvā ahatena < PTS. D II , 162 >vatthena veṭhesuṁ etena upāyena
 pañcahi yugasatehi bhagavato sarīraṁ veṭhetvā ayasāya teladoṇiyā
 pakkhipitvā aññissā ayasāya doṇiyā paṭikkujjitvā sabbagandhānaṁ
 citakaṁ karitvā bhagavato sarīraṁ citakaṁ āropesuṁ.
      [154] Tena kho pana samayena āyasmā mahākassapo pāvāya
 kusināraṁ addhānamaggapaṭipanno hoti mahatā bhikkhusaṅghena saddhiṁ

  *  *  *  *  *  *
  Footnote:1-2 Ma. āyasāya. sabbattha īdisameva. 3 Ma. Yu. kātabbo.
-------------------------------------------------
[page 188]
 Pañcamattehi bhikkhusatahi. Athakho āyasmā mahākassapo maggā
 okkamma aññataramhi rukkhamūle nisīdi. Tena kho pana samayena
 aññataro ājīvako kusinārāyaṁ mandāravapupphaṁ gahetvā pāvaṁ
 addhānamaggapaṭipanno hoti. Addasā kho āyasmā mahākassapo
 taṁ ājīvakaṁ dūrato va āgacchantaṁ disvā taṁ ājīvakaṁ etadavoca
 apāvuso amhākaṁ satthāraṁ jānāsīti. Āmāvuso jānāmi ajja
 sattāhaṁ parinibbuto samaṇo gotamo tato me idaṁ mandāravapupphaṁ
 gahitanti. Tattha ye te bhikkhū avītarāgā appekacce bāhā
 paggayha kandanti chinnapādaṁ viya papatanti āvaṭṭanti vivaṭṭanti
 atikhippaṁ bhagavā parinibbuto atikhippaṁ sugato parinibbuto atikhippaṁ
 cakkhumā loke antarahitoti. Ye pana te bhikkhū vītarāgā
 te satā sampajānā adhivāsenti aniccā saṅkhārā taṁ kutettha
 labbhāti.
      [155] Tena kho pana samayena subhaddo nāma vuḍḍhapabbajito
 tassaṁ parisāyaṁ nisinno hoti. Athakho subhaddo vuḍḍhapabbajito
 te bhikkhū etadavoca alaṁ āvuso mā socittha mā paridevittha
 sumuttā mayaṁ tena mahāsamaṇena upaddūtā ca homa idaṁ te 1-
 kappati idaṁ te na kappatīti idāni pana mayaṁ yaṁ icchissāma
 taṁ karissāma yaṁ na icchissāma taṁ na karissāmāti. Athakho

  *  *  *  *  *  *
  Footnote:1 votipi pāṭho.
-------------------------------------------------
[page 189]
 [1]- Mahākassapo bhikkhū āmantesi alaṁ āvuso mā socittha mā
 paridevittha na nu < PTS. D II , 163 >evaṁ 2- āvuso bhagavatā paṭikacceva akkhātaṁ
 sabbeheva piyehi manāpehi nānābhāvo vinābhāvo aññathābhāvo
 taṁ kutettha āvuso labbhā yantaṁ jātaṁ bhūtaṁ saṅkhataṁ palokadhammaṁ
 taṁ vata mā palujjīti netaṁ ṭhānaṁ vijjatīti.
      [156] Tena kho pana samayena cattāro mallapāmokkhā sīsanhātā 3-
 ahatāni vatthāni nivatthā mayaṁ bhagavato citakaṁ āḷimpessāmāti
 na sakkonti āḷimpetuṁ. Athakho kosinārakā mallā
 āyasmantaṁ anuruddhaṁ etadavocuṁ ko nu kho bhante anuruddha hetu
 ko paccayo yenime cattāro mallapāmokkhā sīsanhātā ahatāni
 vatthāni nivatthā mayaṁ bhagavato citakaṁ āḷimpessāmāti na
 sakkonti āḷimpetunti. Aññathā kho vāsiṭṭhā devatānaṁ
 adhippāyoti. Kathaṁ pana bhante devatānaṁ adhippāyoti. Devatānaṁ
 kho vāsiṭṭhā adhippāyo ayaṁ āyasmā mahākassapo pāvāya
 kusināraṁ addhānamaggapaṭipanno mahatā bhikkhusaṅghena saddhiṁ pañcamattehi
 bhikkhusatehi na tāva bhagavato citako pajjalissati
 yāvāyasmā mahākassapo bhagavato pāde sahatthā 4- vandissatīti.
 Yathā bhante devatānaṁ adhippāyo tathā hotūti. Athakho āyasmā
 mahākassapo yena kusinārāyaṁ 5- makuṭabandhanaṁ mallānaṁ cetiyaṁ yena

  *  *  *  *  *  *
  Footnote:1 Ma. Yu. āyasmā. 2 Ma. Yu. etaṁ. 3 Sī. Yu. sīsaṁ nahātā.
 4 Ma. Yu. sirasā. 5 Ma. kusinārā.
-------------------------------------------------
[page 190]
 Bhagavato citako tenupasaṅkami upasaṅkamitvā ekaṁsaṁ cīvaraṁ katvā
 añjaliṁ paṇāmetvā tikkhattuṁ citakaṁ padakkhiṇaṁ katvā pādato
 vivaritvā bhagavato pāde sirasā vandi. Tānipi kho pañca
 bhikkhusatāni ekaṁsaṁ cīvaraṁ katvā añjaliṁ paṇāmetvā tikkhattuṁ
 padakkhiṇaṁ katvā bhagavato pāde sirasā vandiṁsu. < PTS. D II , 164 >Vandite [1]- panāyasmatā
 mahākassapena tehi ca pañcahi bhikkhusatehi sayameva bhagavato
 citako pajjali. Jhāyamānassa kho pana bhagavato sarīrassa yaṁ
 ahosi chavīti vā cammanti vā maṁsanti vā nhārūti vā
 lasikāti vā tassa neva chārikā paññāyittha na masi sarīrāneva
 avasissiṁsu. Seyyathāpi nāma sappissa vā telassa vā jhāyamānassa
 neva chārikā paññāyati na masi evameva bhagavato sarīrassa
 jhāyamānassa yaṁ ahosi chavīti vā cammanti vā maṁsanti
 vā nhārūti vā lasikāti vā tassa neva chārikā paññāyittha
 na masi sarīrāneva avasissiṁsu. Tesañca pañcannaṁ dussayugasatānaṁ
 dve va dussāni ḍayhiṁsu yañca sabbābbhantarimaṁ yañca bāhiraṁ.
 Daḍḍhe kho pana bhagavato sarīre antalikkhā udakadhārā pātubhavitvā
 bhagavato citakaṁ nibbāpesi. Udakaṁ sālatopi abbhunnamitvā
 bhagavato citakaṁ nibbāpesi. Kosinārakā 2- mallā sabbagandhodakena
 bhagavato citakaṁ nibbāpesuṁ. Athakho kosinārakā mallā bhagavato
 sarīrāni sattāhaṁ saṇṭhāgāre sattipañjaraṁ katvā dhanupākāraṁ

  *  *  *  *  *  *
  Footnote:1 Ma. Yu. ca. 2 Ma. Yu. kosinārakāpi.
-------------------------------------------------
[page 191]
 Parikkhipitvā naccehi gītehi vāditehi mālehi gandhehi sakkariṁsu
 garukariṁsu mānesuṁ pūjesuṁ.
      [157] Assosi kho rājā māgadho ajātasattu vedehiputto
 bhagavā kira kusinārāyaṁ parinibbutoti. Athakho rājā māgadho
 ajātasattu vedehiputto kosinārakānaṁ mallānaṁ dūtaṁ pāhesi
 bhagavāpi khattiyo ahaṁpi khattiyo ahaṁ arahāmi bhagavato sarīrānaṁ
 bhāgaṁ ahaṁpi bhagavato sarīrānaṁ thūpañca mahañca karissāmīti. Assosuṁ
 kho vesālikā licchavī bhagavā kira kusinārāyaṁ parinibbutoti.
 Athakho vesālikā licchavī kosinārakānaṁ mallānaṁ dūtaṁ pāhesuṁ
 bhagavāpi khattiyo mayampi khattiyā mayampi arahāma bhagavato < PTS. D II , 165 >sarīrānaṁ
 bhāgaṁ mayampi bhagavato sarīrānaṁ thūpañca mahañca karissāmāti.
 Assosuṁ kho kāpilavatthavā 1- sakyā bhagavā kira kusinārāyaṁ
 parinibbutoti. Athakho kāpilavatthavā sakyā kosinārakānaṁ mallānaṁ
 dūtaṁ pāhesuṁ bhagavā amhākaṁ ñātiseṭṭho mayampi arahāma bhagavato
 sarīrānaṁ bhāgaṁ mayampi bhagavato sarīrānaṁ thūpañca mahañca karissāmāti.
 Assosuṁ kho allakappakā thūlayo 3- bhagavā kira kusinārāyaṁ
 parinibbutoti. Athakho allakappakā thūlayo kosanārakānaṁ mallānaṁ
 dūtaṁ pāhesuṁ bhagavāpi khattiyo mayampi khattiyā mayampi arahāma
 bhagavato sarīrānaṁ bhāgaṁ mayampi bhagavato sarīrānaṁ thūpañca mahañca

  *  *  *  *  *  *
  Footnote:1-2 Ma. kapilavatthuvāsī. 3 Sī. Ma. Yu. bulayo.
-------------------------------------------------
[page 192]
 Karissāmāti. Assosuṁ kho rāmagāmakā koḷiyā bhagavā kira
 kusinārāyaṁ parinibbutoti. Athakho rāmagāmakā koḷiyā kosinārakānaṁ
 mallānaṁ dūtaṁ pāhesuṁ bhagavāpi khattiyo mayampi khattiyā mayampi
 arahāma bhagavato sarīrānaṁ bhāgaṁ mayampi bhagavato sarīrānaṁ thūpañca
 mahañca karissāmāti. Assosi kho veṭṭhadīpako brāhmaṇo
 bhagavā kira kusinārāyaṁ parinibbutoti. Athakho veṭṭhadīpako brāhmaṇo
 kosinārakānaṁ mallānaṁ dūtaṁ pāhesi bhagavāpi khattiyo ahampi
 brāhmaṇo ahampi arahāmi bhagavato sarīrānaṁ bhāgaṁ ahampi
 bhagavato sarīrānaṁ thūpañca mahañca karissāmīti. Assosuṁ kho
 pāveyyakā mallā bhagavā kira kusinārāyaṁ parinibbutoti. Athakho
 pāveyyakā mallā kosinārakānaṁ mallānaṁ dūtaṁ pāhesuṁ bhagavāpi
 khattiyo mayampi khattiyā mayampi arahāma bhagavato sarīrānaṁ bhāgaṁ
 mayampi bhagavato sarīrānaṁ thūpañca mahañca karissāmāti. Evaṁ
 vutte kosinārakā mallā te saṅghe gaṇe etadavocuṁ < PTS. D II , 166 >bhagavā
 amhākaṁ gāmakkhette parinibbuto na mayaṁ dassāma bhagavato
 sarīrānaṁ bhāganti.
      [158] Evaṁ vutte doṇo brāhmaṇo te saṅghe gaṇe
 etadavoca
            suṇantu bhonto mama ekavākyaṁ 2-
            amhāka buddho ahu khantivādo

  *  *  *  *  *  *
  Footnote:1 Ma. ekavācaṁ.
-------------------------------------------------
[page 193]
            Na hi sādhuyaṁ uttamapuggalassa
            sarīrabhāge siya 1- sampahāro.
            Sabbe va bhonto sahitā samaggā
            sammodamānā karomaṭṭha bhāge
            vitthārikā hontu disāsu thūpā
            bahū 2- janā cakkhumato pasannāti.
      [159] Tenahi brāhmaṇa tvañceva bhagavato sarīrāni aṭṭhadhā
 samaṁ suvibhattaṁ vibhajāhīti. Evaṁ bhoti evaṁ bhoti kho doṇo
 brāhmaṇo tesaṁ saṅghānaṁ gaṇānaṁ paṭissuṇitvā bhagavato sarīrāni
 aṭṭhadhā samaṁ suvibhattaṁ vibhajitvā te saṅghe gaṇe etadavoca
 imaṁ me bhonto tumbaṁ dentu 3- ahaṁpi tumbassa thūpañca mahañca
 karissāmīti. Adaṁsu kho te doṇassa brāhmaṇassa tumbaṁ.
      [160] Assosuṁ kho pipphalivaniyā moriyā bhagavā kira kusinārāyaṁ
 parinibbutoti. Athakho pipphalivaniyā moriyā kosinārakānaṁ mallānaṁ
 dūtaṁ pāhesuṁ bhagavāpi khattiyo mayampi khattiyā mayampi arahāma
 bhagavato sarīrānaṁ bhāgaṁ mayampi bhagavato sarīrānaṁ thūpañca mahañca
 karissāmāti. Natthi bhagavato sarīrānaṁ bhāgo vibhattāni bhagavato
 sarīrāni ito aṅgāraṁ harathāti. Te tato aṅgāraṁ āhariṁsu.
      [161] Athakho rājā māgadho ajātasattu vedehiputto rājagahe
 bhagavato sarīrānaṁ thūpañca mahañca akāsi. < PTS. D II , 167 >Vesālikāpi licchavī

  *  *  *  *  *  *
  Footnote:1 Ma. Yu. siyā. 2 Yu. bahujjano ... pasannoti. 3 Ma. Yu. dadantu.
-------------------------------------------------
[page 194]
 Vesāliyaṁ bhagavato sarīrānaṁ thūpañca mahañca akaṁsu. Kāpilavatthavāpi 1-
 sakyā kapilavatthusmiṁ bhagavato sarīrānaṁ thūpañca mahañca akaṁsu. Allakappakāpi
 thūlayo allakappe bhagavato sarīrānaṁ thūpañca mahañca akaṁsu.
 Rāmagāmakāpi koḷiyā rāmagāme bhagavato sarīrānaṁ thūpañca mahañca
 akaṁsu. Veṭṭhadīpakopi brāhmaṇo veṭṭhadīpe bhagavato sarīrānaṁ
 thūpañca mahañca akāsi. Pāveyyakāpi mallā pāvāyaṁ bhagavato
 sarīrānaṁ thūpañca mahañca akaṁsu. Kosinārakāpi mallā kusinārāyaṁ
 bhagavato sarīrānaṁ thūpañca mahañca akaṁsu. Doṇopi brāhmaṇo
 tumbassa thūpañca mahañca akāsi. Pipphalivaniyāpi moriyā pipphalivane
 aṅgārānaṁ thūpañca mahañca akaṁsu. Iti aṭṭha sarīratthūpā 2-
 navamo tumbathūpo dasamo aṅgārathūpo evametaṁ bhūtapubbanti.
      [162] Aṭṭhadoṇaṁ cakkhumato sarīraṁ
            sattadoṇaṁ jambudīpe mahenti
            ekañca doṇaṁ purisavaruttamassa
            rāmagāme nāgarājā mahenti 3-.
            Ekā hi dāṭhā tidivehi pūjitā
            ekā pana gandhārapure mahiyyati
            kāliṅgarañño vijite punekaṁ
            ekaṁ puna 4- nāgarājā mahenti 5-.

  *  *  *  *  *  *
  Footnote:1 Ma. kapilavatthuvāsīpi. 2 Sī. aṭṭhasarīratthūpānañca. Yu. aṭṭhassa ....
 3-5 Ma. maheti. 4 Ma. pana.
-------------------------------------------------
[page 195]
            Tasseva tejena ayaṁ vasundharā
            āyāgaseṭṭhehi mahī alaṅkatā
            evaṁ imaṁ cakkhumato sarīraṁ
            susakkataṁ sakkatasakkatehi.
            Devindanāgindanarindapūjito
            manussindaseṭṭhehi 1- tatheva pūjito
            taṁ taṁ 2- vandatha pañjalikā bhavitvā
            buddhā 3- have kappasatehi dullabhāti.
      Cattāḷīsasamā 4- dantā kesā lomā ca sabbaso
      devā hariṁsu ekekaṁ cakkavāḷaparamparāti.
                Mahāparinibbānasuttaṁ niṭṭhitaṁ tatiyaṁ.
                     --------------

  *  *  *  *  *  *
  Footnote:1 Yu. manussaseṭṭhehi. 2 Ma. Yu. taṁ vandatha .... 3 Yu. buddho ... dullabhoti.
 4 Yu. cattāḷīsasamā dantā ... paramparāti ime pāṭhā natthi.
-------------------------------------------------
[page 196]
                       Mahāsudassanasuttaṁ
      [163] < PTS. D II , 169 >Evamme sutaṁ. Ekaṁ samayaṁ bhagavā kusinārāyaṁ viharati
 upavattane mallānaṁ sālavane antare yamakasālānaṁ parinibbānasamaye.
 Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ
 nisinno kho āyasmā ānando bhagavantaṁ etadavoca mā bhante
 bhagavā imasmiṁ khuddakanagarake ujjaṅgalanagarake sākhānagarake
 parinibbāyi santi bhante aññāni mahānagarāni seyyathīdaṁ campā
 rājagahaṁ sāvatthī sāketaṁ kosambī bārāṇasī ettha bhagavā
 parinibbāyatu ettha bahū khattiyamahāsālā brāhmaṇamahāsālā
 gahapatimahāsālā tathāgate abhippasannā te tathāgatassa sarīrapūjaṁ
 karissantīti. Mā hevaṁ ānanda avaca khuddakanagarakaṁ ujjaṅgalanagarakaṁ
 sākhānagarakanti. Bhūtapubbaṁ ānanda rājā mahāsudassano nāma
 ahosi khattiyo muddhāvasitto cāturanto vijitāvī janapadaṭṭhāvariyappatto.
 Rañño ānanda mahāsudassanassa ayaṁ kusinārā
 kusāvatī nāma rājadhānī ahosi [1]-. Puratthimena ca pacchimena ca
 dvādasayojanāni āyāmena uttarena ca dakkhiṇena ca sattayojanāni
 vitthārena kusāvatī ānanda rājadhānī iddhā ceva ahosi phītā
 ca bahujanā ca ākiṇṇamanussā ca subhikkhā ca. Seyyathāpi

  *  *  *  *  *  *
  Footnote:1 Yu. sā kho ānanda kusāvatī pacchimena ca puratthimena ca.
-------------------------------------------------
[page 197]
 Ānanda devānaṁ ālakamandā nāma rājadhānī iddhā ceva ahosi 1-
 phītā ca bahujanā ca ākiṇṇayakkhā ca subhikkhā ca evameva
 kho ānanda kusāvatī rājadhānī iddhā ceva ahosi phītā ca bahujanā
 ca ākiṇṇamanussā ca subhikkhā ca. Kusāvatī ānanda rājadhānī
 dasahi saddehi avivittā ahosi divā ceva rattiṁ ca seyyathīdaṁ
 hatthisaddena assasaddena rathasaddena bherisaddena mudiṅgasaddena
 vīṇāsaddena gītasaddena sammasaddena tālasaddena asatha pivatha
 khādathāti dasamena saddena. Kusāvatī ānanda rājadhānī sattahi
 pākārehi parikkhittā ahosi [2]- eko pākāro sovaṇṇamayo
 eko rūpiyamayo 3- eko veḷuriyamayo eko phalikamayo eko
 lohitaṅkamayo 4- eko masāragallamayo eko sabbaratanamayo.
 Kusāvatiyā ānanda rājadhāniyā catunnaṁ vaṇṇānaṁ dvārāni ahesuṁ
 ekaṁ dvāraṁ sovaṇṇameyaṁ ekaṁ rūpiyamayaṁ ekaṁ veḷuriyamayaṁ ekaṁ
 phalikamayaṁ. < PTS. D II , 171 >Ekamekasmiṁ dvāre satta satta esikā nikhātā
 ahesuṁ tiporisaṅgā tiporisaṁ nikhātā 5- dvādasaporisā 6- ubbedhena.
 Ekā esikā sovaṇṇamayā ekā rūpiyamayā ekā veḷuriyamayā
 ekā phalikamayā ekā lohitaṅkamayā ekā masāragallamayā
 ekā sabbaratanamayā. Kusāvatī ānanda rājadhānī sattahi
 tālapantīhi parikkhittā ahosi ekā tālapanti sovaṇṇamayā ekā
 rūpiyamayā ekā veḷuriyamayā ekā phalikamayā ekā lohitaṅkamayā

  *  *  *  *  *  *
  Footnote:1 Ma. hoti. 2 Yu. tattha. 3 Yu. rūpimayo. ito paraṁ īdisameva. 4 Po.
 lohitaṅgamayo. ito paraṁ īdisameva. 5 Yu. tiporisaṁ nikhātāti
 ime pāṭhā natthi. 6 Yu. catuporisā.
-------------------------------------------------
[page 198]
 Ekā masāragallamayā ekā sabbaratanamayā. Sovaṇṇamayassa
 tālassa sovaṇṇamayo khandho ahosi rūpiyamayāni pattāni
 ca phalāni ca. Rūpiyamayassa tālassa rūpiyamayo khandho ahosi
 sovaṇṇamayāni pattāni ca phalāni ca. Veḷuriyassa tālassa
 veḷuriyamayo khandho ahosi phalikamayāni pattāni ca phalāni ca.
 Phalikamayassa tālassa phalikamayo khandho ahosi veḷuriyamayāni
 pattāni ca phalāni ca. Lohitaṅkamayassa tālassa lohitaṅkamayo
 khandho ahosi masāragallamayāni pattāni ca phalāni ca.
 Masāragallamayassa tālassa masāragallamayo khandho ahosi lohitaṅkamayāni
 pattāni ca pattāni ca phalāni ca. Sabbaratanamayassa tālassa
 sabbaratanamayo khandho ahosi sabbaratanamayāni pattāni ca phalāni
 ca. Tāsaṁ kho panānanda tālapantīnaṁ vāteritānaṁ saddo ahosi
 vaggū 1- ca rajaniyo ca kammaniyo 2- ca madaniyo ca. Seyyathāpi
 ānanda pañcaṅgikassa turiyassa suvinītassa suppaṭitāḷitassa 3- kusalehi 4-
 susamannāhatassa 5- saddo hoti vaggū ca rajaniyo ca kammaniyo ca
 madaniyo < PTS. D II , 172 >ca evameva kho ānanda tāsaṁ tālapantīnaṁ vāteritānaṁ
 saddo ahosi vaggū ca rajaniyo ca kammaniyo ca madaniyo ca.
 Ye kho panānanda tena samayena kusāvatiyā rājadhāniyā dhuttā
 ahesuṁ soṇḍā pipāsā te tāsaṁ tālapantīnaṁ vāteritānaṁ

  *  *  *  *  *  *
  Footnote:1 Ma. vaggu. 2 Ma. khamaniyo. Yu. kamaniyo. ito paraṁ īdisameva.
 3 Yu. suppaṭipatāḷitassa. 4 Ma. sukusalehi. 5 Ma. samannāhatassa.
-------------------------------------------------
[page 199]
 Saddena paricāresuṁ.
      [164] Rājā ānanda mahāsudassano sattahi ratanehi samannāgato
 ahosi catūhi ca iddhīhi. Katamehi sattahi.
      Idhānanda rañño mahāsudassanassa tadahuposathe paṇṇarase
 sīsanhātassa uposathikassa uparipāsādavaragatassa dibbaṁ cakkaratanaṁ
 pāturahosi sahassāraṁ sanemikaṁ sanābhikaṁ sabbākāraparipūraṁ disvā
 rañño mahāsudassanassa etadahosi sutaṁ kho panetaṁ 1- yassa
 rañño khattiyassa muddhāvasittassa tadahuposathe paṇṇarase sīsanhātassa
 uposathikassa uparipāsādavaragatassa dibbaṁ cakkaratanaṁ pātubhavati
 sahassāraṁ sanemikaṁ sanābhikaṁ sabbākāraparipūraṁ so hoti rājā
 cakkavattīti assaṁ nu kho ahaṁ rājā cakkavattīti. Athakho
 ānanda rājā mahāsudassano uṭṭhāyāsanā ekaṁsaṁ uttarāsaṅgaṁ
 karitvā vāmena hatthena suvaṇṇabhiṅgāraṁ gahetvā dakkhiṇena hatthena
 cakkaratanaṁ abbhukkiri pavattatu bhavaṁ cakkaratanaṁ abhivijinātu bhavaṁ
 cakkaratananti. Athakho taṁ ānanda cakkaratanaṁ puratthimadisaṁ pavattati 2-.
 Anudeva 3- rājā mahāsudassano saddhiṁ caturaṅginiyā senāya. Yasmiṁ
 kho panānanda padese < PTS. D II , 173 >cakkaratanaṁ patiṭṭhāsi 4- tattha rājā
 mahāsudassano vāsaṁ upagacchi saddhiṁ caturaṅginiyā senāya. Ye kho
 panānanda puratthimāya disāya paṭirājāno te rājānaṁ mahāsudassanaṁ

  *  *  *  *  *  *
  Footnote:1 Sī. pana metaṁ. 2 Ma. pavatti. 3 Sī. Ma. Yu. anvadeva. ito paraṁ
 īdisameva. 4 Po. patiṭaṭhati.
-------------------------------------------------
[page 200]
 Upasaṅkamitvā evamāhaṁsu ehi kho mahārāja svāgataṁ [1]- mahārāja
 sakaṁ te mahārāja anusāsa mahārājāti. Rājā mahāsudassano
 evamāha pāṇo na hantabbo adinnaṁ nādātabbaṁ kāmesu
 micchā na caritabbā musā na bhāsitabbā majjaṁ na pātabbaṁ
 yathābhuttañca bhuñjathāti. Ye kho panānanda puratthimāya disāya
 paṭirājāno te rañño mahāsudassanassa anuyantā 2- ahesuṁ.
 Athakho taṁ ānanda cakkaratanaṁ puratthimaṁ samuddaṁ ajjhogāhetvā
 paccuttaritvā dakkhiṇaṁ disaṁ pavattati 3- dakkhiṇaṁ samuddaṁ
 ajjhogāhetvā paccuttaritvā pacchimaṁ disaṁ pavattati pacchimaṁ samuddaṁ
 ajjhogāhetvā paccuttaritvā uttaraṁ disaṁ pavattati. Anudeva
 rājā mahāsudassano saddhiṁ caturaṅginiyā senāya. Yasmiṁ kho
 panānanda padese cakkaratanaṁ patiṭṭhāsi tattha rājā mahāsudassano
 vāsaṁ upagacchi saddhiṁ caturaṅginiyā senāya. Ye kho panānanda
 uttarāya disāya paṭirājāno te rājānaṁ mahāsudassanaṁ
 upasaṅkamitvā evamāhaṁsu ehi kho mahārāja svāgataṁ mahārāja
 sakaṁ te mahārāja anusāsa mahārājāti. Rājā mahāsudassano
 evamāha pāṇo na hantabbo adinnaṁ nādātabbaṁ kāmesu
 micchā na caritabbā < PTS. D II , 174 >musā na bhāsitabbā majjaṁ na pātabbaṁ
 yathābhuttañca bhuñjathāti. Ye kho panānanda uttarāya disāya

  *  *  *  *  *  *
  Footnote:1 Ma. te. ito paraṁ īdisameva. 2 Sī. Yu. anuyuttā. 3 Ma. Yu. pavatti.
 ito paraṁ īdisameva.
-------------------------------------------------
[page 201]
 Paṭirājāno te rañño mahāsudassanassa anuyantā ahesuṁ.
 Athakho taṁ ānanda cakkaratanaṁ samuddapariyantaṁ paṭhaviṁ abhivijitvā 1-
 kusāvatiṁ rājadhāniṁ paccāgantvā rañño mahāsudassanassa
 antepuradvāre atthakaraṇapamukhe akkhāhataṁ maññe aṭṭhāsi rañño
 mahāsudassanassa antepuraṁ upasobhayamānaṁ. Rañño ānanda
 mahāsudassanassa evarūpaṁ cakkaratanaṁ pāturahosi.
      [165] Puna caparaṁ ānanda rañño mahāsudassanassa hatthiratanaṁ
 pāturahosi sabbaseto sattappatiṭṭho iddhimā vehāsaṅgamo
 uposatho nāma nāgarājā. [2]- Disvā rañño mahāsudassanassa
 cittaṁ pasīdi bhaddakaṁ vata bho hatthiyānaṁ sace damathaṁ upeyyāti.
 Athakho taṁ ānanda hatthiratanaṁ seyyathāpi nāma bhaddo 3- hatthājānīyo
 dīgharattaṁ suparidanto evameva damathaṁ upagacchi. Bhūtapubbaṁ
 ānanda rājā mahāsudassano tameva hatthiratanaṁ vīmaṁsamāno
 pubbaṇhasamayaṁ abhiruhitvā samuddapariyantaṁ paṭhaviṁ anuyāyitvā 4- kusāvatiṁ
 rājadhāniṁ paccāgantvā pātarāsamakāsi. Rañño ānanda
 mahāsudassanassa evarūpaṁ hatthiratanaṁ pāturahosi.
      [166] Puna caparaṁ ānanda rañño mahāsudassanassa assaratanaṁ
 pāturahosi sabbaseto kākasīso muñjakeso iddhimā vehāsaṅgamo
 valāhako nāma assarājā. Disvā rañño mahāsudassanassa
 cittaṁ pasīdi bhaddakaṁ vata bho assayānaṁ sace damathaṁ upeyyāti.

  *  *  *  *  *  *
  Footnote:1 Ma. Yu. abhivijinitvā. 2 Po. Ma. taṁ. sabbattha īdisameva.
 3 Ma. gandhahatthājānīyo. 4 Yu. anusaṁsāyitvā.
-------------------------------------------------
[page 202]
 Athakho < PTS. D II , 175 >taṁ ānanda assaratanaṁ seyyathāpi nāma bhaddo assājānīyo
 dīgharattaṁ suparidanto evameva damathaṁ upagacchi. Bhūtapubbaṁ ānanda
 rājā mahāsudassano tameva assaratanaṁ vīmaṁsamāno pubbaṇhasamayaṁ
 abhiruhitvā samuddapariyantaṁ paṭhaviṁ anuyāyitvā 1- kusāvatiṁ rājadhāniṁ
 paccāgantvā pātarāsamakāsi. Rañño ānanda mahāsudassanassa
 evarūpaṁ assaratanaṁ pāturahosi.
      [167] Puna caparaṁ ānanda rañño mahāsudassanassa maṇiratanaṁ
 pāturahosi [2]- maṇiveḷuriyo subho jātimā aṭṭhaṁso suparikammakato
 accho vippasanno sabbākārasampanno. Tassa kho panānanda
 maṇiratanassa ābhā samantā yojanaṁ phuṭā ahosi. Bhūtapubbaṁ
 ānanda rājā mahāsudassano tameva maṇiratanaṁ vīmaṁsamāno caturaṅginiṁ
 senaṁ sannayhitvā maṇiṁ dhajaggaṁ āropetvā rattandhakāratimisāyaṁ
 pāyāsi 3-. Ye kho panānanda samantā gāmā ahesuṁ te 4- obhāsena
 kammante payojesuṁ divāti maññamānā. Rañño ānanda
 mahāsudassanassa evarūpaṁ maṇiratanaṁ pāturahosi.
      [168] Puna caparaṁ ānanda rañño mahāsudassanassa itthīratanaṁ
 pāturahosi abhirūpā dassanīyā pāsādikā paramāya vaṇṇapokkharatāya
 samannāgatā nātidīghā nātirassā nātikisā nātithūlā
 nātikāḷikā 5- nāccodātā atikkantā manussīvaṇṇaṁ 6- appattā
 dibbavaṇṇaṁ. Tassa kho panānanda itthīratanassa evarūpo

  *  *  *  *  *  *
  Footnote:1 Yu. anusāyitvā. 2 Ma. Yu. so ahosi. 3 Yu. pāyāti. 4 Ma. Yu. te
 tenobhāsena. 5 Yu. nātikāḷī. 6 Ma. mānusivaṇṇaṁ. Yu. mānusaṁ vaṇṇaṁ.
-------------------------------------------------
[page 203]
 Kāyasamphasso hoti seyyathāpi nāma tūlapicuno vā kappāsapicuno
 vā. Tassa kho panānanda itthīratanassa sīte uṇhāni gattāni
 honti uṇhe sītāni. Tassa kho panānanda itthīratanassa
 kāyato candanagandho vāyati mukhato uppalagandho. Taṁ kho
 panānanda itthīratanaṁ rañño mahāsudassanassa pubbuṭṭhāyinī ahosi
 pacchānipātinī kiṁkārapaṭisāvinī manāpacārinī piyavādinī. Taṁ kho
 panānanda itthīratanaṁ rājānaṁ mahāsudassanaṁ manasāpi no aticārī 1-
 kuto pana kāyena. Rañño panānanda mahāsudassanassa evarūpaṁ
 itthīratanaṁ pāturahosi.
      [169] Puna caparaṁ ānanda rañño mahāsudassanassa gahapatiratanaṁ
 pāturahosi. Tassa kammavipākajaṁ dibbacakkhuṁ pāturahosi yena
 nidhiṁ passati sassāmikampi assāmikampi. So rājānaṁ mahāsudassanaṁ
 upasaṅkamitvā evamāha appossukko tvaṁ deva hohi ahaṁ
 te dhanena dhanakaraṇīyaṁ karissāmīti. Bhūtapubbaṁ ānanda rājā
 mahāsudassano tameva gahapatiratanaṁ vīmaṁsamāno nāvaṁ abhiruhitvā
 majjhe gaṅgāya nadiyā sotaṁ ogāhitvā 2- gahapatiratanaṁ etadavoca
 attho me gahapati hiraññasuvaṇṇenāti. Tenahi mahārāja ekatīraṁ 3-
 nāvaṁ upetūti. Idheva me gahapati attho va hiraññasuvaṇṇenāti.
 Athakho taṁ ānanda gahapatiratanaṁ ubhohi hatthehi udakaṁ omasitvā
 pūraṁ hiraññasuvaṇṇassa kumbhiṁ uddharitvā rājānaṁ mahāsudassanaṁ

  *  *  *  *  *  *
  Footnote:1 Ma. aticari. 2 Yu. ogāhetvā.
 3 Ma. ekaṁ tīraṁ nāvā .... Yu. ekaṁ va tīraṁ nāvā.
-------------------------------------------------
[page 204]
 Etadavoca alamettāvatā mahārāja katamettāvatā mahārājāti.
 Rājā mahāsudassano evamāha alamettāvatā gahapati katamettāvatā
 gahapati pūjitamettāvatā gahapatīti. < PTS. D II , 177 >Rañño ānanda
 mahāsudassanassa evarūpaṁ gahapatiratanaṁ pāturahosi.
      [170] Puna caparaṁ ānanda rañño mahāsudassanassa pariṇāyakaratanaṁ
 pāturahosi paṇḍito viyatto medhāvī paṭibalo rājānaṁ mahāsudassanaṁ
 upeyyāpetabbaṁ 1- upeyyāpetuṁ apeyyāpetabbaṁ apeyyāpetuṁ
 ṭhapetabbaṁ ṭhapetuṁ. So rājānaṁ mahāsudassanaṁ upasaṅkamitvā
 evamāha appossukko tvaṁ deva hohi ahamanusāsissāmīti.
 Rañño ānanda mahāsudassanassa evarūpaṁ pariṇāyakaratanaṁ
 pāturahosi. Rājā ānanda mahāsudassano imehi sattahi ratanehi
 samannāgato ahosi.
      [171] [2]- Rājā ānanda mahāsudassano catūhi iddhīhi samannāgato
 hoti 3-. Katamāhi catūhi iddhīhi.
      Idhānanda rājā mahāsudassano abhirūpo ahosi dassanīyo
 pāsādiko paramāya vaṇṇapokkharatāya samannāgato ativiya aññehi
 manussehi. Rājā ānanda mahāsudassano imāya paṭhamāya iddhiyā
 samannāgato ahosi.
      [172] Puna caparaṁ ānanda rājā mahāsudassano dīghāyuko
 ahosi ciraṭṭhitiko ativiya aññehi manussehi. Rājā ānanda

  *  *  *  *  *  *
  Footnote:1 sabbapotthakesu upayāpetabbaṁ upayāpetuṁ apayāpetabbaṁ apayāpetuṁ. 2 Yu. puna
 caparaṁ ānanda rāja .... 3 Ma. Yu. ahosi.
-------------------------------------------------
[page 205]
 Mahāsudassano imāya dutiyāya iddhiyā samannāgato ahosi.
      [173] Puna caparaṁ ānanda rājā mahāsudassano appābādho
 ahosi appātaṅko samavepākiniyā gahaṇiyā samannāgato nātisītāya
 nāccuṇhāya ativiya aññehi manussehi. Rājā ānanda
 mahāsudassano imāya tatiyāya iddhiyā samannāgato ahosi.
      [174] < PTS. D II , 178 >Puna caparaṁ ānanda rājā mahāsudassano
 brāhmaṇagahapatikānaṁ piyo ahosi manāpo. Seyyathāpi ānanda pitā
 puttānaṁ piyo hoti manāpo evameva kho ānanda rājā
 mahāsudassano brāhmaṇagahapatikānaṁ piyo ahosi manāpo.
 Rañño 1- pana ānanda mahāsudassanassa brāhmaṇagahapatikā piyā
 ahesuṁ manāpā. Seyyathāpi ānanda pitu puttā piyā honti
 manāpā evameva kho ānanda raññopi mahāsudassanassa
 brāhmaṇagahapatikā piyā ahesuṁ manāpā. Bhūtapubbaṁ ānanda rājā
 mahāsudassano caturaṅginiyā senāya uyyānabhūmiṁ niyyāsi. Athakho
 ānanda brāhmaṇagahapatikā rājānaṁ mahāsudassanaṁ upasaṅkamitvā
 evamāhaṁsu ataramāno deva yāhi yathā taṁ mayaṁ cirataraṁ passeyyāmāti.
 Rājāpi ānanda mahāsudassano sārathi āmantesi ataramāno
 sārathi rathaṁ pesehi yathā ahaṁ brāhmaṇagahapatike cirataraṁ
 passeyyanti. Rājā ānanda mahāsudassano imāya catutthāya 2-
 iddhiyā samannāgato ahosi. Rājā ānanda mahāsudassano

  *  *  *  *  *  *
  Footnote:1 Ma. Yu. raññopi ānanda. 2 Ma. catutthiyā.
-------------------------------------------------
[page 206]
 Imāhi catūhi iddhīhi samannāgato ahosi.
      [175] Athakho ānanda rañño mahāsudassanassa etadahosi
 yannūnāhaṁ imāsu tālantarikāsu dhanusate dhanusate pokkharaṇiyo
 māpeyyanti. Māpesi kho ānanda rājā mahāsudassano tāsu
 tālantarikāsu dhanusate dhanusate pokkharaṇiyo. Tā kho panānanda
 pokkharaṇiyo catunnaṁ vaṇṇānaṁ iṭṭhakāhi citā ahesuṁ ekā
 iṭṭhakā sovaṇṇamayā ekā rūpiyamayā ekā veḷuriyamayā ekā
 phalikamayā. Tāsu kho panānanda pokkharaṇīsu cattāri 1- sopāṇāni
 ahesuṁ catunnaṁ vaṇṇānaṁ ekaṁ sopāṇaṁ sovaṇṇamayaṁ ekaṁ
 rūpiyamayaṁ ekaṁ veḷuriyamayaṁ ekaṁ phalikamayaṁ. Sovaṇṇamayassa
 sopāṇassa sovaṇṇamayā < PTS. D II , 179 >thambhā ahesuṁ rūpiyamayā suciyo 2- ca
 uṇhīsañca. Rūpiyamayassa sopāṇassa rūpiyamayā thambhā ahesuṁ
 sovaṇṇamayā suciyo ca uṇhīsañca. Veḷuriyamayassa sopāṇassa
 veḷuriyamayā thambhā ahesuṁ phalikamayā suciyo ca uṇhīsañca.
 Phalikamayassa sopāṇassa phalikamayā thambhā ahesuṁ veḷuriyamayā
 suciyo ca uṇhīsañca. Tā kho panānanda pokkharaṇiyo dvīhi
 vedikāhi parikkhittā ahesuṁ ekā vedikā sovaṇṇamayā ekā
 rūpiyamayā. Sovaṇṇamayāya vedikāya sovaṇṇamayā thambhā ahesuṁ
 rūpiyamayā suciyo ca uṇhīsañca. Rūpiyamayāya vedikāya rūpiyamayā
 thambhā ahesuṁ sovaṇṇamayā suciyo ca uṇhīsañca. Athakho

  *  *  *  *  *  *
  Footnote:1 Ma. Yu. āmeñḍitaṁ. 2 Ma. Yu. sūciyo. sabbattha īdisameva.
-------------------------------------------------
[page 207]
 Ānanda rañño mahāsudassanassa etadahosi yannūnāhaṁ imāsu
 pokkharaṇīsu evarūpaṁ mālaṁ ropāpeyyaṁ uppalaṁ padumaṁ kumudaṁ
 puṇḍarīkaṁ sabbotukaṁ sabbajanassa anāvaṭṭanti 1-. Ropāpesi kho
 ānanda rājā mahāsudassano tāsu pokkharaṇīsu evarūpaṁ mālaṁ
 uppalaṁ padumaṁ kumudaṁ puṇḍarīkaṁ sabbotukaṁ sabbajanassa anāvaṭṭaṁ 2-.
 Athakho ānanda rañño mahāsudassanassa etadahosi yannūnāhaṁ
 imāsaṁ pokkharaṇīnaṁ tīre nhāpake purise ṭhapeyyaṁ ye āgatāgataṁ
 janaṁ nhāpessantīti. Ṭhapesi 3- kho ānanda rājā mahāsudassano
 tāsaṁ pokkharaṇīnaṁ tīre nhāpake purise ye āgatāgataṁ janaṁ
 nhāpesuṁ 4-. Athakho ānanda rañño mahāsudassanassa etadahosi
 yannūnāhaṁ imāsaṁ pokkharaṇīnaṁ tīre evarūpaṁ dānaṁ paṭṭhapeyyaṁ annaṁ
 annatthikassa pānaṁ pānatthikassa vatthaṁ vatthatthikassa yānaṁ
 yānatthikassa sayanaṁ sayanatthikassa itthiṁ itthitthikassa hiraññaṁ
 hiraññatthikassa suvaṇṇaṁ suvaṇṇatthikassāti. < PTS. D II , 180 >Paṭṭhapesi kho
 ānanda rājā mahāsudassano tāsaṁ pokkharaṇīnaṁ tīre evarūpaṁ dānaṁ
 annaṁ annatthikassa pānaṁ pānatthikassa vatthaṁ vatthatthikassa
 yānaṁ yānatthikassa sayanaṁ sayanatthikassa itthiṁ itthitthikassa
 hiraññaṁ hiraññatthikassa suvaṇṇaṁ suvaṇṇatthikassāti.
      [176] Athakho ānanda brāhmaṇagapatikā pahūtaṁ sāpateyyaṁ
 ādāya rājānaṁ mahāsudassanaṁ upasaṅkamitvā evamāhaṁsu idaṁ deva

  *  *  *  *  *  *
  Footnote:1 Ma. anāvaṭanti. Yu. anācāranti. 2 Ma. anāvaṭaṁ. Yu. anācāraṁ.
 3 Ma. paṭṭhapesi. 4 Yu. nhāpeyyuṁ.
-------------------------------------------------
[page 208]
 Pahūtaṁ sāpateyyaṁ devasseva 1- uddissa ābhataṁ taṁ devo
 paṭiggaṇhātūti. Alaṁ bho mamamidaṁ 2- pahūtaṁ sāpateyyaṁ dhammikena
 balinā abhisaṅkhataṁ taṁ vo hotu ito ca bhiyyo harathāti.
 Te raññā paṭikkhittā ekamantaṁ apakkamma evaṁ samacintesuṁ
 na kho evaṁ 3- amhākaṁ paṭirūpaṁ yaṁ [4]- imāni sāpateyyāni punadeva
 sakāni gharāni paṭihāreyyāma 5- yannūna mayaṁ rañño mahāsudassanassa
 nivesanaṁ māpeyyāmāti. Te rājānaṁ mahāsudassanaṁ upasaṅkamitvā
 evamāhaṁsu nivesanaṁ te deva māpeyyāmāti 6-. Adhivāsesi kho
 ānanda rājā mahāsudassano tuṇhībhāvena.
      [177] Athakho ānanda sakko devānamindo rañño
 mahāsudassanassa cetasā cetoparivitakkamaññāya vissakammaṁ 7- devaputtaṁ
 āmantesi ehi tvaṁ samma vissakamma rañño mahāsudassanassa
 nivesanaṁ māpehi dhammaṁ nāma pāsādanti. Evaṁ bhaddaṁ tavāti
 kho ānanda vissakammo < PTS. D II , 181 >devaputto sakkassa devānamindassa
 paṭissuṇitvā seyyathāpi nāma balavā puriso sammiñjitaṁ vā
 bāhaṁ pasāreyya pasāritaṁ vā bāhaṁ sammiñjeyya evameva
 devesu tāvatiṁsesu antarahito rañño mahāsudassanassa purato
 pāturahosi. Athakho ānanda vissakammo devaputto rājānaṁ
 mahāsudassanaṁ etadavoca nivesanaṁ te deva māpessāmi dhammaṁ

  *  *  *  *  *  *
  Footnote:1 Sī. devadevaṁ. Yu. devaṁyeva uddissa āhataṁ. 2 Ma. mamapidaṁ. Yu. mamapi.
 3 Ma. Yu. etaṁ. 4 Yu. mayaṁ. 5 Po. paṭihāreyyāmāti. Yu. paṭihārāma.
 6 Ma. Yu. māpessāmāti. 7 Po. Ma. vissukammaṁ. evamuparipi.
-------------------------------------------------
[page 209]
 Nāma pāsādanti. Adhivāsesi kho ānanda rājā mahāsudassano
 tuṇhībhāvena. Māpesi kho ānanda vissakammo devaputto rañño
 mahāsudassanassa nivesanaṁ dhammaṁ nāma pāsādaṁ. Dhammo ānanda
 pāsādo puratthimena ca pacchimena ca yojanaṁ āyāmena ahosi
 uttarena ca dakkhiṇena ca aḍḍhayojanaṁ vitthārena. Dhammassa
 ānanda pāsādassa tiporisaṁ uccatarena 1- vatthuṁ citaṁ ahosi catunnaṁ
 vaṇṇānaṁ iṭṭhakāhi ekā iṭṭhakā sovaṇṇamayā ekā rūpiyamayā
 ekā veḷuriyamayā ekā phalikamayā. Dhammassa ānanda pāsādassa
 caturāsītithambhasahassāni ahesuṁ catunnaṁ vaṇṇānaṁ eko thambho
 sovaṇṇamayo eko rūpiyamayo eko veḷuriyamayo eko
 phalikamayo. Dhammo ānanda pāsādo catunnaṁ vaṇṇānaṁ phalakehi
 santhato ahosi ekaṁ phalakaṁ sovaṇṇamayaṁ ekaṁ rūpiyamayaṁ ekaṁ
 veḷuriyamayaṁ ekaṁ phalikamayaṁ. Dhammassa ānanda pāsādassa
 catuvīsatisopāṇāni ahesuṁ catunnaṁ vaṇṇānaṁ ekaṁ sopāṇaṁ sovaṇṇamayaṁ
 ekaṁ rūpiyamayaṁ ekaṁ veḷuriyamayaṁ ekaṁ phalikamayaṁ. Sovaṇṇamayassa
 sopāṇassa sovaṇṇamayā thambhā ahesuṁ rūpiyamayā suciyo ca
 uṇhīsañca. Rūpiyamayassa sopāṇassa rūpiyamayā thambhā ahesuṁ
 sovaṇṇamayā suciyo ca uṇhīsañca. Veḷuriyamayassa sopāṇassa
 veḷuriyamayā thambhā ahesuṁ phalikamayā suciyo ca uṇhīsañca.
 Phalikamayassa sopāṇassa phalikamayā thambhā ahesuṁ veḷuriyamayā

  *  *  *  *  *  *
  Footnote:1 Yu. uccattanena.
-------------------------------------------------
[page 210]
 Suciyo ca uṇhīsañca. Dhamme ānanda pāsāde caturāsītikūṭāgārasahassāni
 ahesuṁ catunnaṁ vaṇṇānaṁ ekaṁ kūṭāgāraṁ sovaṇṇamayaṁ
 ekaṁ rūpiyamayaṁ ekaṁ veḷuriyamayaṁ ekaṁ phalikamayaṁ. Sovaṇṇamaye
 kūṭāgāre rūpiyamayo pallaṅko paññatto ahosi. Rūpiyamaye
 kūṭāgāre sovaṇṇamayo pallaṅko paññatto ahosi. Veḷuriyamaye
 kūṭāgāre dantamayo pallaṅko paññatto ahosi.
 Phalikamaye kūṭāgāre masāragallamayo 1- pallaṅko paññatto ahosi.
 Sovaṇṇamayassa kūṭāgārassa dvāre rūpiyamayo tālo ṭhito ahosi
 tassa rūpiyamayo khandho sovaṇṇamayāni pattāni ca phalāni ca.
 Rūpiyamayassa kūṭāgārassa dvāre sovaṇṇamayo tālo ṭhito ahosi
 tassa sovaṇṇamayo khandho rūpiyamayāni pattāni ca phalāni ca.
 Veḷuriyamayassa kūṭāgārassa dvāre phalikamayo tālo ṭhito ahosi
 tassa phalikamayo khandho veḷuriyamayāni pattāni ca phalāni ca.
 Phalikamayassa kūṭāgārassa dvāre veḷuriyamayo tālo ṭhito ahosi
 tassa veḷuriyamayo khandho phalikamayāni pattāni ca phalāni ca.
      [178] Athakho ānanda rañño mahāsudassanassa etadahosi
 yannūnāhaṁ mahāviyūhassa kūṭāgārassa dvāre sabbasovaṇṇamayaṁ
 tālavanaṁ māpeyyaṁ yattha divāvihāraṁ nisīdissāmīti. Māpesi kho
 ānanda rājā mahāsudassano mahāviyūhassa kūṭāgārassa dvāre
 sabbasovaṇṇamayaṁ tālavanaṁ yattha divāvihāraṁ nisīdi. Dhammo

  *  *  *  *  *  *
  Footnote:1 Sī. Ma. Yu. sāramayo.
-------------------------------------------------
[page 211]
 Ānanda pāsādo dvīhi vedikāhi parikkhitto < PTS. D II , 183 >ahosi ekā
 vedikā sovaṇṇamayā ekā rūpiyamayā. Sovaṇṇamayāya vedikāya
 sovaṇṇamayā thambhā ahesuṁ rūpiyamayā suciyo ca uṇhīsañca.
 Rūpiyamayāya vedikāya rūpiyamayā thambhā ahesuṁ sovaṇṇamayā suciyo
 ca uṇhīsañca. Dhammo ānanda pāsādo dvīhi kiṅkaṇikajālehi 1-
 parikkhitto ahosi ekaṁ jālaṁ sovaṇṇamayaṁ ekaṁ [2]- rūpiyamayaṁ.
 Sovaṇṇamayassa jālassa rūpiyamayā kiṅkaṇikā 3- ahesuṁ. Rūpiyamayassa
 jālassa sovaṇṇamayā kiṅkaṇikā ahesuṁ. Tesaṁ kho ānanda
 kiṅkaṇikajālānaṁ vāteritānaṁ saddo ahosi vaggū ca rajaniyo ca
 kammaniyo 4- ca madaniyo ca. Seyyathāpi ānanda pañcaṅgikassa
 turiyassa suvinītassa suppaṭitāḷitassa 5- kusalehi 6- susamannāhatassa 7- saddo
 hoti vaggū ca rajaniyo ca kammaniyo ca madaniyo ca evameva
 kho ānanda tesaṁ kiṅkaṇikajālānaṁ vāteritānaṁ saddo ahosi
 vaggū ca rajaniyo ca kammaniyo ca madaniyo ca. Ye kho panānanda
 tena samayena kusāvatiyā rājadhāniyā dhuttā ahesuṁ soṇḍā pipāsā
 te tesaṁ kiṅkaṇikajālānaṁ vāteritānaṁ saddena paricāresuṁ. Niṭṭhito
 kho ānanda 8- dhammo pāsādo duddikkho ahosi musati cakkhūni.
 Seyyathāpi ānanda vassānaṁ pacchime māse saradasamaye visuddhe 9-
 upaviddhe 10- vigatavalāhake deve ādicco nabhaṁ abbhussakkamāno 11-

  *  *  *  *  *  *
  Footnote:1 Ma. kiṅkiṇikajālehi. Yu. kiṅkiṇikajālāhi. 2 Yu. jālaṁ. 3 Yu. kiṅkiṇiyo.
 sabbattha īdisameva. 4 Ma. Yu. kamaniyo. evamuparipi. 5 Yu. suppaṭipatāḷitassa.
 6 Ma. sukusalehi. 7 Ma. Yu. samannāhatassa. 8 Ma. Yu. panānanda. 9 Ma. Yu. ayaṁ
 pāṭho natthi. 10 Ma. Yu. viddhe. 11 Ma. abbhuggamamāno. Yu. abbhussukkamāno.
-------------------------------------------------
[page 212]
 Duddikkho 1- < PTS. D II , 184 >ahosi musati cakkhūni evameva kho ānanda dhammo
 pāsādo duddikkho ahosi musati cakkhūni. Athakho ānanda
 rañño mahāsudassanassa etadahosi yannūnāhaṁ dhammassa pāsādassa
 purato dhammaṁ nāma pokkharaṇiṁ māpeyyanti. Māpesi kho ānanda
 rājā mahāsudassano dhammassa pāsādassa purato dhammaṁ nāma
 pokkharaṇiṁ. Dhammā ānanda pokkharaṇī puratthimena ca pacchimena ca
 yojanaṁ āyāmena ahosi uttarena ca dakkhiṇena ca aḍḍhayojanaṁ
 vitthārena. Dhammā ānanda pokkharaṇī catunnaṁ vaṇṇānaṁ iṭṭhakāhi
 citā ahosi ekā iṭṭhakā sovaṇṇamayā ekā rūpiyamayā ekā
 veḷuriyamayā ekā phalikamayā. Dhammāya [2]- ānanda pokkharaṇiyā
 catuvīsatisopāṇāni ahesuṁ catunnaṁ vaṇṇānaṁ ekaṁ sopāṇaṁ
 sovaṇṇamayaṁ ekaṁ rūpiyamayaṁ ekaṁ veḷuriyamayaṁ ekaṁ phalikamayaṁ.
 Sovaṇṇamayassa sopāṇassa sovaṇṇamayā thambhā ahesuṁ rūpiyamayā
 suciyo ca uṇhīsañca. Rūpiyamayassa sopāṇassa rūpiyamayā thambhā
 ahesuṁ sovaṇṇamayā suciyo ca uṇhīsañca. Veḷuriyamayassa
 sopāṇassa veḷuriyamayā thambhā ahesuṁ phalikamayā suciyo ca
 uṇhīsañca. Phalikamayassa sopāṇassa phalikamayā thambhā ahesuṁ
 veḷuriyamayā suciyo ca uṇhīsañca. Dhammā ānanda pokkharaṇī
 dvīhi vedikāhi parikkhittā ahosi ekā vedikā sovaṇṇamayā
 ekā rūpiyamayā. Sovaṇṇamayāya vedikāya sovaṇṇamayā thambhā

  *  *  *  *  *  *
  Footnote:1 Yu. sabbattha dudikkho. 2 Yu. ca.
-------------------------------------------------
[page 213]
 Ahesuṁ rūpiyamayā suciyo ca uṇhīsañca. Rūpiyamayāya vedikāya
 rūpiyamayā thambhā ahesuṁ sovaṇṇamayā suciyo ca uṇhīsañca.
 Dhammā ānanda pokkharaṇī sattahi tālapantīhi parikkhittā ahosi
 ekā tālapanti sovaṇṇamayā ekā rūpiyamayā ekā veḷuriyamayā
 ekā phalikamayā ekā lohitaṅkamayā ekā masāragallamayā
 ekā sabbaratanamayā. Sovaṇṇamayassa tālassa sovaṇṇamayo
 khandho ahosi < PTS. D II , 185 >rūpiyamayāni pattāni ca phalāni ca. Rūpiyamayassa
 tālassa rūpiyamayo khandho ahosi sovaṇṇamayāni pattāni ca
 phalāni ca. Veḷuriyamayassa tālassa veḷuriyamayo khandho ahosi
 phalikamayāni pattāni ca phalāni ca. Phalikamayassa tālassa phalikamayo
 khandho ahosi veḷuriyamayāni pattāni ca phalāni ca. Lohitaṅkamayassa
 tālassa lohitaṅkamayo khandho ahosi masāragallamayāni pattāni ca
 phalāni ca. Masāragallamayassa tālassa masāragallamayo khandho
 ahosi lohitaṅkamayāni pattāni ca phalāni ca. Sabbaratanamayassa
 tālassa sabbaratanamayo khandho ahosi sabbaratanamayāni pattāni ca
 phalāni ca. Tāsaṁ kho panānanda tālapantīnaṁ vāteritānaṁ saddo
 ahosi vaggū ca rajaniyo ca kammaniyo ca madaniyo ca. Seyyathāpi
 ānanda pañcaṅgikassa turiyassa suvinītassa suppaṭitāḷitassa kusalehi
 susamannāhatassa saddo ahosi vaggū ca rajaniyo ca kammaniyo ca
 madaniyo ca evameva kho ānanda tāsaṁ tālapantīnaṁ vāteritānaṁ
-------------------------------------------------
[page 214]
 Saddo ahosi vaggū ca rajaniyo ca kammaniyo ca madaniyo ca.
 Ye kho panānanda tena samayena kusāvatiyā rājadhāniyā dhuttā
 ahesuṁ soṇḍā pipāsā te tāsaṁ tālapantīnaṁ vāteritānaṁ
 saddena paricāresuṁ. Niṭṭhite kho panānanda dhamme pāsāde
 niṭṭhitāya ca dhammāya pokkharaṇiyā rājā mahāsudassano ye kho
 panānanda 1- tena samayena samaṇesu vā samaṇasammatā brāhmaṇesu
 vā brāhmaṇasammatā te sabbakāmehi santappetvā dhammaṁ
 pāsādaṁ abhiruhīti.
                       Paṭhamabhāṇavāraṁ.
      [179] Athakho ānanda rañño mahāsudassanassa etadahosi
 kissa nu kho me idaṁ kammassa phalaṁ kissa kammassa vipāko
 yenāhaṁ etarahi evaṁmahiddhiko evaṁmahānubhāvoti. < PTS. D II , 186 >Athakho ānanda
 rañño mahāsudassanassa etadahosi tiṇṇaṁ kho me idaṁ kammānaṁ
 phalaṁ tiṇṇaṁ kammānaṁ vipāko yenāhaṁ etarahi evaṁmahiddhiko
 evaṁmahānubhāvo seyyathīdaṁ dānassa damassa saññamassāti.
 Athakho ānanda rājā mahāsudassano yena mahāviyūhaṁ kūṭāgāraṁ
 tenupasaṅkami upasaṅkamitvā mahāviyūhassa kūṭāgārassa dvāre ṭhito
 udānaṁ udānesi tiṭṭha kāmavitakka tiṭṭha byāpādavitakka tiṭṭha
 vihiṁsāvitakka ettāvatā kāmavitakka ettāvatā byāpādavitakka
 ettāvatā vihiṁsāvitakkāti. Athakho ānanda rājā mahāsudassano

  *  *  *  *  *  *
  Footnote:1 Ma. Yu. kho panānandāti ime pāṭhā natthi.
-------------------------------------------------
[page 215]
 Mahāviyūhaṁ kūṭāgāraṁ pavisitvā sovaṇṇamaye pallaṅke nisinno
 vivicceva kāmehi vivicca akusalehi dhammehi savitakkaṁ savicāraṁ
 vivekajaṁ pītisukhaṁ paṭhamajjhānaṁ upasampajja vihāsi vitakkavicārānaṁ
 vūpasamā ajjhattaṁ sampasādanaṁ cetaso ekodibhāvaṁ avitakkaṁ avicāraṁ
 samādhijaṁ pītisukhaṁ dutiyajjhānaṁ upasampajja vihāsi pītiyā ca virāgā
 upekkhako ca vihāsi sato sampajāno sukhañca kāyena paṭisaṁvedesi
 yantaṁ ariyā ācikkhanti upekkhako satimā sukhavihārīti tatiyajjhānaṁ
 upasampajja vihāsi sukhassa ca pahānā dukkhassa ca pahānā pubbeva
 somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
 catutthajjhānaṁ upasampajja vihāsi.
      [180] Athakho ānanda rājā mahāsudassano mahāviyūhā
 kūṭāgārā nikkhamitvā sovaṇṇamayaṁ kūṭāgāraṁ pavisitvā rūpiyamaye pallaṅke
 nisinno mettāsahagatena cetasā ekaṁ disaṁ pharitvā vihāsi tathā
 dutiyaṁ tathā tatiyaṁ tathā catutthaṁ. Iti uddhamadho tiriyaṁ sabbadhi
 sabbattatāya sabbāvantaṁ lokaṁ mettāsahagatena cetasā vipulena
 mahaggatena appamāṇena averena abyāpajjhena pharitvā vihāsi
 karuṇāsahagatena cetasā. Muditāsahagatena cetasā. Upekkhāsahagatena
 cetasā ekaṁ disaṁ pharitvā vihāsi tathā dutiyaṁ tathā
 tatiyaṁ tathā catutthaṁ. Iti uddhamadho tiriyaṁ sabbadhi sabbattatāya
 sabbāvantaṁ lokaṁ upekkhāsahagatena cetasā vipulena mahaggatena
-------------------------------------------------
[page 216]
 Appamāṇena averena abyāpajjhena pharitvā vihāsi.
      [181] Rañño ānanda mahāsudassanassa caturāsītinagarasahassāni
 ahesuṁ kusāvatīrājadhānīpamukhāni caturāsītipāsādasahassāni ahesuṁ
 dhammapāsādapamukhāni caturāsītikūṭāgārasahassāni ahesuṁ
 mahāviyūhakūṭāgārapamukhāni caturāsītipallaṅkasahassāni ahesuṁ sovaṇṇamayāni
 rūpiyamayāni dantamayāni masāragallamayāni 1- goṇakatthatāni paṭikatthatāni 2-
 paṭalikatthatāni kadalimigapavarapaccattharaṇāni sauttaracchadāni 3-
 ubhatolohitakupadhānāni caturāsītināgasahassāni ahesuṁ sovaṇṇālaṅkārāni
 sovaṇṇadhajāni hemajālapaṭicchannāni uposathanāgarājapamukhāni
 caturāsītiassasahassāni ahesuṁ sovaṇṇālaṅkārāni sovaṇṇadhajāni
 hemajālapaṭicchannāni valāhakāssarājapamukhāni caturāsītirathasahassāni ahesuṁ
 sīhacammaparivārāni byagghacammaparivārāni dīpicammaparivārāni
 paṇḍukambalaparivārāni sovaṇṇālaṅkārāni sovaṇṇadhajāni
 hemajālapaṭicchannāni vejayantarathapamukhāni caturāsītimaṇisahassāni ahesuṁ
 maṇiratanapamukhāni caturāsītiitthīsahassāni ahesuṁ subhaddādevīpamukhāni
 caturāsītigahapatisahassāni ahesuṁ gahapatiratanapamukhāni caturāsītikhattiyasahassāni
 ahesuṁ anuyantāni 4- pariṇāyakaratanapamukhāni caturāsītidhenusahassāni
 ahesuṁ duhasandanāni 5- kaṁsūpadhāraṇāni 6- caturāsītivatthakoṭisahassāni
 ahesuṁ khomasukhumānaṁ kappāsikasukhumānaṁ koseyyasukhumānaṁ

  *  *  *  *  *  *
  Footnote:1 Ma. Yu. sāramayāni. sabbattha īdisameva. 2 ayaṁ pāṭho natthi.
 3 Yu. sauttaracchadanāni. 4 Sī. Yu. anuyuttāni. 5 Sī. Ma. Yu. dukulasandanāni.
 6 Sī. kaṁsupasandanāni.
-------------------------------------------------
[page 217]
 Kambalasukhumānaṁ. Rañño ānanda mahāsudassanassa 1- caturāsītithālipākasahassāni
 ahesuṁ sāyaṁ pātaṁ bhattābhihāro abhiharayittha. 2-
      [182] Tena kho panānanda samayena rañño mahāsudassanassa
 caturāsītināgasahasasāni sāyaṁ pātaṁ upaṭṭhānaṁ āgacchanti. Athakho
 ānanda rañño mahāsudassanassa etadahosi imāni kho me
 caturāsītināgasahassāni sāyaṁ pātaṁ upaṭṭhānaṁ āgacchanti yannūna
 vassasatassa vassasatassa accayena dvecattāḷīsaṁ dvecattāḷīsaṁ
 nāgasahassāni sakiṁ sakiṁ upaṭṭhānaṁ āgaccheyyunti. Athakho ānanda
 rājā mahāsudassano pariṇāyakaratanaṁ āmantesi imāni kho me
 samma pariṇāyakaratana caturāsītināgasahassāni sāyaṁ pātaṁ upaṭṭhānaṁ
 āgacchanti tenahi samma pariṇāyakaratana vassasatassa vassasatassa
 accayena dvecattāḷīsaṁ < PTS. D II , 189 >dvecattāḷīsaṁ nāgasahassāni sakiṁ sakiṁ
 upaṭṭhānaṁ āgacchantūti. Evaṁ devāti [3]- ānanda pariṇāyakaratanaṁ
 rañño mahāsudassanassa paccassosi. Athakho ānanda rañño
 mahāsudassanassa aparena samayena vassasatassa vassasatassa accayena
 dvecattāḷīsaṁ dvecattāḷīsaṁ nāgasahassāni sakiṁ sakiṁ upaṭṭhānaṁ
 āgamiṁsu. Athakho ānanda subhaddāya deviyā bahunnaṁ vassānaṁ
 bahunnaṁ vassasatānaṁ bahunnaṁ vassasahassānaṁ accayena etadahosi
 ciraṁ diṭṭho kho me rājā mahāsudassano yannūnāhaṁ rājānaṁ
 mahāsudassanaṁ dassanāya upasaṅkameyyanti. Athakho ānanda subhaddā

  *  *  *  *  *  *
  Footnote:1 Yu. ime pāṭhā natthi. 2 Ma. Yu. abhihariyittha. 3 Po. Ma. Yu. kho.
-------------------------------------------------
[page 218]
 Devī itthāgāraṁ āmantesi ettha tumhe sīsanhāyatha 1- pītāni
 vatthāni pārupatha ciraṁ diṭṭho no rājā mahāsudassano rājānaṁ
 mahāsudassanaṁ dassanāya upasaṅkameyyāmāti. 2- Evaṁ ayyeti kho
 ānanda itthāgāraṁ subhaddāya deviyā paṭissuṇitvā sīsanhāyitvā
 pītāni vatthāni pārupitvā yena subhaddā devī tenupasaṅkami.
 Athakho ānanda subhaddā devī pariṇāyakaratanaṁ āmantesi kappehi
 samma pariṇāyakaratana caturaṅginiṁ senaṁ ciraṁ diṭṭho no rājā
 mahāsudassano rājānaṁ mahāsudassanaṁ dassanāya upasaṅkameyyāmāti. 3-
 Evaṁ devīti kho ānanda pariṇāyakaratanaṁ subhaddāya deviyā
 paṭissuṇitvā caturaṅginiṁ senaṁ kappāpetvā subhaddāya deviyā paṭivedesi
 kappitā kho te devi caturaṅginī senā yassadāni kālaṁ
 maññasīti. < PTS. D II , 190 >Athakho ānanda subhaddā devī caturaṅginiyā senāya
 saddhiṁ itthāgārena yena dhammo pāsādo tenupasaṅkami upasaṅkamitvā
 dhammaṁ pāsādaṁ abhiruhitvā yena mahāviyūhaṁ kūṭāgāraṁ
 tenupasaṅkami upasaṅkamitvā mahāviyūhassa kūṭāgārassa dvārabāhaṁ
 ālambitvā aṭṭhāsi. Athakho ānanda rājā mahāsudassano
 saddaṁ sutvā 4- kinnu kho so mahato viya janakāyassa saddoti
 mahāviyūhā kūṭāgārā nikkhamanto addasa subhaddaṁ dveiṁ dvārabāhaṁ
 ālambitvā ṭhitaṁ disvā subhaddaṁ deviṁ etadavoca ettheva
 devi tiṭṭha mā pāvisīti. Athakho ānanda rājā mahāsudassano

  *  *  *  *  *  *
  Footnote:1 Ma. Yu. sīsāni nhāyatha. 2-3 Ma. Yu. upasaṅkamissāmāti. 4 Yu. ime pāṭhā
 natthi.
-------------------------------------------------
[page 219]
 Aññataraṁ purisaṁ āmantesi ehi tvaṁ ambho purisa mahāviyūhā
 kūṭāgārā sovaṇṇamayaṁ pallaṅkaṁ nīharitvā sabbasovaṇṇamaye
 tālavane paññapehīti. Evaṁ devāti kho ānanda so puriso
 rañño mahāsudassanassa paṭissutvā mahāviyūhā kūṭāgārā sovaṇṇamayaṁ
 pallaṅkaṁ nīharitvā sabbasovaṇṇamaye tālavane paññapesi.
 Athakho ānanda rājā mahāsudassano dakkhiṇena passena sīhaseyyaṁ
 kappesi pādena pādaṁ accādhāya sato sampajāno.
      [183] Athakho ānanda subhaddāya deviyā etadahosi vippasannāni
 kho rañño mahāsudassanassa indriyāni parisuddhāni 1-
 chavivaṇṇo pariyodāto mā heva kho rājā mahāsudassano
 kālamakāsīti. Rājānaṁ mahāsudassanaṁ etadavoca imāni [2]- te
 deva caturāsītinagarasahassāni kusāvatīrājadhānīpamukhāni ettha deva
 chandaṁ janehi jīvite apekkhaṁ karohi imāni te deva caturāsītipāsādasahassāni
 dhammapāsādapamukhāni ettha deva chandaṁ janehi
 jīvite apekkhaṁ karohi < PTS. D II , 191 >imāni [3]- te deva caturāsītikūṭāgārasahassāni
 mahāviyūhakūṭāgārapamukhāni ettha deva chandaṁ janehi jīvite
 apekkhaṁ karohi imāni te deva caturāsītipallaṅkasahassāni
 sovaṇṇamayāni rūpiyamayāni dantamayāni masāragallamayāni goṇakatthatāni
 paṭikatthatāni paṭalikatthatāni kadalimigapavarapaccattharaṇāni
 sauttaracchadāni ubhatolohitakupadhānāni ettha deva chandaṁ janehi

  *  *  *  *  *  *
  Footnote:1 Ma. Yu. parisuddho. 2 Yu. kho. 3 Po. kho.
-------------------------------------------------
[page 220]
 Jīvite apekkhaṁ karohi imāni te deva caturāsītināgasahassāni
 sovaṇṇālaṅkārāni sovaṇṇadhajāni hemajālapaṭicchannāni
 uposathanāgarājapamukhāni ettha deva chandaṁ janehi jīvite apekkhaṁ
 karohi imāni te deva caturāsītiassasahassāni sovaṇṇālaṅkārāni
 sovaṇṇadhajāni hemajālapaṭicchannāni valāhakāssarājapamukhāni
 ettha deva chandaṁ janehi jīvite apekkhaṁ karohi imāni
 te deva caturāsītirathasahassāni sīhacammaparivārāni byagghacammaparivārāni
 dīpicammaparivārāni paṇḍukambalaparivārāni sovaṇṇālaṅkārāni
 sovaṇṇadhajāni hemajālapaṭicchannāni vejayantarathapamukhāni ettha
 deva chandaṁ janehi jīvite apekkhaṁ karohi imāni te deva
 caturāsītimaṇisahassāni maṇiratanapamukhāni ettha deva chandaṁ janehi
 jīvite apekkhaṁ karohi imāni te deva caturāsītiitthīsahassāni
 itthīratanapamukhāni ettha deva chandaṁ janehi jīvite apekkhaṁ
 karohi imāni te deva caturāsītigahapatisahassāni gahapatiratanapamukhāni
 ettha deva chandaṁ janehi jīvite apekkhaṁ karohi imāni te
 deva caturāsītikhattiyasahassāni anuyantāni pariṇāyakaratanapamukhāni
 ettha deva chandaṁ janehi jīvite apekkhaṁ karohi imāni te
 deva caturāsītidhenusahassāni duhasandanāni < PTS. D II , 192 >kaṁsupadhāraṇāni ettha
 deva chandaṁ janehi jīvite apekkhaṁ karohi imāni te deva
 caturāsītivatthakoṭisahassāni khomasukhumānaṁ kappāsikasukhumānaṁ koseyyasukhumānaṁ
-------------------------------------------------
[page 221]
 Kambalasukhumānaṁ ettha deva chandaṁ janehi jīvite
 apekkhaṁ karohi imāni te deva caturāsītithālipākasahassāni
 sāyaṁ pātaṁ bhattābhihāro abhiharayittha 1- ettha deva chandaṁ janehi
 jīvite apekkhaṁ karohīti evaṁ vutte ānanda rājā mahāsudassano
 subhaddaṁ deviṁ etadavoca dīgharattaṁ kho maṁ tvaṁ devi iṭṭhehi
 kantehi manāpehi samudācaritvā atha ca pana maṁ tvaṁ pacchime
 kāle aniṭṭhehi akantehi amanāpehi samudācarasīti. Kathañca hi
 taṁ deva samudācarāmīti. Evaṁ kho maṁ tvaṁ devi samudācara
 sabbeheva [2]- piyehi manāpehi nānābhāvo vinābhāvo aññathābhāvo
 mā kho tvaṁ deva sāpekkho kālamakāsi dukkhā sāpekkhassa
 kālakiriyā garahitā ca sāpekkhassa kālakiriyā imāni te
 deva caturāsītinagarasahassāni kusāvatīrājadhānīpamukhāni ettha deva
 chandaṁ pajaha jīvite apekkhaṁ mā 3- akāsi imāni te deva
 caturāsītipāsādasahassāni .pe. < PTS. D II , 193 >Mā akāsi imāni te deva
 caturāsītikūṭāgārasahassāni .pe. Mā akāsi imāni te deva
 caturāsītipallaṅkasahassāni sovaṇṇamayāni rūpiyamayāni dantamayāni
 masāragallamayāni goṇakatthatāni paṭikatthatāni paṭalikatthatāni
 kadalimigapavarapaccattharaṇāni sauttaracchadāni ubhatolohitakupadhānāni ettha
 deva chandaṁ pajaha jīvite apekkhaṁ mā akāsi imāni te
 deva caturāsītināgasahassāni sovaṇṇālaṅkārāni sovaṇṇadhajāni

  *  *  *  *  *  *
  Footnote:1 Ma. abhihariyati. Yu. abhihariyittha. 2 Ma. Yu. deva. 3 Ma. mākāsi. ito paraṁ
 īdisameva.
-------------------------------------------------
[page 222]
 Hemajālapaṭicchannāni uposathanāgarājapamukhāni ettha deva chandaṁ
 pajaha jīvite apekkhaṁ mā akāsi imāni te deva caturāsītiassasahassāni
 sovaṇṇālaṅkārāni sovaṇṇadhajāni hemajālapaṭicchannāni
 valāhakāssarājapamukhāni ettha deva chandaṁ pajaha
 jīvite apekkhaṁ mā akāsi imāni te deva caturāsītirathasahassāni
 sīhacammaparivārāni byagghacammaparivārāni dīpicammaparivārāni paṇḍukambalaparivārāni
 sovaṇṇālaṅkārāni sovaṇṇadhajāni hemajālapaṭicchannāni
 vejayantarathapamukhāni ettha deva chandaṁ pajaha jīvite
 apekkhaṁ mā akāsi imāni te deva caturāsītimaṇisahassāni
 maṇiratanapamukhāni ettha deva chandaṁ pajaha jīvite apekkhaṁ mā
 akāsi imāni te deva caturāsītiitthīsahassāni subhaddādevipamukhāni
 ettha deva chandaṁ pajaha jīvite apekkhaṁ mā akāsi
 imāni te deva caturāsītigahapatisahassāni gahapatiratanapamukhāni ettha
 deva chandaṁ pajaha jīvite apekkhaṁ mā akāsi imāni te
 deva caturāsītikhattiyasahassasāni anuyantāni pariṇāyakaratanapamukhāni
 ettha deva chandaṁ pajaha jīvite apekkhaṁ mā akāsi imāni
 te deva caturāsītidhenusahassāni duhasandanāni kaṁsupadhāraṇāni ettha
 deva chandaṁ pajaha jīvite apekkhaṁ mā akāsi < PTS. D II , 194 >imāni te
 deva caturāsītivatthakoṭisahassāni khomasukhumānaṁ kappāsikasukhumānaṁ
 koseyyasukhumānaṁ kambalasukhumānaṁ ettha deva chandaṁ pajaha jīvite
-------------------------------------------------
[page 223]
 Apekkhaṁ mā akāsi. Imāni te deva caturāsītithālipākasahassāni
 sāyaṁ pātaṁ bhattābhihāro abhiharayittha ettha deva chandaṁ pajaha
 jīvite apekkhaṁ mā akāsīti. Evaṁ vutte ānanda subhaddā
 devī parodi assūni pavattesi. Athakho ānanda subhaddā devī
 assūni pamajjitvā 1- rājānaṁ mahāsudassanaṁ etadavoca sabbeheva
 deva piyehi manāpehi nānābhāvo vinābhāvo aññāthābhāvo mā
 kho tvaṁ deva sāpekkho kālamakāsi dukkhā sāpekkhassa kālakiriyā
 garahitā [2]- sāpekkhassa kālakiriyā imāni kho te deva
 caturāsītinagarasahassāni kusāvatīrājadhānīpamukhāni ettha deva chandaṁ pajaha
 jīvite apekkhaṁ mā akāsi imāni te deva caturāsītipāsādasahassāni
 dhammapāsādapamukhāni ettha deva chandaṁ pajaha jīvite
 apekkhaṁ mā akāsi imāni te deva caturāsītikūṭāgārasahassāni
 mahāviyūhakūṭāgārapamukhāni ettha deva chandaṁ pajaha jīvite apekkhaṁ
 mā akāsi imāni te deva caturāsītipallaṅkasahassāni sovaṇṇamayāni
 rūpiyamayāni dantamayāni masāragallamayāni goṇakatthatāni paṭikatthatāni
 paṭalikatthatāni kadalimigapavarapaccattharaṇāni sauttaracchadāni
 ubhatolohitakupadhānāni ettha deva chandaṁ pajaha jīvite apekkhaṁ
 mā akāsi imāni te deva caturāsītināgasahassāni sovaṇṇālaṅkārāni
 sovaṇṇadhajāni hemajālapaṭicchannāni uposathanāgarājapamukhāni
 ettha deva chandaṁ pajaha jīvite apekkhaṁ mā akāsi imāni

  *  *  *  *  *  *
  Footnote:1 Ma. puñchitvā. 2 Ma. Yu. ca.
-------------------------------------------------
[page 224]
 Te deva caturāsītiassasahassāni sovaṇṇālaṅkārāni sovaṇṇadhajāni
 hemajālapaṭicchannāni < PTS. D II , 195 >valāhakāssarājapamukhāni ettha deva
 chandaṁ pajaha jīvite apekkhaṁ mā akāsi imāni te deva caturāsītirathasahassāni
 sīhacammaparivārāni byagghacammaparivārāni dīpicammaparivārāni
 paṇḍukambalaparivārāni sovaṇṇālaṅkārāni sovaṇṇadhajāni
 hemajālapaṭicchannāni vejayantarathapamukhāni ettha deva
 chandaṁ pajaha jīvite apekkhaṁ mā akāsi imāni te deva
 caturāsītimaṇisahassāni maṇiratanapamukhāni ettha deva chandaṁ pajaha
 jīvite apekkhaṁ mā akāsi imāni te deva caturāsītiitthīsahassāni
 itthīratanapamukhāni ettha deva chandaṁ pajaha jīvite apekkhaṁ
 mā akāsi imāni te deva caturāsītigahapatisahassāni gahapatiratanapamukhāni
 ettha deva chandaṁ pajaha jīvite apekkhaṁ mā
 akāsi imāni te deva caturāsītikhattiyasahassāni anuyantāni
 pariṇāyakaratanapamukhāni ettha deva chandaṁ pajaha jīvite apekkhaṁ
 mā akāsi imāni te deva caturāsītidhenusahassāni duhasandanāni
 kaṁsupadhāraṇāni ettha deva chandaṁ pajaha jīvite apekkhaṁ mā
 akāsi imāni te deva caturāsītivatthakoṭisahassāni khomasukhumānaṁ
 kappāsikasukhumānaṁ koseyyasukhumānaṁ kambalasukhumānaṁ ettha deva
 chandaṁ pajaha jīvite apekkhaṁ mā akāsi imāni te deva
 caturāsītithālipākasahassāni sāyaṁ pātaṁ bhattābhihāro abhiharayittha
-------------------------------------------------
[page 225]
 Ettha deva chandaṁ pajaha jīvite apekkhaṁ mā akāsīti.
      [184] Athakho ānanda rājā mahāsudassano naciraṁyeva 1-
 kālamakāsi. Seyyathāpi ānanda gahapatissa vā gahapatiputtassa vā
 manuññaṁ bhojanaṁ bhuttāvissa bhattasammado hoti evameva kho
 ānanda rañño mahāsudassanassa < PTS. D II , 196 >maraṇantikā vedanā ahosi.
 Kālakato ca ānanda rājā mahāsudassano sugatiṁ brahmalokaṁ
 upapajji. Rājā ānanda mahāsudassano caturāsītivassasahassāni
 kumārakīḷaṁ 2- kīḷi caturāsītivassasahassāni oparajjaṁ kāresi caturāsīti-
 vassasahassāni rajjaṁ kāresi caturāsītivassasahassāni gihibhūto 3- dhamme
 pāsāde brahmacariyaṁ ācari 4-. So cattāro brahmavihāre
 bhāvetvā kāyassa bhedā paraṁ maraṇā brahmalokupago ahosi.
      [185] Siyā nu kho panānanda evamassa añño nūna tena
 samayena rājā mahāsudassano ahosīti na kho panetaṁ ānanda
 evaṁ daṭṭhabbaṁ ahaṁ tena samayena rājā mahāsudassano ahosiṁ
 mama tāni caturāsītinagarasahassāni kusāvatīrājadhānīpamukhāni mama
 tāni caturāsītipāsādasahassāni dhammapāsādapamukhāni mama tāni
 caturāsītikūṭāgārasahassāni mahāviyūhakūṭāgārapamukhāni mama tāni
 caturāsītipallaṅkasahassāni sovaṇṇamayāni rūpiyamayāni dantamayāni
 masāragallamayāni goṇakatthatāni paṭikatthatāni paṭalikatthatāni

  *  *  *  *  *  *
  Footnote:1 Sī. Ma. Yu. na cirasseva. 2 Yu. kumārakīḷikaṁ. 3 Ma. Yu. gihībhūto.
 4 Ma. Yu. cari.
-------------------------------------------------
[page 226]
 Kadalimigapavarapaccattharaṇāni sūttaracchadāni ubhatolohitakupadhānāni mama
 tāni caturāsītināgasahassāni sovaṇṇālaṅkārāni sovaṇṇadhajāni
 hemajālapaṭicchannāni uposathanāgarājapamukhāni mama tāni caturāsītiassasahassāni
 sovaṇṇālaṅkārāni sovaṇṇadhajāni hemajālapaṭicchannāni
 valāhakāssarājapamukhāni mama tāni caturāsītirathasahassāni
 sīhacammaparivārāni < PTS. D II , 197 >byagghacammaparivārāni dīpicammaparivārāni
 paṇḍukambalaparivārāni sovaṇṇālaṅkārāni sovaṇṇadhajāni
 hemajālapaṭicchannāni vejayantarathapamukhāni mama tāni caturāsītimaṇisahassāni
 maṇiratanapamukhāni mama tāni caturāsītiitthīsahassāni
 subhaddādevīpamukhāni mama tāni caturāsītigahapatisahassāni gahapatiratanapamukhāni
 mama tāni caturāsītikhattiyasahassāni anuyantāni
 pariṇāyakaratanapamukhāni mama tāni caturāsītidhenusahassāni duhasandanāni
 kaṁsupadhāraṇāni mama tāni caturāsītivatthakoṭisahassāni khomasukhumānaṁ
 kappāsikasukhumānaṁ koseyyasukhumānaṁ kambalasukhumānaṁ mama tāni
 caturāsītithālipākasahassāni sāyaṁ pātaṁ bhattābhihāro abhiharayittha tesaṁ kho
 panānanda caturāsītinagarasahassānaṁ ekaññeva taṁ nagaraṁ hoti yaṁ tena
 samayena ajjhāvasāmi yadidaṁ kusāvatī rājadhānī tesaṁ kho panānanda
 caturāsītipāsādasahassānaṁ ekoyeva so pāsādo hoti yaṁ tena
 samayena ajjhāvasāmi yadidaṁ dhammo pāsādo tesaṁ kho panānanda
 caturāsītikūṭāgārasahassānaṁ ekaññeva taṁ kūṭāgāraṁ hoti yaṁ tena
-------------------------------------------------
[page 227]
 Samayena ajjhāvasāmi yadidaṁ mahāviyūhaṁ kūṭāgāraṁ tesaṁ kho panānanda
 caturāsītipallaṅkasahassānaṁ ekoyeva so pallaṅko hoti yaṁ tena
 samayena paribhuñjāmi sovaṇṇamayo vā rūpiyamayo vā dantamayo
 vā masāragallamayo vā tesaṁ kho panānanda caturāsītināgasahassānaṁ
 ekoyeva so nāgo hoti yaṁ tena samayena abhiruhāmi yadidaṁ
 uposatho nāgarājā < PTS. D II , 198 >tesaṁ kho panānanda caturāsītiassasahassānaṁ
 ekoyeva so asso hoti yaṁ tena samayena abhiruhāmi yadidaṁ
 valāhako assarājā tesaṁ kho panānanda caturāsītirathasahassānaṁ
 ekoyeva so ratho hoti yaṁ tena samayena abhiruhāmi yadidaṁ
 vejayantaratho tesaṁ kho panānanda caturāsītiitthīsahassānaṁ ekāyeva
 sā itthī hoti yā tena samayena paccupaṭṭhāti khattiyāyinī 1-
 vā vessāyinī vā 2- tesaṁ kho panānanda caturāsītivatthakoṭisahassānaṁ
 ekaṁyeva taṁ dussayugaṁ hoti yaṁ tena samayena paridahāmi khomasukhumaṁ
 vā kappāsikasukhumaṁ vā koseyyasukhumaṁ vā kambalasukhumaṁ vā tesaṁ
 kho panānanda caturāsītithālipākasahassānaṁ ekoyeva so thālipāko
 hoti yato nāḷikodanaṁ paramaṁ bhuñjāmi tadupiyañca sūpeyyaṁ
 passānanda sabbe te saṅkhārā atītā niruddhā vipariṇatā
 evaṁ aniccā kho ānanda saṅkhārā evaṁ adhuvā kho ānanda
 saṅkhārā evaṁ anassāsikā kho ānanda saṅkhārā yāvañcidaṁ

  *  *  *  *  *  *
  Footnote:1 Ma. khattiyānī vā vessinī vā. Yu. khattiyānī vā velāmikāni vā.
 2 Sī. khattiyāyinī vā velānimikāni vā.
-------------------------------------------------
[page 228]
 Ānanda alameva sabbasaṅkhāresu nibbindituṁ alaṁ virajjituṁ alaṁ
 vimuccituṁ pakkhittaṁ kho panāhaṁ ānanda abhijānāmi imasmiṁ
 padese sarīraṁ nikkhipitaṁ yañca kho rājā vasamāno cakkavatti
 dhammiko dhammarājā cāturanto vijitāvī janapadaṭṭhāvariyappatto
 sattaratanasamannāgato ayaṁ sattamo sarīranikkhepo na kho panāhaṁ
 ānanda taṁ padesaṁ samanupassāmi sadevake loke < PTS. D II , 199 >samārake sabrahmake
 sassamaṇabrāhmaṇiyā pajāya sadevamanussāya yattha tathāgato
 aṭṭhamaṁ sarīraṁ nikkhipeyyāti. Idamavoca bhagavā idaṁ vatvāna
 sugato athāparaṁ etadavoca satthā
      [186] Aniccā vata saṅkhārā uppādavayadhammino
            uppajjitvā nirujjhanti tesaṁ vūpasamo sukhoti.
                   Mahāsudassanasuttaṁ niṭṭhitaṁ catutthaṁ.
                      ----------------
-------------------------------------------------
[page 229]
                         Janavasabhasuttaṁ
      [187] < PTS. D II , 200 >Evamme sutaṁ. Ekaṁ samayaṁ bhagavā nādike 1- viharati
 giñjakāvasathe. Tena kho pana samayena bhagavā parito parito
 janapadesu paricārake abbhatīte kālakate upapattīsu byākaroti
 kāsīkosalesu vajjīmallesu cetivaṁsesu 2- kurupañcālesu macchasurasenesu 3-
 asu amutra upapanno asu amutra upapanno paropaññāsā
 nādikiyā 4- paricārakā abbhatītā kālakatā pañcannaṁ orambhāgiyānaṁ
 saññojanānaṁ parikkhayā opapātikā tattha parinibbāyino anāvattidhammā
 tasmā lokā sādhikā navuti nādikiyā paricārakā abbhatītā
 kālakatā tiṇṇaṁ saññojanānaṁ parikkhayā rāgadosamohānaṁ tanuttā
 sakadāgāmino sakideva imaṁ lokaṁ āgantvā dukkhassantaṁ karissanti
 sātirekāni pañcasatāni nādikiyā paricārakā abbhatītā kālakatā
 tiṇṇaṁ saññojanānaṁ parikkhayā sotāpannā avinipātadhammā niyatā
 sambodhiparāyanāti.
      [188] < PTS. D II , 201 >Assosuṁ kho nādikiyā paricārakā bhagavā kira parito parito
 janapadesu paricārake abbhatīte kālakate upapattīsu byākaroti
 kāsīkosalesu vajjīmallesu cetivaṁsesu kurupañcālesu macchasurasenesu asu
 amutra upapanno asu amutra upapanno paropaññāsā nādikiyā
 paricārakā abbhatītā kālakatā pañcannaṁ orambhāgiyānaṁ saññojanānaṁ

  *  *  *  *  *  *
  Footnote:1 Ma. nātike. 2 Ma. cetiyavaṁsesu. ito paraṁ īdisameva. 3 Ma. majjha ....
 ito paraṁ īdisameva. 4 Ma. dātikiyā. ito paraṁ īdisameva.
-------------------------------------------------
[page 230]
 Parikkhayā opapātikā tattha parinibbāyino anāvattidhammā tasmā
 lokā sādhikā navuti nādikiyā paricārakā abbhatītā kālakatā
 tiṇṇaṁ saññojanānaṁ parikkhayā rāgadosamohānaṁ tanuttā sakadāgāmino
 sakideva imaṁ lokaṁ āgantvā dukkhassantaṁ karissanti sātirekāni
 pañcasatāni nādikiyā paricārakā abbhatītā kālakatā tiṇṇaṁ
 saññojanānaṁ parikkhayā sotāpannā avinipātadhammā niyatā sambodhiparāyanāti.
 Tena ca nādikiyā paricārakā attamanā ahesuṁ pamuditā
 pītisomanassajātā bhagavato pañhāveyyākaraṇaṁ 1- sutvā.
      [189] Assosi kho āyasmā ānando bhagavā kira parito
 parito janapadesu paricārake abbhatīte kālakate upapattīsu byākaroti
 kāsīkosalesu vajjīmallesu cetivaṁsesu kurupañcālesu macchasurasenesu
 asu amutra upapanno asu amutra upapanno paropaññāsā
 nādikiyā paricārakā abbhatītā kālakatā pañcannaṁ orambhāgiyānaṁ
 saññojanānaṁ parikkhayā opapātikā tattha parinibbāyino anāvattidhammā
 tasmā lokā sādhikā navuti nādikiyā paricārakā abbhatītā
 kālakatā tiṇṇaṁ saññojanānaṁ parikkhayā rāgadosamohānaṁ tanuttā
 sakadāgāmino sakideva imaṁ lokaṁ āgantvā dukkhassantaṁ karissanti
 sātirekāni pañcasatāni nādikiyā paricārakā abbhatītā kālakatā
 tiṇṇaṁ saññojanānaṁ parikkhayā sotāpannā avinipātadhammā niyatā
 sambodhiparāyanāti tena ca nādikiyā paricārakā attamanā ahesuṁ

  *  *  *  *  *  *
  Footnote:1 Ma. Yu. pañhaveyyākaraṇaṁ. ito paraṁ īdisameva.
-------------------------------------------------
[page 231]
 Pamuditā pītisomanassajātā bhagavato pañhāveyyākaraṇaṁ sutvāti.
 Athakho āyasmato ānandassa etadahosi ime < PTS. D II , 202 >kho panāpi ahesuṁ
 māgadhikā 1- paricārakā bahū ceva rattaññū ca abbhatītā kālakatā
 suññā maññe aṅgamagadhā māgadhikehi paricārakehi abbhatītehi
 kālakatehi tena kho panāpi ahesuṁ buddhe pasannā dhamme
 pasannā saṅghe pasannā sīlesu paripūrīkārino 2- te abbhatītā
 kālakatā bhagavatā abyākatā tesaṁpissa sādhu veyyākaraṇaṁ
 bahujano pasīdeyya tato gaccheyya sugatiṁ ayaṁ kho panāpi
 ahosi rājā māgadho seniyo bimbisāro dhammiko dhammarājā
 hito brāhmaṇagahapatikānaṁ negamānañceva jānapadānañca apissudaṁ
 manussā kittiyamānarūpā viharanti evaṁ so no dhammiko dhammarājā
 sukhāpetvā kālakato evaṁ mayaṁ tassa dhammikassa dhammarañño
 vijite phāsukaṁ 3- viharimhāti so kho panāpi ahosi buddhe pasanno
 dhamme pasanno saṅghe pasanno sīlesu paripūrīkārī apissudaṁ manussā
 evamāhaṁsu yāva maraṇakālāpi rājā māgadho seniyo bimbisāro
 bhagavantaṁ kittiyamānarūpo kālakatoti so abbhatīto kālakato
 bhagavatā abyākato tassapissa sādhu veyyākaraṇaṁ bahujano
 pasīdeyya tato gaccheyya sugatiṁ bhagavato kho pana sambodhi
 māgadhesu yattha kho pana bhagavato sambodhi māgadhesu kathaṁ tatra

  *  *  *  *  *  *
  Footnote:1 māgadhakātipi pāṭho. 2 Ma. Yu. paripūrakārino. ito paraṁ īdisameva.
 3 Ma. Yu. phāsu.
-------------------------------------------------
[page 232]
 Bhagavā māgadhike paricārake abbhatīte kālakate upapattīsu na
 byākareyya bhagavā ce kho pana māgadhike paricārake abbhatīte
 kālakate upapattīsu na byākareyya ninnamanā 1- tenassu māgadhikā
 paricārakā < PTS. D II , 203 >yena kho panassu ninnamanā māgadhikā paricārakā
 kathante bhagavā na byākareyyāti. Idamāyasmā ānando
 māgadhike paricārake ārabbha eko raho anuvicintetvā rattiyā
 paccūsasamayaṁ paccuṭṭhāya yena bhagavā tenupasaṅkami upasaṅkamitvā
 bhagavantaṁ abhivādetvā ekamantaṁ nisīdi. Ekamantaṁ nisinno kho
 āyasmā ānando bhagavantaṁ etadavoca sutaṁ metaṁ bhante bhagavā
 kira parito parito janapadesu paricārake abbhatīte kālakate upapattīsu
 byākaroti kāsīkosalesu vajjīmallesu cetivaṁsesu kurupañcālesu
 macchasurasenesu asu amutra upapanno asu amutra upapanno
 paropaññāsā nādikiyā paricārakā abbhatītā kālakatā pañcannaṁ
 orambhāgiyānaṁ saññojanānaṁ parikkhayā opapātikā tattha
 parinibbāyino anāvattidhammā tasmā lokā sādhikā navuti nādikiyā
 paricārakā abbhatītā kālakatā tiṇṇaṁ saññojanānaṁ parikkhayā
 rāgadosamohānaṁ tanuttā sakadāgāmino sakideva imaṁ lokaṁ
 āgantvā dukkhassantaṁ karissanti sātirekāni pañcasatāni nādikiyā
 paricārakā abbhatītā kālakatā tiṇṇaṁ saññojanānaṁ parikkhayā

  *  *  *  *  *  *
  Footnote:1 Sī. Yu. dīnamānā. Ma. dīnamanā. ito paraṁ īdisameva.
-------------------------------------------------
[page 233]
 Sotāpannā avinipātadhammā niyatā sambodhiparāyanāti tena ca
 nādikiyā paricārakā attamanā ahesuṁ pamuditā pītisomanassajātā
 bhagavato pañhāveyyākaraṇaṁ sutvā ime kho panāpi bhante
 ahesuṁ māgadhikā paricārakā bahū ceva rattaññū ca abbhatītā
 kālakatā suññā maññe aṅgamagadhā māgadhikehi paricārakehi
 abbhatītehi kālakatehi tena kho panāpi bhante ahesuṁ buddhe
 pasannā dhamme pasannā saṅghe pasannā sīlesu paripūrīkārino
 te abbhatītā kālakatā bhagavatā abyākatā tesaṁpissa sādhu
 veyyākaraṇaṁ bahujano pasīdeyya tato gaccheyya sugatiṁ ayaṁ
 kho panāpi bhante ahosi rājā māgadho seniyo bimbisāro
 dhammiko dhammarājā hito brāhmaṇagahapatikānaṁ negamānañceva
 jānapadānañca apissudaṁ manussā kittiyamānarūpā viharanti evaṁ
 no so dhammiko dhammarājā sukhāpetvā kālakato evaṁ mayaṁ
 tassa dhammikassa dhammarañño vijite phāsukaṁ viharimhāti so kho
 panāpi bhante ahosi buddhe pasanno dhamme pasanno saṅghe
 pasanno sīlesu paripūrīkārī apissudaṁ manussā evamāhaṁsu yāva
 maraṇakālāpi rājā māgadho seniyo bimbisāro bhagavantaṁ kittiyamānarūpo
 kālakatoti so abbhatīto kālakato bhagavatā abyākato
 tassapissa sādhu veyyākaraṇaṁ bahujano pasīdeyya tato gaccheyya
 sugatiṁ bhagavato kho pana bhante sambodhi māgadhesu yattha kho
-------------------------------------------------
[page 234]
 Pana bhante bhagavato sambodhi māgadhesu kathaṁ tatra bhagavā māgadhike
 paricārake abbhatīte kālakate upapattīsu na byākareyya bhagavā
 ce kho pana bhante māgadhike paricārake abbhatīte kālakate
 upapattīsu na byākareyya ninnamanā tenassu māgadhikā paricārakā
 yena kho panassu ninnamanā māgadhikā paricārakā kathaṁ te bhagavā
 na byākareyyāti. Idamāyasmā ānando māgadhike paricārake
 ārabbha bhagavato sammukhā parikathaṁ katvā uṭṭhāyāsanā bhagavantaṁ
 abhivādetvā padakkhiṇaṁ katvā pakkāmi.
      [190] Athakho bhagavā acirapakkante āyasmante ānande
 pubbaṇhasamayaṁ nivāsetvā pattacīvaraṁ ādāya nādikaṁ piṇḍāya
 pāvisi nādike piṇḍāya caritvā pacchābhattaṁ piṇḍapātapaṭikkanto
 pāde pakkhāletvā giñjakāvasathaṁ pavisitvā māgadhike paricārake
 ārabbha aṭṭhikatvā 1- manasikatvā sabbaṁ 2- cetaso samannāharitvā
 paññatte āsane nisīdi gatiṁ nesaṁ jānissāmi abhisamparāyaṁ
 yaṁgatikā te bhavanto yaṁabhisamparāyāti. Addasā kho bhagavā
 māgadhike paricārake yaṁgatikā te < PTS. D II , 205 >bhavanto yaṁabhisamparāyā 3-. Athakho
 bhagavā sāyaṇhasamayaṁ paṭisallānā vuṭṭhito giñjakāvasathā nikkhamitvā
 vihāracchāyāyaṁ paññatte āsane nisīdi.
      [191] Athakho āyasmā ānando yena bhagavā tenupasaṅkami
 upasaṅkamitvā bhagavantaṁ abhivādetvā ekamantaṁ nisīdi. Ekamantaṁ

  *  *  *  *  *  *
  Footnote:1 aṭṭhiṁkatvā. 2 sabbacetaso. ito paraṁ īdisameva. 3 Ma. yaṁabhisamparāyāti.
-------------------------------------------------
[page 235]
 Nisinno kho āyasmā ānando bhagavantaṁ etadavoca upasantapatisso 1-
 bhante bhagavā bhātiriva bhagavato mukhavaṇṇo vippasannattā
 indriyānaṁ santena nūnajja bhante bhagavā vihārena vihāsīti. Yadeva
 kho me tvaṁ ānanda māgadhike paricārake ārabbha sammukhā parikathaṁ
 katvā uṭṭhāyāsanā pakkanto tadevāhaṁ nādike piṇḍāya caritvā
 pacchābhattaṁ piṇḍapātapaṭikkanto pāde pakkhāletvā giñjakāvasathaṁ
 pavisitvā māgadhike paricārake ārabbha aṭṭhikatvā manasikatvā
 sabbaṁ cetaso samannāharitvā paññatte āsane nisīdiṁ gatiṁ
 nesaṁ jānissāmi abhisamparāyaṁ yaṁgatikā te bhavanto yaṁabhisamparāyāti
 addasaṁ kho ahaṁ ānanda māgadhike paricārake yaṁgatikā te bhavanto
 yaṁabhisamparāyā athakho ānanda antarahito yakkho saddamanussāvesi
 janavasabho ahaṁ bhagavā janavasabho ahaṁ sugatāti abhijānāsi no
 tvaṁ ānanda ito pubbe evarūpaṁ nāmadheyyaṁ sutaṁ 2- yadidaṁ
 janavasabhoti. Na kho ahaṁ bhante abhijānāmi ito pubbe
 evarūpaṁ nāmadheyyaṁ sutaṁ 3- yadidaṁ janavasabhoti apica me bhante
 lomāni haṭṭhāni janavasabhoti nāmadheyyaṁ sutvā tassa mayhaṁ
 bhante etadahosi na < PTS. D II , 206 >hi nūna 4- so orako yakkho bhavissati
 yadidaṁ 5- evarūpaṁ nāmadheyyaṁ supaññattaṁ 6- yadidaṁ janavasabhoti. Antarā
 kho ānanda saddassa pātubhāvo uḷāravaṇṇo me yakkho sammukhe

  *  *  *  *  *  *
  Footnote:1 Sī. Yu. upasantappadisso. Ma. upasantapadisso. 2-3 Yu. sutvā.
 4 Sī. naha nūna. 5 Yu. yassidaṁ. 6 Yu. ayaṁ pāṭho natthi.
-------------------------------------------------
[page 236]
 Pāturahosi dutiyampi saddamanussāvesi bimbisāro ahaṁ bhagavā
 bimbisāro ahaṁ sugata idaṁ sattamaṁ kho ahaṁ bhante vessavaṇassa
 mahārājassa sahabyataṁ upapajjāmi so ito cuto manussesu
 rājā bhavituṁ pahomi 1-
      [192] Ito satta tato satta saṁsarāmi 2- catuddasa
            nivāsamabhijānāmi yattha me vusitaṁ pure.
 Dīgharattaṁ kho ahaṁ bhante avinipāto avinipātaṁ sañjānāmi āsā
 ca pana me santiṭṭhati sakadāgāmitāyāti. Acchariyamidaṁ āyasmato
 janavasabhassa yakkhassa abbhūtamidaṁ āyasmato janavasabhassa yakkhassa
 dīgharattaṁ kho ahaṁ bhante avinipāto avinipātaṁ sañjānāmīti
 pavedesi 3- āsā ca pana me santiṭṭhati sakadāgāmitāyāti pavedesi
 kutonidānaṁ panāyasmā janavasabho yakkho evarūpaṁ uḷāravisesādhigamaṁ
 sañjānātīti. Na aññatra bhagavā tava sāsanā na aññatra
 sugata tava sāsanā yadagge ahaṁ bhante bhagavati ekantato 4-
 abhippasanno tadagge ahaṁ bhante dīgharattaṁ < PTS. D II , 207 >avinipāto avinipātaṁ
 sañjānāmi āsā ca pana me santiṭṭhati sakadāgāmitāya idhāhaṁ
 bhante vessavaṇena mahārājena pesito virūḷhakassa mahārājassa
 santike kenacideva karaṇīyena addasaṁ bhagavantaṁ antarāmagge

  *  *  *  *  *  *
  Footnote:1 Sī. tato cuto manussā rājā amanussā rājā divi homi. Ma. Yu. so tato
 cuto manussarājā bhavituṁ pahomi. 2 Ma. Yu. saṁsārāni. 3 Ma. Yu. ca vadesi.
 ito paraṁ īdisameva. 4 Sī. Yu. ekantagato. Ma. ekantigato.
-------------------------------------------------
[page 237]
 Giñjakāvasathaṁ pavisitvā māgadhike paricārake ārabbha aṭṭhikatvā
 manasikatvā sabbaṁ cetaso samannāharitvā nisinnaṁ gatiṁ nesaṁ
 jānissāmi abhisamparāyaṁ yaṁgatikā te bhavanto yaṁabhisamparāyāti
 anacchariyaṁ kho panetaṁ bhante yaṁ vessavaṇassa mahārājassa tassaṁ
 parisāyaṁ bhāsato sammukhā paṭiggahitaṁ yaṁgatikā te bhavanto
 yaṁabhisamparāyāti tassa mayhaṁ bhante etadahosi bhagavantañca
 dakkhāmi idañca bhagavato ārocessāmīti ime kho me bhante dve
 paccayā bhagavantaṁ dassanāya upasaṅkamituṁ purimāni bhante divasāni
 purimatarāni tadahuposathe paṇṇarase vassūpanāyikāya puṇṇamāya
 rattiyā kevalakappā ca devā tāvatiṁsā sudhammāyaṁ sabhāyaṁ sannisinnā
 honti sannipatitā mahatī ca dibbaparisā samantato nisinnā
 honti cattāro ca mahārājāno catuddisā nisinnā honti
 puratthimāya disāya dhataraṭṭho mahārājā pacchimābhimukho nisinno
 hoti devehi 1- purakkhatvā dakkhiṇāya disāya virūḷhako mahārājā
 uttarābhimukho nisinno hoti devehi purakkhatvā pacchimāya disāya
 virūpakkho mahārājā puratthimābhimukho nisinno hoti devehi purakkhatvā
 uttarāya disāya vessavaṇo mahārājā dakkhiṇābhimukho nisinno hoti
 devehi < PTS. D II , 208 >purakkhatvā yadā bhante kevalakappā ca devā tāvatiṁsā
 sudhammāyaṁ sabhāyaṁ nisinnā honti sannipatitā mahatī ca dibbaparisā
 samantato nisinnā honti cattāro ca mahārājāno catuddisā

  *  *  *  *  *  *
  Footnote:1 Ma. Yu. deve purakkhatvā. ito paraṁ īdisameva.
-------------------------------------------------
[page 238]
 Nisinnā honti idaṁ nesaṁ hoti āsanasmiṁ atha pacchā amhākaṁ
 āsanaṁ hoti ye te bhante devā bhagavati brahmacariyaṁ caritvā
 adhunūpapannā tāvatiṁsakāyaṁ te aññe deve ativirocenti vaṇṇena
 ceva yasasā ca tena sudaṁ bhante devā tāvatiṁsā attamanā honti
 pamuditā pītisomanassajātā dibbā vata bho kāyā paripūrenti
 hāyanti asurakāyāti athakho bhante sakko devānamindo devānaṁ
 tāvatiṁsānaṁ sampasādaṁ viditvā imāhi gāthāhi anumodi
      [193] Modanti vata bho devā tāvatiṁsā sahindakā
            tathāgataṁ namassantā dhammassa ca sudhammataṁ.
            Nave 2- va deve passantā vaṇṇavante yasassino 3-
            sugatasmiṁ brahmacariyaṁ caritvāna idhāgate.
            Te aññe atirocanti vaṇṇena yasasāyunā
            sāvakā bhūripaññassa visesupagatā idha.
            Idaṁ disvāna nandanti tāvatiṁsā sahindakā
            tathāgataṁ namassantā dhammassa ca sudhammatanti.
      [194] < PTS. D II , 209 >Tena sudaṁ bhante devā tāvatiṁsā bhiyyoso mattāya
 attamanā honti pamuditā pītisomanassajātā dibbā vata bho
 kāyā paripūrenti hāyanti asurakāyāti athakho bhante yenatthena
 devā tāvatiṁsā sudhammāyaṁ sabhāyaṁ sannisinnā honti sannipatitā
 taṁ atthaṁ cintayitvā taṁ atthaṁ mantayitvā vuttavacanāpi taṁ 4- cattāro

  *  *  *  *  *  *
  Footnote:1 Ma. Yu. atirocanti. 2 Ma. nave deve ca passantā. 3 Ma. yasassine.
 ito paraṁ īdisameva. 4 Ma. vuttavacanāpitaṁ.
-------------------------------------------------
[page 239]
 Mahārājāno tasmiṁ atthe honti paccanusiṭṭhavacanāpi 1- taṁ cattāro
 mahārājāno tasmiṁ atthe honti sakesu sakesu āsanesu ṭhitā
 avipakkantā.
            Te vuttavākyā rājāno paṭiggayhānusāsaniṁ
            vippasannamanā santā aṭṭhaṁsu samhi āsaneti.
      [195] Athakho bhante uttarāya disāya uḷāro āloko
 sañjāyi obhāso pāturahosi atikkammeva devānaṁ devānubhāvaṁ
 atha 2- bhante sakko devānamindo deve tāvatiṁse āmantesi yathā
 kho mārisā nimittā dissanti āloko sañjāyati obhāso
 pātubhavati brahmā pātubhavissati brahmuno hetaṁ pubbanimittaṁ
 pātubhāvāya yadidaṁ āloko sañjāyati obhāso pātubhavatīti.
            Yathā nimittā dissanti brahmā pātubhavissati
            brahmuno hetaṁ pubbanimittaṁ 3- obhāso vipulo mahāti.
      [196] Atha bhante devā tāvatiṁsā yathāsakesu āsanesu nisīdiṁsu
 obhāsametaṁ ñassāma yaṁ vipāko bhavissati sacchikatvā va naṁ
 gamissāmāti. Cattāropi mahārājāno yathāsakesu āsanesu
 nisīdiṁsu obhāsametaṁ ñassāma yaṁ vipāko bhavissati sacchikatvā
 va naṁ gamissāmāti. Idaṁ sutvā devā 4- tāvatiṁsā ekaggā
 samāpajjiṁsu obhāsametaṁ ñassāma yaṁ vipāko bhavissati
 sacchikatvā va naṁ gamissāmāti yadā bhante brahmā sanaṅkumāro

  *  *  *  *  *  *
  Footnote:1 Ma. paccanusiṭṭhavacanāpitaṁ. 2 Ma. athakho. 3 Ma. Yu. nimittaṁ. 4 Ma. ayaṁ
 pāṭho natthi.
-------------------------------------------------
[page 240]
 Devānaṁ tāvatiṁsānaṁ pātubhavati oḷārikaṁ attabhāvaṁ abhinimminitvā
 pātubhavati yo kho pana bhante brahmuno pakativaṇṇo
 anabhisambhavanīyo so devānaṁ tāvatiṁsānaṁ cakkhupathasmiṁ yadā
 bhante brahmā sanaṅkumāro devānaṁ tāvatiṁsānaṁ pātubhavati so
 aññe deve atirocati vaṇṇena ceva yasasā ca seyyathāpi
 bhante sovaṇṇaviggaho mānusaṁ viggahaṁ atirocati evameva kho
 bhante yadā brahmā sanaṅkumāro devānaṁ tāvatiṁsānaṁ pātubhavati
 so aññe deve atirocati vaṇṇena ceva yasasā ca yadā
 bhante brahmā sanaṅkumāro devānaṁ tāvatiṁsānaṁ pātubhavati na
 tassaṁ parisāyaṁ koci devo abhivādeti vā paccuṭṭheti vā āsanena
 vā nimanteti sabbe va tuṇhībhūtā pañjalikā pallaṅke nisīdanti
 yassadāni devassa icchissati brahmā sanaṅkumāro tassa devassa
 pallaṅke nisīdissati 1- yassa kho pana bhante devassa brahmā
 sanaṅkumāro pallaṅke nisīdati uḷāraṁ so labhati devo vedapaṭilābhaṁ
 uḷāraṁ so labhati devo somanassapaṭilābhaṁ seyyathāpi bhante rājā
 khattiyo muddhāvasitto adhunāvasitto 2- rajjena uḷāraṁ so labhati
 vedapaṭilābhaṁ uḷāraṁ so labhati somanassapaṭilābhaṁ evameva kho bhante
 yassa devassa brahmā sanaṅkumāro pallaṅke nisīdati uḷāraṁ so
 labhati devo vedapaṭilābhaṁ uḷāraṁ so labhati devo somanassapaṭilābhaṁ

  *  *  *  *  *  *
  Footnote:1 Ma. Yu. nisīdissatīti. 2 adhunābhisittotipi pāṭho.
-------------------------------------------------
[page 241]
 Atha bhante brahmā sanaṅkumāro oḷārikaṁ attabhāvaṁ abhinimminitvā
 kumāravaṇṇo 1- hutvā pañcasikho devānaṁ tāvatiṁsānaṁ pāturahosi so
 vehāsaṁ abbhuggantvā ākāse antalikkhe pallaṅkena nisīdi.
 Seyyathāpi bhante balavā puriso supaccatthate vā pallaṅke same
 vā bhūmibhāge pallaṅkena nisīdeyya evameva kho bhante brahmā
 sanaṅkumāro vehāsaṁ abbhuggantvā ākāse antalikkhe pallaṅke 2-
 nisīditvā devānaṁ tāvatiṁsānaṁ sampasādaṁ viditvā imāhi gāthāhi anumodi
      [197] Modanti vata bho devā tāvatiṁsā sahindakā
            tathāgataṁ namassantā dhammassa ca sudhammataṁ.
            Nave va deve passantā vaṇṇavante yasassino
            sugatamhi brahmacariyaṁ caritvāna idhāgate.
            Te aññe atirocanti vaṇṇena yasasāyunā
            sāvakā bhūripaññassa visesupagatā idha.
            Idaṁ disvāna nandanti tāvatiṁsā sahindakā
            tathāgataṁ namassantā dhammassa ca sudhammatanti.
      [198] Idamatthaṁ bhante brahmā sanaṅkumāro abhāsittha. Idamatthaṁ
 bhante brahmuno sanaṅkumārassa bhāsato aṭṭhaṅgasamannāgato saro
 hoti vissaṭṭho ca viññeyyo ca mañjū ca savanīyo ca bindu
 ca avisārī ca gambhīro ca ninnādī ca. Yathāparisaṁ kho pana
 bhante brahmā sanaṅkumāro sarena ca viññāpeti na cassa bahiddhā

  *  *  *  *  *  *
  Footnote:1 Ma. Yu. kumāravaṇṇī. 2 Ma. Yu. pallaṅkena.
-------------------------------------------------
[page 242]
 Parisāya ghoso niccharati. Yassa kho pana bhante evaṁ
 aṭṭhaṅgasamannāgato saro hoti so vuccati brahmassaroti.
 Athakho bhante brahmā sanaṅkumāro tettiṁse attabhāve abhinimminitvā
 devānaṁ tāvatiṁsānaṁ 1- < PTS. D II , 212 >paccekapallaṅke nisīditvā deve tāvatiṁse āmantesi
 taṁ kiṁ maññanti bhonto devā tāvatiṁsā yāvañceso 2- bhagavā
 bahujanahitāya paṭipanno bahujanasukhāya lokānukampāya atthāya
 hitāya sukhāya devamanussānaṁ. Ye hi keci bhonto 3- buddhaṁ saraṇaṁ
 gatā dhammaṁ saraṇaṁ gatā saṅghaṁ saraṇaṁ gatā sīlesu paripūrīkārino
 te kāyassa bhedā paraṁ maraṇā appekacce parinimmitavasavattīnaṁ
 devānaṁ sahabyataṁ upapajjanti appekacce nimmānaratīnaṁ devānaṁ
 sahabyataṁ upapajjanti appekacce tusitānaṁ devānaṁ sahabyataṁ
 upapajjanti appekacce yāmānaṁ devānaṁ sahabyataṁ upapajjanti
 appekacce tāvatiṁsānaṁ devānaṁ sahabyataṁ upapajjanti appekacce
 cātummahārājikānaṁ devānaṁ sahabyataṁ upapajjanti ye sabbanihīnaṁ
 kāyaṁ paripūrenti te gandhabbakāyaṁ paripūrentīti.
      [199] Idamatthaṁ bhante brahmā sanaṅkumāro abhāsittha 4-.
 Idamatthaṁ bhante brahmuno sanaṅkumārassa bhāsato ghosoyeva devā
 maññanti yvāyaṁ mama pallaṅke svāyaṁ eko ca 5- bhāsatīti.
            Ekasmiṁ bhāsamānasmiṁ sabbe bhāsanti nimmitā
            ekasmiṁ tuṇhimāsine sabbe tuṇhī bhavanti te.

  *  *  *  *  *  *
  Footnote:1 Ma. Yu. paccekapallaṅkesu pallaṅkena. ito paraṁ īdisameva. 2 Ma. yāvañca so.
 Yu. yāva ca so. 3 Ma. Yu. bho. 4 Ma. bhāsittha. 5 Ma. Yu. ekova. ito
 paraṁ īdisameva.
-------------------------------------------------
[page 243]
            Tadassu devā maññanti tāvatiṁsā sahindakā
            yvāyaṁ mama pallaṅkasmiṁ svāyaṁ eko ca bhāsatīti.
      [200] Athakho bhante brahmā sanaṅkumāro ekattena attānaṁ
 upasaṁharati ekattena attānaṁ upasaṁharitvā < PTS. D II , 213 >sakkassa devānamindassa
 pallaṅke nisīditvā deve tāvatiṁse āmantesi taṁ kiṁ maññanti
 bhonto devā tāvatiṁsā yāva supaññattāpime 1- tena bhagavatā
 jānatā passatā arahatā sammāsambuddhena cattāro iddhipādā 2-
 iddhibahulīkatāya 3- iddhivisevitāya 4- iddhivikubbanatāya katame cattāro
 idha bho bhikkhu chandasamādhipadhānasaṅkhārasamannāgataṁ iddhipādaṁ bhāveti
 viriyasamādhipadhānasaṅkhārasamannāgataṁ iddhipādaṁ bhāveti cittasamādhipadhāna-
 saṅkhārasamannāgataṁ iddhipādaṁ bhāveti vīmaṁsāsamādhipadhānasaṅkhārasamannāgataṁ
 iddhipādaṁ bhāveti ime kho bho tena bhagavatā
 jānatā passatā arahatā sammāsambuddhena cattāro iddhipādā
 paññattā iddhibahulīkatāya iddhivisevitāya iddhivikubbanatāya yepi 5-
 hi keci bho atītamaddhānaṁ samaṇā vā brāhmaṇā vā anekavihitaṁ
 iddhividhaṁ paccanubhosuṁ sabbe te imesaññeva catunnaṁ iddhipādānaṁ
 bhāvitattā bahulīkatattā yepi 6- hi keci bho anāgatamaddhānaṁ
 samaṇā vā brāhmaṇā vā anekavihitaṁ iddhividhaṁ paccanubhossanti

  *  *  *  *  *  *
  Footnote:1 Ma. supaññattācime. Yu. supaññattāvime. ito paraṁ īdisameva.
 2 Ma. supaññattā. ito paraṁ īdisameva. 3 iddhipahutāyāti pāṭhena bhavitabbaṁ.
 4 iddhiāsevitāyāti vā iddhivisatāyāti vā pāṭho. Ma. Yu. iddhivisavitāya.
 ito paraṁ īdisameva. 5 Ma. Yu. yehi. 6 Yu. yehipi.
-------------------------------------------------
[page 244]
 Sabbe te imesaññeva catunnaṁ iddhipādānaṁ bhāvitattā bahulīkatattā
 yepi hi keci bho etarahi samaṇā vā brāhmaṇā vā anekavihitaṁ
 iddhividhaṁ paccanubhonti sabbe te imesaññeva catunnaṁ iddhipādānaṁ
 bhāvitattā bahulīkatattā passanti no bhonto devā tāvatiṁsā
 mamapīmaṁ 1- evarūpaṁ iddhānubhāvanti. Evaṁ mahābrahmeti. Ahaṁpi
 kho bho imesaṁyeva catunnaṁ iddhipādānaṁ < PTS. D II , 214 >bhāvitattā bahulīkatattā
 evaṁmahiddhiko evaṁmahānubhāvoti.
      [201] Idamatthaṁ bhante brahmā sanaṅkumāro abhāsittha. Idamatthaṁ
 bhante brahmā sanaṅkumāro bhāsitvā deve tāvatiṁse āmantesi
 taṁ kiṁ maññanti bhonto devā tāvatiṁsā yāvañcidaṁ tena
 bhagavatā jānatā passatā arahatā sammāsambuddhena tayo
 okāsādhigamā anubuddhā sukhassādhigamāya. Katame tayo.
      [202] Idha bho ekacco saṁsaṭṭho viharati kāmehi saṁsaṭṭho
 akusalehi dhammehi. So aparena samayena ariyadhammaṁ suṇāti
 yoniso manasikaroti dhammānudhammaṁ paṭipajjati. So ariyadhammassavanaṁ
 āgamma yoniso manasikāraṁ dhammānudhammaṁ 2- paṭipajjati asaṁsaṭṭho
 viharati kāmehi asaṁsaṭṭho akusalehi dhammehi. Tassa asaṁsaṭṭhassa
 kāmehi asaṁsaṭṭhassa akusalehi dhammehi uppajjati sukhaṁ sukhā
 bhiyyo somanassaṁ. Seyyathāpi bho pamudā 3- pāmojjaṁ 4- jāyetha

  *  *  *  *  *  *
  Footnote:1 Sī. Yu. mamapi naṁ. Ma. mamapimaṁ. 2 Ma. Yu. dhammānudhammappaṭipattiṁ.
 3 Yu. mudā pāmujjaṁ. ito paraṁ īdisameva. 4 pāmujjantīti vā pāṭho.
-------------------------------------------------
[page 245]
 Evameva kho bho asaṁsaṭṭhassa kāmehi asaṁsaṭṭhassa akusalehi dhammehi
 uppajjati sukhaṁ sukhā bhiyyo somanassaṁ. Ayaṁ kho bho tena
 bhagavatā jānatā passatā arahatā sammāsambuddhena paṭhamo
 okāsādhigamo anubuddho sukhassādhigamāya.
      [203] Puna caparaṁ bho idhekaccassa oḷārikā kāyasaṅkhārā
 appaṭippassaddhā honti oḷārikā vacīsaṅkhārā appaṭippassaddhā
 honti oḷārikā cittasaṅkhārā appaṭippassaddhā honti. So
 aparena samayena ariyadhammaṁ suṇāti yoniso manasikaroti
 dhammānudhammaṁ paṭipajjati. Tassa ariyadhammassavanaṁ āgamma yoniso
 manasikāraṁ dhammānudhammaṁ paṭipajjantassa 1- oḷārikā kāyasaṅkhārā
 paṭippassambhanti oḷārikā vacīsaṅkhārā paṭippassambhanti oḷārikā
 cittasaṅkhārā paṭippassambhanti. Tassa oḷārikānaṁ kāyasaṅkhārānaṁ
 paṭippassaddhiyā oḷārikānaṁ vacīsaṅkhārānaṁ paṭippassaddhiyā oḷārikānaṁ
 cittasaṅkhārānaṁ paṭippassaddhiyā uppajjati sukhaṁ sukhā bhiyyo
 somanassaṁ. Seyyathāpi bho pamudā pāmojjaṁ jāyetha evameva
 kho bho oḷārikānaṁ kāyasaṅkhārānaṁ paṭippassaddhiyā oḷārikānaṁ
 vacīsaṅkhārānaṁ paṭippassaddhiyā oḷārikānaṁ cittasaṅkhārānaṁ
 paṭippassaddhiyā uppajjati sukhaṁ sukhā bhiyyo somanassaṁ. Ayaṁ kho
 bho tena bhagavatā jānatā passatā arahatā sammāsambuddhena
 dutiyo okāsādhigamo anubuddho sukhassādhigamāya.

  *  *  *  *  *  *
  Footnote:1 Ma. Yu. dhammā ... paṭipattiṁ.
-------------------------------------------------
[page 246]
      [204] Puna caparaṁ bho idhekacco idaṁ kusalanti yathābhūtaṁ
 nappajānāti idaṁ akusalanti yathābhūtaṁ nappajānāti idaṁ sāvajjanti
 yathābhūtaṁ nappajānāti idaṁ anavajjanti yathābhūtaṁ nappajānāti
 idaṁ sevitabbanti yathābhūtaṁ nappajānāti idaṁ na sevitabbanti
 yathābhūtaṁ nappajānāti idaṁ hīnanti yathābhūtaṁ nappajānāti idaṁ
 paṇītanti yathābhūtaṁ nappajānāti idaṁ kaṇhasukkasappaṭibhāganti
 yathābhūtaṁ nappajānāti. So aparena samayena ariyadhammaṁ suṇāti
 yoniso manasikaroti dhammānudhammaṁ paṭipajjati. So ariyadhammassavanaṁ
 āgamma yoniso manasikāraṁ dhammānudhammaṁ paṭipajjati 1- idaṁ kusalanti
 yathābhūtaṁ pajānāti idaṁ akusalanti yathābhūtaṁ pajānāti idaṁ
 sāvajjanti yathābhūtaṁ pajānāti idaṁ anavajjanti yathābhūtaṁ pajānāti
 idaṁ sevitabbanti yathābhūtaṁ pajānāti idaṁ na sevitabbanti yathābhūtaṁ
 pajānāti idaṁ hīnanti yathābhūtaṁ pajānāti idaṁ paṇītanti yathābhūtaṁ
 pajānāti idaṁ kaṇhasukkasappaṭibhāganti yathābhūtaṁ pajānāti. Tassa
 evaṁ jānato evaṁ passato avijjā pahīyati vijjā uppajjati.
 Tassa avijjāvirāgā vijjuppādā uppajjati sukhaṁ sukhā bhiyyo
 somanassaṁ. Seyyathāpi bho pamudā pāmojjaṁ jāyetha evameva
 kho bho avijjāvirāgā vijjuppādā uppajjati sukhaṁ sukhā bhiyyo
 somanassaṁ. Ayaṁ kho bho tena bhagavatā jānatā passatā arahatā
 sammāsambuddhena tatiyo okāsādhigamo anubuddho sukhassādhigamāya.

  *  *  *  *  *  *
  Footnote:1 Ma. Yu. dhammā ... paṭipattiṁ.
-------------------------------------------------
[page 247]
 Ime kho bho tena bhagavatā jānatā passatā arahatā sammāsambuddhena
 tayo okāsādhigamā anubuddhā sukhassādhigamāyāti.
      [205] Idamatthaṁ bhante brahmā sanaṅkumāro abhāsittha.
 Idamatthaṁ bhante brahmā sanaṅkumāro bhāsitvā deve tāvatiṁse
 āmantesi taṁ kiṁ maññanti bhonto devā tāvatiṁsā yāva
 supaññattāpīme tena bhagavatā jānatā passatā arahatā sammāsambuddhena
 cattāro satipaṭṭhānā kusalassādhigamāya katame cattāro
 idha bho bhikkhu ajjhattaṁ kāye kāyānupassī viharati ātāpī
 sampajāno satimā vineyya loke abhijjhādomanassaṁ ajjhattaṁ kāye
 kāyānupassī viharanto tattha sammā samādhiyati sammā vippasīdati.
 So tattha sammāsamāhito sammāvippasanno bahiddhā parakāye
 ñāṇadassanaṁ abhinibbatteti. Ajjhattaṁ vedanāsu vedanānupassī
 viharati ātāpī sampajāno satimā vineyya loke abhijjhādomanassaṁ
 ajjhattaṁ vedanāsu vedanānupassī viharanto tattha sammā samādhiyati
 sammā vippasīdati. So tattha sammāsamāhito sammāvippasanno
 bahiddhā paravedanāsu ñāṇadassanaṁ abhinibbatteti. Ajjhattaṁ citte
 cittānupassī viharati ātāpī sampajāno satimā vineyya loke
 abhijjhādomanassaṁ ajjhattaṁ citte cittānupassī viharanto tattha
 sammā samādhiyati sammā vippasīdati. So tattha sammāsamāhito
 sammāvippasanno bahiddhā paracitte ñāṇadassanaṁ abhinibbatteti.
-------------------------------------------------
[page 248]
 Ajjhattaṁ dhammesu dhammānupassī viharati ātāpī sampajāno satimā
 vineyya loke abhijjhādomanassaṁ ajjhattaṁ dhammesu dhammānupassī
 viharanto tattha sammā samādhiyati sammā vippasīdati. So
 tattha sammāsamāhito sammāvippasanno bahiddhā paradhammesu
 ñāṇadassanaṁ abhinibbatteti. Ime kho bho tena bhagavatā jānatā
 passatā arahatā sammāsambuddhena cattāro satipaṭṭhānā paññattā
 kusalassādhigamāyāti.
      [206] Idamatthaṁ bhante brahmā sanaṅkumāro abhāsittha.
 Idamatthaṁ bhante brahmā sanaṅkumāro bhāsitvā deve tāvatiṁse
 āmantesi taṁ kiṁ maññanti bhonto devā tāvatiṁsā yāva
 supaññattāpīme tena bhagavatā jānatā passatā arahatā
 sammāsambuddhena satta samādhiparikkhārā sammāsamādhissa bhāvanāya 1-
 sammāsamādhissa pāripūriyā katame satta sammādiṭṭhi sammāsaṅkappo
 sammāvācā sammākammanto sammāājīvo < PTS. D II , 217 >sammāvāyāmo
 sammāsati. Yā kho bho imehi sattahaṅgehi cittassa ekaggatā
 parikkhatā ayaṁ vuccati bho ariyo sammāsamādhi saupaniso
 itipi saparikkhāro itipi sammādiṭṭhissa bho sammāsaṅkappo
 pahoti sammāsaṅkappassa sammāvācā pahoti sammāvācassa
 sammākammanto pahoti sammākammantassa sammāājīvo pahoti
 sammāājīvassa sammāvāyāmo pahoti sammāvāyāmassa sammāsati

  *  *  *  *  *  *
  Footnote:1 Ma. paribhāvanāya.
-------------------------------------------------
[page 249]
 Pahoti sammāsatissa sammāsamādhi pahoti sammāsamādhissa
 sammāñāṇaṁ pahoti sammāñāṇassa sammāvimutti pahoti.
 Yañhi taṁ bho sammāvadamāno vadeyya svākkhāto bhagavatā
 dhammo sandiṭṭhiko akāliko ehipassiko opanayiko paccattaṁ
 veditabbo viññūhīti 1- apārutā te 2- amatassa dvārāti.
 Idameva taṁ sammāsambuddhe aveccappasādena samannāgataṁ 3-
 sammāvadamāno vadeyya svākkhāto hi [4]- bhagavatā dhammo sandiṭṭhiko
 akāliko ehipassiko opanayiko paccattaṁ veditabbo viññūhi
 apārutā te amatassa dvārāti. Ye hi keci bho buddhe
 aveccappasādena samannāgatā dhamme aveccappasādena samannāgatā
 saṅghe aveccappasādena samannāgatā ariyakantehi sīlehi
 samannāgatā. < PTS. D II , 218 >Ye cime opapātikā dhamme vinītā sātirekāni
 catuvīsatisatasahassāni māgadhikā paricārakā abbhatītā kālakatā
 tiṇṇaṁ saññojanānaṁ parikkhayā sotāpannā avinipātadhammā niyatā
 sambodhiparāyanā. Atthi cevettha sakadāgāmino athāyaṁ 5- itarā
 pajā puññabhāgāti mama 6- no saṅkhātuṁ [7]- sakkomi musāvādassa
 ottappanti.
      [207] Idamatthaṁ bhante brahmā sanaṅkumāro abhāsittha.
 Idamatthaṁ bhante brahmuno sanaṅkumārassa bhāsato vessavaṇassa
 mahārājassa evaṁ cetaso parivitakko udapādi acchariyaṁ vata bho

  *  *  *  *  *  *
  Footnote:1 Ma. viññūhi. 2 Ma. Yu. ayaṁ pāṭho natthi. ito paraṁ īdisameva. 3 Ma. Yu.
 sammāsambuddhe - samannāgatanti ime pāṭhā natthi. 4 Ma. Yu. bho. 5 Ma. atthāyaṁ.
 6 Ma. Yu. me mano. 7 Ma. Yu. nopi.
-------------------------------------------------
[page 250]
 Abbhūtaṁ vata bho evarūpopi nāma uḷāro satthā bhavissati
 evarūpaṁ uḷāraṁ dhammakkhānaṁ evarūpā uḷārā visesādhigamā
 paññāyissantīti. Atha bhante brahmā sanaṅkumāro vessavaṇassa
 mahārājassa cetasā cetoparivitakkamaññāya vessavaṇaṁ mahārājānaṁ
 etadavoca taṁ kiṁ maññati bhavaṁ vessavaṇo mahārājā atītampi
 addhānaṁ evarūpo uḷāro satthā ahosi evarūpaṁ uḷāraṁ dhammakkhānaṁ
 evarūpā uḷārā visesādhigamā paññāyiṁsu anāgatampi addhānaṁ
 evarūpo uḷāro satthā bhavissati evarūpaṁ uḷāraṁ dhammakkhānaṁ
 evarūpā uḷārā visesādhigamā paññāyissantīti.
      [208] Idamatthaṁ bhante brahmā sanaṅkumāro devānaṁ tāvatiṁsānaṁ
 abhāsi. Idamatthaṁ vessavaṇo mahārājā brahmuno sanaṅkumārassa
 devānaṁ tāvatiṁsānaṁ < PTS. D II , 219 >bhāsato sammukhā sutaṁ sammukhā paṭiggahitaṁ 1-
 sāyaṁ parisāyaṁ 2- ārocesi. Idamatthaṁ janavasabho yakkho vessavaṇassa
 mahārājassa sāyaṁ parisāyaṁ bhāsato sammukhā sutaṁ sammukhā
 paṭiggahitaṁ 3- bhagavato ārocesi. Idamatthaṁ bhagavā janavasabhassa
 yakkhassa sammukhā sutvā sammukhā paṭiggahetvā sāmañca abhiññāya
 āyasmato ānandassa ārocesi. Idamatthaṁ āyasmā ānando
 bhagavato sammukhā sutvā sammukhā paṭiggahetvā ārocesi bhikkhūnaṁ

  *  *  *  *  *  *
  Footnote:1 Sī. Yu. sutvā sammukhā paṭiggahetvā. 2 Sī. Yu. saparisāyaṁ. Ma. sayaṁ parisāyaṁ.
 3 Sī. Yu. sutvā sammukhā paṭiggahetvā.
-------------------------------------------------
[page 251]
 Bhikkhunīnaṁ upāsakānaṁ upāsikānaṁ. Tayidaṁ brahmacariyaṁ iddhañceva
 phītañca vitthārikaṁ 1- bahujaññaṁ puthubhūtaṁ yāva devamanussehi
 suppakāsitanti.
                   Janavasabhasuttaṁ niṭṭhitaṁ pañcamaṁ.
                      -------------

  *  *  *  *  *  *
  Footnote:1 Yu. vitthāritaṁ.
-------------------------------------------------
[page 252]
                       Mahāgovindasuttaṁ
      [209] < PTS. D II , 220 >Evamme sutaṁ. Ekaṁ samayaṁ bhagavatā rājagahe viharati
 gijjhakūṭe pabbate. Athakho pañcasikho gandhabbaputto abhikkantāya
 rattiyā abhikkantavaṇṇo kevalakappaṁ gijjhakūṭaṁ pabbataṁ obhāsetvā
 yena bhagavā tenupasaṅkami upasaṅkamitvā bhagavantaṁ abhivādetvā
 ekamantaṁ aṭṭhāsi. Ekamantaṁ ṭhito kho pañcasikho gandhabbaputto
 bhagavantaṁ etadavoca yaṁ [1]- me bhante devānaṁ tāvatiṁsānaṁ sammukhā
 sutaṁ sammukhā paṭiggahitaṁ ārocemetaṁ 2- [3]- bhagavatoti. Ārocehi
 me tvaṁ pañcasikhāti bhagavā avoca. Purimāni bhante divasāni
 purimatarāni tadahuposathe paṇṇarase pavāraṇāya puṇṇamāya
 rattiyā kevalakappā ca devā tāvatiṁsā sudhammāyaṁ sabhāyaṁ
 sannisinnā honti sannipatitā mahatī ca dibbaparisā samantato
 nisinnā honti cattāro ca mahārājāno catuddisā nisinnā
 honti puratthimāya disāya dhataraṭṭho mahārājā pacchābhimukho
 nisinno hoti devehi 4- purakkhatvā dakkhiṇāya disāya virūḷhako
 mahārājā uttarābhimukho nisinno hoti devehi purakkhatvā pacchimāya
 disāya < PTS. D II , 221 >virūpakkho mahārājā puratthābhimukho nisinno hoti devehi
 purakkhatvā uttarāya disāya vessavaṇona mahārājā dakkhiṇābhimukho
 nisinno hoti devehi purakkhatvā yadā [5]- bhante kevalakappā ca

  *  *  *  *  *  *
  Footnote:1 Ma. kho. 2 Ma. ārocemi taṁ 3 Yu. bhante. 4 Ma. Yu. deve. ito paraṁ īdisameva.
 5 Ma. pana.
-------------------------------------------------
[page 253]
 Devā tāvatiṁsā sudhammāyaṁ sabhāyaṁ sannisinnā honti sannipatitā
 mahatī ca dibbaparisā samantato nisinnā honti cattāro ca
 mahārājāno catuddisā nisinnā honti idaṁ nesaṁ hoti āsanasmiṁ
 atha pacchā amhākaṁ āsanaṁ hoti ye te bhante devā bhagavati
 brahmacariyaṁ caritvā adhunūpapannā tāvatiṁsakāyaṁ 1- te aññe deve
 atirocanti vaṇṇena ceva yasasā ca tena sudaṁ bhante devā
 tāvatiṁsā attamanā honti pamuditā pītisomanassajātā dibbā
 vata bho kāyā paripūrenti hāyanti asurakāyāti athakho bhante
 sakko devānamindo devānaṁ tāvatiṁsānaṁ sampasādaṁ viditvā imāhi
 gāthāhi anumodi
      [210] Modanti vata bho devā tāvatiṁsā sahindakā
            tathāgataṁ namassantā dhammassa ca sudhammataṁ.
            Nave va deve passantā vaṇṇavante yasassino
            sugatasmiṁ brahmacariyaṁ caritvāna idhāgate.
            Te aññe atirocanti vaṇṇena yasasāyunā
            sāvakā bhūripaññassa visesūpagatā idha.
            Idaṁ disvāna nandanti tāvatiṁsā sahindakā
            tathāgataṁ namassantā dhammassa ca sudhammatanti.
      [211] < PTS. D II , 222 >Tena sudaṁ bhante devā tāvatiṁsā bhiyyoso mattāya
 attamanā honti pamuditā pītisomanassajātā dibbā vata bho

  *  *  *  *  *  *
  Footnote:1 Yu. tāvatiṁsakāyā.
-------------------------------------------------
[page 254]
 Kāyā paripūrenti hāyanti asurakāyāti. Atha bhante sakko
 devānamindo devānaṁ tāvatiṁsānaṁ sampasādaṁ viditvā deve tāvatiṁse
 āmantesi iccheyyātha no tumhe mārisā tassa bhagavato aṭṭha
 yathābhucce vaṇṇe sotunti. Icchāma mayaṁ mārisā tassa bhagavato
 aṭṭha yathābhucce vaṇṇe sotunti. Atha 1- bhante sakko devānamindo
 devānaṁ tāvatiṁsānaṁ bhagavato aṭṭha yathābhucce vaṇṇe payirudāhāsi
 taṁ kiṁ maññanti bhonto devā tāvatiṁsā yāvañceso 2- bhagavā
 bahujanahitāya paṭipanno bahujanasukhāya lokānukampāya 3- atthāya hitāya
 sukhāya devamanussānaṁ. Evaṁ bahujanahitāya paṭipannaṁ bahujanasukhāya
 lokānukampāya 4- atthāya hitāya sukhāya devamanussānaṁ imināpaṅgena
 samannāgataṁ satthāraṁ neva atītaṁse samanupassāma na panetarahi
 aññatra tena bhagavatā. Svākkhāto kho pana tassa 5- bhagavato
 dhammo sandiṭṭhiko akāliko ehipassiko opanayiko paccattaṁ
 veditabbo viññūhi. Evaṁ opanayikassa dhammassa desetāraṁ
 imināpaṅgena samannāgataṁ satthāraṁ neva atītaṁse samanupassāma na
 panetarahi aññatra tena bhagavatā. Idaṁ kusalanti kho pana tena
 bhagavatā supaññattaṁ idaṁ akusalanti supaññattaṁ. Idaṁ < PTS. D II , 223 >sāvajjaṁ.
 Idaṁ anavajjaṁ. Idaṁ sevitabbaṁ. Idaṁ na sevitabbaṁ. Idaṁ
 hīnaṁ. Idaṁ paṇītaṁ idaṁ kaṇhasukkasappaṭibhāganti supaññattaṁ.
 Evaṁ kusalākusalasāvajjānavajjasevitabbāsevitabbahīnappaṇītakaṇhasukkasappaṭibhāgānaṁ

  *  *  *  *  *  *
  Footnote:1 Ma. athakho. 2 Ma. yāvañca so. Yu. yāvacassa so. 3-4 Yu. ... kampakāya.
 5 Ma. tena bhagavatā.
-------------------------------------------------
[page 255]
 Dhammānaṁ paññapetāraṁ 1- imināpaṅgena samannāgataṁ
 satthāraṁ neva atītaṁse samanupassāma na panetarahi aññatra tena
 bhagavatā. Supaññattā kho pana tena bhagavatā sāvakānaṁ nibbānagāminī
 paṭipadā saṁsandati nibbānañca paṭipadā ca. Seyyathāpi nāma
 gaṅgodakaṁ yamunodakena saṁsandati sameti evameva supaññattā tena
 bhagavatā sāvakānaṁ nibbānagāminī paṭipadā saṁsandati nibbānañca
 paṭipadā ca. Evaṁ nibbānagāminiyā paṭipadāya paññapetāraṁ
 imināpaṅgena samannāgataṁ satthāraṁ neva atītaṁse samanupassāma na
 panetarahi aññatra tena bhagavatā. Laddhasahāyo kho pana so
 bhagavā sekhānañceva paṭipadānaṁ khīṇāsavānañca vusitavataṁ tena 2-
 bhagavā apanujja ekārāmataṁ anuyutto viharati. Evaṁ ekārāmataṁ
 anuyuttaṁ imināpaṅgena samannāgataṁ satthāraṁ neva atītaṁse
 samanupassāma na panetarahi aññatra tena bhagavatā. Abhinipphanno 3-
 kho pana tassa bhagavato lābho abhinipphanno siloko yāva
 maññe khattiyā sampiyāyamānarūpā viharanti vigatamado kho pana
 so bhagavā āhāraṁ āhāreti. Evaṁ vigatamadaṁ āhāraṁ āhāriyamānaṁ
 imināpaṅgena samannāgataṁ satthāraṁ neva < PTS. D II , 224 >atītaṁse samanupassāma na
 panetarahi aññatra tena bhagavatā. Yathāvādī kho pana so
 bhagavā tathākārī yathākārī tathāvādī iti yathāvādī tathākārī

  *  *  *  *  *  *
  Footnote:1 Ma. Yu. paññāpetāraṁ. ito paraṁ īdisameva. 2 Yu. te.
 3 Ma. `abhinipphanno kho pana- tena bhagavatāti pāṭhantare
 `laddhasahāyo kho pana- tena bhagavatāti ime pāṭhā atthi.
 Yu. abhinippanno. evamuparipi.
-------------------------------------------------
[page 256]
 Yathākārī tathāvādī. Evaṁ dhammānudhammapaṭipannaṁ imināpaṅgena
 samannāgataṁ satthāraṁ neva atītaṁse samanupassāma na panetarahi
 aññatra tena bhagavatā. Tiṇṇavicikiccho kho pana so bhagavā
 vigatakathaṁkatho pariyositasaṅkappo ajjhāsayaṁ ādibrahmacariyaṁ. Evaṁ
 tiṇṇavicikicchaṁ vigatakathaṁkathaṁ pariyositasaṅkappaṁ ajjhāsayaṁ ādibrahmacariyaṁ
 imināpaṅgena samannāgataṁ satthāraṁ neva atītaṁse samanupassāma
 na panetarahi aññatra tena bhagavatāti. Ime kho bhante sakko
 devānamindo devānaṁ tāvatiṁsānaṁ bhagavato aṭṭha yathābhucce vaṇṇe
 payirudāhāsi.
      [212] Tena sudaṁ bhante devā tāvatiṁsā bhiyyoso mattāya
 attamanā honti pamuditā pītisomanassajātā bhagavato aṭṭha
 yathābhucce vaṇṇe sutvā. Tatra [1]- bhante ekacce devā
 evamāhaṁsu aho vata mārisā cattāro sammāsambuddhā loke
 uppajjeyyuṁ dhammañca deseyyuṁ yathariva bhagavā tadassa
 bahujanahitāya bahujanasukhāya lokānukampāya atthāya hitāya sukhāya
 devamanussānanti. Ekacce devā evamāhaṁsu tiṭṭhanti mārisā
 cattāro sammāsambuddhā aho vata mārisā tayo sammāsambuddhā
 loke uppajjeyyuṁ dhammañca deseyyuṁ yathariva bhagavā tadassa
 bahujanahitāya bahujanasukhāya lokānukampāya atthāya hitāya sukhāya
 devamanussānanti. Ekacce devā evamāhaṁsu tiṭṭhantu mārisā

  *  *  *  *  *  *
  Footnote:1 Yu. kho.
-------------------------------------------------
[page 257]
 Tayo sammāsambuddhā aho vata mārisā dve sammāsambuddhā
 loke uppajjeyyuṁ dhammañca deseyyuṁ yathariva bhagavā tadassa
 bahujanahitāya bahujanasukhāya lokānukampāya atthāya hitāya sukhāya
 devamanussānanti. < PTS. D II , 225 >Evaṁ vutte bhante sakko devānamindo deve
 tāvatiṁse etadavoca aṭṭhānaṁ kho panetaṁ mārisā anavakāso yaṁ
 ekissā lokadhātuyā dve arahanto sammāsambuddhā apubbaṁ acarimaṁ
 uppajjeyyuṁ netaṁ ṭhānaṁ vijjati aho vata mārisā so ca bhagavā
 appābādho appātaṅko ciraṁ dīghamaddhānaṁ tiṭṭheyya tadassa
 bahujanahitāya bahujanasukhāya lokānukampāya atthāya hitāya sukhāya
 devamanussānanti. Athakho bhante yenatthena devā tāvatiṁsā
 sudhammāyaṁ sabhāyaṁ sannisinnā honti sannipatitā taṁ atthaṁ cintayitvā
 taṁ atthaṁ mantayitvā vuttavacanāpi taṁ cattāro mahārājāno tasmiṁ
 atthe honti paccanusiṭṭhavacanāpi taṁ cattāro mahārājāno tasmiṁ
 atthe honti sakesu sakesu āsanesu ṭhitā avipakkantā.
      [213] Te vuttavākyā rājāno paṭiggayhānusāsaniṁ
            vippasannamanā santā aṭṭhaṁsu samhi āsaneti.
      [214] Athakho bhante uttarāya disāya uḷāro āloko
 sañjāyati 1- obhāso pāturahosi atikkammeva devānaṁ devānubhāvaṁ.
 Atha 2- bhante sakko devānamindo deve tāvatiṁse āmantesi yathā
 kho mārisā nimittā dissanti [3]- āloko sañjāyati obhāso

  *  *  *  *  *  *
  Footnote:1 Ma. Yu. sañjāyi. 2 Ma. athakho. 3 Ma. uḷāro.
-------------------------------------------------
[page 258]
 Pātubhavati brahmā pātubhavissati brahmuno hetaṁ pubbanimittaṁ
 pātubhāvāya yadidaṁ āloko sañjāyati obhāso pātubhavatīti.
      [215] Yathā nimittā dissanti brahmā pātubhavissati
            brahmuno hetaṁ pubbanimittaṁ 1- obhāso vipulo mahāti.
      [216] < PTS. D II , 226 >Atha 2- bhante devā tāvatiṁsā yathāsakesu āsanesu nisīdiṁsu
 obhāsametaṁ ñassāma yaṁ vipāko bhavissati sacchikatvā va naṁ
 gamissāmāti. Cattāropi mahārājāno yathāsakesu āsanesu nisīdiṁsu
 obhāsametaṁ ñassāma yaṁ vipāko bhavissati sacchikatvā va naṁ
 gamissāmāti. Idaṁ sutvā devā tāvatiṁsā ekaggā samāpajjiṁsu
 obhāsametaṁ ñassāma yaṁ vipāko bhavissati sacchikatvā va naṁ
 gamissāmāti. Yadā bhante brahmā sanaṅkumāro devānaṁ tāvatiṁsānaṁ
 pātubhavati oḷārikaṁ attabhāvaṁ abhinimminitvā pātubhavati. Yo
 kho pana bhante brahmuno pakativaṇṇo anabhisambhavanīyo so
 devānaṁ tāvatiṁsānaṁ cakkhupathasmiṁ. Yadā bhante brahmā sanaṅkumāro
 devānaṁ tāvatiṁsānaṁ pātubhavati so aññe deve ativirocati vaṇṇena
 ceva yasasā ca. Seyyathāpi bhante sovaṇṇo viggaho mānusaṁ
 viggahaṁ ativirocati 3- evameva kho bhante yadā brahmā sanaṅkumāro
 devānaṁ tāvatiṁsānaṁ pātubhavati so aññe deve ativirocati vaṇṇena
 ceva yasasā ca. Yadā bhante brahmā sanaṅkumāro devānaṁ tāvatiṁsānaṁ
 pātubhavati na tassaṁ parisāyaṁ koci devo abhivādeti vā paccuṭṭheti

  *  *  *  *  *  *
  Footnote:1 Ma. Yu. nimittaṁ. 2 Ma. athakho. 3 Ma. Yu. atirocati. sabbattha īdisameva.
-------------------------------------------------
[page 259]
 Vā āsanena vā nimanteti. Sabbe va tuṇhībhūtā pañjalikā
 pallaṅke nisīdanti yassadāni devassa icchissati brahmā sanaṅkumāro
 tassa devassa pallaṅke nisīdissatīti. Yassa kho pana bhante devassa
 brahmā sanaṅkumāro pallaṅke nisīdati uḷāraṁ so labhati devo
 vedapaṭilābhaṁ uḷāraṁ so labhati devo somanassapaṭilābhaṁ. < PTS. D II , 227 >Seyyathāpi
 bhante rājā khattiyo muddhāvasitto adhunāvasitto 1- rajjena uḷāraṁ
 so labhati vedapaṭilābhaṁ uḷāraṁ so labhati somanassapaṭilābhaṁ evameva
 kho bhante yassa devassa brahmā sanaṅkumāro pallaṅke nisīdati
 uḷāraṁ so labhati devo vedapaṭilābhaṁ uḷāraṁ so labhati devo
 somanassapaṭilābhaṁ. Atha bhante brahmā sanaṅkumāro devānaṁ
 tāvatiṁsānaṁ sampasādaṁ viditvā antarahito imāhi gāthāhi anumodi
      [217] Modanti vata bho devā tāvatiṁsā sahindakā
            tathāgataṁ namassantā dhammassa ca sudhammataṁ.
            Nave va deve passantā vaṇṇavante yasassino
            sugatasmiṁ brahmacariyaṁ caritvāna idhāgate.
            Te aññe atirocanti vaṇṇena yasasāyunā
            sāvakā bhūripaññassa visesūpagatā idha.
            Idaṁ disvāna nandanti tāvatiṁsā sahindakā
            tathāgataṁ namassantā dhammassa ca sudhammatanti.
      [218] Idamatthaṁ bhante brahmā sanaṅkumāro abhāsittha. Idamatthaṁ

  *  *  *  *  *  *
  Footnote:1 Ma. Yu. adhunābhisitto.
-------------------------------------------------
[page 260]
 Bhante brahmuno sanaṅkumārassa bhāsato aṭṭhaṅgasamannāgato saro
 hoti vissaṭṭho ca viññeyyo ca mañjū ca savanīyo ca bindu ca
 avisārī ca gambhīro ca ninnādī ca. Yathāparisaṁ kho pana bhante
 brahmā sanaṅkumāro sarena viññāpeti na cassa bahiddhā parisāya
 ghoso niccharati. Yassa kho pana bhante evaṁ aṭṭhaṅgasamannāgato
 saro hoti so vuccati brahmassaroti. Athakho bhante devā
 tāvatiṁsā brahmānaṁ sanaṅkumāraṁ etadavocuṁ sādhu mahābrahme etadeva
 mayaṁ saṅkhāya modāma < PTS. D II , 228 >atthi ca sakkena devānamindena tassa bhagavato
 aṭṭha yathābhuccā vaṇṇā bhāsitā te ca mayaṁ saṅkhāya modāmāti.
 Athakho bhante brahmā sanaṅkumāro sakkaṁ devānamindaṁ etadavoca
 sādhu devānaminda mayaṁpi tassa bhagavato aṭṭha yathābhucce vaṇṇe
 suṇeyyāmāti. Evaṁ mahābrahmeti kho bhante sakko devānamindo
 brahmuno sanaṅkumārasseva 1- paṭissutvā 2- bhagavato aṭṭha yathābhucce
 vaṇṇe payirudāhāsi taṁ kiṁ maññati 3- bhavaṁ mahābrahmā yāvañceso
 bhagavā bahujanahitāya paṭipanno bahujanasukhāya lokānukampāya atthāya
 hitāya sukhāya devamanussānaṁ. Evaṁ bahujanahitāya paṭipannaṁ
 bahujanasukhāya lokānukampāya atthāya hitāya sukhāya devamanussānaṁ
 imināpaṅgena samannāgataṁ satthāraṁ neva atītaṁse samanupassāma na
 panetarahi aññatra tena bhagavatā. Svākkhāto kho pana tassa bhagavato

  *  *  *  *  *  *
  Footnote:1 brahmāsanaṅkumārassevāti pāṭhena bhavitabbaṁ. 2 Ma. Yu. ayaṁ pāṭho natthi.
 3 Ma. maññasi.
-------------------------------------------------
[page 261]
 Dhammo sandiṭṭhiko akāliko ehipassiko opanayiko paccattaṁ
 veditabbo viññūhi. Evaṁ opanayikassa dhammassa desetāraṁ
 imināpaṅgena samannāgataṁ satthāraṁ neva atītaṁse samanupassāma na
 panetarahi aññatra tena bhagavatā. Idaṁ kusalanti kho pana tena
 bhagavatā supaññattaṁ idaṁ akusalanti supaññattaṁ. Idaṁ sāvajjaṁ.
 Idaṁ anavajjaṁ. Idaṁ sevitabbaṁ. Idaṁ na sevitabbaṁ. Idaṁ hīnaṁ.
 Idaṁ paṇītaṁ. Idaṁ kaṇhasukkasappaṭibhāganti supaññattaṁ. Evaṁ
 kusalākusalasāvajjānavajjasevitabbāsevitabbahīnappaṇītakaṇhasukkasappaṭibhāgānaṁ
 dhammānaṁ paññapetāraṁ imināpaṅgena samannāgataṁ satthāraṁ
 neva < PTS. D II , 229 >atītaṁse samanupassāma na panetarahi aññatra tena bhagavatā.
 Supaññattā kho pana tena bhagavatā sāvakānaṁ nibbānagāminī paṭipadā
 saṁsandati nibbānañca paṭipadā ca. Seyyathāpi nāma gaṅgodakaṁ
 yamunodakena saṁsandati sameti evameva supaññattā tena bhagavatā
 sāvakānaṁ nibbānagāminī paṭipadā saṁsandati nibbānañca paṭipadā ca.
 Evaṁ nibbānagāminiyā paṭipadāya paññapetāraṁ imināpaṅgena samannāgataṁ
 satthāraṁ neva atītaṁse samanupassāma na panetarahi aññatra tena
 bhagavatā. Laddhasahāyo kho pana so bhagavā sekhānañceva paṭipadānaṁ
 khīṇāsavānañca vusitavataṁ tena 1- bhagavā apanujja ekārāmataṁ anuyutto
 viharati. Evaṁ ekārāmataṁ anuyuttaṁ imināpaṅgena samannāgataṁ satthāraṁ
 neva atītaṁse samanupassāma na panetarahi aññatra tena bhagavatā.

  *  *  *  *  *  *
  Footnote:1 Ma. Yu. te.
-------------------------------------------------
[page 262]
 Abhinipphanno kho pana tassa bhagavato lābho abhinipphanno siloko
 yāva maññe khattiyā sampiyāyamānarūpā viharanti vigatamado kho
 pana so bhagavā āhāraṁ āhāreti. Evaṁ vigatamadaṁ āhāramāhāriyamānaṁ 1-
 imināpaṅgena samannāgataṁ satthāraṁ neva atītaṁse
 samanupassāma na panetarahi aññatra tena bhagavatā. Yathāvādī
 kho pana so bhagavā tathākārī yathākārī tathāvādī iti yathāvādī
 tathākārī yathākārī tathāvādī. Evaṁ dhammānudhammapaṭipannaṁ
 imināpaṅgena samannāgataṁ satthāraṁ neva atītaṁse samanupassāma na
 panetarahi aññatra tena bhagavatā. Tiṇṇavicikiccho kho pana
 so bhagavā vigatakathaṁkatho pariyositasaṅkappo ajjhāsayaṁ
 ādibrahmacariyaṁ. < PTS. D II , 230 >Evaṁ tiṇṇavicikicchaṁ vigatakathaṁkathaṁ pariyositasaṅkappaṁ
 ajjhāsayaṁ ādibrahmacariyaṁ imināpaṅgena samannāgataṁ satthāraṁ neva
 atītaṁse samanupassāma na panetarahi aññatra tena bhagavatāti.
 Ime kho bhante sakko devānamindo brahmuno sanaṅkumārassa
 bhagavato aṭṭha yathābhucce vaṇṇe payirudāhāsi.
      [219] Tena sudaṁ bhante brahmā sanaṅkumāro attamano hoti
 pamudito pītisomanassajāto bhagavato aṭṭha yathābhucce vaṇṇe
 sutvā. Atha bhante brahmā sanaṅkumāro oḷārikaṁ attabhāvaṁ
 abhinimminitvā kumāravaṇṇo 2- hutvā pañcasikho devānaṁ tāvatiṁsānaṁ

  *  *  *  *  *  *
  Footnote:1 Ma. āhāraṁ āharayamānaṁ. 2 Sī. Ma. Yu. kumāravaṇṇī.
-------------------------------------------------
[page 263]
 Pāturahosi. So vehāsaṁ abbhuggantvā ākāse antalikkhe
 pallaṅkena nisīdi. Seyyathāpi bhante balavā puriso supaccatthate
 vā pallaṅke same vā bhūmibhāge pallaṅkena nisīdeyya evameva
 kho bhante brahmā sanaṅkumāro vehāsaṁ abbhuggantvā ākāse
 antalikkhe pallaṅkena nisīditvā deve tāvatiṁse āmantesi taṁ
 kiṁ maññanti bhonto devā tāvatiṁsā yāva dīgharattaṁ mahāpañño
 va 1- so bhagavā ahosi. Bhūtapubbaṁ bho rājā disampati nāma
 ahosi. Disampatissa rañño govindo nāma brāhmaṇo
 purohito ahosi. Disampatissa rañño reṇu nāma kumāro
 putto ahosi. Govindassa brāhmaṇassa jotipālo nāma
 māṇavo putto ahosi. Iti reṇu ca rājaputto jotipālo ca
 māṇavo aññe ca cha khattiyā iccete aṭṭha sahāyā ahesuṁ.
 Athakho bho ahorattānaṁ accayena govindo brāhmaṇo kālamakāsi.
 Govinde brāhmaṇe kālakate rājā disampati paridevesi yasmiṁ
 vata bho mayaṁ samaye govinde brāhmaṇe sabbakiccāni
 sammavossajjitvā 2- pañcahi kāmaguṇehi samappitā samaṅgibhūtā paricārema
 tasmiṁ kho pana samaye govindo brāhmaṇo kālakatoti.
 Evaṁ vutte bho reṇu rājaputto rājānaṁ disampatiṁ etadavoca
 mā kho tvaṁ deva govinde brāhmaṇe kālakate atibāḷhaṁ
 paridevesi atthi deva govindassa brāhmaṇassa jotipālo nāma

  *  *  *  *  *  *
  Footnote:1 Yu. ca. 2 Ma. sammā .... Yu. sama ....
-------------------------------------------------
[page 264]
 Māṇavo putto paṇḍitataro ceva pitarā alamatthadasataro ceva
 pitarā yepi 1- tassa pitā atthe anusāsi tepi jotipālasseva
 māṇavassa anusāsanīyāti. Evaṁ kumārāti. Evaṁ devāti.
 Athakho bho rājā disampati aññataraṁ purisaṁ āmantesi ehi
 tvaṁ ambho purisa yena jotipālo nāma māṇavo tenupasaṅkama
 upasaṅkamitvā jotipālaṁ māṇavaṁ evaṁ vadehi bhavamatthu bhavantaṁ
 jotipālaṁ māṇavaṁ rājā disampati bhavantaṁ jotipālaṁ māṇavaṁ
 āmantayati rājā disampati bhoto jotipālassa māṇavassa
 dassanakāmoti. Evaṁ devāti kho bho so puriso disampatissa
 rañño paṭissutvā yena jotipālo māṇavo tenupasaṅkami
 upasaṅkamitvā jotipālaṁ māṇavaṁ etadavoca bhavamatthu bhavantaṁ
 jotipālaṁ māṇavaṁ rājā disampati bhavantaṁ jotipālaṁ māṇavaṁ
 āmantayati < PTS. D II , 232 >rājā disampati bhoto jotipālassa māṇavassa
 dassanakāmoti. Evaṁ bhoti kho bho 2- jotipālo māṇavo tassa
 purisassa paṭissutvā yena rājā disampati tenupasaṅkami
 upasaṅkamitvā disampatinā raññā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi. Ekamantaṁ nisinnaṁ
 kho bho jotipālaṁ māṇavaṁ rājā disampati etadavoca
 anusāsatu no bhavaṁ jotipālo māṇavo mā no bhavaṁ jotipālo
 māṇavo anusāsanīyā paccabyāhāsi pettike taṁ ṭhānaṁ ṭhapessāmi

  *  *  *  *  *  *
  Footnote:1 Ma. Yu. yepissa. 2 Ma. so.
-------------------------------------------------
[page 265]
 Govindiye abhisiñcissāmīti. Evaṁ bhoti kho [1]- jotipālo māṇavo
 disampatissa rañño paccassosi. Athakho bho rājā disampati
 jotipālaṁ māṇavaṁ govindiye abhisiñci [2]- pettike ṭhāne ṭhapesi.
 Abhisitto jotipālo māṇavo govindiye pettike ṭhāne ṭhapito
 yepissa pitā atthe anusāsi tepi atthe anusāsati yepissa
 pitā atthe nānusāsi tepi atthe nānusāsati 3- yepissa pitā
 kammante abhisambhosi tepi kammante abhisambhoti yepissa
 pitā kammante nābhisambhosi tepi kammante nābhisambhoti 4-.
 Tamenaṁ manussā evamāhaṁsu govindo vata bho brāhmaṇo
 mahāgovindo vata bho brāhmaṇoti. Iminā kho evaṁ 5- bho
 pariyāyena jotipālassa māṇavassa [6]- mahāgovindotveva samaññā
 udapādi.
      [220] Athakho bho mahāgovindo brāhmaṇo yena te cha
 khattiyā tenupasaṅkami upasaṅkamitvā te cha khattiye etadavoca
 disampati kho bho rājā jiṇṇo vuḍḍho mahallako addhagato
 vayoanuppatto ko nu kho pana bho jānāti jīvitānaṁ 7- ṭhānaṁ kho
 panetaṁ vijjati yaṁ disampatimhi raññe kālakate rājakattāro
 reṇuṁ rājaputtaṁ rajje abhisiñceyyuṁ āyantu bhonto yena
 reṇu rājaputto tenupasaṅkamatha upasaṅkamitvā reṇuṁ rājaputtaṁ
 evaṁ vadetha mayaṁ kho bhoto reṇussa sahāyā piyā manāpā

  *  *  *  *  *  *
  Footnote:1 Ma. bho so. 2 Ma. taṁ. 3 Ma. anusāsati. 4 Ma. abhisambhoti.
 5 Yu. etaṁ. 6 Ma. govindo. Yu. mahāgovindo .... 7 Ma. jīvitaṁ. ito paraṁ
 īdisameva.
-------------------------------------------------
[page 266]
 Appaṭikūlā yaṁsukho bhavaṁ taṁsukhā mayaṁ yaṁdukkho bhavaṁ taṁdukkhā mayaṁ
 disampati kho bho rājā jiṇṇo vuḍḍho mahallako addhagato
 vayoanuppatto ko nu kho pana bho jānāti jīvitānaṁ ṭhānaṁ
 kho panetaṁ vijjati yaṁ disampatimhi raññe kālakate rājakattāro
 bhavantaṁ reṇuṁ rajje abhisiñceyyuṁ sace bhavaṁ reṇu rajjaṁ labhetha
 saṁvibhajetha no rajjenāti. Evaṁ bhoti kho [1]- te cha khattiyā
 mahāgovindassa brāhmaṇassa paṭissutvā yena reṇu rājaputto
 tenupasaṅkamiṁsu upasaṅkamitvā reṇuṁ rājaputtaṁ etadavocuṁ mayaṁ
 kho bhoto reṇussa sahāyā piyā manāpā appaṭikūlā yaṁsukho
 bhavaṁ taṁsukhā mayaṁ yaṁdukkho bhavaṁ taṁdukkhā mayaṁ disampati kho bho
 rājā jiṇṇo vuḍḍho mahallako addhagato vayoanuppatto
 ko nu kho pana bho jānāti jīvitānaṁ ṭhānaṁ kho panetaṁ vijjati
 yaṁ disampatimhi raññe kālakate rājakattāro bhavantaṁ reṇuṁ
 rajje abhisiñceyyuṁ sace bhavaṁ reṇu rajjaṁ labhetha saṁvibhajetha
 no rajjenāti. Ko nu kho bho añño mama vijite sukhaṁ
 bhaveyyātha 2- aññatra bhavantehi sacāhaṁ bho rajjaṁ labhissāmi
 saṁvibhajissāmi vo rajjenāti. < PTS. D II , 234 >Athakho bho ahorattānaṁ accayena
 rājā disampati kālamakāsi. Disampatimhi raññe kālakate
 rājakattāro reṇuṁ rājaputtaṁ rajje abhisiñciṁsu. Abhisitto reṇu

  *  *  *  *  *  *
  Footnote:1 Ma. Yu. bho. 2 Sī. sumedheyyātha. Ma. sukho bhavetha. Yu. sukhamedheyyātha.
-------------------------------------------------
[page 267]
 Rajjena pañcahi kāmaguṇehi samappito samaṅgibhūto paricāreti.
 Athakho bho mahāgovindo brāhmaṇo yena te cha khattiyā
 tenupasaṅkami upasaṅkamitvā te cha khattiye etadavoca disampati
 kho bho rājā kālakato abhisitto [1]- reṇu rajjena pañcahi
 kāmaguṇehi samappito samaṅgibhūto paricāreti ko nu kho pana
 bho jānāti madaniyā kāmā āyantu bhonto yena reṇu
 rājā tenupasaṅkamatha upasaṅkamitvā reṇuṁ rājānaṁ evaṁ vadetha
 disampati vo bho rājā kālakato abhisitto bhavaṁ reṇu rajjena
 sarati bhavaṁ taṁ vacananti. Evaṁ bhoti kho [2]- te cha khattiyā
 mahāgovindassa brāhmaṇassa paṭissutvā yena reṇu rājā
 tenupasaṅkamiṁsu upasaṅkamitvā reṇuṁ rājānaṁ etadavocuṁ disampati
 kho bho rājā kālakato abhisitto bhavaṁ reṇu rajjena sarati
 bhavaṁ taṁ vacananti. Sarāmahaṁ bho taṁ vacananti 3-. Ko nu kho
 bho pahoti imaṁ mahāpaṭhaviṁ uttarena āyataṁ dakkhiṇena sakaṭamukhaṁ
 sattadhā samaṁ suvibhattaṁ vibhajitunti. Ko nu kho bho añño pahoti
 aññatra mahāgovindena brāhmaṇenāti. Athakho bho reṇu
 rājā aññataraṁ purisaṁ āmantesi ehi tvaṁ ambho purisa
 yena mahāgovindo brāhmaṇo tenupasaṅkama upasaṅkamitvā
 mahāgovindaṁ brāhmaṇaṁ evaṁ vadehi rājā taṁ bhante reṇu
 āmantetīti. < PTS. D II , 235 >Evaṁ devāti kho bho so puriso reṇussa rañño

  *  *  *  *  *  *
  Footnote:1 Yu. bhavaṁ. 2 Ma. bho. 3 Ma. Yu. vacanaṁ.
-------------------------------------------------
[page 268]
 Paṭissutvā yena mahāgovindo brāhmaṇo tenupasaṅkami
 upasaṅkamitvā mahāgovindaṁ brāhmaṇaṁ etadavoca rājā taṁ bhante
 reṇu āmantetīti. Evaṁ bhoti kho bho [1]- mahāgovindo brāhmaṇo
 tassa purisassa paṭissutvā yena reṇu rājā tenupasaṅkami
 upasaṅkamitvā reṇunā raññā saddhiṁ sammodi sammodanīyaṁ kathaṁ
 sārāṇīyaṁ vītisāretvā ekamantaṁ nisīdi. Ekamantaṁ nisinnaṁ kho
 bho mahāgovindaṁ brāhmaṇaṁ reṇu rājā etadavoca etu bhavaṁ
 govindo imaṁ mahāpaṭhaviṁ uttarena āyataṁ dakkhiṇena sakaṭamukhaṁ
 sattadhā samaṁ suvibhattaṁ vibhajetūti 2-. Evaṁ bhoti kho bho [3]- mahāgovindo
 brāhmaṇo reṇussa rañño paṭissutvā imaṁ mahāpaṭhaviṁ uttarena
 āyataṁ dakkhiṇena sakaṭamukhaṁ sattadhā samaṁ suvibhattaṁ vibhaji sabbāni
 sakaṭamukhāni paṭṭhapesi 4-. Tatra sudaṁ majjhe reṇussa rañño
 janapado hoti
      [221] Dantapuraṁ kāliṅgānaṁ assakānañca potanaṁ
            māhissati 5- avantīnaṁ socirānañca 6- rorukaṁ
            mithilā ca videhānaṁ campā aṅgesu māpitā
            bārāṇasī ca kāsīnaṁ ete govindamāpitāti.
      [222] < PTS. D II , 236 >Athakho bho te cha khattiyā yathāsakena lābhena
 attamanā ahesuṁ paripuṇṇasaṅkappā yaṁ vata no ahosi icchitaṁ
 yaṁ ākaṅkhitaṁ [7]- adhippetaṁ yaṁ abhipatthitaṁ taṁ no laddhanti.

  *  *  *  *  *  *
  Footnote:1-3 Ma. so. 2 Ma. Yu. vibhajatūti. 4 Yu. aṭṭhapesi. 5 Ma. mahesayaṁ.
 6 Ma. Yu. sovīrānañca. 7 Ma. Yu. yaṁ.
-------------------------------------------------
[page 269]
      [223] Sattabhū brahmadatto ca vessabhū bharato saha
            reṇu dve dhataraṭṭhā ca tadāsuṁ satta bhāravāti 1-.
                    Paṭhamabhāṇavāraṁ niṭṭhitaṁ.
      [224] Athakho bho te cha khattiyā yena mahāgovindo
 brāhmaṇo tenupasaṅkamiṁsu upasaṅkamitvā mahāgovindaṁ brāhmaṇaṁ
 etadavocuṁ yathā kho bhavaṁ bho govindo reṇussa rañño sahāyo
 piyo manāpo appaṭikūlo evameva kho bhavaṁ govindo brāhmaṇo
 amhākaṁpi sahāyo piyo manāpo appaṭikūlo anusāsatu no bhavaṁ
 govindo brāhmaṇo mā no bhavaṁ govindo brāhmaṇo
 anusāsaniyā paccabyāhāsīti. Evaṁ bhoti kho bho 2- mahāgovindo
 brāhmaṇo tesaṁ channaṁ khattiyānaṁ muddhābhisittānaṁ 3- paccassosi.
 Athakho bho mahāgovindo brāhmaṇo anusāsaniyā 4- satta ca rājāno
 khattiye muddhābhisitte rajjena 5- anusāsi satta ca brāhmaṇamahāsāle
 satta ca nhātakasatāni mante vācesi. < PTS. D II , 237 >Athakho bho mahāgovindassa
 brāhmaṇassa aparena samayena evaṁkalyāṇo kittisaddo abbhuggacchi
 sakkhi mahāgovindo brāhmaṇo brahmānaṁ passati sakkhi
 mahāgovindo brāhmaṇo brahmunā sākaccheti sallapati mantetīti.
 Athakho bho mahāgovindassa brāhmaṇassa etadahosi mayhaṁ kho
 evaṁkalyāṇo kittisaddo abbhuggato sakkhi mahāgovindo brāhmaṇo
 brahmānaṁ passati sakkhi mahāgovindo brāhmaṇo brahmunā

  *  *  *  *  *  *
  Footnote:1 Ma. bhāradhāti. Yu. bhāratāti. 2 Ma. so. 3-4 Ma. Yu. ayaṁ pāṭho natthi.
 5 Ma. Yu. muddhāvasitte rajje.
-------------------------------------------------
[page 270]
 Sākaccheti sallapati mantetīti na kho panāhaṁ brahmānaṁ passāmi
 na brahmunā sākacchemi na brahmunā sallapemi 1- na brahmunā
 mantemi sutaṁ kho pana metaṁ brāhmaṇānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ yo vassike cattāro māse
 paṭisallīyati karuṇaṁ jhānaṁ jhāyati so brahmānaṁ passati brahmunā
 sākaccheti sallapati mantetīti yannūnāhaṁ vassike cattāro māse
 paṭisallīyeyyaṁ karuṇaṁ jhānaṁ jhāyeyyanti. Athakho [2]- mahāgovindo
 brāhmaṇo yena reṇu rājā tenupasaṅkami upasaṅkamitvā
 reṇuṁ rājānaṁ etadavoca mayhaṁ kho bho evaṁkalyāṇo
 kittisaddo abbhuggato sakkhi mahāgovindo brāhmaṇo brahmānaṁ
 passati sakkhi mahāgovindo brāhmaṇo brahmunā sākaccheti
 sallapati mantetīti na kho panāhaṁ bho brahmānaṁ passāmi na
 brahmunā sākacchemi na brahmunā sallapemi na brahmunā
 mantemi sutaṁ kho pana metaṁ brāhmaṇānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ yo vassike cattāro māse
 paṭisallīyati karuṇaṁ jhānaṁ jhāyati so brahmānaṁ passati brahmunā
 sākaccheti sallapati mantetīti icchāmahaṁ bho vassike cattāro
 māse paṭisallīyituṁ karuṇaṁ jhānaṁ jhāyituṁ namhi kenaci upasaṅkamitabbo
 aññatra ekena bhattāhārenāti 3-. Yassadāni bhavaṁ
 govindo kālaṁ maññatīti. < PTS. D II , 238 >Athakho mahāgovindo brāhmaṇo

  *  *  *  *  *  *
  Footnote:1 Ma. Yu. sabbattha sallapāmi. 2 Ma. Yu. bho. 3 Ma. Yu. bhattābhihārenāti.
 ito paraṁ īdisameva.
-------------------------------------------------
[page 271]
 Yena te cha khattiyā tenupasaṅkami upasaṅkamitvā te cha khattiye
 etadavoca mayhaṁ kho bho evaṁkalyāṇo kittisaddo abbhuggato
 sakkhi mahāgovindo brāhmaṇo brahmānaṁ passati sakkhi
 mahāgovindo brāhmaṇo brahmunā sākaccheti sallapati mantetīti
 na kho bho panāhaṁ brahmānaṁ passāmi na brahmunā sākacchemi
 na brahmunā sallapemi na brahmunā mantemi sutaṁ kho pana metaṁ
 brāhmaṇānaṁ vuḍḍhānaṁ mahallakānaṁ ācariyapācariyānaṁ bhāsamānānaṁ
 yo vassike cattāro māse paṭisallīyati karuṇaṁ jhānaṁ jhāyati
 so brahmānaṁ passati brahmunā sākaccheti sallapati mantetīti
 icchāmahaṁ bho vassike cattāro māse paṭisallīyituṁ karuṇaṁ jhānaṁ
 jhāyituṁ namhi kenaci upasaṅkamitabbo aññatra ekena
 bhattāhārenāti. Yassadāni bhavaṁ govindo kālaṁ maññatīti. Athakho
 bho mahāgovindo brāhmaṇo yena satta ca brāhmaṇamahāsālā
 satta ca nhātakasatāni tenupasaṅkami upasaṅkamitvā satta ca
 brāhmaṇamahāsāle satta ca nhātakasatāni etadavoca mayhaṁ
 kho bho evaṁkalyāṇo kittisaddo abbhuggato sakkhi mahāgovindo
 brāhmaṇo brahmānaṁ passati sakkhi mahāgovindo brāhmaṇo
 brahmunā sākaccheti sallapati mantetīti na kho panāhaṁ bho
 brahmānaṁ passāmi na brahmunā sākacchemi na brahmunā
 sallapemi na brahmunā mantemi sutaṁ kho pana metaṁ brāhmaṇānaṁ
-------------------------------------------------
[page 272]
 Vuḍḍhānaṁ mahallakānaṁ ācariyapācariyānaṁ bhāsamānānaṁ yo vassike
 cattāro māse paṭisallīyati karuṇaṁ jhānaṁ jhāyati so brahmānaṁ
 passati brahmunā sākaccheti sallapati mantetīti tenahi bho
 yathāsute yathāpariyatte mante vitthārena sajjhāyaṁ karotha
 aññamaññañca mante vācetha icchāmahaṁ bho vassike cattāro māse
 paṭisallīyituṁ karuṇaṁ jhānaṁ jhāyituṁ namhi kenaci upasaṅkamitabbo
 aññatra ekena bhattāhārenāti. Yassadāni bhavaṁ govindo
 kālaṁ maññatīti. < PTS. D II , 239 >Athakho bho mahāgovindo brāhmaṇo yena
 cattārīsā bhariyā sādisiyo tenupasaṅkami upasaṅkamitvā cattārīsā
 bhariyā sādisiyo etadavoca mayhaṁ kho bhoti evaṁkalyāṇo
 kittisaddo abbhuggato sakkhi mahāgovindo brāhmaṇo brahmānaṁ
 passati sakkhi mahāgovindo brāhmaṇo brahmunā sākaccheti
 sallapati mantetīti na kho panāhaṁ bhoti brahmānaṁ passāmi
 na brahmunā sākacchemi na brahmunā sallapemi na brahmunā
 mantemi sutaṁ kho pana metaṁ brāhmaṇānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ yo vassike cattāro māse
 paṭisallīyati karuṇaṁ jhānaṁ jhāyati so brahmānaṁ passati brahmunā
 sākaccheti [1]- sallapati [2]- mantetīti icchāmahaṁ bhoti vassike cattāro
 māse paṭisallīyituṁ karuṇaṁ jhānaṁ jhāyituṁ namhi kenaci upasaṅkamitabbo
 aññatra ekena bhattāhārenāti. Yassadāni bhavaṁ govindo

  *  *  *  *  *  *
  Footnote:1-2 Ma. brahmunā.
-------------------------------------------------
[page 273]
 Kālaṁ maññatīti. Athakho bho mahāgovindo brāhmaṇo puratthimena
 nagarasseva navaṁ saṇṭhāgāraṁ 1- kārāpetvā vassike cattāro māse
 paṭisallīyi karuṇaṁ jhānaṁ jhāyi. Nāssa 2- koci upasaṅkamati 3-
 aññatra ekena bhattāhārenāti 4-. Athakho bho mahāgovindassa
 brāhmaṇassa catunnaṁ māsānaṁ accayena ahudeva ukkaṇṭhanā ahu
 paritassanā sutaṁ kho panetaṁ brāhmaṇānaṁ vuḍḍhānaṁ mahallakānaṁ
 ācariyapācariyānaṁ bhāsamānānaṁ yo vassike cattāro māse
 paṭisallīyati karuṇaṁ jhānaṁ jhāyati so brahmānaṁ passati brahmunā
 sākaccheti sallapati mantetīti na kho panāhaṁ brahmānaṁ passāmi
 na brahmunā sākacchemi na brahmunā sallapemi na brahmunā
 mantemīti. Athakho bho brahmā sanaṅkumāro mahāgovindassa
 brāhmaṇassa cetasā cetoparivitakkamaññāya < PTS. D II , 240 >seyyathāpi nāma
 balavā puriso sammiñjitaṁ vā bāhaṁ pasāreyya pasāritaṁ vā bāhaṁ
 sammiñjeyya evameva brahmaloke antarahito mahāgovindassa
 brāhmaṇassa sammukhe pāturahosi. Athakho bho mahāgovindassa
 brāhmaṇassa ahudeva bhayaṁ ahu chambhitattaṁ ahu lomahaṁso
 yathātaṁ adiṭṭhapubbaṁ rūpaṁ disvā. Athakho bho mahāgovindo
 brāhmaṇo bhīto saṁviggo lomahaṭṭhajāto brahmānaṁ sanaṅkumāraṁ
 gāthāya ajjhabhāsi

  *  *  *  *  *  *
  Footnote:1 Ma. sandhāgāraṁ. 2 Sī. nassu ca. Ma. nāssudha. Yu. nāssuda. 3 Yu. upasaṅgami.
 4 Ma. Yu. itisaddo natthi.
-------------------------------------------------
[page 274]
      [225] Vaṇṇavā yasavā sirimā ko nu tvamasi mārisa
            ajānantā taṁ pucchāma kathaṁ jānemu taṁ mayanti.
            Maṁ ve kumāraṁ jānanti brahmaloke sanantanaṁ
            sabbe jānanti maṁ devā evaṁ govinda jānahi.
            Āsanaṁ udakaṁ pajjaṁ madhupākañca 1- brahmuno
            agghe bhavantaṁ pucchāma agghaṁ kurutu no bhavaṁ.
            Paṭiggaṇhāma te agghaṁ yaṁ tvaṁ govinda bhāsasi
            diṭṭhe dhamme hitatthāya samparāyasukhāya ca
            katāvakāso pucchassu yaṅkiñci abhipatthitanti.
      [226] Athakho bho mahāgovindassa brāhmaṇassa etadahosi
 katāvakāso khomhi brahmunā sanaṅkumārena kinnu kho ahaṁ brahmānaṁ
 sanaṅkumāraṁ puccheyyaṁ diṭṭhadhammikaṁ vā atthaṁ samparāyikaṁ vāti.
 Athakho bho mahāgovindassa brāhmaṇassa etadahosi kusalo kho
 ahaṁ diṭṭhadhammikānaṁ atthānaṁ aññepi maṁ diṭṭhadhammikaṁ atthaṁ
 pucchanti yannūnāhaṁ brahmānaṁ sanaṅkumāraṁ samparāyikaññeva atthaṁ
 puccheyyanti. Athakho bho mahāgovindo brāhmaṇo brahmānaṁ
 sanaṅkumāraṁ gāthāya ajjhabhāsi
      [227] Pucchāmi brahmānaṁ sanaṅkumāraṁ
            kaṅkhī akaṅkhiṁ paravediyesu
            katthaṭṭhito kimhi ca sikkhamāno

  *  *  *  *  *  *
  Footnote:1 Ma. madhusākañca.
-------------------------------------------------
[page 275]
            Pappoti macco amataṁ brahmalokanti.
            Hitvā mamattaṁ manujesu brahme
            ekodibhūto karuṇādhimutto 1-
            nirāmagandho virato methunasmā
            etthaṭṭhito ettha ca sikkhamāno
            pappoti macco amataṁ brahmalokanti.
      [228] Hitvā mamattanti ahaṁ 2- bhoto ājānāmi. Idhekacco
 appaṁ vā bhogakkhandhaṁ pahāya mahantaṁ vā bhogakkhandhaṁ pahāya appaṁ
 vā ñātiparivaṭṭaṁ pahāya mahantaṁ vā ñātiparivaṭṭaṁ pahāya kesamassuṁ
 ohāretvā kāsāyāni vatthāni acchādetvā agārasmā anagāriyaṁ
 pabbajati iti hitvā mamattaṁti sahaṁ 3- bhoto ājānāmi.
 Ekodibhūtoti sahaṁ 4- bhoto ājānāmi. Idhekacco vivittaṁ senāsanaṁ
 bhajati araññaṁ rukkhamūlaṁ pabbataṁ kandaraṁ giriguhaṁ susānaṁ vanapatthaṁ
 abbhokāsaṁ palālapuñjaṁ paṭisallīyati 5- iti ekodibhūtoti sahaṁ 6- bhoto
 ājānāmi. Karuṇādhimuttoti sahaṁ bhoto ājānāmi. Idhekacco
 karuṇāsahagatena cetasā ekaṁ disaṁ pharitvā viharati tathā dutiyaṁ
 tathā tatiyaṁ tathā catutthaṁ iti uddhamadho tiriyaṁ sabbadhi sabbattatāya
 sabbāvantaṁ lokaṁ karuṇāsahagatena cetasā vipulena mahaggatena

  *  *  *  *  *  *
  Footnote:1 Ma. karuṇedhimutto. ito paraṁ īdisameva. 2 Sī. Yu. mamattaṁtāhaṁ. 3 Sī.
 Yu. mamattaṁtāhaṁ. Ma. mamattanti ahaṁ. mamattaṁtipahanti pana pāṭhena bhavitabbaṁ.
 4 ekodibhūtotipahanti pāṭhena bhavitabbaṁ Ma. ... ahaṁ. Yu. ... cāhaṁ. 5 Ma. Yu. ayaṁ
 pāṭho natthi. 6 Ma. ahaṁ. Yu. pahaṁ. ito paraṁ īdisameva.
-------------------------------------------------
[page 276]
 Appamāṇena averena abyāpajjhena pharitvā viharati iti karuṇādhimuttoti
 sahaṁ bhoto ājānāmi. Āmagandhe ca 1- kho ahaṁ bhoto
 bhāsamānassa na ca 2- ājānāmi
      [229] Ke āmagandhā manujesu brahme
            ete aviddhā 3- idha brūhi dhīra
            kenāvuṭā 4- vāti pajā kururū 5-
            āpāyikā nīvutabrahmalokāti.
            Kodho mosavajjaṁ nikati ca dobbho 6-
            kadariyatā atimāno ussuyā 7-
            icchā vicikicchā paraheṭhanā ca
            lobho ca doso ca mado ca moho
            etesu yuttā anirāmagandhā
            āpāyikā nīvutabrahmalokāti.
      [230] Yathā kho ahaṁ bhoto āmagandhe bhāsamānassa ājānāmi
 te na sunimmadayā agāraṁ ajjhāvasatā pabbajissāmahaṁ bho
 agāramhā anagāriyanti. Yassadāni bhavaṁ govindo kālaṁ maññatīti.
 Athakho bho mahāgovindo brāhmaṇo yena reṇu rājā tenupasaṅkami
 upasaṅkamitvā reṇuṁ rājānaṁ etadavoca aññaṁdāni
 bhavaṁ purohitaṁ pariyesatu yo bhoto rajjaṁ anusāsissati icchāmahaṁ

  *  *  *  *  *  *
  Footnote:1 Yu. va. 2 Ma. Yu. casaddo natthi. 3 Ma. Yu. avidvā. 4 Ma. Yu. kenāvaṭā.
 5 Sī. Yu. kruṭṭharū. Ma. kurutu. 6 Ma. dubbho. Yu. dobho. 7 Ma. usūyā.
 Yu. asuyayā.
-------------------------------------------------
[page 277]
 Bho agārasmā anagāriyaṁ pabbajituṁ yathā kho pana me sutaṁ
 brahmuno āmagandhe bhāsamānassa te na sunimmadayā agāraṁ
 ajjhāvasatā pabbajissāmahaṁ bho agārasmā anagāriyanti.
  [231] Āmantayāmi rājānaṁ reṇuṁ bhūmipatiṁ ahaṁ
        tvaṁ pajānassu rajjena nāhaṁ porohacce 1- rame.
        Sace te ūnakāmehi ahaṁ paripūrayāmi te
        yo taṁ hiṁsati vāremi bhūmisenāpatī ahaṁ
        tvaṁ pitā 2- ahaṁ putto ca 3- mā no govinda pājahi.
        Na matthi ūnakāmehi hiṁsito me na vijjati
        amanussavaco sutvā tasmāhaṁ na gahe rame.
        Amanusso kathaṁvaṇṇo kante 4- atthaṁ abhāsatha
        yañca sutvā jahāsi no gehe amhe ca kevale 5-.
        Upavutthassa me pubbe yiṭṭhakāmassa 6- me sato
        aggi pajjalito āsi kusapattaparitthato.
        Tato me brahmā pāturahu brahmalokā sanantano
        so me pañhaṁ viyākāsi taṁ sutvā na gahe rame.
        Saddahāmi ahaṁ bhoto yaṁ tvaṁ govinda bhāsasi
        amanussavaco sutvā kathaṁ vattetha aññathā
        te taṁ anuvattissāma 7- satthā govinda no bhavaṁ 8-.

  *  *  *  *  *  *
  Footnote:1 Ma. porohicce. 2 Yu. pitāsi. 3 Ma. Yu. casaddo natthi. 4 Ma. kiṁ
 te. 5 Ma. kevalī. 6 Ma. yiṭṭhu .... Yu. yaṭṭhu .... 7 anupabbajissāmātipi
 pāṭho. 8 Yu. bhava.
-------------------------------------------------
[page 278]
        Maṇi yathā veḷuriyo akāso 1- vimalo subho
        evaṁ sutvā 2- carissāma govindassānusāsaneti.
      [232] Sace bhavaṁ govindo agārasmā anagāriyaṁ pabbajissati
 mayampi 3- agārasmā anagāriyaṁ pabbajissāma atha yā te gati
 sā no gati bhavissatīti. Athakho bho mahāgovindo brāhmaṇo
 yena te cha khattiyā tenupasaṅkami upasaṅkamitvā te cha khattiye
 etadavoca aññaṁdāni bho 4- bhavanto purohitaṁ pariyesantu yo
 bhavantānaṁ rajje anusāsissati icchāmahaṁ bho agārasmā anagāriyaṁ
 pabbajituṁ yathā kho pana me sutaṁ brahmuno āmagandhe bhāsamānassa
 te na sunimmadayā agāraṁ ajjhāvasatā pabbajissāmahaṁ bho agārasmā
 anagāriyanti. Athakho bho te cha khattiyā ekamantaṁ apakkamma < PTS. D II , 245 >evaṁ
 samacintesuṁ ime kho bho 5- brāhmaṇā nāma dhanaluddhā yannūna
 mayaṁ mahāgovindaṁ brāhmaṇaṁ dhanena sikkheyyāmāti. Te mahāgovindaṁ
 brāhmaṇaṁ upasaṅkamitvā evamāhaṁsu saṁvijjati kho bho imesu sattasu
 rajjesu pahūtaṁ sāpateyyaṁ tato bhoto yāvatakena attho tāvatakaṁ
 āharīyatanti 6-. Alaṁ bho mamapīdaṁ pahūtaṁ sāpateyyaṁ bhavantānaṁyeva
 tathā sāpateyyaṁ 7- ahaṁ sabbaṁ pahāya agārasmā anagāriyaṁ
 pabbajissāmi yathā kho pana me sutaṁ brahmuno āmagandhe bhāsamānassa
 te na sunimmadayā agāraṁ ajjhāvasatā pabbajissāmahaṁ bho agārasmā
 anagāriyanti. Athakho bho te cha khattiyā ekamantaṁ apakkamma evaṁ

  *  *  *  *  *  *
  Footnote:1 Ma. Yu. akāco. 2 Ma. Yu. suddhā. 3 Yu. ahaṁpi ... pabbajissāmi. 4-5 Ma. Yu.
 bhosaddo natthi. 6 Yu. āhareyyatanti. 7 Ma. vāhasā tamahaṁ sabbaṁ. Yu. vāhasā
 tamahaṁ yasaṁ.
-------------------------------------------------
[page 279]
 Samacintesuṁ ime kho bho 1- brāhmaṇā nāma itthīluddhā yannūna
 mayaṁ mahāgovindaṁ brāhmaṇaṁ itthīhi sikkheyyāmāti. Te mahāgovindaṁ
 brāhmaṇaṁ upasaṅkamitvā evamāhaṁsu saṁvijjanti kho bho
 imesu sattasu rajjesu pahūtā itthiyo tato bhoto yāvatikāhi
 attho tāvatikā ānīyatāti 2-. Alaṁ bho mamapīmā 3- cattārīsā
 bhariyā sādisiyo tāvāhaṁ 4- sabbā pahāya agārasmā anagāriyaṁ
 pabbajissāmi yathā kho pana me sutaṁ brahmuno āmagandhe
 bhāsamānassa te na sunimmadayā agāraṁ ajjhāvasatā pabbajissāmahaṁ
 bho agārasmā anagāriyanti. < PTS. D II , 246 >Sace bhavaṁ govindo agārasmā
 anagāriyaṁ pabbajissati mayampi agārasmā anagāriyaṁ pabbajissāma
 atha yā te gati sā no gati bhavissatīti.
      [233] Sace pajahatha kāmāni yattha satto puthujjano
            ārambhavho daḷhā hotha khantībalasamāhitā.
            Esa maggo ujumaggo esa maggo anuttaro
            saddhammo sabbhi rakkhito brahmalokūpapattiyāti.
      [234] Tenahi bhavaṁ mahāgovindo satta vassāni āgametu
 sattannaṁ vassānaṁ accayena mayampi agārasmā anagāriyaṁ pabbajissāma
 atha yā te gati sā no gati bhavissatīti. Aticiraṁ kho bho
 satta vassāni nāhaṁ sakkomi bhavante satta vassāni āgametuṁ

  *  *  *  *  *  *
  Footnote:1 Ma. Yu. bhosaddo natthi. 2 Ma. Yu. ānīyatanti. 3 Ma. mamapitā. 4 Sī.
 tāpahaṁ. Ma. Yu. tāpāhaṁ.
-------------------------------------------------
[page 280]
 Ko nu kho pana bho jānāti jīvitānaṁ gamanīyo samparāyo
 mantāya voṭṭhabbaṁ 1- kattabbaṁ kusalaṁ caritabbaṁ brahmacariyaṁ natthi
 jātassa amaraṇaṁ yathā kho pana me sutaṁ brahmuno āmagandhe
 bhāsamānassa te na sunimmadayā agāraṁ ajjhāvasatā pabbajissāmahaṁ
 bho agārasmā anagāriyanti. Tenahi bhavaṁ govindo cha vassāni
 āgametu .pe. Pañca vassāni āgametu. Cattāri vassāni
 āgametu. Tīṇi vassāni āgametu. Dve vassāni āgametu.
 Ekaṁ vassaṁ āgametu ekassa vassassa accayena mayampi agārasmā
 anagāriyaṁ pabbajissāma atha yā te gati sā no gati bhavissatīti.
 Aticiraṁ kho bho ekaṁ vassaṁ nāhaṁ sakkomi < PTS. D II , 247 >bhavante ekaṁ vassaṁ
 āgametuṁ ko nu kho pana bho jānāmi jīvitānaṁ gamanīyo
 samparāyo mantāya voṭṭhabbaṁ kattabbaṁ kusalaṁ caritabbaṁ
 brahmacariyaṁ natthi jātassa amaraṇaṁ yathā kho pana me sutaṁ
 brahmuno āmagandhe bhāsamānassa te na sunimmadayā agāraṁ
 ajjhāvasatā pabbajissāmahaṁ bho agārasmā anagāriyanti.
 Tenahi bhavaṁ govindo satta māsāni āgametu sattannaṁ māsānaṁ
 accayena mayampi agārasmā anagāriyaṁ pabbajissāma atha yā
 te gati sā no gati bhavissatīti. Aticiraṁ kho bho satta
 māsāni nāhaṁ sakkomi bhavante satta māsāni āgametuṁ ko
 nu kho pana bho jānāti jīvitānaṁ gamanīyo samparāyo mantāya

  *  *  *  *  *  *
  Footnote:1 Ma. mantāyaṁ boddhabbaṁ. Yu. bodhabbaṁ. ito paraṁ īdisameva.
-------------------------------------------------
[page 281]
 Voṭṭhabbaṁ kattabbaṁ kusalaṁ caritabbaṁ brahmacariyaṁ natthi jātassa
 amaraṇaṁ yathā kho pana me sutaṁ brahmuno āmagandhe bhāsamānassa
 te na sunimmadayā agāraṁ ajjhāvasatā pabbajissāmahaṁ bho agārasmā
 anagāriyanti. Tenahi bhavaṁ govindo cha māsāni āgametu. Pañca
 māsāni āgametu. Cattāri māsāni āgametu. Tīṇi māsāni
 āgametu. Dve māsāni āgametu. Ekaṁ māsaṁ āgametu.
 Addhamāsaṁ 1- āgametu addhamāsassa accayena mayampi agārasmā
 anagāriyaṁ pabbajissāma atha yā te gati sā no gati bhavissatīti.
 Aticiraṁ kho bho addhamāso nāhaṁ sakkomi bhavante addhamāsaṁ
 āgametuṁ ko nu kho pana bho jānāti jīvitānaṁ gamanīyo
 samparāyo mantāya voṭṭhabbaṁ kattabbaṁ kusalaṁ caritabbaṁ
 brahmacariyaṁ natthi jātassa amaraṇaṁ yathā kho pana me sutaṁ
 brahmuno āmagandhe bhāsamānassa te na sunimmadayā agāraṁ
 ajjhāvasatā pabbajissāmahaṁ bho agārasmā anagāriyanti. < PTS. D II , 248 >Tenahi
 bhavaṁ govindo sattāhaṁ āgametu yāva mayaṁ sake puttabhātaro
 rajje anusāsissāma sattāhassa accayena mayampi agārasmā
 anagāriyaṁ pabbajissāma atha yā te gati sā no gati bhavissatīti.
 Na ciraṁ kho bho sattāhaṁ āgamissāmahaṁ bhavante sattāhanti.
 Athakho bho mahāgovindo brāhmaṇo yena te satta ca brāhmaṇamahāsālā

  *  *  *  *  *  *
  Footnote:1 aḍḍhamāsantipi pāṭho.
-------------------------------------------------
[page 282]
 Satta ca nhātakasatāni tenupasaṅkami upasaṅkamitvā
 satta ca brāhmaṇamahāsāle satta ca nhātakasatāni etadavoca
 aññaṁdāni bhavanto ācariyaṁ pariyesantu yo bhavantānaṁ mante
 vācessati icchāmahaṁ bho agārasmā anagāriyaṁ pabbajituṁ yathā
 kho pana me sutaṁ brahmuno āmagandhe bhāsamānassa te na
 sunimmadayā agāraṁ ajjhāvasatā pabbajissāmahaṁ bho agārasmā
 anagāriyanti. Mā bhavaṁ govindo agārasmā anagāriyaṁ pabbaji
 pabbajjā bho appesakkhā ca appalābhā ca brahmaññaṁ
 mahesakkhañca mahālābhañcāti. Mā bhavanto evaṁ avacuttha
 mā bhavanto evaṁ avacuttha pabbajjā appesakkhā ca appalābhā ca
 brahmaññaṁ mahesakkhañca mahālābhañcāti ko nu kho bho aññatra 1-
 mayā mahesakkhataro vā mahālābhataro vā ahaṁ vo vā 2- etarahi
 rājāva 3- raññaṁ brahmāva 4- brāhmaṇānaṁ devatāva 5- gahapatikānaṁ tamahaṁ
 sabbaṁ pahāya agārasmā anagāriyaṁ pabbajissāmi yathā kho pana
 me sutaṁ brahmuno āmagandhe bhāsamānassa te na sunimmadayā
 agāraṁ ajjhāvasatā pabbajissāmahaṁ bho agārasmā anagāriyanti.
 Sace bhavaṁ govindo agārasmā anagāriyaṁ pabbajissati mayampi
 agārasmā anagāriyaṁ pabbajissāma atha yā te gati sā no gati
 bhavissatīti. Athakho bho mahāgovindo brāhmaṇo yena cattārīsā

  *  *  *  *  *  *
  Footnote:1 aññoti vā pāṭho. 2 Sī. Ma. Yu. ahaṁ hi bho. 3-4-5 Yu. ... ca.
-------------------------------------------------
[page 283]
 Bhariyā sādisiyo tenupasaṅkami upasaṅkamitvā cattārīsā bhariyā
 sādisiyo etadavoca yā bhoti naṁ icchati sakāni vā ñātikulāni
 gacchantu 1- aññaṁ vā bhattāraṁ pariyesantu 2- icchāmahaṁ bhoti
 agārasmā anagāriyaṁ pabbajituṁ yathā kho pana me sutaṁ brahmuno
 āmagandhe bhāsamānassa te na sunimmadayā agāraṁ ajjhāvasatā
 pabbajissāmahaṁ bhoti agārasmā anagāriyanti. Tvaññeva no
 ñāti ñātikāmānaṁ tvaṁ pana bhattā bhattukāmānaṁ sace bhavaṁ
 bho 3- govindo agārasmā anagāriyaṁ pabbajissati mayampi bho 4-
 agārasmā anagāriyaṁ pabbajissāma atha yā te gati sā no
 gati bhavissatīti. Athakho bho mahāgovindo brāhmaṇo tassa
 sattāhassa accayena kesamassuṁ ohāretvā kāsāyāni vatthāni
 acchādetvā agārasmā anagāriyaṁ pabbaji. Pabbajitañca pana
 mahāgovindaṁ brāhmaṇaṁ satta ca rājāno khattiyā muddhāvasittā
 satta ca brāhmaṇamahāsālā satta ca nhātakasatāni cattārīsā ca
 bhariyā sādisiyo anekāni ca khattiyasahassāni anekāni ca brāhmaṇasahassāni
 anekāni ca gahapatisahassāni anekā 5- ca itthāgārā
 itthiyo kesamassuṁ ohāretvā kāsāyāni vatthāni acchādetvā
 mahāgovindaṁ brāhmaṇaṁ agārasmā anagāriyaṁ pabbajitaṁ anupabbajiṁsu.
 Tāya sudaṁ bho parisāya parivuto mahāgovindo brāhmaṇo gāmanigamarājadhānīsu
 cārikaṁ carati. Yaṁ kho pana bho tena samayena mahāgovindo

  *  *  *  *  *  *
  Footnote:1 Ma. Yu. gacchatu. 2 Ma. Yu. pariyesatu. 3-4 Ma. Yu. bhosaddo natthi. 5 Ma.
 anekehi itthāgārehi.
-------------------------------------------------
[page 284]
 Brāhmaṇo gāmaṁ vā nigamaṁ vā upasaṅkamati tattha rājāva hoti
 raññaṁ brahmāva brāhmaṇānaṁ devatāva gahapatikānaṁ. Ye [1]- kho
 pana bho tena samayena manussā khipanti vā upakkhalanti vā te
 evamāhaṁsu namatthu mahāgovindassa brāhmaṇassa namatthu sattapurohitassāti.
 Mahāgovindo [2]- brāhmaṇo mettāsahagatena cetasā
 averena abyāpajjhena ekaṁ disaṁ pharitvā vihāsi tathā dutiyaṁ tathā
 tatiyaṁ tathā catutthaṁ iti uddhamadho tiriyaṁ sabbadhi sabbattatāya
 sabbāvantaṁ lokaṁ mettāsahagatena cetasā vipulena mahaggatena
 appamāṇena averena abyāpajjhena pharitvā vihāsi karuṇāsahagatena
 cetasā .pe. Muditāsahagatena cetasā .pe. Upekkhāsahagatena
 cetasā .pe. Sāvakānañca brahmalokasahabyatāya maggaṁ
 desesi. Ye kho pana bho tena samayena mahāgovindassa brāhmaṇassa
 sāvakā sabbena sabbaṁ sāsanaṁ ājāniṁsu te kāyassa bhedā paraṁ
 maraṇā sugatiṁ brahmalokaṁ upapajjiṁsu. Ye na sabbena sabbaṁ sāsanaṁ
 ājāniṁsu te kāyassa bhedā paraṁ maraṇā appekacce paranimmitavasavattīnaṁ
 devānaṁ sahabyataṁ upapajjiṁsu appekacce nimmānaratīnaṁ
 devānaṁ sahabyataṁ upapajjiṁsu appekacce tusitānaṁ devānaṁ sahabyataṁ
 upapajjiṁsu appekacce yāmānaṁ devānaṁ < PTS. D II , 251 >sahabyataṁ upapajjiṁsu
 appekacce tāvatiṁsānaṁ devānaṁ sahabyataṁ upapajjiṁsu appekacce
 cātummahārājikānaṁ devānaṁ sahabyataṁ upapajjiṁsu. Ye [3]- sabbanihīnakāyaṁ

  *  *  *  *  *  *
  Footnote:1 Yu. ye ca kho pana. Ma. ye kho pana bhoti ime pāṭhā natthi. 2 Ma. Yu. bho.
 3 Yu. sabbe.
-------------------------------------------------
[page 285]
 Paripūresuṁ te gandhabbakāyaṁ paripūresuṁ. Iti kho pana 1- sabbesaṁyeva
 tesaṁ kulaputtānaṁ amoghā pabbajjā ahosi avajjā 2- saphalā
 saudrayāti 3-. Sarati taṁ bhagavāti. Sarāmahaṁ bho pañcasikha
 ahantena samayena mahāgovindo brāhmaṇo ahosiṁ ahaṁ taṁ 4-
 sāvakānaṁ brahmalokasahabyatāya maggaṁ desesiṁ taṁ kho pana
 pañcasikha brahmacariyaṁ na nibbidāya na virāgāya na nirodhāya na
 upasamāya na abhiññāya na sambodhāya na nibbānāya saṁvattati
 yāvadeva brahmalokūpapattiyā idaṁ kho pana me pañcasikha brahmacariyaṁ
 ekantanibbidāya virāgāya nirodhāya upasamāya abhiññāya
 sambodhāya nibbānāya saṁvattati. Katamañca 5- taṁ pañcasikha brahmacariyaṁ
 ekantanibbidāya virāgāya nirodhāya upasamāya abhiññāya sambodhāya
 nibbānāya saṁvattati ayameva ariyo aṭṭhaṅgiko maggo seyyathīdaṁ
 sammādiṭṭhi sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi idaṁ kho taṁ
 pana pañcasikha brahmacariyaṁ ekantanibbidāya virāgāya nirodhāya
 upasamāya abhiññāya sambodhāya nibbānāya saṁvattati. Ye kho
 pana me pañcasikha sāvakā sabbena sabbaṁ sāsanaṁ ājānanti
 te āsavānaṁ khayā anāsavaṁ cetovimuttiṁ paññāvimuttiṁ diṭṭhe va
 dhamme sayaṁ < PTS. D II , 252 >abhiññā sacchikatvā upasampajja viharanti. Ye na

  *  *  *  *  *  *
  Footnote:1 Ma. Yu. bho. 2 avañjhāti vā avajjhāti vā pāṭho. 3 Yu. sauddisāti.
 4 Ma. Yu. tesaṁ. 5 Yu. katamañca ... saṁvattatīti ime pāṭhā natthi.
-------------------------------------------------
[page 286]
 Sabbena sabbaṁ sāsanaṁ ājānanti te 1- pañcannaṁ orambhāgiyānaṁ
 saññojanānaṁ parikkhayā opapātikā honti tattha parinibbāyino
 anāvattidhammā tasmā lokā. Ye na sabbena sabbaṁ sāsanaṁ
 ājānanti appekacce tiṇṇaṁ saññojanānaṁ parikkhayā rāgadosamohānaṁ
 tanuttā sakadāgāmino honti sakideva imaṁ lokaṁ
 āgantvā dukkhassantaṁ karissanti 2-. Ye na sabbena sabbaṁ sāsanaṁ
 ājānanti appekacce tiṇṇaṁ saññojanānaṁ parikkhayā sotāpannā
 honti avinipātadhammā niyatā sambodhiparāyanā. Iti kho pañcasikha
 sabbesaññeva imesaṁ kulaputtānaṁ amoghā pabbajjā avajjā saphalā
 saudrayāti 3-. Idamavoca bhagavā. Attamano pañcasikho gandhabbaputto
 bhagavato bhāsitaṁ abhinanditvā anumoditvā bhagavantaṁ abhivādetvā
 padakkhiṇaṁ katvā tatthevantaradhāyīti.
                 Mahāgovindasuttaṁ niṭṭhitaṁ chaṭṭhaṁ.
                     --------------

  *  *  *  *  *  *
  Footnote:1 Yu. appekacce. 2 Yu. karonti. 3 Yu. sauddisāti.
-------------------------------------------------
[page 287]
                        Mahāsamayasuttaṁ
      [235] < PTS. D II , 253 >Evamme sutaṁ. Ekaṁ samayaṁ bhagavā sakkesu viharati
 kapilavatthusmiṁ mahāvane mahatā bhikkhusaṅghena saddhiṁ pañcamattehi
 bhikkhusatehi sabbeheva arahantehi. Dasahi ca lokadhātūhi devatā
 yebhuyyena sannipatitā honti bhagavantaṁ dassanāya bhikkhusaṅghañca.
 Athakho catunnaṁ suddhāvāsakāyikānaṁ devānaṁ 1- etadahosi ayaṁ kho
 bhagavā sakkesu viharati kapilavatthusmiṁ mahāvane mahatā bhikkhusaṅghena
 saddhiṁ pañcamattehi bhikkhusatehi sabbeheva arahantehi dasahi ca
 lokadhātūhi devatā yebhuyyena sannipatitā honti bhagavantaṁ dassanāya
 bhikkhusaṅghañca yannūna mayampi yena bhagavā tenupasaṅkameyyāma
 upasaṅkamitvā bhagavato santike paccekagāthaṁ 2- bhāseyyāmāti.
 Athakho tā devatā seyyathāpi nāma balavā puraso sammiñjitaṁ
 vā bāhaṁ pasāreyya pasāritaṁ vā bāhaṁ < PTS. D II , 254 >sammiñjeyya evameva
 suddhāvāsesu devesu antarahitā bhagavato purato pāturahaṁsu. Athakho
 tā devatā bhagavantaṁ abhivādetvā ekamantaṁ aṭṭhaṁsu. Ekamantaṁ
 ṭhitā kho ekā devatā bhagavato santike imaṁ gāthaṁ abhāsi
      [236] Mahāsamayo pavanasmiṁ
            devakāyā samāgatā

  *  *  *  *  *  *
  Footnote:1 Ma. devatānaṁ. 2 pāyato evaṁ. paccekagāthātipi pāṭhena pana bhavitabbaṁ. Ma.
 paccekaṁ gāthaṁ.
-------------------------------------------------
[page 288]
            Āgatamha imaṁ dhammasamayaṁ
            dakkhitāyeva 1- aparājitasaṅghanti.
      [237] Athakho aparā devatā bhagavato santike imaṁ gāthaṁ abhāsi
            tatra bhikkhavo samādahaṁsu
            cittaṁ attano ujukamakaṁsu
            sārathīva nettāni gahetvā
            indriyāni rakkhanti paṇḍitāti.
      [238] Athakho aparā devatā bhagavato santike imaṁ gāthaṁ abhāsi
            chetvā khīlaṁ chetvā palīghaṁ
            indakhīlaṁ ohaccamanejā 2-
            te caranti suddhā vimalā
            cakkhumatā sudantā susūnāgāti 3-.
      [239] < PTS. D II , 255 >Athakho aparā devatā bhagavato santike imaṁ gāthaṁ abhāsi
            ye keci buddhaṁ saraṇaṁ gatāse
            na te gamissanti apāyabhūmiṁ 4-
            pahāya mānusaṁ dehaṁ
            devakāyaṁ paripūressantīti.
      [240] Athakho bhagavā bhikkhū āmantesi yebhuyyena bhikkhave
 dasasu lokadhātūsu devatā sannipatitā honti tathāgataṁ dassanāya

  *  *  *  *  *  *
  Footnote:1 Ma. Yu. dakkhitāye. 2 Ma. Yu. ūhaccamanejā. 3 Ma. Yu. susunāgāti.
 4 sabbattha pāyato apāyanti pāṭho dissati.
-------------------------------------------------
[page 289]
 Bhikkhusaṅghañca yepi te bhikkhave ahesuṁ atītamaddhānaṁ arahanto
 sammāsambuddhā tesampi bhagavantānaṁ etaparamāyeva 1- devatā
 sannipatitā ahesuṁ seyyathāpi mayhaṁ etarahi yepi te bhikkhave
 bhavissanti anāgatamaddhānaṁ arahanto sammāsambuddhā tesampi
 bhagavantānaṁ etaparamāyeva 2- devatā sannipatitā bhavissanti seyyathāpi
 mayhaṁ etarahi ācikkhissāmi bhikkhave devakāyānaṁ nāmāni
 kittayissāmi bhikkhave devakāyānaṁ nāmāni desissāmi bhikkhave
 devakāyānaṁ nāmāni taṁ suṇātha sādhukaṁ manasikarotha bhāsissāmīti.
 Evambhanteti kho te bhikkhū bhagavato paccassosuṁ. Bhagavā etadavoca
      [241] Silokamanukassāmi yattha bhummā tadassitā
            ye sitā girigabbharaṁ pahitattā samāhitā.
            Puthū sīhāva sallīnā lomahaṁsābhisambhuno
            odātamanasā suddhā vippasannamanāvilā 3-.
            Bhiyyo pañcasate ñatvā vane kāpilavatthave
            tato āmantayi satthā sāvake sāsane rate
            devakāyā abhikkantā te vijānātha bhikkhavo
            te ca ātappamakaruṁ sutvā buddhassa sāsanaṁ.
            Tesampāturahu ñāṇaṁ amanussāna dassanaṁ
            appeke satamaddakkhuṁ sahassaṁ atha sattariṁ.
            Sataṁ eke sahassānaṁ amanussānamaddasuṁ

  *  *  *  *  *  *
  Footnote:1-2 Ma. etaṁparamāyeva. 3 Yu. vippasannāmanāvilā.
-------------------------------------------------
[page 290]
            Appekenantamaddakkhuṁ disā sabbā phuṭā ahuṁ.
            Tañca sabbaṁ abhiññāya vavakkhitvāna 1- cakkhumā
            tato āmantayi satthā sāvake sāsane rate
            devakāyā abhikkantā te vijānātha bhikkhavo
            ye vohaṁ kittayissāmi girāhi anupubbaso.
            Sattasahassā va 2- yakkhā bhummā kāpilavatthavā
            iddhimanto jutimanto 3- vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Chasahassā hemavatā yakkhā nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Sātāgirā tisahassā yakkhā nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Iccete soḷasasahassā yakkhā nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Vessāmittā pañcasatā yakkhā nānattavaṇṇino
            iddhimanto jutimanto vaṇṇavanto yasassino

  *  *  *  *  *  *
  Footnote:1 vavatthitvānāti vā pāṭho. 2 Ma. te. 3 Sī. Yu. sabbattha jutīmanto.
-------------------------------------------------
[page 291]
            Modamānā abhikkāmuṁ bhikkhūnaṁ samitiṁ vanaṁ.
            Kumbhīro rājagahiko vepullassa nivesanaṁ
            bhiyyo 1- naṁ satasahassaṁ yakkhānaṁ payirupāsati.
            Kumbhīro rājagahiko sopāga samitiṁ vanaṁ.
      [242] Purimañca disaṁ rājā dhataraṭṭho pasāsati
            gandhabbānaṁ ādhipati mahārājā yasassi so.
            Puttāpi tassa bahavo indanāmā mahabbalā 2-
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Dakkhiṇañca disaṁ rājā virūḷho tappasāsati 3-
            kumbhaṇḍānaṁ ādhipati mahārājā yasassi so.
            Puttāpi tassa bahavo indanāmā mahabbalā
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Pacchimañca disaṁ rājā virūpakkho pasāsati
            nāgānaṁ ādhipati mahārājā yasassi so.
            Puttāpi tassa bahavo indanāmā mahabbalā
            iddhimanto jutimanto vaṇṇavanto yasassino

  *  *  *  *  *  *
  Footnote:1 bhīyotipi pāṭho. 2 aṭṭhakathāyaṁ sabbavāresu mahābalāti pāṭho. 3 Ma. Yu. taṁ
 pasāsati. ito paraṁ īdisameva.
-------------------------------------------------
[page 292]
            Modamānā abhikkāmuṁ bhikkhūnaṁ samitiṁ vanaṁ.
            Uttarañca disaṁ rājā kuvero tappasāsati
            yakkhānaṁ ādhipati mahārājā yasassi so.
            Puttāpi tassa bahavo indanāmā bahabbalā
            iddhimanto jutimanto vaṇṇavanto yasassino
            modanānā abhikkāmuṁ bhikkhūnaṁ samitiṁ vanaṁ.
            Purimadisaṁ dhataraṭṭho dakkhiṇena virūḷhako
            pacchimena virūpakkho kuvero uttaraṁ disaṁ
            cattāro te mahārājā samantā caturo disā
            daddallamānā 1- aṭṭhaṁsu vane kāpilavatthave.
      [243] Tesaṁ māyāvino dāsā āgū 2- vañcanikā saṭhā
            māyā kuṭeṇḍu veṭeṇḍu 3- viṭū 4- ca viṭuṭo 5- saha
            candano kāmaseṭṭho ca kinnughaṇḍu 6- nighaṇḍu ca.
            Panādo opamañño ca devasuto ca mātali
            cittaseno ca gandhabbo naḷorājā janosabho 7-
            āgū 8- pañcasikho ceva timbarū suriyavacchasā 9-.
            Ete caññe ca rājāno gandhabbā saha rājubhi
            modamānā abhikkāmuṁ bhikkhūnaṁ samitiṁ vanaṁ.
            Athāgū 10- nābhasā nāgā vesālā saha tacchakā

  *  *  *  *  *  *
  Footnote:1 dadaḷhamānātipi pāṭho. 2 Ma. āguṁ. Sī. Yu. āguṁ. ito paraṁ īdisameva.
 3 mā. viṭeṇḍu. 4 Ma. Yu. viṭucca. 5 Yu. viṭucco. 6 Ma. kinni ghaṇḍu.
 7 Ma. Yu. janessabho. 8 Ma. āgā. Yu. āgu. 9 Sī. Yu. suriyavaccasā.
 10 Ma. athāguṁ. Yu. athāgu. evamīdisesu padesu.
-------------------------------------------------
[page 293]
            Kambalassatarā āgū pāyāgā saha ñātibhi
            yāmunā dhataraṭṭhā ca āgū nāgā yasassino
            erāvaṇo mahānāgo sopāga samitiṁ vanaṁ.
        [244] Ye nāgarāje sahasā haranti
              dibbā dijā pakkhi visuddhacakkhū
              vehāyasā 1- te vanamajjhapattā
              citrā supaṇṇā iti tesa nāmaṁ
              abhayantadā nāgarājānamāsī
              supaṇṇato khemamakāsi buddho
              saṇhāhi vācāhi upavhayantā
              nāgā supaṇṇā saraṇamakaṁsu buddhaṁ.
            Jitā vajirahatthena samuddaṁ asurā sitā
            bhātaro vāsavassete iddhimanto yasassino.
            Kālakañjā mahābhismā 2- asurā dānaveghasā
            vepacitti sucitti ca pahārādo namucī saha.
            Satañca baliputtānaṁ sabbe verocanāmakā
            sannayhitvā baliṁ senaṁ 3- rāhubhaddamupāgamuṁ
            samayodāni bhaddante bhikkhūnaṁ samitiṁ vanaṁ.
      [245] Āpo ca devā paṭhavī ca tejo vāyo tadāgamuṁ
            varuṇā vāruṇā 4- devā somo ca yasasā saha.

  *  *  *  *  *  *
  Footnote:1 Sī. Yu. vehāsayā. 2 Sī. Yu. mahābhiṁsā. 3 Ma. balisenaṁ.
 4 Ma. vāraṇā vāraṇā devā.
-------------------------------------------------
[page 294]
            Mettākaruṇākāyikā āgū devā yasassino
            dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Veṇḍū 1- ca devā sahalī ca asamā ca duve yamā
            candassūpanisā devā candamāgū purakkhitā.
            Suriyassūpanisā devā suriyamāgū purakkhitā
            nakkhattāni purakkhatvā āgū mandavalāhakā
            vasūnaṁ vāsavo seṭṭho sakko pāga 2- purindado.
            Dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Athāgū sahabhū devā jalamaggisikhāriva
            ariṭṭhakā ca rojā ca ummāpupphanibhāsino
            varuṇā sahadhammā ca accutā ca anejakā
            sūleyyarucirā āgū āgū vāsavanesino.
            Dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Samānā mahāsamānā mānusā mānusuttamā

  *  *  *  *  *  *
  Footnote:1 Ma. veṇḍu devā sahali ca. 2 Ma. pāgā.
-------------------------------------------------
[page 295]
            Khiḍḍāpadūsikā 1- āgū āgū manopadūsikā 2-
            athāgū harayo devā ye ca lohitavāsino
            pāragā mahāpāragā āgū devā yasassino.
            Dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Sukkā karumhā 3- aruṇā āgū veghanasā saha.
            Odātagayhā pāmokkhā āgū devā vicakkhaṇā
            sadāmattā hāragajā missakā ca yasassino
            thanayaṁ āgā 4- pajunno yo disā abhivassati.
            Dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.
            Khemiyā tusitā yāmā kaṭṭhakā ca yasassino
            lambitakā 5- lāmaseṭṭhā jotināmā ca āsavā
            nimmānaratino āgū athāgū paranimmitā.
            Dasete dasadhā kāyā sabbe nānattavaṇṇino
            iddhimanto jutimanto vaṇṇavanto yasassino
            modamānā abhikkāmuṁ bhikkhūnaṁ samitiṁ vanaṁ.

  *  *  *  *  *  *
  Footnote:1 Ma. khiḍḍāpadosikā. 2 Ma. manopadosikā. 3 Ma. karumbhā. 4 yebhuyyena āgūti
 pāṭho dissati. 5 Ma. Yu. lambītakā.
-------------------------------------------------
[page 296]
            Saṭṭhete devanikāyā sabbe nānattavaṇṇino
            nāmanvayena āgañchuṁ ye caññe sadisā saha
            pavutthajātimakkhīlaṁ 1- oghatiṇṇamanāsavaṁ
            dakkhemoghataraṁ nāgaṁ candaṁva asitātitaṁ 2-.
      [246] Subrahmā paramatto ca puttā iddhimato saha
            sanaṅkumāro tisso ca sopāga samitiṁ vanaṁ.
            Sahassabrahmalokānaṁ mahābrahmābhitiṭṭhati
            upapanno jutimanto bhismākāyo yasassi so.
            Dasettha issarā āgū paccekavasavattino
            tesañca majjhato āgā 3- hārito parivārito.
            Te ca sabbe abhikkante sinde 4- deve sabrahmake
            mārasenā abhikkāmi passa kaṇhassa mandiyaṁ.
            Etha gaṇhatha bandhatha rāgena bandhamatthu vo
            samantā parivāretha mā vo muñcittha koci naṁ.
            Iti tattha mahāseno kaṇhasenaṁ apesayi
            pāṇinā talamāhacca saraṁ katvāna bheravaṁ.
            Yathā pāvussako megho thanayanto savijjuko
            tadā so paccudāvatti saṅkuddho asayaṁvase 5-.
            Tañca sabbaṁ abhiññāya vavakkhitvāna 6- cakkhumā

  *  *  *  *  *  *
  Footnote:1 Ma. pavuṭṭhajātimalilaṁ. Sī. Yu. pavutthajātiṁ akhilaṁ. 2 asitātiganti vā pāṭho.
 Yu. asitātikaṁ. 3 pāyato āgūti pāco dissati. 4 Ma. sainde. Yu. saindadeve.
 5 Sī. Yu. vasī. 6 Ma. vavatthitvāna.
-------------------------------------------------
[page 297]
            Tato āmantayi satthā sāvake sāsane rate
            mārasenā abhikkantā te vijānātha bhikkhavo
            te ca ātappamakaruṁ sutvā buddhassa sāsanaṁ.
            Vītarāgehi pakkāmuṁ nesaṁ lomampi 1- iñjayuṁ
            sabbe vijitasaṅgāmā bhayātītā yasassino
            modanti saha bhūtehi sāvakā te janesutāti.
                    Mahāsamayasuttaṁ niṭṭhitaṁ sattamaṁ.
                         ----------

  *  *  *  *  *  *
  Footnote:1 Ma. lomāpi.
-------------------------------------------------
[page 298]
                         Sakkapañhasuttaṁ
      [247] < PTS. D II , 263 >Evamme sutaṁ. Ekaṁ samayaṁ bhagavā magadhesu viharati
 pācīnato rājagahassa ambasaṇḍo 1- nāma brāhmaṇagāmo tassuttarato
 vediyake pabbate indasālaguhāyaṁ. Tena kho pana samayena
 sakkassa devānamindassa ussukkaṁ udapādi bhagavantaṁ dassanāya.
 Athakho sakkassa devānamindassa etadahosi kahaṁ nu kho bhagavā
 etarahi viharati arahaṁ sammāsambuddhoti. Addasā kho sakko
 devānamindo bhagavantaṁ magadhesu viharantaṁ pācīnato rājagahassa
 ambasaṇḍo nāma brāhmaṇagāmo tassuttarato vediyake pabbate
 indasālaguhāyaṁ disvāna deve tāvatiṁse āmantesi ayaṁ mārisā
 bhagavā magadhesu viharati pācīnato rājagahassa ambasaṇḍo nāma
 brāhmaṇagāmo tassuttarato vediyake pabbate indasālaguhāyaṁ
 yadi pana mārisā mayantaṁ bhagavantaṁ dassanāya upasaṅkameyyāma
 arahantaṁ sammāsambuddhanti. Evaṁ bhaddantavāti kho devā tāvatiṁsā
 sakkassa devānamindassa paccassosuṁ. Athakho sakko devānamindo
 pañcasikhaṁ gandhabbaputtaṁ 2- āmantesi < PTS. D II , 264 >ayaṁ tāta pañcasikha bhagavā
 magadhesu viharati pācīnato rājagahassa ambasaṇḍo nāma brāhmaṇagāmo
 tassuttarato vediyake pabbate indasālaguhāyaṁ yadi hi 3-

  *  *  *  *  *  *
  Footnote:1 Ma. Yu. ambasaṇḍā. ito paraṁ īdisameva. 2 Ma. gandhabbadevaputtaṁ.
 3 Ma. Yu. hisaddo natthi.
-------------------------------------------------
[page 299]
 Pana tāta pañcasikha mayaṁ taṁ bhagavantaṁ dassanāya upasaṅkameyyāma
 arahantaṁ sammāsambuddhanti. Evaṁ bhaddantavāti kho pañcasikho
 gandhabbaputto 1- sakkassa devānamindassa paṭissutvā veḷuvapaṇḍuvīṇaṁ 2-
 ādāya sakkassa devānamindassa anucariyaṁ upāgami. Athakho sakko
 devānamindo devehi tāvatiṁsehi parivuto pañcasikhena gandhabbaputtena
 purakkhato seyyathāpi nāma balavā puriso sammiñjitaṁ vā bāhaṁ
 pasāreyya pasāritaṁ vā bāhaṁ sammiñjeyya evameva kho devesu
 tāvatiṁsesu antarahito magadhesu pācīnato rājagahassa ambasaṇḍo
 nāma brāhmaṇagāmo tassuttarato vediyake pabbate paccuṭṭhāsi.
 Tena kho pana samayena vediyako pabbato atiriva obhāsajāto hoti
 ambasaṇḍo ca brāhmaṇagāmo yathā taṁ devānaṁ devānubhāvena.
 Apissudaṁ parito gāmesu manussā evamāhaṁsu ādittassu nāmajja
 vediyako pabbato jhāyatassu nāmajja vediyako pabbato jalatassu 3-
 nāmajja vediyako kiṁ su nāmajja vediyako pabbato atiriva obhāsajāto
 ambasaṇḍo ca brāhmaṇagāmoti. Saṁviggā lomahaṭṭhajātā
 ahesuṁ. Athakho sakko devānamindo pañcasikhaṁ gandhabbaputtaṁ
 āmantesi < PTS. D II , 265 >durupasaṅkamā kho tāta pañcasikha tathāgatā mādisena
 jhāyī jhānaratā tadanantaraṁ 4- paṭisallīnā yadi pana tvaṁ tāta pañcasikha
 bhagavantaṁ paṭhamaṁ pasādeyyāsi tayā tāta paṭhamaṁ pasāditaṁ pacchā

  *  *  *  *  *  *
  Footnote:1 Ma. gandhabbadevaputto. 2 Ma. Yu. beluvapaṇḍuvīṇaṁ. ito paraṁ īdisameva.
 3 jhāyitassu ... jalitassūtipi pāṭhadvayena bhavitabbaṁ. 4 Ma. tadantaraṁ.
-------------------------------------------------
[page 300]
 Mayaṁ taṁ bhagavantaṁ dassanāya upasaṅkameyyāma arahantaṁ sammāsambuddhanti.
 Evaṁ bhaddantavāti kho pañcasikho gandhabbaputto
 sakkassa devānamindassa paṭissutvā veḷuvapaṇḍuvīṇaṁ ādāya yena
 indasālaguhā tenupasaṅkami upasaṅkamitvā ettāvatā me
 bhagavā neva avidūre kho 1- vasati nāccāsannena saddañca me sossatīti
 ekamantaṁ aṭṭhāsi. Ekamantaṁ ṭhito kho pañcasikho gandhabbaputto
 veḷuvapaṇḍuvīṇaṁ ādāya 2- assāvesi imā ca gāthāyo abhāsi
 buddhūpasañhitā dhammūpasañhitā saṅghūpasañhitā 3- arahantūpasañhitā
 kāmūpasañhitā
      [248] Vande te pitaraṁ bhadde timbaruṁ suriyavacchase 4-
            yena jātāsi kalyāṇī ānandajananī mama.
            Vātova sedataṁ kanto pānīyaṁva pipāsato
            aṅgiraṁsī 5- piyā mesi dhammo arahataṁ 6- iva.
            Āturasseva bhesajjaṁ bhojanaṁva jighacchato
            parinibbāpayi 7- bhadde jalantamiva vārinā.
            Sītodakaṁ pokkharaṇiṁ yuttaṁ kiñjakkhareṇunā
            nāgo ghammābhitattova ogāhe te thanūdaraṁ.
            Accaṅkusova nāgo ca jitaṁ me tuttatomaraṁ
            kāraṇaṁ nappajānāmi sammatto lakkhaṇūruyā.

  *  *  *  *  *  *
  Footnote:1 Ma. avidūre bhavissati. 2 Ma. Yu. ayaṁ pāṭho natthi. 3 Sī. saṅghūpasañhitāti pāṭho
 na dissati. 4 Sī. Yu. suriyavaccase. 5 Ma. aṅgarasi. Yu. aṅgīrasī. 6 Ma.
 arahatāmiva. 7 Ma. parinibbāpaya maṁ.
-------------------------------------------------
[page 301]
            Tayi gadhitacittosmi 1- cittaṁ vipariṇāmitaṁ
            paṭiggantuṁ na sakkomi vaṅkaghattova 2- ambujo.
            Vāmūru saja maṁ bhadde saja maṁ mandalocane
            palissaja maṁ kalyāṇi etaṁ me abhipatthitaṁ.
            Appako vata me santo kāmo vellitakesiyā
            anekabhāvo 3- samapādi 4- arahanteva dakkhiṇā.
            Yaṁ me atthi kataṁ puññaṁ arahantesu tādisu
            taṁ me sabbaṅgakalyāṇi tayā saddhiṁ vipaccataṁ.
            Yaṁ me atthi kataṁ puññaṁ asmiṁ paṭhavimaṇḍale
            taṁ me sabbaṅgakalyāṇi tayā saddhiṁ vipaccataṁ.
            Sakyaputtova jhānena ekodi nipako sato
            amataṁ muni jigiṁsāno 5- tamahaṁ suriyavacchase.
            Yathāpi muni nandeyya patvā sambodhimuttamaṁ
            evaṁ nandeyyaṁ kalyāṇi missabhāvaṁ 6- gato tayā.
            Sakko ce me varaṁ dajjā tāvatiṁsānamissaro
            tāhaṁ bhadde vareyyāhe evaṁ kāmo daḷho mama.
            Sālaṁva na ciraṁ phullaṁ pitaraṁ te sumedhase
            vandamāno namassāmi yassāsetādisī pajāti.
      [249] Evaṁ vutte bhagavā pañcasikhaṁ gandhabbaputtaṁ etadavoca

  *  *  *  *  *  *
  Footnote:1 Ma. ... gedhita .... 2 vaṅkaghasovātipi pāṭho. Ma. vaṅkaghasto va. Yu. vaṅkaghasatova.
 3 anekabhāgotipi pāṭho. 4 Ma. samuppādi. 5 Ma. jigīsāno. 6 Ma. Yu. missībhāvaṁ.
-------------------------------------------------
[page 302]
 Saṁsandati kho te pañcasikha tantissaro gītassarena gītassaro ca
 tantissarena neva 1- pana te pañcasikha tantissaro gītassaraṁ ativattati
 na 2- gītassaro ca tantissaraṁ kadā saṁyūḷhā pana te pañcasikha imā
 gāthā buddhūpasañhitā dhammūpasañhitā saṅghūpasañhitā arahantūpasañhitā
 kāmūpasañhitāti. Ekamidāhaṁ bhante samayaṁ bhagavā
 uruvelāyaṁ viharati najjā nerañjarāya tīre ajapālanigrodhe
 paṭhamābhisambuddho. Tena kho panāhaṁ bhante samayena bhaddā nāma
 suriyavacchasā timbaruno gandhabbarañño dhītā tamābhikaṅkhāmi.
 Sā kho pana bhante bhaginī parakāminī hoti sikhaṇḍi 3- nāma mātalissa
 saṅgāhakassa putto tamābhikaṅkhati. Yato kho ahaṁ bhante taṁ bhaginiṁ
 nālatthaṁ kenaci pariyāyena athāhaṁ veḷuvapaṇḍuvīṇaṁ ādāya yena
 timbaruno gandhabbarañño nivesanaṁ tenupasaṅkamiṁ upasaṅkamitvā
 veḷuvapaṇḍuvīṇaṁ assāvesiṁ imā [4]- gāthā abhāsiṁ buddhūpasañhitā
 dhammūpasañhitā saṅghūpasañhitā arahantūpasañhitā kāmūpasañhitā
            vande te pitaraṁ bhadde timbaruṁ suriyavacchase
            yena jātāsi kalyāṇī ānandajananī mama. .pe.
            Sālaṁva na ciraṁ phullaṁ pitaraṁ te sumedhase
            vandamāno namassāmi yassāsetādisī pajāti.
      [250] Evaṁ vutte bhante bhaddā suriyavacchasā maṁ etadavoca
 na kho me mārisa so bhagavā sammukhā diṭṭho apica sutoyeva me so

  *  *  *  *  *  *
  Footnote:1 Ma. Yu. na ca pana. 2 Ma. Yu. nasaddo natthi. 3 Ma. sikhaṇḍī.
 4 Ma. Yu. imā ca gāthāyo.
-------------------------------------------------
[page 303]
 Bhagavā devānaṁ tāvatiṁsānaṁ sudhammāya sabhāya upanaccantiyā yato
 kho tvaṁ mārisa taṁ bhagavantaṁ kittesi hotu no ajja samāgamoti.
 Soyeva no bhante tassā bhaginiyā saddhiṁ samāgamo ahosi na 1-
 vadāmi tato pacchāti. Athakho sakkassa devānamindassa etadahosi
 paṭisammodati kho 2- pañcasikho gandhabbaputto bhagavatā bhagavā ca
 pañcasikhenāti. Athakho sakko devānamindo pañcasikhaṁ gandhabbaputtaṁ
 āmantesi abhivādehi me tvaṁ tāta pañcasikha bhagavantaṁ sakko
 bhante devānamindo sāmacco saparijano bhagavato pāde sirasā
 vandatīti. Evaṁ bhaddantavāti kho pañcasikho gandhabbaputto sakkassa
 devānamindassa paṭissutvā bhagavantaṁ abhivādesi 3- sakko bhante
 devānamindo sāmacco saparijano bhagavato pāde sirasā vandatīti.
 Evaṁ sukhī hotu pañcasikha sakko devānamindo sāmacco saparijano
 sukhakāmā hi devā manussā asurā nāgā gandhabbā ye caññe
 santi puthukāyāti.
      [251] Evañca pana tathāgatā evarūpe mahesakkhe yakkhe
 abhivadanti. Abhivadito sakko devānamindo bhagavato indasālaguhaṁ
 pavisitvā bhagavantaṁ abhivādetvā ekamantaṁ aṭṭhāsi. Devāpi
 tāvatiṁsā indasālaguhaṁ pavisitvā bhagavantaṁ abhivādetvā ekamantaṁ
 aṭṭhaṁsu. Pañcasikhopi gandhabbaputto indasālaguhaṁ pavisitvā
 bhagavantaṁ abhivādetvā ekamantaṁ aṭṭhāsi. Tena kho pana samayena

  *  *  *  *  *  *
  Footnote:1 Ma. Yu. na cadāni. 2 Ma. khosaddo natthi. 3 Ma. abhivādeti.
-------------------------------------------------
[page 304]
 Indasālaguhā visamā santi samā samapādi sambādhā santi uruddhā 1-
 samapādi andhakāro guhāyaṁ antaradhāyi āloko udapādi yathā taṁ
 devānaṁ devānubhāvena.
      [252] Athakho bhagavā sakkaṁ devānamindaṁ etadavoca acchariyamidaṁ
 āyasmato kosiyassa abbhūtamidaṁ āyasmato kosiyassa tava
 bahukiccassa bahukaraṇīyassa yadidaṁ idhāgamananti. Cirapaṭikāhaṁ bhante
 bhagavantaṁ dassanāya upasaṅkamitukāmo apica devānaṁ tāvatiṁsānaṁ
 kehici kiccakaraṇīyehi byāvaṭo evāhaṁ nāsakkhiṁ bhagavantaṁ dassanāya
 upasaṅkamituṁ. Ekamidaṁ bhante samayaṁ bhagavā sāvatthiyaṁ viharati
 salaḷāgārake. Athakhohaṁ bhante sāvatthiṁ agamāsiṁ bhagavantaṁ
 dassanāya. Tena kho pana bhante samayena bhagavā aññatarena
 samādhinā nisinno hoti. Bhujagī 2- nāma vessavaṇassa mahārājassa
 paricārikā bhagavantaṁ paccupaṭṭhitā hoti pañjalikā namassamānā
 tiṭṭhati. Athakhohaṁ bhante bhujagiṁ etadavocaṁ abhivādehi me tvaṁ
 bhagini bhagavantaṁ sakko bhante devānamindo sāmacco saparijano
 bhagavato pāde sirasā vandatīti. Evaṁ vutte bhante sā bhujagī
 maṁ etadavoca akālo kho mārisa bhagavantaṁ dassanāya paṭisallīno
 bhagavāti. < PTS. D II , 271 >Tenahi bhagini yadā bhagavā tamhā samādhimhā vuṭṭhito
 hoti atha mama vacanena bhagavantaṁ abhivādehi sakko bhante

  *  *  *  *  *  *
  Footnote:1 Sī. Yu. urundā. Ma. uruddā. 2 Sī. Yu. bhuñjatī ca nāma. Ma. bhūjati ca nāma.
-------------------------------------------------
[page 305]
 Devānamindo sāmacco saparijano bhagavato pāde sirasā vandatīti.
 Kacci me sā bhante bhaginī bhagavantaṁ abhivādesi sarati bhagavā tassā
 bhaginiyā vacananti. Abhivādesi maṁ sā devānaminda bhaginī sarāmahaṁ
 tassā bhaginiyā vacanaṁ apicāhaṁ āyasmato cakkanemisaddena 1- tamhā
 samādhimhā vuṭṭhitoti. Ye te bhante devā amhehi paṭhamataraṁ
 tāvatiṁsakāyaṁ upapannā tesaṁ me sammukhā sutaṁ sammukhā paṭiggahitaṁ
 yadā tathāgatā loke uppajjanti arahanto sammāsambuddhā dibbā
 kāyā paripūrenti hāyanti asurakāyāti. Taṁ me idaṁ bhante
 sakkhidiṭṭhaṁ yato tathāgato loke uppanno arahaṁ sammāsambuddho
 dibbā kāyā paripūrenti hāyanti asurakāyāti. Idheva bhante
 kapilavatthusmiṁ gopikā nāma sakyadhītā ahosi buddhe pasannā
 dhamme pasannā saṅghe pasannā sīlesu paripūrīkārinī 2- sā itthīcittaṁ 3-
 virājetvā purisacittaṁ 4- bhāvetvā kāyassa bhedā parammaraṇā sugatiṁ
 saggaṁ lokaṁ upapannā devānaṁ tāvatiṁsānaṁ sahabyataṁ amhākaṁ
 puttattaṁ ajjhupagatā tatrāpi naṁ evaṁ jānanti gopako devaputto
 gopako devaputtoti. Aññepi bhante tayo bhikkhū bhagavati
 brahmacariyaṁ caritvā hīnaṁ gandhabbakāyaṁ upapannā te pañcahi
 kāmaguṇehi samappitā samaṅgibhūtā paricārayamānā amhākaṁ upaṭṭhānaṁ
 āgacchanti amhākaṁ pāricariyaṁ. Te amhākaṁ upaṭṭhānaṁ āgate
 amhākaṁ pāricariyaṁ gopako devaputto < PTS. D II , 272 >paṭicodesi kutomukhā nāma

  *  *  *  *  *  *
  Footnote:1 Ma. nemisaddena. 2 Ma. Yu. paripūrakārinī. ito paraṁ īdisameva. 3 Ma.
 itthittaṁ. 4 Ma. purisattaṁ. ito paraṁ īdisameva.
-------------------------------------------------
[page 306]
 Tumhe mārisā tassa bhagavato dhammaṁ āyūhittha 1- ahaṁ hi nāma
 itthikā samānā buddhe pasannā dhamme pasannā saṅghe pasannā
 sīlesu paripūrīkārinī itthīcittaṁ virājetvā purisacittaṁ bhāvetvā
 kāyassa bhedā parammaraṇā sugatiṁ saggaṁ lokaṁ upapannā devānaṁ
 tāvatiṁsānaṁ sahabyataṁ sakkassa devānamindassa puttattaṁ ajjhupagatā
 idhāpi maṁ evaṁ jānanti gopako devaputto gopako devaputtoti
 tumhe pana mārisā bhagavati brahmacariyaṁ caritvā hīnaṁ
 gandhabbakāyaṁ upapannā duddiṭṭharūpaṁ vata bho addasāma ye
 mayaṁ addasāma sahadhammike hīnaṁ gandhabbakāyaṁ upapanneti. Tesaṁ
 bhante gopakena devaputtena paṭicoditānaṁ dve devā diṭṭhe va
 dhamme satiṁ paṭilabhiṁsu kāyaṁ brahmapurohitaṁ. Eko pana devo
 kāme ajjhāvasi.
          [253] Upāsikā cakkhumato ahosiṁ
                nāmaṁpi mayhaṁ ahu gopikāti
                buddhe ca dhamme ca abhippasannā
                saṅghañcupaṭṭhāsiṁ pasannacittā.
                Tasseva buddhassa sudhammatāya
                sakkassa puttomhi mahānubhāvo
                mahājutiko tidivūpapanno
                jānanti maṁ idhāpi gopakoti.

  *  *  *  *  *  *
  Footnote:1 Ma. assuttha. Yu. assutvā.
-------------------------------------------------
[page 307]
                Addasaṁ bhikkhavo diṭṭhapubbe
                gandhabbakāyūpagate vasine
                ime hi te gotamasāvakāse
                ye ca mayaṁ pubbe manussabhūtā.
                Annena pānena upaṭṭhahimhā
                pādūpasaṅgayha sake nivesane
                kutomukhā nāma ime bhavanto
                buddhassa dhammaṁ 1- na paṭiggahesuṁ.
                Paccattaṁ veditabbo hi dhammo
                sudesito cakkhumatānubuddho
                ahaṁpi tumhe va upāsamānā 2-
                sutvāna ariyānaṁ subhāsitāni.
                Sakkassa puttomhi mahānubhāvo
                mahājutiko tidivūpapanno
                tumhe pana seṭṭhamupāsamānā
                anuttare 3- brahmacariyaṁ caritvā.
                Hīnakāyaṁ upapannā bhavanto
                anānulomā bhavatūpapatti
                duddiṭṭharūpaṁ vata addasāma
                sahadhammike hīnakāyūpapanne.

  *  *  *  *  *  *
  Footnote:1 Ma. ... dhammāni paṭiggahesuṁ. 2 Ma. upāsamāno. 3 Ma. anuttaraṁ.
-------------------------------------------------
[page 308]
                Gandhabbakāyūpagatā bhavanto
                devānamāgacchatha pāricariyaṁ
          agāre vasato mayhaṁ imaṁ passa visesataṁ.
                Itthī hutvā svājja 1- pumomhi devā
                dibbehi kāmehi samaṅgibhūto
                te coditā gotamasāvakena
                saṁvegamāpādu samecca gopakaṁ.
                Handa vigāyāma 2- viyāyamāma
                mā no mayaṁ parapessā ahumhā
                tesaṁ duve vīriyamārabhiṁsu
                anussaraṁ gotamasāsanāni.
                Idheva cittāni virājayitvā
                kāmesu ādīnavamaddasiṁsu
                te kāmasaññojanabandhanāni
                pāpimato 3- yogāni duraccayāni.
                Nāgova santāni 4- guṇāni chetvā 5-
                deve tāvatiṁse atikkamiṁsu
                saindadevā sapajāpatīkā
                sabbe sudhammāya sabhāyupaviṭṭhā.

  *  *  *  *  *  *
  Footnote:1 Ma. Yu. svajja pumomhi devo. 2 Ma. viyāyāma byāyāma. Yu. vitāyāma.
 3 Ma. Yu. pāpimayogāni. 4 Ma. sannāni. 5 Sī. Yu. bhetvā.
-------------------------------------------------
[page 309]
                Tesannisinnā 1- na atikkamiṁsu
                vīrā virāgā virajaṁ karontā
                te disvā saṁvegamakāsi vāsavo
                devābhibhū devagaṇassa majjhe.
                Ime hi te hīnakāyūpapannā
                deve tāvatiṁse atikkamanti
                saṁvegajātassava 2- te nisamma
                [3]- Gopako vāsavaṁ ajjhabhāsi.
                Buddho janindatthi manussaloke
                kāmābhibhū sakyamunīti ñāyati
                tasseva te puttā satiyā vihīnā
                cuditā 4- mayā te sati paccalatthuṁ.
                Tiṇṇaṁ tesaṁ avasinettha eko
                gandhabbakāyūpagato vasīno
                dve va 5- sambodhipadānusārino
                devepi hīḷenti samāhitattā.
                Etādisī dhammapakāsanettha
                na tattha kiṁ kaṅkhati koci sāvako
                nittiṇṇaoghaṁ vicikicchachinnaṁ
                buddhaṁ namassāma jinaṁ janindaṁ.

  *  *  *  *  *  *
  Footnote:1 Ma. tesaṁ nisinnānaṁ atikkamiṁsu. Yu. te sannisinnānaṁ .... 2 Ma. Yu.
 saṁvegajātassa vaco nisamma. 3 Ma. Yu. so .... 4 Ma. coditā. 5 Ma. ca. Yu. ceva.
-------------------------------------------------
[page 310]
            Yaṁ te dhammaṁ idhaññāya visesaṁ ajjhagamaṁsu 1- te
            kāyaṁ brahmapurohitaṁ duve tesaṁ visesagū.
            Tassa dhammassa pattiyā āgatamhāpi 2- mārisa
            katāvakāsā bhagavatā pañhaṁ pucchemu mārisāti.
      [254] Athakho bhagavato etadahosi dīgharattaṁ visuddho kho ayaṁ
 sakko 3- yaṅkiñci maṁ pañhaṁ pucchissati sabbantaṁ atthasañhitaṁyeva
 pucchissati no anatthasañhitaṁ yañcassāhaṁ puṭṭho byākarissāmi
 taṁ khippameva ājānissatīti. Athakho bhagavā sakkaṁ devānamindaṁ
 gāthāya ajjhabhāsi
            puccha vāsava maṁ pañhaṁ yaṅkiñci manasicchasi
            tassa tasseva pañhassa ahaṁ antaṁ karomi teti.
                       Paṭhamabhāṇavāraṁ.
      [255] < PTS. D II , 276 >Katāvakāso sakko devānamindo bhagavatā 4- imaṁ bhagavantaṁ
 paṭhamaṁ pañhaṁ apucchi kiṁsaññojanā nu kho mārisa devā manussā
 asurā nāgā gandhabbā ye caññe santi puthukāyā te averā
 adaṇḍā asapattā abyāpajjhā viharemu averinoti iti ca
 nesaṁ hoti atha ca pana saverā sadaṇḍā sasapattā sabyāpajjhā
 viharanti saverinoti. Itthaṁ sakko devānamindo bhagavantaṁ [5]- pañhaṁ
 apucchi. Tassa bhagavā pañhaṁ puṭṭho byākāsi issāmacchariyasaññojanā
 kho devānaminda devā manussā asurā nāgā gandhabbā

  *  *  *  *  *  *
  Footnote:1 Ma. Yu. ajjhagaṁsu. 2 Ma. āgatamhāsi. Yu. ... se. 3 Ma. Yu. yakkho.
 4 Yu. ayaṁ pāṭho natthi. 5 Sī. Yu. imaṁ paṭhamaṁ ....
-------------------------------------------------
[page 311]
 Ye caññe santi puthukāyā te averā adaṇḍā asapattā
 abyāpajjhā viharemu averinoti iti ca nesaṁ hoti atha
 ca pana saverā sadaṇḍā sasapattā sabyāpajjhā viharantā
 saverinoti. Itthaṁ bhagavā sakkassa devānamindassa pañhaṁ puṭṭho
 byākāsi. Attamano sakko devānamindo bhagavato bhāsitaṁ
 abhinandi anumodi evametaṁ bhagavā evametaṁ sugata tiṇṇā
 mettha kaṅkhā vigatā kathaṁkathā bhagavato pañhāveyyākaraṇaṁ
 sutvāti.
      [256] Itiha sakko devānamindo bhagavato bhāsitaṁ < PTS. D II , 277 >abhinanditvā
 anumoditvā bhagavantaṁ uttariṁ pañhaṁ apucchi issāmacchariyaṁ pana
 mārisa kiṁnidānaṁ kiṁsamudayaṁ kiṁjātikaṁ kiṁpabhavaṁ kismiṁ hi sati issāmacchariyaṁ
 hoti kismiṁ hi asati issāmacchariyaṁ na hotīti.
 Issāmacchariyaṁ kho devānaminda piyāppiyanidānaṁ piyāppiyasamudayaṁ
 piyāppiyajātikaṁ piyāppiyapabhavaṁ piyāppiye sati issāmacchariyaṁ
 hoti piyāppiye asati issāmacchariyaṁ na hotīti. Piyāppiyaṁ
 pana mārisa kiṁnidānaṁ kiṁsamudayaṁ kiṁjātikaṁ kiṁpabhavaṁ kismiṁ sati piyāppiyaṁ
 hoti kismiṁ asati piyāppiyaṁ na hotīti. Piyāppiyaṁ kho devānaminda
 chandanidānaṁ chandasamudayaṁ chandajātikaṁ chandapabhavaṁ chande
 sati piyāppiyaṁ hoti chande asati piyāppiyaṁ na hotīti. Chando
 pana mārisa kiṁnidāno kiṁsamudayo kiṁjātiko kiṁpabhavo kismiṁ sati
-------------------------------------------------
[page 312]
 Chando hoti kismiṁ asati chando na hotīti. Chando kho
 devānaminda vitakkanidāno vitakkasamudayo vitakkajātiko vitakkapabhavo
 vitakke sati chando hoti vitakke asati chando na hotīti.
 Vitakko pana mārisa kiṁnidāno kiṁsamudayo kiṁjātiko kiṁpabhavo
 kismiṁ sati vitakko hoti kismiṁ asati vitakko na hotīti.
 Vitakko kho devānaminda papañcasaññāsaṅkhānidāno papañcasaññāsaṅkhāsamudayo
 papañcasaññāsaṅkhājātiko papañcasaññāsaṅkhāpabhavo
 papañcasaññāsaṅkhāya sati vitakko hoti papañcasaññāsaṅkhāya
 asati vitakko na hotīti.
      [257] Kathaṁpaṭipanno pana mārisa bhikkhu papañcasaññāsaṅkhā-
 nirodhasāruppagāminīpaṭipadaṁ paṭipanno hotīti. < PTS. D II , 278 >Somanassaṁ cāhaṁ 1-
 devānaminda duvidhena vadāmi sevitabbaṁpi asevitabbaṁpi domanassaṁ
 cāhaṁ devānaminda duvidhena vadāmi sevitabbaṁpi asevitabbaṁpi upekkhaṁ
 cāhaṁ devānaminda duvidhena vadāmi sevitabbaṁpi asevitabbaṁpi
 somanassaṁ cāhaṁ devānaminda duvidhena vadāmi sevitabbaṁpi
 asevitabbaṁpīti. Iti kho panetaṁ vuttaṁ kiñcetaṁ paṭicca vuttaṁ.
 Tattha yaṁ jaññā somanassaṁ imaṁ kho me somanassaṁ sevato
 akusalā dhammā abhivaḍḍhanti kusalā dhammā parihāyantīti evarūpaṁ
 somanassaṁ na sevitabbaṁ. Tattha yaṁ jaññā somanassaṁ imaṁ

  *  *  *  *  *  *
  Footnote:1 Sī. Yu. sabbavāresu pahanti pāṭho dissati. Ma. pāhaṁ.
-------------------------------------------------
[page 313]
 Kho me somanassaṁ sevato akusalā dhammā parihāyanti kusalā
 dhammā abhivaḍḍhantīti evarūpaṁ somanassaṁ sevitabbaṁ. Tattha yañce
 savitakkaṁ savicāraṁ yañce avitakkaṁ avicāraṁ ye avitakke avicāre
 [1]- Paṇītatare somanassaṁ cāhaṁ devānaminda duvidhena vadāmi sevitabbaṁpi
 asevitabbaṁpīti. Iti yantaṁ vuttaṁ idametaṁ paṭicca vuttaṁ.
 Domanassaṁ cāhaṁ devānaminda duvidhena vadāmi sevitabbaṁpi asevitabbaṁpīti.
 Iti kho panetaṁ vuttaṁ kiñcetaṁ paṭicca vuttaṁ. Tattha
 yaṁ jaññā domanassaṁ imaṁ kho me domanassaṁ sevato akusalā
 dhammā abhivaḍḍhanti kusalā dhammā parihāyantīti evarūpaṁ domanassaṁ
 na sevitabbaṁ. Tattha yaṁ jaññā domanassaṁ imaṁ kho me
 domanassaṁ sevato akusalā dhammā parihāyanti kusalā dhammā
 abhivaḍḍhantīti evarūpaṁ domanassaṁ sevitabbaṁ. Tattha yañce
 savitakkaṁ savicāraṁ yañce avitakkaṁ avicāraṁ ye avitakke avicāre
 paṇītatare domanassaṁ cāhaṁ devānaminda duvidhena vadāmi < PTS. D II , 279 >sevitabbaṁpi
 asevitabbaṁpīti. Iti yantaṁ vuttaṁ idametaṁ paṭicca vuttaṁ.
 Upekkhaṁ cāhaṁ devānaminda duvidhena vadāmi sevitabbaṁpi asevitabbaṁpīti.
 Iti kho panetaṁ vuttaṁ kiñcetaṁ paṭicca vuttaṁ. Tattha
 yaṁ jaññā upekkhaṁ imaṁ kho me upekkhaṁ sevato akusalā dhammā
 abhivaḍḍhanti kusalā dhammā parihāyantīti evarūpā upekkhā na
 sevitabbā. Tattha yaṁ jaññā upekkhaṁ imaṁ kho me upekkhaṁ

  *  *  *  *  *  *
  Footnote:1 Ma. te. Sī. Yu. se. ito paraṁ īdisameva.
-------------------------------------------------
[page 314]
 Sevato akusalā dhammā parihāyanti kusalā dhammā abhivaḍḍhantīti
 evarūpā upekkhā sevitabbā. Tattha yañce savitakkaṁ savicāraṁ
 yañce avitakkaṁ avicāraṁ ye avitakke avicāre paṇītatare
 upekkhaṁ cāhaṁ devānaminda duvidhena vadāmi sevitabbaṁpi asevitabbaṁpīti.
 Iti yantaṁ vuttaṁ idametaṁ paṭicca vuttaṁ. Evaṁpaṭipanno
 kho devānaminda bhikkhu papañcasaññāsaṅkhānirodhasāruppagāminīpaṭipadaṁ
 paṭipanno hotīti. Itthaṁ bhagavā sakkassa devānamindassa pañhaṁ
 puṭṭho byākāsi. Attamano sakko devānamindo bhagavato
 bhāsitaṁ abhinandi anumodi evametaṁ bhagavā evametaṁ sugata
 tiṇṇā mettha kaṅkhā vigatā kathaṁkathā bhagavato pañhābyākaraṇaṁ
 sutvāti.
      [258] Itiha sakko devānamindo bhagavato bhāsitaṁ abhinanditvā
 anumoditvā bhagavantaṁ uttariṁ 1- pañhaṁ apucchi kathaṁ paṭipanno pana
 mārisa bhikkhu pātimokkhasaṁvarāya paṭipanno hotīti. Kāyasamācāraṁ
 cāhaṁ devānaminda duvidhena vadāmi sevitabbaṁpi asevitabbaṁpi
 vacīsamācāraṁ cāhaṁ devānaminda duvidhena vadāmi sevitabbaṁpi asevitabbaṁpi
 pariyesanaṁ cāhaṁ devānaminda duvidhena vadāmi sevitabbaṁpi
 asevitabbaṁpi. < PTS. D II , 280 >Kāyasamācāraṁ cāhaṁ devānaminda duvidhena vadāmi
 sevitabbaṁpi asevitabbaṁpīti. Iti kho panetaṁ vuttaṁ kiñcetaṁ
 paṭicca vuttaṁ. Tattha yaṁ jaññā kāyasamācāraṁ imaṁ kho me

  *  *  *  *  *  *
  Footnote:1 Ma. utatari.
-------------------------------------------------
[page 315]
 Kāyasamācāraṁ sevato akusalā dhammā abhivaḍḍhanti kusalā dhammā
 parihāyantīti evarūpo kāyasamācāro na sevitabbo. Tattha yaṁ
 jaññā kāyasamācāraṁ imaṁ kho me kāyasamācāraṁ sevato akusalā
 dhammā parihāyanti kusalā dhammā abhivaḍḍhantīti evarūpo kāyasamācāro
 sevitabbo. Kāyasamācāraṁ cāhaṁ devānaminda duvidhena
 vadāmi sevitabbaṁpi asevitabbaṁpīti. Iti yantaṁ vuttaṁ idametaṁ
 paṭicca vuttaṁ. Vacīsamācāraṁ cāhaṁ devānaminda duvidhena vadāmi
 sevitabbaṁpi asevitabbaṁpīti. Iti kho panetaṁ vuttaṁ kiñcetaṁ
 paṭicca vuttaṁ. Tattha yaṁ jaññā vacīsamācāraṁ imaṁ kho me
 vacīsamācāraṁ sevato akusalā dhammā abhivaḍḍhanti kusalā dhammā
 parihāyantīti evarūpo vacīsamācāro na sevitabbo. Tattha yaṁ
 jaññā vacīsamācāraṁ imaṁ kho me vacīsamācāraṁ sevato akusalā
 dhammā parihāyanti kusalā dhammā abhivaḍḍhantīti evarūpo vacīsamācāro
 sevitabbo. Vacīsamācāraṁ cāhaṁ devānaminda duvidhena
 vadāmi sevitabbaṁpi asevitabbaṁpīti. Iti yantaṁ vuttaṁ idametaṁ
 paṭicca vuttaṁ. Pariyesanaṁ cāhaṁ devānaminda duvidhena vadāmi
 sevitabbaṁpi asevitabbaṁpīti. Iti kho panetaṁ vuttaṁ kiñcetaṁ
 paṭicca vuttaṁ. Tattha yaṁ jaññā pariyesanaṁ imaṁ kho me pariyesanaṁ
 sevato akusalā dhammā abhivaḍḍhanti kusalā dhammā parihāyantīti
 evarūpā pariyesanā na sevitabbā. Tattha yaṁ jaññā pariyesanaṁ
-------------------------------------------------
[page 316]
 Imaṁ kho me pariyesanaṁ sevato akusalā dhammā parihāyanti kusalā
 dhammā abhivaḍḍhantīti evarūpā pariyesanā sevitabbā. Pariyesanaṁ
 cāhaṁ devānaminda duvidhena vadāmi sevitabbaṁpi asevitabbaṁpīti.
 Iti yantaṁ vuttaṁ idametaṁ paṭicca vuttaṁ. < PTS. D II , 281 >Evaṁpaṭipanno kho
 devānaminda bhikkhu pātimokkhasaṁvarāya paṭipanno hotīti.
      [259] Kathaṁpaṭipanno pana mārisa bhikkhu indriyasaṁvarāya paṭipanno
 hotīti. Cakkhuviññeyyaṁ rūpaṁ cāhaṁ devānaminda duvidhena vadāmi
 sevitabbaṁpi asevitabbaṁpi. Sotaviññeyyaṁ saddaṁ cāhaṁ devānaminda
 duvidhena vadāmi sevitabbaṁpi asevitabbaṁpi. Ghānaviññeyyaṁ gandhaṁ
 cāhaṁ devānaminda duvidhena vadāmi sevitabbaṁpi asevitabbaṁpi. Jivhāviññeyyaṁ
 rasaṁ cāhaṁ devānaminda .pe. Kāyaviññeyyaṁ phoṭṭhabbaṁ
 cāhaṁ devānaminda .pe. Manoviññeyyaṁ dhammaṁ cāhaṁ devānaminda
 duvidhena vadāmi sevitabbaṁpi asevitabbaṁpīti. Evaṁ vutte sakko
 devānamindo bhagavantaṁ etadavoca imassa kho ahaṁ bhante bhagavatā
 saṅkhittena bhāsitassa evaṁ vitthārena atthaṁ ājānāmi yathārūpaṁ
 bhante cakkhuviññeyyaṁ rūpaṁ sevato akusalā dhammā abhivaḍḍhanti
 kusalā dhammā parihāyantīti evarūpaṁ cakkhuviññeyyaṁ rūpaṁ na
 sevitabbaṁ. Yathārūpañca kho bhante cakkhuviññeyyaṁ rūpaṁ sevato
 akusalā dhammā parihāyanti kusalā dhammā abhivaḍḍhantīti evarūpaṁ
 cakkhuviññeyyaṁ rūpaṁ < PTS. D II , 282 >sevitabbaṁ. Yathārūpañca kho bhante sotaviññeyyaṁ
-------------------------------------------------
[page 317]
 Saddaṁ sevato .pe. Ghānaviññeyyaṁ gandhaṁ sevato
 .pe. Jivhāviññeyyaṁ rasaṁ sevato .pe. Kāyaviññeyyaṁ
 phoṭṭhabbaṁ sevato .pe. Manoviññeyyaṁ dhammaṁ sevato akusalā
 dhammā abhivaḍḍhanti kusalā dhammā parihāyantati evarūpo
 manoviññeyyo dhammo na sevitabbo. Yathārūpañca kho bhante
 manoviññeyyaṁ dhammaṁ sevato akusalā dhammā parihāyanti kusalā
 dhammā abhivaḍḍhantīti evarūpo manoviññeyyo dhammo sevitabbo.
 Imassa kho ahaṁ bhante bhagavatā saṅkhittena bhāsitassa evaṁ vitthārena
 atthaṁ ājānanto tiṇṇā mettha kaṅkhā vigatā kathaṁkathā bhagavato
 pañhāveyyākaraṇaṁ sutvāti.
      [260] Itiha sakko devānamindo bhagavato bhāsitaṁ abhinanditvā
 anumoditvā bhagavantaṁ uttariṁ pañhaṁ apucchi sabbe va nu kho
 mārisa samaṇabrāhmaṇā ekantavādā ekantasīlā ekantacchandā
 ekantājjhosānāti. Na kho devānaminda sabbe samaṇabrāhmaṇā
 ekantavādā ekantasīlā ekantacchandā ekantājjhosānāti.
 Kasmā pana mārisa na sabbe samaṇabrāhmaṇā ekantavādā
 ekantasīlā ekantacchandā ekantājjhosānāti. Anekadhātu nānādhātu
 kho devānaminda loko tasmiṁ anekadhātumhi nānādhātumhi
 loke yaṁ yadeva sattā dhātuṁ abhinivisanti taṁ tadeva thāmasā
 parāmāsā abhinivissa voharanti idameva saccaṁ moghamaññanti
-------------------------------------------------
[page 318]
 Tasmā na sabbe samaṇabrāhmaṇā ekantavādā ekantasīlā
 ekantacchandā ekantājjhosānāti .pe.
      [261] Sabbe va nu kho mārisa samaṇabrāhmaṇā accantaniṭṭhā
 accantayogakkhemī accantabrahmacārī accantapariyosānāti. Na
 kho devānaminda sabbe samaṇabrahmaṇā accantaniṭṭhā accantayogakkhemī
 accantabrahmacārī accantapariyosānāti. Kasmā pana
 mārisa na sabbe samaṇabrāhmaṇā accantaniṭṭhā accantayogakkhemī
 accantabrahmacārī accantapariyosānāti. Ye kho te devānaminda
 bhikkhū taṇhāsaṅkhayavimuttā te accantaniṭṭhā accantayogakkhemī
 accantabrahmacārī accantapariyosānā tasmā na sabbe samaṇabrāhmaṇā
 accantaniṭṭhā accantayogakkhemī accantabrahmacārī
 accantapariyosānāti. Itthaṁ bhagavā sakkassa devānamindassa pañhaṁ
 puṭṭho byākāsi. Attamano sakko devānamindo bhagavato bhāsitaṁ
 abhinandi anumodi evametaṁ bhagavā evametaṁ sugata tiṇṇā mettha
 kaṅkhā vigatā kathaṁkathā bhagavato pañhāveyyākaraṇaṁ sutvāti.
      [262] Itiha sakko devānamindo bhagavato bhāsitaṁ abhinanditvā
 anumoditvā bhagavantaṁ etadavoca ejā bhante rogo
 ejā gaṇḍo ejā sallaṁ ejā imaṁ purisaṁ parikaḍḍhati tassa
 tasseva bhavassa abhinibbattiyā 1- tasmā ayaṁ puriso uccāvacamāpajjati.

  *  *  *  *  *  *
  Footnote:1 abhinipphattiyāti vā pāṭho.
-------------------------------------------------
[page 319]
 Yesāhaṁ bhante pañhānaṁ ito bahiddhā aññesu samaṇabrāhmaṇesu
 okāsakammaṁpi nālatthaṁ te me bhagavatā byākatā
 dīgharattānupassatā 1- yañca pana 2- me vicikicchākathaṁkathāsallaṁ tañca
 bhagavatā abbūḷhanti. < PTS. D II , 284 >Abhijānāsi no tvaṁ devānaminda ime
 pañhe aññe samaṇabrāhmaṇe pucchitoti. Abhijānāmahaṁ bhante
 ime pañhe aññe samaṇabrāhmaṇe pucchitoti. Yathākathaṁ pana
 te devānaminda byākariṁsu 3- sace te agaru bhāsassūti. Na kho
 me bhante garu yatthassa bhagavā nisinno bhagavantarūpo cāti.
 Tenahi devānaminda bhāsassūti. Yesāhaṁ 4- bhante maññāmi samaṇabrāhmaṇā
 āraññakā pantasenāsanāti tyāhaṁ upasaṅkamitvā ime
 pañhe pucchāmi te mayā puṭṭhā na sampāyanti asampāyantā
 mamaṁyeva paṭipucchanti konāmo āyasmāti tesāhaṁ puṭṭho
 byākaromi ahaṁ kho mārisa sakko devānamindoti te mamaṁyeva
 uttariṁ paṭipucchanti kiṁ panāyasmā devānaminda 5- kammaṁ katvā
 imaṁ ṭhānaṁ pattoti tesāhaṁ yathāsutaṁ yathāpariyattaṁ dhammaṁ desemi
 te tāvatakeneva attamanā honti sakko ca no devānamindo
 diṭṭho yañca no apucchimhā tañca no byākāsīti te
 aññadatthuṁ mamaṁyeva sāvakā sampajjanti na cāhaṁ tesaṁ ahaṁ kho
 pana bhante bhagavato sāvako sotāpanno avinipātadhammo niyato

  *  *  *  *  *  *
  Footnote:1 Ma. dīgharattānusayitañca pana me. Sī. Yu. dīgharattānusayino yañca pana ....
 2 tañca panāti vā pāṭho. 3 Ma. Yu. byākaṁsu. 4 Ma. yesvāhaṁ. 5 Sī. Yu.
 devānamindo.
-------------------------------------------------
[page 320]
 Sambodhiparāyanoti. Abhijānāsi no tvaṁ devānaminda ito pubbe
 evarūpaṁ vedapaṭilābhaṁ somanassapaṭilābhanti. < PTS. D II , 285 >Abhijānāmahaṁ bhante
 ito pubbe evarūpaṁ vedapaṭilābhaṁ somanassapaṭilābhanti. Yathākathaṁ
 pana tvaṁ devānaminda abhijānāsi ito pubbe evarūpaṁ vedapaṭilābhaṁ
 somanassapaṭilābhanti.
      [263] Bhūtapubbaṁ bhante devāsurasaṅgāmo samupabyuḷho 1- ahosi.
 Tasmiṁ kho pana bhante saṅgāme devā jiniṁsu asurā va parājayiṁsu.
 Tassa mayhaṁ bhante taṁ saṅgāmaṁ abhivijinitvā abhivijitasaṅgāmassa
 etadahosi yā cevadāni dibbā ojā yā ca asurā ojā
 ubhayamettha 2- devā paribhuñjissantīti so kho pana me bhante
 vedapaṭilābho somanassapaṭilābho sadaṇḍāvacaro sasatthāvacaro na
 nibbidāya na virāgāya na nirodhāya na upasamāya na abhiññāya na
 sambodhāya na nibbānāya saṁvattati yo kho pana me ayaṁ
 bhante bhagavato dhammaṁ sutvā vedapaṭilābho somanassapaṭilābho so
 adaṇḍāvacaro asatthāvacaro ekantanibbibāya virāgāya nirodhāya
 upasamāya abhiññāya sambodhāya nibbānāya saṁvattatīti. Kathaṁ 3-
 pana tvaṁ devānaminda atthavasaṁ sampassamāno evarūpaṁ vedapaṭilābhaṁ
 somanassapaṭilābhaṁ pavedesīti. Cha kho ahaṁ bhante atthavase
 sampassamāno evarūpaṁ vedapaṭilābhaṁ somanassapaṭilābhaṁ pavedemi.

  *  *  *  *  *  *
  Footnote:1 Sī. Yu. samūpabbulho. 2 Sī. Ma. ubhayametaṁ. 3 Ma. Yu. kiṁ.
-------------------------------------------------
[page 321]
      [264] Idheva tiṭṭhamānassa devabhūtassa me sato
            punevāyu 1- va me laddho evaṁ jānāhi mārisāti
 imaṁ kho ahaṁ bhante paṭhamaṁ atthavasaṁ < PTS. D II , 286 >sampassamāno evarūpaṁ
 vedapaṭilābhaṁ somanassapaṭilābhaṁ pavedemi.
      [265] Cutāhaṁ diviyā kāyā āyuṁ hitvā amānusaṁ
            amūḷho gabbhamessāmi 2- yattha me ramatī manoti
 imaṁ kho ahaṁ bhante dutiyaṁ atthavasaṁ sampassamāno evarūpaṁ
 vedapaṭilābhaṁ somanassapaṭilābhaṁ pavedemi.
      [266] Svāhaṁ amūḷhapañhassa viharaṁ sāsane rato
            ñāyena viharissāmi sampajāno paṭissatoti
 imaṁ kho ahaṁ bhante tatiyaṁ atthavasaṁ sampassamāno evarūpaṁ
 vedapaṭilābhaṁ somanassapaṭilābhaṁ pavedemi.
      [267] Ñāyena ca me parato sambodhi ce bhavissati
            aññātā viharissāmi sveva anto bhavissatīti
 imaṁ kho ahaṁ bhante catutthaṁ atthavasaṁ sampassamāno evarūpaṁ
 vedapaṭilābhaṁ somanassapaṭilābhaṁ pavedemi.
      [268] Cutāhaṁ mānusā kāyā āyuṁ hitvāna mānusaṁ
            puna devo bhavissāmi devalokasmimuttamoti
 imaṁ kho ahaṁ bhante pañcamaṁ atthavasaṁ sampassamāno evarūpaṁ
 vedapaṭilābhaṁ somanassapaṭilābhaṁ pavedemi.

  *  *  *  *  *  *
  Footnote:1 Ma. Yu. punarāyu ca .... 2 Yu. gabbhamissāmi.
-------------------------------------------------
[page 322]
      [269] Te paṇītatarā devā akaniṭṭhā yasassino
            antime vattamānamhi so nivāso bhavissatīti
 imaṁ kho ahaṁ bhante chaṭṭhaṁ atthavasaṁ sampassamāno evarūpaṁ
 vedapaṭilābhaṁ somanassapaṭilābhaṁ pavedemi. Ime kho ahaṁ bhante
 cha atthavase sampassamāno evarūpaṁ vedapaṭilābhaṁ somanassapaṭilābhaṁ
 pavedemi.
      [270] Apariyositasaṅkappo vicikicchākathaṁkathī
            vicaraṁ 1- dīghamaddhānaṁ anvesanto tathāgataṁ.
            Yassa 2- maññāmi samaṇe pavivittavihārino
            sambuddhā iti maññamāno gacchāmi te 3- upāsituṁ.
            Kathaṁ ārādhanā hoti kathaṁ hoti virādhanā
            iti puṭṭhā na sambhonti 4- magge paṭipadāsu ca.
            Tyassa 5- yadā maṁ jānanti sakko devānamāgato
            tyassa 6- mameva pucchanti kiṁ katvā pāpuṇī idaṁ.
            Tesaṁ yathāsutaṁ dhammaṁ desayāmi jane sutaṁ 7-
            tena attamanā honti diṭṭho no vāsavoti ca.
            Yadā ca sambuddhamaddakkhiṁ vicikicchāvitāraṇaṁ
            somhi vītabhayo ajja sambuddhaṁ payirupāsayiṁ 8-
            taṇhāsallassa hantāraṁ buddhaṁ appaṭipuggalaṁ

  *  *  *  *  *  *
  Footnote:1 Ma. vicariṁ. Yu. vicarī. 2 Ma. Yu. yassu. 3 Sī. no. 4 Ma. na sampāyanti.
 5-6 Ma. tyassu tyāssu. 7 Ma. janesuta. 8 Ma. Yu. payirupāsiya.
-------------------------------------------------
[page 323]
            Ahaṁ vande mahāvīraṁ buddhamādiccabandhunaṁ.
            Yaṁ karomase 1- brahmuno samaṁ devehi mārisa
            tadajja tuyhaṁ dassāmi handa sāmaṁ karoma te.
            Tvameva sivaṁ 2- sambuddho tuvaṁ satthā anuttaro
            sadevakasmiṁ lokasmiṁ natthi te paṭipuggaloti.
      [271] Athakho sakko devānamindo pañcasikhaṁ gandhabbaputtaṁ
 āmantesi bahūpakāro kho mesi tvaṁ tāta pañcasikha yaṁ
 tvaṁ bhagavantaṁ paṭhamaṁ pasādesi tayā tāta paṭhamaṁ pasāditaṁ
 pacchā mayaṁ taṁ bhagavantaṁ dassanāya upasaṅkamimhā arahantaṁ
 sammāsambuddhaṁ pettike [3]- ṭhāne ṭhapayissāmi gandhabbarājā
 bhavissasi bhaddañca te suriyavacchasaṁ dammi sā hi te abhipatthitāti.
 Athakho sakko devānamindo pāṇinā paṭhaviṁ parāmasitvā tikkhattuṁ
 udānaṁ udānesi
            namo tassa bhagavato arahato sammāsambuddhassa.
            Namo tassa bhagavato arahato sammāsambuddhassa.
            Namo tassa bhagavato arahato sammāsambuddhassāti.
      [272] Imasmiñca pana veyyākaraṇasmiṁ bhaññamāne sakkassa
 devānamindassa virajaṁ vītamalaṁ dhammacakkhuṁ udapādi yaṅkiñci
 samudayadhammaṁ sabbantaṁ nirodhadhammanti aññesañca asītiyā
 devatāsahassānaṁ. Iti ye sakkena devānamindena ajjhiṭṭhapañhā

  *  *  *  *  *  *
  Footnote:1 Ma. karomasi. 2 Ma. asi. 3 Ma. vā.
-------------------------------------------------
[page 324]
 Puṭṭhā te bhagavatā byākatā. Tasmā imassa veyyākaraṇassa
 sakkapañhotveva adhivacananti.
                  Sakkapañhasuttaṁ niṭṭhitaṁ aṭṭhamaṁ.
                    ----------------
-------------------------------------------------
[page 325]
                      Mahāsatipaṭṭhānasuttaṁ
      [273] < PTS. D II , 290 >Evamme sutaṁ. Ekaṁ samayaṁ bhagavā kurūsu viharati
 kammāsadammaṁ 1- nāma kurūnaṁ nigamo. Tatra kho bhagavā bhikkhū āmantesi
 bhikkhavoti. Bhadanteti 1- te bhikkhū bhagavato paccassosuṁ. Bhagavā
 etadavoca ekāyano ayaṁ bhikkhave maggo sattānaṁ visuddhiyā
 sokaparidevānaṁ samatikkamāya dukkhadomanassānaṁ atthaṅgamāya ñāyassa
 adhigamāya nibbānassa sacchikiriyāya yadidaṁ cattāro satipaṭṭhānā.
 Katame cattāro. Idha bhikkhave bhikkhu kāye kāyānupassī viharati
 ātāpī sampajāno satimā vineyya loke abhijjhādomanassaṁ
 vedanāsu vedanānupassī viharati ātāpī sampajāno satimā vineyya
 loke abhijjhādomanassaṁ citte cittānupassī viharati ātāpī
 sampajāno satimā vineyya loke abhijjhādomanassaṁ dhammesu
 dhammānupassī viharati ātāpī sampajāno satimā vineyya loke
 abhijjhādomanassaṁ.
                   Uddesavārakathā niṭṭhitā.
      [274] < PTS. D II , 291 >Kathañca [3]- bhikkhave bhikkhu kāye kāyānupassī viharati.
 Idha bhikkhave bhikkhu araññagato vā rukkhamūlagato vā suññāgāragato
 vā nisīdati pallaṅkaṁ ābhujitvā ujuṁ kāyaṁ paṇidhāya parimukhaṁ satiṁ
 upaṭṭhapetvā. So sato va assasati sato 4- passasati dīghaṁ

  *  *  *  *  *  *
  Footnote:1 Ma. Yu. kammāsadhammaṁ nāma. 2 Ma. bhaddanteti. 3 Ma. pana. 4 Ma. satova.
-------------------------------------------------
[page 326]
 Vā assasanto dīghaṁ assasāmīti pajānāti dīghaṁ vā passasanto
 dīghaṁ passasāmīti pajānāti rassaṁ vā assasanto rassaṁ assasāmīti
 pajānāti rassaṁ vā passasanto rassaṁ passasāmīti pajānāti
 sabbakāyapaṭisaṁvedī assasissāmīti sikkhati sabbakāyapaṭisaṁvedī
 passasissāmīti sikkhati passambhayaṁ kāyasaṅkhāraṁ assasissāmīti
 sikkhati passambhayaṁ kāyasaṅkhāraṁ passasissāmīti sikkhati.
 Seyyathāpi bhikkhave dakkho bhamakāro vā bhamakārantevāsī vā dīghaṁ
 vā añchanto 1- dīghaṁ añchāmīti pajānāti rassaṁ vā añchanto
 rassaṁ añchāmīti pajānāti evameva kho bhikkhave bhikkhu dīghaṁ vā
 assasanto dīghaṁ assasāmīti pajānāti dīghaṁ vā passasanto dīghaṁ
 passasāmīti pajānāti rassaṁ vā assasanto rassaṁ assasāmīti
 pajānāti rassaṁ vā passasanto rassaṁ passasāmīti pajānāti
 sabbakāyapaṭisaṁvedī assasissāmīti sikkhati sabbakāyapaṭisaṁvedī
 passasissāmīti sikkhati passambhayaṁ kāyasaṅkhāraṁ assasissāmīti sikkhati
 passambhayaṁ kāyasaṅkhāraṁ passasissāmīti sikkhati. < PTS. D II , 292 >Iti ajjhattaṁ
 vā kāye kāyānupassī viharati bahiddhā vā kāye kāyānupassī
 viharati ajjhattabahiddhā vā kāye kāyānupassī viharati
 samudayadhammānupassī vā kāyasmiṁ viharati vayadhammānupassī vā kāyasmiṁ
 viharati samudayavayadhammānupassī vā kāyasmiṁ viharati. Atthi kāyoti

  *  *  *  *  *  *
  Footnote:1 añjantotipi acchantotipi pāṭho.
-------------------------------------------------
[page 327]
 Vā panassa sati paccupaṭṭhitā hoti yāvadeva ñāṇamattāya
 paṭissatimattāya. Anissito ca viharati na ca kiñci loke
 upādiyati. Evampi [1]- bhikkhave bhikkhu kāye kāyānupassī viharati.
                    Ānāpānapabbaṁ niṭṭhitaṁ.
      [275] Puna caparaṁ bhikkhave bhikkhu gacchanto vā gacchāmīti
 pajānāti ṭhito vā ṭhitomhīti pajānāti nisinno vā
 nisinnomhīti pajānāti sayāno vā sayānomhīti pajānāti.
 Yathā yathā vā panassa kāyo paṇihito hoti tathā tathā
 nampajānāti 2-. Iti ajjhattaṁ vā kāye kāyānupassī viharati
 bahiddhā vā kāye kāyānupassī viharati ajjhattabahiddhā vā
 kāye kāyānupassī viharati samudayadhammānupassī vā kāyasmiṁ viharati
 vayadhammānupassī vā kāyasmiṁ viharati samudayavayadhammānupassī vā
 kāyasmiṁ viharati. Atthi kāyoti vā panassa sati paccupaṭṭhitā
 hoti yāvadeva ñāṇamattāya paṭissatimattāya. Anissito ca
 viharati na ca kiñci loke upādiyati. Evampi bhikkhave bhikkhu
 kāye kāyānupassī viharati.
                    Iriyāpathapabbaṁ niṭṭhitaṁ.
      [276] Puna caparaṁ bhikkhave bhikkhu abhikkante paṭikkante
 sampajānakārī hoti ālokite vilokite sampajānakārī hoti
 sammiñjite pasārite sampajānakārī hoti saṅghāṭipattacīvaradhāraṇe

  *  *  *  *  *  *
  Footnote:1 Ma. kho. sabbattha īdisameva. 2 Ma. naṁ pajānāti.
-------------------------------------------------
[page 328]
 Sampajānakārī hoti asite pīte khāyite sāyite sampajānakārī
 hoti uccārapassāvakamme sampajānakārī hoti gate ṭhite
 nisinne sutte jāgarite bhāsite tuṇhībhāve sampajānakārī hoti.
 Iti ajjhattaṁ vā kāye kāyānupassī viharati bahiddhā vā kāye
 kāyānupassī viharati ajjhattabahiddhā vā kāye kāyānupassī
 viharati samudayadhammānupassī vā kāyasmiṁ viharati vayadhammānupassī
 vā kāyasmiṁ viharati samudayavayadhammānupassī vā kāyasmiṁ viharati.
 Atthi kāyoti vā panassa sati paccupaṭṭhitā hoti yāvadeva
 ñāṇamattāya paṭissatimattāya. Anissito ca viharati na ca kiñci loke
 upādiyati. Evampi bhikkhave bhikkhu kāye kāyānupassī viharati.
                    Sampajaññapabbaṁ niṭṭhitaṁ.
      [277] Puna caparaṁ bhikkhave bhikkhu imameva kāyaṁ uddhaṁ pādatalā
 adho kesamatthakā tacapariyantaṁ pūrannānappakārassa asucino
 paccavekkhati atthi imasmiṁ kāye kesā lomā nakhā dantā taco
 maṁsaṁ nahārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ
 papphāsaṁ antaṁ antaguṇaṁ udariyaṁ karīsaṁ pittaṁ semhaṁ pubbo
 lohitaṁ sedo medo assu vasā kheḷo siṅghāṇikā lasikā
 muttanti. Seyyathāpi bhikkhave ubhatomukhā mūtoḷī 1- pūrā
 nānāvihitassa dhaññassa seyyathīdaṁ sālīnaṁ vīhīnaṁ muggānaṁ māsānaṁ

  *  *  *  *  *  *
  Footnote:1 pūtoḷītipi pāṭho. Ma. putoḷi Yu. mutoli.
-------------------------------------------------
[page 329]
 Tilānaṁ taṇḍulānaṁ tamenaṁ cakkhumā puriso muñcitvā paccavekkheyya
 ime sālī ime vīhī ime muggā ime māsā ime tilā
 ime taṇḍulāti evameva kho bhikkhave bhikkhu imameva kāyaṁ uddhaṁ
 pādatalā adho kesamatthakā tacapariyantaṁ pūrannānappakārassa asucino
 paccavekkhati atthi imasmiṁ kāye kesā lomā nakhā dantā taco
 maṁsaṁ < PTS. D II , 294 >nahārū aṭṭhī aṭṭhimiñjaṁ vakkaṁ hadayaṁ yakanaṁ kilomakaṁ pihakaṁ
 papphāsaṁ antaṁ antaguṇaṁ udariyaṁ karīsaṁ pittaṁ semhaṁ pubbo
 lohitaṁ sedo medo assu vasā kheḷo siṅghāṇikā lasikā
 muttanti. Iti ajjhattaṁ vā kāye kāyānupassī viharati bahiddhā
 vā kāye kāyānupassī viharati ajjhattabahiddhā vā kāye kāyānupassī
 viharati samudayadhammānupassī vā kāyasmiṁ viharati vayadhammānupassī
 vā kāyasmiṁ viharati samudayavayadhammānupassī vā kāyasmiṁ
 viharati. Atthi kāyoti vā panassa sati paccupaṭṭhitā hoti yāvadeva
 ñāṇamattāya paṭissatimattāya. Anissito ca viharati na ca kiñci
 loke upādiyati. Evampi bhikkhave bhikkhu kāye kāyānupassī viharati.
                  Paṭikūlamanasikārapabbaṁ niṭṭhitaṁ.
      [278] Puna caparaṁ bhikkhave bhikkhu imameva kāyaṁ yathāṭhitaṁ
 yathāpaṇihitaṁ dhātuso paccavekkhati atthi imasmiṁ kāye paṭhavīdhātu
 āpodhātu tejodhātu vāyodhātūti. Seyyathāpi bhikkhave dakkho
 goghātako vā goghātakantevāsī vā gāviṁ vadhitvā cātummahāpathe
-------------------------------------------------
[page 330]
 Vilaso paṭivibhajitvā nisinno assa evameva kho bhikkhave bhikkhu
 imameva kāyaṁ yathāṭhitaṁ yathāpaṇihitaṁ dhātuso paccavekkhati atthi
 imasmiṁ kāye paṭhavīdhātu āpodhātu tejodhātu vāyodhātūti. Iti
 ajjhattaṁ vā .pe. < PTS. D II , 295 >Viharati.
                   Dhātumanasikārapabbaṁ niṭṭhitaṁ.
      [279] Puna caparaṁ bhikkhave bhikkhu seyyathāpi passeyya sarīraṁ
 sīvathikāya 1- chaḍḍitaṁ ekāhamataṁ vā dvīhamataṁ vā tīhamataṁ vā uddhumātakaṁ
 vinīlakaṁ vipubbakajātaṁ. So imameva kāyaṁ upasaṁharati ayampi kho
 kāyo evaṁdhammo evaṁbhāvī evaṁanatītoti. Iti ajjhattaṁ vā .pe.
 Viharati.
      [280] Puna caparaṁ bhikkhave bhikkhu seyyathāpi passeyya sarīraṁ
 sīvathikāya chaḍḍitaṁ kākehi vā khajjamānaṁ kulalehi vā khajjamānaṁ
 gijjhehi vā khajjamānaṁ [2]- suvānehi vā khajjamānaṁ sigālehi vā
 khajjamānaṁ vividhehi vā pāṇakajātehi khajjamānaṁ. So imameva
 kāyaṁ upasaṁharati ayampi kho kāyo evaṁdhammo evaṁbhāvī evaṁanatītoti.
 Iti ajjhattaṁ vā kāye kāyānupassī viharati bahiddhā vā
 kāye kāyānupassī viharati ajjhattabahiddhā vā kāye kāyānupassī
 viharati samudayadhammānupassī vā kāyasmiṁ viharati vayadhammānupassī
 vā kāyasmiṁ viharati samudayavayadhammānupassī vā kāyasmiṁ
 viharati. Atthi kāyoti vā panassa sati paccupaṭṭhitā hoti yāvadeva

  *  *  *  *  *  *
  Footnote:1 Ma. sabbattha sivathikāya. 2 Ma. kaṅkehi vā khajjamānaṁ sunakhehi vā khajjamānaṁ
 byagghehi vā khajjamānaṁ dīpīhi vā khajjamānaṁ siṅgālehi vā ....
-------------------------------------------------
[page 331]
 Ñāṇamattāya paṭissatimattāya. Anissito ca viharati na ca kiñci
 loke upādiyati. Evampi bhikkhave bhikkhu kāye kāyānupassī viharati.
      [281] Puna caparaṁ bhikkhave bhikkhu seyyathāpi passeyya sarīraṁ
 sīvathikāya chaḍḍitaṁ aṭṭhisaṅkhalikaṁ 1- samaṁsalohitaṁ nahārusambandhaṁ .pe.
      [282] Aṭṭhisaṅkhalikaṁ nimmaṁsalohitamakkhitaṁ nahārusambandhaṁ .pe.
      [283] Aṭṭhisaṅkhalikaṁ apagatamaṁsalohitaṁ nahārusambandhaṁ .pe.
      [284] Aṭṭhikāni apagatanahārusambandhāni 2- disāvidisāvikkhittāni
 aññena hatthaṭṭhikaṁ aññena pādaṭṭhikaṁ [3]- aññena jaṅghaṭṭhikaṁ aññena
 ūruṭṭhikaṁ aññena kaṭaṭṭhikaṁ 4- aññena piṭṭhaṭṭhikaṁ aññena kaṇṭakaṭṭhikaṁ
 aññena phāsukaṭṭhikaṁ aññena uraṭṭhikaṁ aññena aṁsaṭṭhikaṁ
 aññena bāhuṭṭhikaṁ aññena gīvaṭṭhikaṁ aññena hanukaṭṭhikaṁ aññena
 dantaṭṭhikaṁ aññena sīsakaṭāhaṁ. So imameva kāyaṁ upasaṁharati
 ayampi kho kāyo evaṁdhammo evaṁbhāvī evaṁanatītoti. Iti ajjhattaṁ
 vā kāye kāyānupassī viharati bahiddhā vā kāye kāyānupassī
 viharati ajjhattabahiddhā vā kāye kāyānupassī viharati
 samudayadhammānupassī vā kāyasmiṁ viharati vayadhammānupassī vā kāyasmiṁ
 viharati samudayavayadhammānupassī vā kāyasmiṁ viharati. Atthi kāyoti

  *  *  *  *  *  *
  Footnote:1 Ma. aṭṭhikasaṅkhalikaṁ. ito paraṁ īdisameva. 2 Sī. apakatasambandhāni. imasmiñca
 pabbe hatthaṭṭhikaṁ pādaṭṭhikaṁ jaṅghaṭṭhikaṁ uraṭṭhikaṁ kaṭaṭṭhikaṁ piṭṭhikaṇṭakanti evaṁ
 pāṭhakkamo dissati. 3 Ma. gopphakaṭṭhikaṁ .... 4 Ma. kaṭiṭṭhaṁ ... phāsukaṭṭhikaṁ
 piṭṭhiṭṭhikaṁ ... khandhaṭṭhikaṁ ... aññena gīvaṭṭhikaṁ ....
-------------------------------------------------
[page 332]
 Vā panassa sati paccupaṭṭhitā hoti yāvadeva ñāṇamattāya
 paṭissatimattāya. Anissito ca viharati na ca kiñci loke
 upādiyati. Evampi bhikkhave bhikkhu kāye kāyānupassī viharati.
      [285] Puna caparaṁ bhikkhave bhikkhu seyyathāpi passeyya sarīraṁ
 sīvathikāya chaḍḍitaṁ aṭṭhikāni setāni saṅkhavaṇṇasannibhāni 1- .pe.
      [286] Aṭṭhikāni puñjakitāni terovassikāni .pe.
      [287] Aṭṭhikāni pūtīni cuṇṇakajātāni. So imameva kāyaṁ
 upasaṁharati ayampi kho kāyo evaṁdhammo evaṁbhāvī evaṁanatītoti.
 Iti ajjhattaṁ vā kāye kāyānupassī viharati bahiddhā vā kāye
 kāyānupassī viharati ajjhattabahiddhā vā kāye < PTS. D II , 298 >kāyānupassī viharati
 samudayadhammānupassī vā kāyasmiṁ viharati vayadhammānupassī vā kāyasmiṁ
 viharati samudayavayadhammānupassī vā kāyasmiṁ viharati. Atthi kāyoti
 vā panassa sati paccupaṭṭhitā hoti yāvadeva ñāṇamattāya
 paṭissatimattāya. Anissito ca viharati na ca kiñci loke
 upādiyati. Evampi kho bhikkhave bhikkhu kāye kāyānupassī viharati.
                    Navasīvathikāpabbaṁ niṭṭhitaṁ.
                    Kāyānupassanā niṭṭhitā.
      [288] Kathañca bhikkhave bhikkhu vedanāsu vedanānupassī viharati.
 Idha bhikkhave bhikkhu sukhaṁ vā vedanaṁ vedayamāno sukhaṁ vedanaṁ vedayāmīti

  *  *  *  *  *  *
  Footnote:1 Sī. Yu. saṅkhavaṇṇūpanibhāni. Ma. saṅkhavaṇṇapaṭibhāgāni.
-------------------------------------------------
[page 333]
 Pajānāti dukkhaṁ vā vedanaṁ vedayamāno dukkhaṁ vedanaṁ vedayāmīti
 pajānāti adukkhamasukhaṁ vā vedanaṁ vedayamāno adukkhamasukhaṁ vedanaṁ
 vedayāmīti pajānāti sāmisaṁ vā sukhaṁ vedanaṁ vedayamāno sāmisaṁ
 sukhaṁ vedanaṁ vedayāmīti pajānāti nirāmisaṁ vā sukhaṁ vedanaṁ vedayamāno
 nirāmisaṁ sukhaṁ vedanaṁ vedayāmīti pajānāti sāmisaṁ vā dukkhaṁ vedanaṁ
 vedayamāno sāmisaṁ dukkhaṁ vedanaṁ vedayāmīti pajānāti nirāmisaṁ
 vā dukkhaṁ vedanaṁ vedayamāno nirāmisaṁ dukkhaṁ vedanaṁ vedayāmīti
 pajānāti sāmisaṁ vā adukkhamasukhaṁ vedanaṁ vedayamāno sāmisaṁ
 adukkhamasukhaṁ vedanaṁ vedayāmīti pajānāti nirāmisaṁ vā adukkhamasukhaṁ
 vedanaṁ vedayamāno nirāmisaṁ adukkhamasukhaṁ vedanaṁ vedayāmīti pajānāti.
 Iti ajjhattaṁ vā vedanāsu vedanānupassī viharati bahiddhā vā
 vedanāsu vedanānupassī viharati ajjhattabahiddhā vā vedanāsu
 vedanānupassī viharati samudayadhammānupassī vā vedanāsu viharati
 vayadhammānupassī vā vedanāsu viharati samudayavayadhammānupassī vā
 vedanāsu viharati. Atthi vedanāti vā panassa sati paccupaṭṭhitā
 hoti yāvadeva ñāṇamattāya paṭissatimattāya. Anissito ca viharati
 na ca kiñci loke upādiyati. Evaṁ kho bhikkhave bhikkhu vedanāsu
 vedanānupassī viharati.
                   Vedanānupassanā niṭṭhitā.
-------------------------------------------------
[page 334]
      [289] Kathañca bhikkhave bhikkhu citte cittānupassī viharati.
 Idha bhikkhave bhikkhu sarāgaṁ vā cittaṁ sarāgaṁ cittanti pajānāti
 vītarāgaṁ vā cittaṁ vītarāgaṁ cittanti pajānāti sadosaṁ vā
 cittaṁ sadosaṁ cittanti pajānāti vītadosaṁ vā cittaṁ vītadosaṁ
 cittanti pajānāti samohaṁ vā cittaṁ samohaṁ cittanti pajānāti
 vītamohaṁ vā cittaṁ vītamohaṁ cittanti pajānāti saṅkhittaṁ vā
 cittaṁ saṅkhittaṁ cittanti pajānāti vikkhittaṁ vā cittaṁ vikkhittaṁ
 cittanti pajānāti mahaggataṁ vā cittaṁ mahaggataṁ cittanti
 pajānāti amahaggataṁ vā cittaṁ amahaggataṁ cittanti pajānāti
 sauttaraṁ vā cittaṁ sauttaraṁ cittanti pajānāti anuttaraṁ vā
 cittaṁ anuttaraṁ cittanti pajānāti samāhitaṁ vā cittaṁ samāhitaṁ
 cittanti pajānāti asamāhitaṁ vā cittaṁ asamāhitaṁ cittanti
 pajānāti vimuttaṁ vā cittaṁ vimuttaṁ cittanti pajānāti avimuttaṁ
 vā cittaṁ avimuttaṁ cittanti pajānāti. Iti ajjhattaṁ vā
 citte cittānupassī viharati bahiddhā vā citte cittānupassī
 viharati ajjhattabahiddhā vā citte cittānupassī viharati samudayadhammānupassī
 vā cittasmiṁ viharati vayadhammānupassī vā cittasmiṁ
 viharati samudayavayadhammānupassī vā cittasmiṁ viharati. Atthi
 cittanti vā panassa sati paccupaṭṭhitā < PTS. D II , 300 >hoti yāvadeva ñāṇamattāya
 paṭissatimattāya. Anissito ca viharati na ca kiñci loke
-------------------------------------------------
[page 335]
 Upādiyati. Evaṁ kho bhikkhave bhikkhu citte cittānupassī viharati.
                   Cittānupassanā niṭṭhitā.
      [290] Kathañca [1]- bhikkhave bhikkhu dhammesu dhammānupassī viharati.
 Idha bhikkhave bhikkhu dhammesu dhammānupassī viharati pañcasu nīvaraṇesu.
 Kathañca bhikkhave bhikkhu dhammesu dhammānupassī viharati pañcasu nīvaraṇesu.
 Idha bhikkhave bhikkhu santaṁ vā ajjhattaṁ kāmacchandaṁ atthi me
 ajjhattaṁ kāmacchandoti pajānāti asantaṁ vā ajjhattaṁ kāmacchandaṁ
 natthi me ajjhattaṁ kāmacchandoti pajānāti yathā ca anuppannassa
 kāmacchandassa uppādo hoti tañca pajānāti yathā ca uppannassa
 kāmacchandassa pahānaṁ hoti tañca pajānāti yathā ca pahīnassa
 kāmacchandassa āyatiṁ anuppādo hoti tañca pajānāti. Santaṁ
 vā ajjhattaṁ byāpādaṁ atthi me ajjhattaṁ byāpādoti pajānāti
 asantaṁ vā ajjhattaṁ byāpādaṁ natthi me ajjhattaṁ byāpādoti
 pajānāti yathā ca anuppannassa byāpādassa uppādo hoti
 tañca pajānāti yathā ca uppannassa byāpādassa pahānaṁ hoti
 tañca pajānāti yathā ca pahīnassa byāpādassa āyatiṁ anuppādo
 hoti tañca pajānāti. Santaṁ vā ajjhattaṁ thīnamiddhaṁ 2- atthi
 me ajjhattaṁ thīnamiddhanti pajānāti asantaṁ vā ajjhattaṁ thīnamiddhaṁ
 natthi me ajjhattaṁ thīnamiddhanti pajānāti yathā ca anuppannassa
 thīnamiddhassa uppādo hoti tañca pajānāti yathā ca uppannassa

  *  *  *  *  *  *
  Footnote:1 Ma. sabbattha pana saddo dissati. 2 Ma. thinamiddhaṁ. sabbattha evaṁ ñātabbaṁ.
-------------------------------------------------
[page 336]
 Thīnamiddhassa pahānaṁ hoti tañca pajānāti yathā ca pahīnassa
 thīnamiddhassa āyatiṁ anuppādo hoti tañca pajānāti. Santaṁ vā
 ajjhattaṁ uddhaccakukkuccaṁ atthi me < PTS. D II , 301 >ajjhattaṁ uddhaccakukkuccanti
 pajānāti asantaṁ vā ajjhattaṁ uddhaccakukkuccaṁ natthi me
 ajjhattaṁ uddhaccakukkuccanti pajānāti yathā ca anuppannassa
 uddhaccakukkuccassa uppādo hoti tañca pajānāti yathā ca
 uppannassa uddhaccakukkuccassa pahānaṁ hoti tañca pajānāti
 yathā ca pahīnassa uddhaccakukkuccassa āyatiṁ anuppādo hoti
 tañca pajānāti. Santaṁ vā ajjhattaṁ vicikicchaṁ atthi me
 ajjhattaṁ vicikicchāti pajānāti asantaṁ vā ajjhattaṁ vicikicchaṁ
 natthi me ajjhattaṁ vicikicchāti pajānāti yathā ca anuppannāya
 vicikicchāya uppādo hoti tañca pajānāti yathā ca uppannāya
 vicikicchāya pahānaṁ hoti tañca pajānāti yathā ca pahīnāya
 vicikicchāya āyatiṁ anuppādo hoti tañca pajānāti. Iti
 ajjhattaṁ vā dhammesu dhammānupassī viharati bahiddhā vā dhammesu
 dhammānupassī viharati ajjhattabahiddhā vā dhammesu dhammānupassī
 viharati samudayadhammānupassī vā dhammesu viharati vayadhammānupassī
 vā dhammesu viharati samudayavayadhammānupassī vā dhammesu viharati.
 Atthi dhammāti vā panassa sati paccupaṭṭhitā hoti yāvadeva
 ñāṇamattāya paṭissati mattāya. Anissito ca viharati na ca
-------------------------------------------------
[page 337]
 Kiñci loke upādiyati. Evampi kho bhikkhave bhikkhu dhammesu
 dhammānupassī viharati pañcasu nīvaraṇesu.
                     Nīvaraṇapabbaṁ niṭṭhitaṁ.
      [291] Puna caparaṁ bhikkhave bhikkhu dhammesu dhammānupassī viharati
 pañcasu upādānakkhandhesu. Kathañca bhikkhave bhikkhu dhammesu
 dhammānupassī viharati pañcasu upādānakkhandhesu. Idha bhikkhave bhikkhu
 iti rūpaṁ iti rūpassa samudayo iti rūpassa atthaṅgamo iti
 vedanā iti vedanāya samudayo iti vedanāya atthaṅgamo iti
 saññā iti saññāya samudayo iti saññāya atthaṅgamo
 iti saṅkhārā < PTS. D II , 302 >iti saṅkhārānaṁ samudayo iti saṅkhārānaṁ atthaṅgamo
 iti viññāṇaṁ iti viññāṇassa samudayo iti viññāṇassa
 atthaṅgamoti. Iti ajjhattaṁ vā dhammesu dhammānupassī viharati
 bahiddhā vā dhammesu dhammānupassī viharati ajjhattabahiddhā vā
 dhammesu dhammānupassī viharati samudayadhammānupassī vā dhammesu
 viharati vayadhammānupassī vā dhammesu viharati samudayavayadhammānupassī
 vā dhammesu viharati. Atthi dhammāti vā panassa sati paccupaṭṭhitā
 hoti yāvadeva ñāṇamattāya paṭissatimattāya. Anissito ca
 viharati na ca kiñci loke upādiyati. Evampi kho bhikkhave
 bhikkhu dhammesu dhammānupassī viharati pañcasu upādānakkhandhesu.
                      Khandhapabbaṁ niṭṭhitaṁ.
-------------------------------------------------
[page 338]
      [292] Puna caparaṁ bhikkhave bhikkhu dhammesu dhammāpassī viharati
 chasu ajjhattikabāhiresu āyatanesu. Kathañca bhikkhave bhikkhu
 dhammesu dhammānupassī viharati chasu ajjhattikabāhiresu āyatanesu.
 Idha bhikkhave bhikkhu cakkhuñca pajānāti rūpe ca pajānāti yañca
 tadubhayaṁ paṭicca uppajjati saññojanaṁ 1- tañca pajānāti yathā ca
 anuppannassa saññojanassa uppādo hoti tañca pajānāti
 yathā ca uppannassa saññojanassa pahānaṁ hoti tañca pajānāti
 yathā ca pahīnassa saññojanassa āyatiṁ anuppādo hoti tañca
 pajānāti. Sotañca pajānāti sadde ca pajānāti. Ghānañca
 pajānāti gandhe ca pajānāti. Jivhañca pajānāti rase ca
 pajānāti. Kāyañca pajānāti phoṭṭhabbe ca pajānāti.
 Manañca pajānāti dhamme ca pajānāti yañca tadubhayaṁ < PTS. D II , 303 >paṭicca
 uppajjati saññojanaṁ tañca pajānāti yathā ca anuppannassa
 saññojanassa uppādo hoti tañca pajānāti yathā ca
 uppannassa saññojanassa pahānaṁ hoti tañca pajānāti yathā ca
 pahīnassa saññojanassa āyatiṁ anuppādo hoti tañca pajānāti ca
 iti ajjhattaṁ vā dhammesu dhammānupassī viharati bahiddhā vā dhammesu
 dhammānupassī viharati ajjhattabahiddhā vā dhammesu dhammānupassī
 viharati samudayadhammānupassī vā dhammesu viharati vayadhammānupassī
 vā dhammesu viharati samudayavayadhammānupassī vā dhammesu viharati.

  *  *  *  *  *  *
  Footnote:1 Ma. saṁñojanaṁ. evamuparipi.
-------------------------------------------------
[page 339]
 Atthi dhammāti vā panassa sati paccupaṭṭhitā hoti yāvadeva
 ñāṇamattāya paṭissatimattāya. Anissito ca viharati na ca
 kiñci loke upādiyati. Evampi kho bhikkhave bhikkhu dhammesu
 dhammānupassī viharati chasu ajjhattikabāhiresu āyatanesu.
                     Āyatanapabbaṁ niṭṭhitaṁ.
      [293] Puna caparaṁ bhikkhave bhikkhu dhammesu dhammānupassī viharati
 sattasu bojjhaṅgesu. Kathañca bhikkhave bhikkhu dhammesu dhammānupassī
 viharati sattasu bojjhaṅgesu. Idha bhikkhave bhikkhu santaṁ vā
 ajjhattaṁ satisambojjhaṅgaṁ atthi me ajjhattaṁ satisambojjhaṅgoti
 pajānāti asantaṁ vā ajjhattaṁ satisambojjhaṅgaṁ natthi me
 ajjhattaṁ satisambojjhaṅgoti pajānāti yathā ca anuppannassa
 satisambojjhaṅgassa uppādo hoti tañca pajānāti yathā ca
 uppannassa satisambojjhaṅgassa bhāvanāpāripūri 1- hoti tañca
 pajānāti. Santaṁ vā ajjhattaṁ dhammavicayasambojjhaṅgaṁ .pe.
 Santaṁ vā ajjhattaṁ viriyasambojjhaṅgaṁ .pe. Santaṁ vā ajjhattaṁ
 pītisambojjhaṅgaṁ .pe. < PTS. D II , 304 >Santaṁ vā ajjhattaṁ passaddhisambojjhaṅgaṁ .pe.
 Santaṁ vā ajjhattaṁ samādhisambojjhaṅgaṁ .pe. Santaṁ vā
 ajjhattaṁ upekkhāsambojjhaṅgaṁ atthi me ajjhattaṁ upekkhāsambojjhaṅgoti
 pajānāti asantaṁ vā ajjhattaṁ upekkhāsambojjhaṅgaṁ
 natthi me ajjhattaṁ upekkhāsambojjhaṅgoti pajānāti yathā ca

  *  *  *  *  *  *
  Footnote:1 Ma. sabbattha bhāvanāpāripūrī.
-------------------------------------------------
[page 340]
 Anuppannassa upekkhāsambojjhaṅgassa uppādo hoti tañca
 pajānāti yathā ca uppannassa upekkhāsambojjhaṅgassa
 bhāvanāpāripūri hoti tañca pajānāti. Iti ajjhattaṁ vā
 dhammesu dhammānupassī viharati bahiddhā vā dhammesu dhammānupassī
 viharati ajjhattabahiddhā vā dhammesu dhammānupassī viharati
 samudayadhammānupassī vā dhammesu viharati vayadhammānupassī vā dhammesu
 viharati samudayavayadhammānupassī vā dhammesu viharati. Atthi dhammāti
 vā panassa sati paccupaṭṭhitā hoti yāvadeva ñāṇamattāya
 paṭissatimattāya. Anissito ca viharati na ca kiñci loke
 upādiyati. Evampi kho bhikkhave bhikkhu dhammesu dhammānupassī
 viharati sattasu bojjhaṅgesu.
                    Bojjhaṅgapabbaṁ niṭṭhitaṁ.
                       Paṭhamabhāṇavāraṁ.
      [294] Puna caparaṁ bhikkhave bhikkhu dhammesu dhammānupassī viharati
 catūsu ariyasaccesu. Kathañca bhikkhave bhikkhu dhammesu
 dhammānupassī viharati catūsu ariyasaccesu. Idha bhikkhave bhikkhu idaṁ
 dukkhanti yathābhūtaṁ pajānāti ayaṁ dukkhasamudayoti yathābhūtaṁ pajānāti
 ayaṁ dukkhanirodhoti yathābhūtaṁ pajānāti ayaṁ dukkhanirodhagāminī
 paṭipadāti yathābhūtaṁ pajānāti [1]-. < PTS. D II , 305 >Katamañca bhikkhave dukkhaṁ ariyasaccaṁ.
 Jātipi dukkhā jarāpi dukkhā maraṇampi dukkhaṁ sokaparidevadukkhadomanassupāyāsāpi

  *  *  *  *  *  *
  Footnote:1 Ma. paṭhamabhāṇavāro niṭṭhito.
-------------------------------------------------
[page 341]
 Dukkhā appiyehi sampayogopi dukkho piyehi
 vippayogopi dukkho yampicchaṁ na labhati tampi dukkhaṁ saṅkhittena
 pañcupādānakkhandhā dukkhā.
      [295] Katamā ca bhikkhave jāti. Yā tesaṁ tesaṁ sattānaṁ
 tamhi tamhi sattanikāye jāti sañjāti okkanti nibbatti 1-
 abhinibbatti khandhānaṁ pātubhāvo āyatanānaṁ paṭilābho ayaṁ vuccati
 bhikkhave jāti. Katamā ca bhikkhave jarā. Yā tesaṁ tesaṁ sattānaṁ
 tamhi tamhi sattanikāye jarā jīraṇatā khaṇḍiccaṁ pāliccaṁ valitacatā 2-
 āyuno saṁhāni indriyānaṁ paripāko ayaṁ vuccati bhikkhave jarā.
 Katamañca bhikkhave maraṇaṁ. Yā 3- tesaṁ tesaṁ sattānaṁ tamhā tamhā
 sattanikāyā cuti cavanatā bhedo antaradhānaṁ maccu maraṇaṁ kālakiriyā
 khandhānaṁ bhedo kaḷevarassa nikkhepo jīvitindriyassa upacchedo idaṁ
 vuccati bhikkhave maraṇaṁ. Katamo ca bhikkhave soko. Yo kho bhikkhave
 aññataraññatarena byasanena samannāgatassa aññataraññatarena
 dukkhadhammena phuṭṭhassa soko socanā socitattaṁ antosoko
 antoparisoko ayaṁ vuccati bhikkhave soko. Katamo ca bhikkhave
 paridevo. Yo kho bhikkhave aññataraññatarena byasanena samannāgatassa
 aññataraññatarena dukkhadhammena phuṭṭhassa ādevo paridevo ādevanā
 paridevanā ādevitattaṁ paridevitattaṁ ayaṁ vuccati bhikkhave paridevo.

  *  *  *  *  *  *
  Footnote:1 Ma. ayaṁ pāṭho natthi. 2 valittacatātipi pāṭho. 3 Ma. yaṁ.
-------------------------------------------------
[page 342]
 Katamañca bhikkhave dukkhaṁ. Yaṁ kho bhikkhave kāyikaṁ dukkhaṁ kāyikaṁ
 asātaṁ kāyasamphassajaṁ dukkhaṁ asātaṁ vedayitaṁ idaṁ vuccati bhikkhave
 dukkhaṁ. Katamañca bhikkhave domanassaṁ. Yaṁ kho bhikkhave cetasikaṁ
 dukkhaṁ cetasikaṁ asātaṁ manosamphassajaṁ 1- dukkhaṁ asātaṁ vedayitaṁ idaṁ
 vuccati bhikkhave domanassaṁ. Katamo ca bhikkhave upāyāso.
 Yo kho bhikkhave aññataraññatarena byasanena samannāgatassa
 aññataraññatarena dukkhadhammena phuṭṭhassa āyāso upāyāso
 āyāsitattaṁ upāyāsitattaṁ ayaṁ vuccati bhikkhave upāyāso.
 Katamo 2- ca bhikkhave appiyehi sampayogo dukkho. Idha yassa te
 honti aniṭṭhā akantā amanāpā rūpā saddā gandhā rasā
 phoṭṭhabbā [3]- ye vā panassa honti anatthakāmā ahitakāmā
 aphāsukakāmā ayogakkhemakāmā tesaṁ 4- saṅgati samāgamo samodhānaṁ
 missībhāvo ayaṁ vuccati bhikkhave appiyehi sampayogo dukkho.
 Katamo ca bhikkhave piyehi vippayogo dukkho. Idha yassa te
 honti iṭṭhā kantā manāpā rūpā saddā gandhā rasā phoṭṭhabbā
 ye vā panassa honti atthakāmā hitakāmā phāsukakāmā yogakkhemakāmā
 mātā vā pitā vā bhātā vā bhaginī vā mittā vā amaccā
 vā ñātisālohitā vā tesaṁ asaṅgati asamāgamo asamodhānaṁ
 amissībhāvo ayaṁ vuccati bhikkhave piyehi vippayogo dukkho 2-.

  *  *  *  *  *  *
  Footnote:1 cetosamphassajanti vā pāṭho. 2-2 Yu. ime pāṭhā natthi. 3 Ma. dhammā.
 ito paraṁ īdisameva. 4 Ma. yā tehi saddhiṁ saṅgati ... ito paraṁ īdisameva.
-------------------------------------------------
[page 343]
 Katamañca bhikkhave yampicchaṁ na labhati tampi dukkhaṁ. Jātidhammānaṁ
 bhikkhave sattānaṁ evaṁ icchā uppajjati aho vata mayaṁ na
 jātidhammā assāma na ca vata no jāti āgaccheyyāti na
 kho panetaṁ icchāya pattabbaṁ idampi yampicchaṁ na labhati tampi
 dukkhaṁ. Jarādhammānaṁ bhikkhave sattānaṁ. Byādhidhammānaṁ bhikkhave
 sattānaṁ. Maraṇadhammānaṁ bhikkhave sattānaṁ. Sokaparidevadukkha-
 domanassupāyāsadhammānaṁ bhikkhave sattānaṁ evaṁ icchā uppajjati
 aho vata mayaṁ na sokaparidevadukkhadomanassupāyāsadhammā assāma
 na ca vata no sokaparidevadukkhadomanassupāyāsā āgaccheyyunti
 na kho panetaṁ icchāya pattabbaṁ idampi yampicchaṁ na labhati
 tampi dukkhaṁ. Katame ca bhikkhave saṅkhittena pañcupādānakkhandhā
 dukkhā. Seyyathīdaṁ rūpūpādānakkhandho 1- vedanūpādānakkhandho
 saññūpādānakkhandho saṅkhārūpādānakkhandho viññāṇūpādānakkhandho
 ime vuccanti bhikkhave saṅkhittena pañcupādānakkhandhā dukkhā.
 Idaṁ vuccati bhikkhave dukkhaṁ ariyasaccaṁ.
      [296] < PTS. D II , 308 >Katamañca bhikkhave dukkhasamudayo 2- ariyasaccaṁ. Yāyaṁ taṇhā
 ponobbhavikā 3- nandirāgasahagatā tatratatrābhinandinī seyyathīdaṁ
 kāmataṇhā bhavataṇhā vibhavataṇhā.
      [297] Sā kho panesā bhikkhave taṇhā kattha uppajjamānā
 uppajjati kattha nivisamānā nivisati. Yaṁ loke piyarūpaṁ sātarūpaṁ

  *  *  *  *  *  *
  Footnote:1 Ma. rūpupādānakkhandho ... viññāṇupā .... 2 Ma. dukkhasamudayaṁ.
 3 Sī. Yu. ponobhavikā.
-------------------------------------------------
[page 344]
 Etthesā taṇhā uppajjamānā uppajjati ettha nivisamānā
 nivisati. Kiñca loke piyarūpaṁ sātarūpaṁ. Cakkhuṁ loke piyarūpaṁ
 sātarūpaṁ etthesā taṇhā uppajjamānā uppajjati ettha
 nivisamānā nivisati. Sotaṁ loke. Ghānaṁ loke. Jivhā
 loke. Kāyo loke. Mano loke piyarūpaṁ sātarūpaṁ etthesā
 taṇhā uppajjamānā uppajjati ettha nivisamānā nivisati.
 Rūpā loke. Saddā loke. Gandhā loke. Rasā loke.
 Phoṭṭhabbā loke. Dhammā loke piyarūpaṁ sātarūpaṁ etthesā
 taṇhā uppajjamānā uppajjati ettha nivisamānā nivisati.
 Cakkhuviññāṇaṁ loke. Sotaviññāṇaṁ loke. Ghānaviññāṇaṁ loke.
 Jivhāviññāṇaṁ loke. Kāyaviññāṇaṁ loke. Manoviññāṇaṁ
 loke piyarūpaṁ sātarūpaṁ etthesā taṇhā uppajjamānā uppajjati
 ettha nivisamānā nivisati. Cakkhusamphasso loke. Sotasamphasso
 loke. Ghānasamphasso loke. < PTS. D II , 309 >Jivhāsamphasso loke.
 Kāyasamphasso loke. Manosamphasso loke piyarūpaṁ sātarūpaṁ etthesā
 taṇhā uppajjamānā uppajjati ettha nivisamānā nivisati.
 Cakkhusamphassajā vedanā loke. Sotasamphassajā vedanā loke.
 Ghānasamphassajā vedanā loke. Jivhāsamphassajā vedanā loke.
 Kāyasamphassajā vedanā loke. Manosamphassajā vedanā loke
 piyarūpaṁ sātarūpaṁ etthesā taṇhā uppajjamānā uppajjati
-------------------------------------------------
[page 345]
 Ettha nivisamānā nivisati. Rūpasaññā loke. Saddasaññā
 loke. Gandhasaññā loke. Rasasaññā loke. Phoṭṭhabbasaññā
 loke. Dhammasaññā loke piyarūpaṁ sātarūpaṁ etthesā
 taṇhā uppajjamānā uppajjati ettha nivisamānā nivisati.
 Rūpasañcetanā loke. Saddasañcetanā loke. Gandhasañcetanā
 loke. Rasasañcetanā loke. Phoṭṭhabbasañcetanā loke.
 Dhammasañcetanā loke piyarūpaṁ sātarūpaṁ etthesā taṇhā uppajjamānā
 uppajjati ettha nivisamānā nivisati. Rūpataṇhā loke.
 Saddataṇhā loke. Gandhataṇhā loke. Rasataṇhā loke.
 Phoṭṭhabbataṇhā loke. Dhammataṇhā loke piyarūpaṁ sātarūpaṁ
 etthesā taṇhā uppajjamānā uppajjati ettha nivisamānā
 nivisati. Rūpavitakko loke. Saddavitakko loke. Gandhavitakko
 loke. Rasavitakko loke. Phoṭṭhabbavitakko loke.
 Dhammavitakko loke piyarūpaṁ sātarūpaṁ etthesā taṇhā uppajjamānā
 uppajjati ettha nivisamānā nivisati. Rūpavicāro loke.
 Saddavicāro loke. Gandhavicāro loke. Rasavicāro loke.
 Phoṭṭhabbavicāro loke. Dhammavicāro loke piyarūpaṁ sātarūpaṁ
 etthesā < PTS. D II , 310 >taṇhā uppajjamānā uppajjati ettha nivisamānā
 nivisati. Idaṁ vuccati bhikkhave dukkhasamudayo ariyasaccaṁ.
      [298] Katamañca bhikkhave dukkhanirodho 1- ariyasaccaṁ. Yo

  *  *  *  *  *  *
  Footnote:1 Ma. dukkhanirodhaṁ.
-------------------------------------------------
[page 346]
 Tassāyeva taṇhāya asesavirāganirodho cāgo paṭinissaggo mutti
 anālayo. Sā kho panesā bhikkhave taṇhā kattha pahīyamānā
 pahīyati kattha nirujjhamānā nirujjhati. Yaṁ loke piyarūpaṁ
 sātarūpaṁ etthesā taṇhā pahīyamānā pahīyati ettha nirujjhamānā
 nirujjhati. Kiñca loke piyarūpaṁ sātarūpaṁ. Cakkhuṁ loke
 piyarūpaṁ sātarūpaṁ etthesā taṇhā pahīyamānā pahīyati ettha
 nirujjhamānā nirujjhati. Sotaṁ loke. Ghānaṁ loke. Jivhā
 loke. Kāyo loke. Mano loke piyarūpaṁ sātarūpaṁ etthesā
 taṇhā pahīyamānā pahīyati ettha nirujjhamānā nirujjhati. Rūpā
 loke. Saddā loke. Gandhā loke. Rasā loke. Phoṭṭhabbā
 loke. Dhammā loke piyarūpaṁ sātarūpaṁ etthesā taṇhā
 pahīyamānā pahīyati ettha nirujjhamānā nirujjhati. Cakkhuviññāṇaṁ
 loke. Sotaviññāṇaṁ loke. Ghānaviññāṇaṁ loke.
 Jivhāviññāṇaṁ loke. Kāyaviññāṇaṁ loke. Manoviññāṇaṁ
 loke piyarūpaṁ sātarūpaṁ etthesā taṇhā pahīyamānā pahīyati
 ettha nirujjhamānā nirujjhati. Cakkhusamphasso loke.
 Sotasamphasso loke. Ghānasamphasso loke. Jivhāsamphasso
 loke. Kāyasamphasso loke. Manosamphasso < PTS. D II , 311 >loke piyarūpaṁ
 sātarūpaṁ etthesā taṇhā pahīyamānā pahīyati ettha nirujjhamānā
 nirujjhati. Cakkhusamphassajā vedanā loke. Sotasamphassajā vedanā
-------------------------------------------------
[page 347]
 Loke. Ghānasamphassajā vedanā loke. Jivhāsamphassajā vedanā
 loke. Kāyasamphassajā vedanā loke. Manosamphassajā vedanā
 loke piyarūpaṁ sātarūpaṁ etthesā taṇhā pahīyamānā pahīyati
 ettha nirujjhamānā nirujjhati. Rūpasaññā loke. Saddasaññā
 loke. Gandhasaññā loke. Rasasaññā loke. Phoṭṭhabbasaññā
 loke. Dhammasaññā loke piyarūpaṁ sātarūpaṁ etthesā
 taṇhā pahīyamānā pahīyati ettha nirujjhamānā nirujjhati.
 Rūpasaññacetanā loke. Saddasañcetanā loke. Gandhasañcetanā
 loke. Rasasañcetanā loke. Phoṭṭhabbasañcetanā loke.
 Dhammasaññacetanā loke piyarūpaṁ sātarūpaṁ etthesā taṇhā
 pahīyamānā pahīyati ettha nirujjhamānā nirujjhati. Rūpataṇhā
 loke. Saddataṇhā loke. Gandhataṇhā loke. Rasataṇhā
 loke. Phoṭṭhabbataṇhā loke. Dhammataṇhā loke piyarūpaṁ
 sātarūpaṁ etthesā taṇhā pahīyamānā pahīyati ettha
 nirujjhamānā nirujjhati. Rūpavitakko loke. Saddavitakko loke.
 Gandhavitakko loke. Rasavitakko loke. Phoṭṭhabbavitakko
 loke. Dhammavitakko loke piyarūpaṁ sātarūpaṁ etthesā taṇhā
 pahīyamānā pahīyati ettha nirujjhamānā nirujjhati. Rūpavicāro
 loke. Saddavicāro loke. Gandhavicāro loke. Rasavicāro
 loke. Phoṭṭhabbavicāro loke. Dhammavicāro loke piyarūpaṁ
-------------------------------------------------
[page 348]
 Sātarūpaṁ etthesā taṇhā pahīyamānā pahīyati ettha nirujjhamānā
 nirujjhati. Idaṁ vuccati bhikkhave dukkhanirodho ariyasaccaṁ.
      [299] Katamañca bhikkhave dukkhanirodhagāminī paṭipadā ariyasaccaṁ.
 Ayameva ariyo aṭṭhaṅgiko maggo seyyathīdaṁ sammādiṭṭhi
 sammāsaṅkappo sammāvācā sammākammanto sammāājīvo
 sammāvāyāmo sammāsati sammāsamādhi. Katamā ca bhikkhave
 sammādiṭṭhi. < PTS. D II , 312 >Yaṁ kho bhikkhave dukkhe ñāṇaṁ dukkhasamudaye ñāṇaṁ
 dukkhanirodhe ñāṇaṁ dukkhanirodhagāminiyā paṭipadāya ñāṇaṁ ayaṁ vuccati
 bhikkhave sammādiṭṭhi. Katamo ca bhikkhave sammāsaṅkappo.
 Nekkhammasaṅkappo abyāpādasaṅkappo avihiṁsāsaṅkappo ayaṁ vuccati
 bhikkhave sammāsaṅkappo. Katamā ca bhikkhave sammāvācā.
 Musāvādā veramaṇī pisuṇāya vācāya veramaṇī pharusāya vācāya
 veramaṇī samphappalāpā veramaṇī ayaṁ vuccati bhikkhave
 sammāvācā. Katamo ca bhikkhave sammākammanto. Pāṇātipātā
 veramaṇī adinnādānā veramaṇī kāmesu micchācārā veramaṇī
 ayaṁ vuccati bhikkhave sammākammanto. Katamo ca bhikkhave
 sammāājīvo. Idha bhikkhave ariyasāvako micchāājīvaṁ pahāya
 sammāājīvena jīvikaṁ kappeti ayaṁ vuccati bhikkhave sammāājīvo.
 Katamo ca bhikkhave sammāvāyāmo. Idha bhikkhave bhikkhu anuppannānaṁ
 pāpakānaṁ akusalānaṁ dhammānaṁ anuppādāya chandaṁ janeti vāyamati
-------------------------------------------------
[page 349]
 Viriyaṁ ārabhati cittaṁ paggaṇhāti padahati uppannānaṁ pāpakānaṁ
 akusalānaṁ dhammānaṁ pahānāya chandaṁ janeti vāyamati viriyaṁ ārabhati
 cittaṁ paggaṇhāti padahati anuppannānaṁ kusalānaṁ dhammānaṁ
 uppādāya chandaṁ janeti vāyamati viriyaṁ ārabhati cittaṁ paggaṇhāti
 padahati uppannānaṁ kusalānaṁ dhammānaṁ ṭhitiyā asammosāya
 bhiyyobhāvāya < PTS. D II , 313 >vepullāya bhāvanāya pāripūriyā chandaṁ janeti vāyamati
 viriyaṁ ārabhati cittaṁ paggaṇhāti padahati. Ayaṁ vuccati bhikkhave
 sammāvāyāmo. Katamā ca bhikkhave sammāsati. Idha bhikkhave
 bhikkhu kāye kāyānupassī viharati ātāpī sampajāno satimā
 vineyya loke abhijjhādomanassaṁ vedanāsu vedanānupassī viharati .pe.
 Citte .pe. Dhammesu dhammānupassī viharati ātāpī
 sampajāno satimā vineyya loke abhijjhādomanassaṁ. Ayaṁ vuccati
 bhikkhave sammāsati. Katamo ca bhikkhave sammāsamādhi. Idha
 bhikkhave bhikkhu vivicceva kāmehi vivicca akusalehi dhammehi savitakkaṁ
 savicāraṁ vivekajaṁ pītisukhaṁ paṭhamaṁ jhānaṁ upasampajja viharati
 vitakkavicārānaṁ vūpasamā ajjhattaṁ sampasādanaṁ cetaso ekodibhāvaṁ
 avitakkaṁ avicāraṁ samādhijaṁ pītisukhaṁ dutiyaṁ jhānaṁ .pe. Tatiyaṁ jhānaṁ
 upasampajja viharati sukhassa ca pahānā dukkhassa ca pahānā
 pubbe va somanassadomanassānaṁ atthaṅgamā adukkhamasukhaṁ upekkhāsatipārisuddhiṁ
 catutthaṁ jhānaṁ upasampajja viharati. Ayaṁ vuccati
-------------------------------------------------
[page 350]
 Bhikkhave sammāsamādhi. Idaṁ vuccati bhikkhave dukkhanirodhagāminī paṭipadā
 ariyasaccaṁ. Iti ajjhattaṁ vā dhammesu dhammānupassī viharati
 bahiddhā vā dhammesu dhammānupassī viharati ajjhattabahiddhā vā
 dhammesu dhammānupassī viharati samudayadhammānupassī vā dhammesu viharati
 vayadhammānupassī vā dhammesu viharati samudayavayadhammānupassī vā
 dhammesu viharati. Atthi dhammāti vā panassa sati paccupaṭṭhitā
 hoti yāvadeva ñāṇamattāya paṭissatimattāya. Anissito ca viharati
 na ca kiñci loke upādiyati. Evampi kho bhikkhave bhikkhu dhammesu
 dhammānupassī viharati catūsu ariyasaccesu.
                      Saccapabbaṁ niṭṭhitaṁ.
                   Dhammānupassanā niṭṭhitā.
      [300] Yo hi koci bhikkhave ime cattāro satipaṭṭhāne evaṁ
 bhāveyya satta vassāni tassa dvinnaṁ phalānaṁ aññataraṁ phalaṁ
 pāṭikaṅkhaṁ diṭṭhe va dhamme aññā sati vā upādisese anāgāmitā.
 Tiṭṭhantu bhikkhave satta vassāni. Yo hi koci bhikkhave ime cattāro
 satipaṭṭhāne evaṁ bhāveyya cha vassāni. Pañca vassāni. Cattāri
 vassāni. Tīṇi vassāni. Dve vassāni. Ekaṁ vassaṁ .pe.
 Tiṭṭhatu bhikkhave ekaṁ vassaṁ. Yo hi koci bhikkhave ime cattāro
 satipaṭṭhāne evaṁ bhāveyya satta māsāni tassa dvinnaṁ phalānaṁ
 aññataraṁ phalaṁ pāṭikaṅkhaṁ diṭṭhe va dhamme aññā sati vā
-------------------------------------------------
[page 351]
 Upādisese anāgāmitā. Tiṭṭhantu bhikkhave satta māsāni. Yo hi
 koci bhikkhave ime cattāro satipaṭṭhāne evaṁ bhāveyya cha māsāni.
 Pañca māsāni. Cattāri māsāni. Tīṇi māsāni. Dve
 māsāni. < PTS. D II , 315 >Ekaṁ māsaṁ. Addhamāsaṁ 1- .pe. Tiṭṭhatu bhikkhave
 addhamāso. Yo hi koci bhikkhave ime cattāro satipaṭṭhāne
 evaṁ bhāveyya sattāhaṁ tassa dvinnaṁ phalānaṁ aññataraṁ phalaṁ
 pāṭikaṅkhaṁ diṭṭhe va dhamme aññā sati vā upādisese anāgāmitā 2-.
 Ekāyano ayaṁ bhikkhave maggo sattānaṁ visuddhiyā sokaparidevānaṁ
 samatikkamāya dukkhadomanassānaṁ atthaṅgamāya ñāyassa adhigamāya
 nibbānassa sacchikiriyāya yadidaṁ cattāro satipaṭṭhānāti. Iti
 yantaṁ vuttaṁ idametaṁ paṭicca vuttanti. Idamavoca bhagavā.
 Attamanā te bhikkhū bhagavato bhāsitaṁ abhinandunti.
                Mahāsatipaṭṭhānasuttaṁ niṭṭhitaṁ navamaṁ.
                   ------------------

  *  *  *  *  *  *
  Footnote:1 Ma. aḍḍhamāsaṁ. 2 Ma. anāgāmitāti.
-------------------------------------------------
[page 352]
                    Pāyāsirājaññasuttaṁ 1-
      [301] < PTS. D II , 316 >Evamme sutaṁ. Ekaṁ samayaṁ āyasmā kumārakassapo
 kosalesu cārikaṁ caramāno mahatā bhikkhusaṅghena saddhiṁ pañcamattehi
 bhikkhusatehi yena setabyā nāma kosalānaṁ nagaraṁ tadavasari.
 Tatra sudaṁ āyasmā kumārakassapo setabyāyaṁ viharati uttarena
 setabyaṁ sīsapāvane 2-. Tena kho pana samayena pāyāsi rājañño
 setabyaṁ ajjhāvasati sattussadaṁ satiṇakaṭṭhodakaṁ sadhaññaṁ rājabhoggaṁ
 raññā pasenadinā kosalena dinnaṁ rājadāyaṁ brahmadeyyaṁ.
 Tena kho pana samayena pāyāsissa rājaññassa evarūpaṁ pāpakaṁ
 diṭṭhigataṁ uppannaṁ hoti itipi natthi paro loko natthi sattā
 opapātikā natthi sukatadukkaṭānaṁ 3- < PTS. D II , 317 >kammānaṁ phalaṁ vipākoti.
 Assosuṁ kho setabyakā brāhmaṇagahapatikā samaṇo khalu bho
 kumārakassapo samaṇassa gotamassa sāvako kosalesu cārikaṁ caramāno
 mahatā bhikkhusaṅghena saddhiṁ pañcamattehi bhikkhusatehi setabyaṁ
 anuppatto setabyāyaṁ viharati uttarena setabyaṁ sīsapāvane. Taṁ kho
 pana bhavantaṁ kumārakassapaṁ evaṁkalyāṇo kittisaddo abbhuggato
 paṇḍito byatto medhāvī bahussuto cittakathī kalyāṇapaṭibhāṇo
 buddho 4- ceva arahā ca sādhu kho pana tathārūpānaṁ arahataṁ
 dassanaṁ hotīti. Athakho setabyakā brāhmaṇagahapatikā setabyāya

  *  *  *  *  *  *
  Footnote:1 Yu. pāyāsisuttanta. Ma. pāyāsisutta. 2 Ma. Yu. siṁsapāvane. ito paraṁ
 īdisameva. 3 Sī. Yu. sukkaṭadukkaṭānaṁ. 4 Ma. vuddho. Yu. vuḍḍho. ito
 paraṁ īdisameva.
-------------------------------------------------
[page 353]
 Nikkhamitvā saṅghasaṅghīgaṇībhūtā 1- uttarenamukhā gacchanti yena
 sīsapāvanaṁ 2-.
      [302] Tena kho pana samayena pāyāsi rājañño uparipāsāde
 divāseyyaṁ upagato hoti. Addasā kho pāyāsi rājañño
 setabyake brāhmaṇagahapatike setabyāya nikkhamitvā saṅghasaṅghīgaṇībhūte
 uttarenamukhe gacchante 3- disvā khattaṁ āmantesi kiṁ nu
 kho bho khatte setabyakā brāhmaṇagahapatikā setabyāya nikkhamitvā
 saṅghasaṅghīgaṇībhūtā uttarenamukhā gacchanti yena sīsapāvananti 4-.
 Atthi kho bho samaṇo kumārakassapo samaṇassa gotamassa sāvako
 kosalesu cārikaṁ caramāno mahatā bhikkhusaṅghena saddhiṁ pañcamattehi
 bhikkhusatehi setabyaṁ anuppatto setabyāyaṁ viharati uttarena setabyaṁ
 sīsapāvane taṁ kho pana bhavantaṁ kumārakassapaṁ evaṁkalyāṇo kittisaddo
 abbhuggato paṇḍito viyatto medhāvī bahussuto cittakathī
 kalyāṇapaṭibhāṇo buddho ceva arahā ca 5- tamete bhavantaṁ
 kumārakassapaṁ dassanāya upasaṅkamissantīti 6-. Tenahi bho khatte
 yena setabyakā brāhmaṇagahapatikā tenupasaṅkama upasaṅkamitvā
 setabyake brāhmaṇagahapatike evaṁ vadehi pāyāsi bho rājañño

  *  *  *  *  *  *
  Footnote:1 Sī. saṅghāsaṅghīgaṇībhūtā. 2 ito paraṁ Sī. Yu. tenupasaṅkamantīti dissati.
 3 ito paraṁ Sī. Yu. tenupasaṅkamanteti dissati. 4 Ma. yena siṁsapāvanaṁ.
 5 Ma. Yu. cāti. 6 Ma. Yu. upasaṅkamantīti.
-------------------------------------------------
[page 354]
 Evamāha āgamentu kira bhavanto pāyāsi 1- rājañño samaṇaṁ
 kumārakassapaṁ dassanāya upasaṅkamissatīti 2- purā samaṇo kumārakassapo
 setabyake brāhmaṇagahapatike bāle abyatte saññāpeti
 itipi atthi paro 3- loko atthi sattā opapātikā atthi
 sukatadukkaṭānaṁ kammānaṁ phalaṁ vipākoti natthi hi bho khatte
 paro loko natthi sattā opapātikā natthi sukatadukkaṭānaṁ
 kammānaṁ phalaṁ vipākoti. Evaṁ bhoti kho so khattā pāyāsissa
 rājaññassa paṭissutvā yena setabyakā brāhmaṇagahapatikā
 tenupasaṅkami upasaṅkamitvā setabyake brāhmaṇagahapatike etadavoca
 pāyāsi bho rājañño evamāha āgamentu kira bhavanto pāyāsi 4-
 rājañño samaṇaṁ kumārakassapaṁ dassanāya upasaṅkamissatīti. Athakho
 pāyāsi rājañño setabyakehi brāhmaṇagahapatikehi parivuto
 yena sīsapāvanaṁ yenāyasmā kumārakassapo tenupasaṅkami
 upasaṅkamitvā āyasmatā kumārakassapena saddhiṁ sammodi sammodanīyaṁ
 kathaṁ sārāṇīyaṁ vītisāretvā ekamantaṁ nisīdi. Setabyakāpi kho
 brāhmaṇagahapatikā appekacce āyasmantaṁ kumārakassapaṁ
 abhivādetvā ekamantaṁ nisīdiṁsu appekacce āyasmatā kumārakassapena
 saddhiṁ sammodiṁsu sammodanīyaṁ kathaṁ sārāṇīyaṁ vītisāretvā
 ekamantaṁ nisīdiṁsu appekacce yenāyasmā kumārakassapo tenañjaliṁ
 paṇāmetvā ekamantaṁ nisīdiṁsu appekacce nāmagottaṁ sāvetvā

  *  *  *  *  *  *
  Footnote:1-4 Ma. pāyāsipi. 2 Ma. itisaddo natthi. 3 Yu. paraloko.
-------------------------------------------------
[page 355]
 Ekamantaṁ nisīdiṁsu appekacce tuṇhībhūtā ekamantaṁ nisīdiṁsu.
 Ekamantaṁ nisinno kho pāyāsi rājañño āyasmantaṁ kumārakassapaṁ
 etadavoca ahañhi bho kassapa evaṁvādī evaṁdiṭṭhī itipi natthi
 paro loko natthi sattā opapātikā natthi sukatadukkaṭānaṁ
 kammānaṁ phalaṁ vipākoti. Sohaṁ 1- rājañña evaṁvādiṁ evaṁdiṭṭhiṁ
 addasaṁ vā assosiṁ vā kathañhi nāma evaṁ vadeyya itipi
 natthi paro loko natthi sattā opapātikā natthi sukatadukkaṭānaṁ
 kammānaṁ phalaṁ vipākoti tenahi rājañña taññevettha paṭipucchissāmi
 yathā te khameyya tathā naṁ byākareyyāsi taṁ kiṁ maññasi rājañña
 ime candimasuriyā imasmiṁ vā loke parasmiṁ vā devā vā [2]- manussā
 vāti. Ime bho kassapa candimasuriyā parasmiṁ loke na imasmiṁ
 devā te na manussāti. Imināpi kho te rājañña pariyāyena
 evaṁ hotu itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti.
      [303] Kiñcāpi bhavaṁ kassapo evamāha athakho evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo yena te pariyāyena evaṁ hoti itipi natthi paro
 loko natthi sattā opapātikā < PTS. D II , 320 >natthi sukatadukkaṭānaṁ kammānaṁ
 phalaṁ vipākoti. Atthi bho kassapa pariyāyo yena me pariyāyena

  *  *  *  *  *  *
  Footnote:1 Ma. Yu. nāhaṁ. 2 Ma. Yu. te.
-------------------------------------------------
[page 356]
 Evaṁ hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Yathākathaṁ viya
 rājaññāti. Idha me bho kassapa mittāmaccā ñātisālohitā
 pāṇātipātī adinnādāyī kāmesu micchācārī musāvādī pisuṇāvācā
 pharusavācā samphappalāpī abhijjhālū byāpannacittā
 micchādiṭṭhī te aparena samayena ābādhikā honti dukkhitā
 bāḷhagilānā yadāhaṁ jānāmi nadānime imamhā ābādhā
 vuṭṭhahissantīti tyāhaṁ upasaṅkamitvā evaṁ vadāmi santi kho bho
 eke samaṇabrāhmaṇā evaṁvādino evaṁdiṭṭhino ye te pāṇātipātī
 adinnādāyī kāmesu micchācārī musāvādī pisuṇāvācā
 pharusavācā samphappalāpī abhijjhālū byāpannacittā micchādiṭṭhī
 te kāyassa bhedā parammaraṇā apāyaṁ duggatiṁ vinipātaṁ nirayaṁ
 upapajjantīti bhavanto kho pāṇātipātī adinnādāyī kāmesu
 micchācārī musāvādī pisuṇāvācā pharusavācā samphappalāpī
 abhijjhālū byāpannacittā micchādiṭṭhī sace tesaṁ bhavati 1-
 samaṇabrāhmaṇānaṁ saccaṁ vacanaṁ bhavanto kāyassa bhedā parammaraṇā
 apāyaṁ duggatiṁ vinipātaṁ nirayaṁ upapajjissanti sace bho kāyassa
 bhedā parammaraṇā apāyaṁ duggatiṁ vinipātaṁ nirayaṁ upapajjeyyātha
 yena me āgantvā āroceyyātha itipi atthi paro loko
 atthi sattā opapātikā atthi sukatadukkaṭānaṁ kammānaṁ phalaṁ

  *  *  *  *  *  *
  Footnote:1 Ma. Yu. bhavataṁ. ito paraṁ īdisameva.
-------------------------------------------------
[page 357]
 Vipākoti bhavanto kho pana me saddhāyikā paccayikā yaṁ
 bhavantebhi diṭṭhaṁ yathā sāmaṁ diṭṭhaṁ evametaṁ bhavissatīti te
 me sādhūti < PTS. D II , 321 >paṭissutvā neva āgantvā ārocenti na pana
 dūtaṁ pahiṇanti ayampi kho bho kassapa pariyāyo yena me
 pariyāyena evaṁ hoti itipi natthi paro loko natthi sattā
 opapātikā natthi sukatadukkaṭānaṁ kammānaṁ phalaṁ vipākoti.
      [304] Tenahi rājañña taññevettha paṭipucchissāmi yathā
 te khameyya tathā naṁ byākareyyāsi taṁ kiṁ maññasi rājañña
 idha te purisā coraṁ āgucāriṁ gahetvā dasseyyuṁ ayante bhante
 coro āgucārī imassa yaṁ icchasi taṁ daṇḍaṁ vadehīti 1- te
 tvaṁ evaṁ vadeyyāsi tenahi bho imaṁ purisaṁ daḷhāya rajjuyā
 pacchābāhaṁ gāḷhabandhanaṁ bandhitvā khuramuṇḍaṁ kāretvā 2- kharassarena
 paṇavena rathiyāya 3- rathiyaṁ siṅghāṭakena siṅghāṭakaṁ parinetvā dakkhiṇena
 dvārena nikkhamitvā dakkhiṇato nagarassa āghātane sīsaṁ chindathāti
 te te sādhūti paṭissutvā taṁ purisaṁ daḷhāya rajjuyā pacchābāhaṁ
 gāḷhabandhanaṁ bandhitvā khuramuṇḍaṁ kāretvā kharassarena paṇavena
 rathiyāya rathiyaṁ siṅghāṭakena siṅghāṭakaṁ parinetvā dakkhiṇena dvārena
 nikkhamitvā dakkhiṇato nagarassa āghātane nisīdāpeyyuṁ labheyya
 nu kho bho 4- coro coraghātesu āgamentu tāva bhavanto coraghātā

  *  *  *  *  *  *
  Footnote:1 Sī. Ma. Yu. paṇehīti. 2 Sī. Ma. Yu. karitvā. ito paraṁ īdisameva.
 3 Ma. rathikāya rathikaṁ. ito paraṁ īdisameva. 4 Ma. Yu. so.
-------------------------------------------------
[page 358]
 Amukasmiṁ [1]- gāme vā nigame vā mittāmaccā ñātisālohitā
 yāvāhaṁ tesaṁ uddisitvā 2- āgacchāmīti < PTS. D II , 322 >udāhu vippalapantasseva
 coraghātā sīsaṁ chindeyyunti. Na hi so bho kassapa coro
 labheyya coraghātesu āgamentu tāva bhavanto coraghātā amukasmiṁ
 gāme vā nigame vā mittāmaccā ñātisālohitā yāvāhaṁ tesaṁ
 uddisitvā āgacchāmīti athakho naṁ vippalapantasseva coraghātā
 sīsaṁ chindeyyunti. So hi nāma rājañña coro manusso
 manussabhūtesu coraghātesu na labhissati āgamentu tāva bhavanto
 coraghātā amukasmiṁ gāme vā nigame vā mittāmaccā ñātisālohitā
 yāvāhaṁ tesaṁ uddisitvā āgacchāmīti kiṁ pana te
 mittāmaccā ñātisālohitā pāṇātipātī adinnādāyī kāmesu
 micchācārī musāvādī pisuṇāvācā pharusavācā samphappalāpī
 abhijjhālū byāpannacittā micchādiṭṭhī [3]- kāyassa bhedā parammaraṇā
 apāyaṁ duggatiṁ vinipātaṁ nirayaṁ upapannā labhissanti nirayapālesu
 āgamentu tāva bhavanto nirayapālā yāva mayaṁ pāyāsissa
 rājaññassa gantvā ārocema itipi atthi paro loko atthi
 sattā opapātikā atthi sukatadukkaṭānaṁ kammānaṁ phalaṁ vipāko 4-
 imināpi kho te rājañña pariyāyena evaṁ hotu itipi atthi
 paro loko atthi sattā opapātikā atthi sukatadukkaṭānaṁ
 kammānaṁ phalaṁ vipākoti.

  *  *  *  *  *  *
  Footnote:1 Ma. Yu. me. ito paraṁ īdisameva. 2 Yu. uddassetvā. ito paraṁ īdisameva.
 3 Ma. te. 4 Ma. Yu. vipākoti.
-------------------------------------------------
[page 359]
      [305] Kiñcāpi bhavaṁ kassapo evamāha athakho evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo yena te pariyāyena evaṁ hoti itipi natthi paro
 loko natthi sattā opapātikā natthi sukatadukkaṭānaṁ kammānaṁ
 phalaṁ vipākoti. Atthi bho kassapa pariyāyo yena me pariyāyena
 evaṁ hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Yathākathaṁ viya
 rājaññāti. Idha me bho kassapa mittāmaccā ñātisālohitā
 pāṇātipātā paṭiviratā adinnādānā paṭiviratā kāmesu micchācārā
 paṭiviratā musāvādā paṭiviratā pisuṇavācā 1- paṭiviratā pharusavācā 2-
 paṭiviratā samphappalāpā paṭiviratā anabhijjhālū abyāpannacittā
 sammādiṭṭhī te aparena samayena ābādhikā honti dukkhitā
 bāḷhagilānā yadāhaṁ jānāmi nadānime imamhā ābādhā
 vuṭṭhahissantīti tyāhaṁ upasaṅkamitvā evaṁ vadāmi santi kho
 bho eke samaṇabrāhmaṇā evaṁvādino evaṁdiṭṭhino ye te
 pāṇātipātā paṭiviratā adinnādānā paṭiviratā kāmesu micchācārā
 paṭiviratā musāvādā paṭiviratā pisuṇāvācā paṭiviratā pharusavācā
 paṭiviratā samphappalāpā paṭiviratā anabhijjhālū abyāpannacittā
 sammādiṭṭhī te kāyassa bhedā parammaraṇā sugatiṁ saggaṁ lokaṁ

  *  *  *  *  *  *
  Footnote:1-2 Ma. Yu. pisuṇāya vācāya paṭiviratā pharusāya vācāya .... ito paraṁ īdisameva.
-------------------------------------------------
[page 360]
 Upapajjantīti bhavanto kho pāṇātipātā paṭiviratā adinnādānā
 paṭiviratā kāmesu micchācārā paṭiviratā musāvādā paṭiviratā
 pisuṇāvācā paṭiviratā pharusavācā paṭiviratā samphappalāpā paṭiviratā
 anabhijjhālū abyāpannacittā sammādiṭṭhī sace tesaṁ bhavati
 samaṇabrāhmaṇānaṁ saccaṁ vacanaṁ bhavanto kāyassa bhedā parammaraṇā
 sugatiṁ saggaṁ lokaṁ upapajjissanti sace bho kāyassa bhedā
 parammaraṇā sugatiṁ saggaṁ lokaṁ upapajjeyyātha yena me āgantvā
 āroceyyātha itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti bhavanto kho pana
 me saddhāyikā paccayikā yaṁ bhavantebhi diṭṭhaṁ yathā sāmaṁ diṭṭhaṁ
 evametaṁ bhavissatīti te me sādhūti paṭissutvā neva āgantvā
 ārocenti na pana dūtaṁ pahiṇanti ayampi kho bho kassapa pariyāyo
 yena me pariyāyena evaṁ hoti < PTS. D II , 324 >itipi natthi paro loko natthi
 sattā opapātikā natthi sukatadukkaṭānaṁ kammānaṁ phalaṁ vipākoti.
      [306] Tenahi rājañña upamante karissāmi upamāyapīdhekacce 1-
 viññū purisā bhāsitassa atthaṁ ājānanti seyyathāpi
 rājañña puriso gūthakūpe sasīsako 2- nimmuggo 3- assa atha tvaṁ
 purise āṇāpeyyāsi tenahi bho taṁ purisaṁ tamhā gūthakūpā
 uddharathāti te 4- te sādhūti paṭissutvā taṁ purisaṁ tamhā gūthakūpā
 uddhareyyuṁ te tvaṁ evaṁ vadeyyāsi tenahi bho tassa purisassa

  *  *  *  *  *  *
  Footnote:1 Ma. upamāyamidhekacce. ito paraṁ īdisameva. 2 Ma. sasīsakaṁ. 3 Ma. Yu. nimuggo.
 4 Ma. Yu. teti ekapadameva. ito paraṁ īdisameva.
-------------------------------------------------
[page 361]
 Kāyā veḷupesikāhi gūthaṁ sunimmajjitaṁ nimmajjathāti te te sādhūti
 paṭissutvā tassa purisassa kāyā veḷupesikāhi gūthaṁ sunimmajjitaṁ
 nimmajjeyyuṁ te tvaṁ evaṁ vadeyyāsi tenahi bho tassa
 purisassa kāyaṁ paṇḍumattikāya tikkhattuṁ ubbaṭitaṁ 1- ubbaṭethāti te
 te sādhūti paṭissutvā 2- tassa purisassa kāyaṁ paṇḍumattikāya
 tikkhattuṁ ubbaṭitaṁ ubbaṭeyyuṁ te tvaṁ evaṁ vadeyyāsi tenahi
 bho taṁ purisaṁ telena abbhañjitvā sukhumena cuṇṇena tikkhattuṁ
 suppadhotaṁ karothāti te taṁ purisaṁ telena abbhañjitvā sukhumena
 cuṇṇena tikkhattuṁ suppadhotaṁ kareyyuṁ te tvaṁ evaṁ vadeyyāsi
 tenahi bho tassa purisassa kesamassuṁ kappethāti te tassa purisassa
 kesamassuṁ kappeyyuṁ [3]- tvaṁ evaṁ vadeyyāsi tenahi [4]- tassa purisassa
 mahagghañca mālaṁ mahagghañca vilepanaṁ mahagghāni ca vatthāni upaharathāti
 te tassa purisassa mahagghañca mālaṁ mahagghañca < PTS. D II , 325 >vilepanaṁ mahagghāni ca
 vatthāni upahareyyuṁ te tvaṁ evaṁ vadeyyāsi tenahi bho taṁ
 purisaṁ pāsādaṁ āropetvā pañca kāmaguṇāni upaṭṭhapethāti 5- te
 taṁ purisaṁ pāsādaṁ āropetvā pañca kāmaguṇāni upaṭṭhapeyyuṁ 6-
 taṁ kiṁ maññasi rājañña api nu tassa purisassa sunhātassa 7-
 suvisittassa 8- kappitakesamassussa 9- āmuttamaṇibharaṇassa 10-
 odātavatthavasanassa uparipāsādavaragatassa pañcahi kāmaguṇehi samappitassa

  *  *  *  *  *  *
  Footnote:1 Ma. Yu. subbaṭṭitaṁ ubbaṭṭethāti. 2 Ma. Yu. ime pāṭhā natthi ito paraṁ
 īdisameva. 3 Ma. Yu. te. 4 Ma. Yu. bho. 5 Ma. upaṭṭhāpethāti. 6 Ma.
 upaṭṭhāpeyyuṁ. 7 sunahātassātipi pāṭho. 8 Ma. Yu. suvilittassa.
 9 Ma. sukappita .... 10 Ma. āmukkamālābharaṇassa.
-------------------------------------------------
[page 362]
 Samaṅgibhūtassa paricārayamānassa punadeva tasmiṁ gūthakūpe nimmujjitukāmyatā
 assāti. No hīdaṁ bho kassapa. Taṁ kissa hetu.
 Asuci bho kassapa gūthakūpo asuci ceva asucisaṅkhāto ca duggandho ca
 duggandhasaṅkhāto ca jeguccho ca jegucchasaṅkhāto ca paṭikūlo ca
 paṭikūlasaṅkhāto cāti. Evameva kho rājañña manussā devānaṁ
 asuci ceva asucisaṅkhātā ca duggandhā ca duggandhasaṅkhātā ca
 jegucchā ca jegucchasaṅkhātā ca paṭikūlā ca paṭikūlasaṅkhātā ca
 yojanasataṁ kho rājañña manussagandho deve ubbāhati 1- kiṁ pana te
 mittāmaccā ñātisālohitā pāṇātipātā paṭiviratā adinnādānā
 paṭiviratā kāmesu micchācārā paṭiviratā musāvādā paṭiviratā
 pisuṇāvācā paṭiviratā pharusavācā paṭiviratā samphappalāpā paṭiviratā
 anabhijjhālū abyāpannacittā sammādiṭṭhī kāyassa bhedā parammarajhā
 sugatiṁ saggaṁ lokaṁ upapannā te āgantvā ārocessanti itipi
 atthi paro loko atthi sattā opapātikā atthi sukatadukkaṭānaṁ
 kammānaṁ phalaṁ vipākoti imināpi kho te rājañña pariyāyena
 evaṁ hotu itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti.
      [307] Kiñcāpi bhavaṁ kassapo evamāha athakho evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana [2]- rājañña

  *  *  *  *  *  *
  Footnote:1 Ma. abbādhati. 2 Ma. bho.
-------------------------------------------------
[page 363]
 Pariyāyo .pe. Atthi bho kassapa pariyāyo .pe. Yathākathaṁ
 viya rājaññāti. Idha me bho kassapa mittāmaccā ñātisālohitā
 pāṇātipātā paṭiviratā adinnādānā paṭiviratā kāmesu
 micchācārā paṭiviratā musāvādā paṭiviratā surāmerayamajjapamādaṭṭhānā
 paṭiviratā te aparena samayena ābādhikā honti
 dukkhitā bāḷhagilānā yadāhaṁ jānāmi nadānime imamhā
 ābādhā vuṭṭhahissantīti tyāhaṁ upasaṅkamitvā evaṁ vadāmi santi
 kho bho eke samaṇabrāhmaṇā evaṁvādino evaṁdiṭṭhino ye te
 pāṇātipātā paṭiviratā adinnādānā paṭiviratā kāmesu micchācārā
 paṭiviratā musāvādā paṭiviratā surāmerayamajjapamādaṭṭhānā paṭiviratā
 te kāyassa bhedā parammaraṇā sugatiṁ saggaṁ lokaṁ upapajjanti
 devānaṁ tāvatiṁsānaṁ sahabyatanti bhavanto kho pāṇātipātā
 paṭiviratā adinnādānā paṭiviratā kāmesu micchācārā paṭiviratā
 musāvādā paṭiviratā surāmerayamajjapamādaṭṭhānā paṭiviratā sace
 tesaṁ bhavati samaṇabrāhmaṇānaṁ saccaṁ vacanaṁ bhavanto kāyassa bhedā
 parammaraṇā sugatiṁ saggaṁ lokaṁ upapajjissanti devānaṁ tāvatiṁsānaṁ
 sahabyataṁ sace kho bho kāyassa bhedā parammaraṇā sugatiṁ saggaṁ
 lokaṁ upapajjeyyātha devānaṁ tāvatiṁsānaṁ sahabyataṁ yena me
 āgantvā āroceyyātha itipi atthi paro loko atthi sattā
 opapātikā atthi sukatadukkaṭānaṁ kammānaṁ phalaṁ vipākoti bhavanto
-------------------------------------------------
[page 364]
 Kho pana me saddhāyikā paccayikā yaṁ bhavantebhi diṭṭhaṁ yathā
 sāmaṁ diṭṭhaṁ evametaṁ bhavissatīti te me sādhūti paṭissutvā
 neva āgantvā ārocenti na pana dūtaṁ pahiṇanti ayampi
 kho bho kassapa pariyāyo yena me pariyāyena evaṁ hoti itipi
 natthi paro loko natthi sattā opapātikā natthi sukatadukkaṭānaṁ
 kammānaṁ phalaṁ vipākoti.
      [308] Tenahi rājañña taññevettha paṭipucchissāmi yathā
 te khameyya tathā naṁ byākareyyāsi yaṁ kho pana rājañña
 mānusakaṁ vassasataṁ devānaṁ tāvatiṁsānaṁ eso eko rattindivo
 tāya rattiyā tiṁsa rattiyo māso tena māsena dvādasamāsiyo
 saṁvaccharo tena saṁvaccharena dibbaṁ vassasahassaṁ devānaṁ tāvatiṁsānaṁ
 āyuppamāṇaṁ ye te mittāmaccā ñātisālohitā pāṇātipātā
 paṭiviratā adinnādānā paṭiviratā kāmesu micchācārā paṭiviratā
 musāvādā paṭiviratā surāmerayamajjapamādaṭṭhānā paṭiviratā [1]- kāyassa
 bhedā parammaraṇā sugatiṁ saggaṁ lokaṁ upapannā devānaṁ tāvatiṁsānaṁ
 sahabyataṁ sace pana tesaṁ evaṁ bhavissati yāva mayaṁ dve vā
 tīṇi vā rattindivā 2- dibbehi pañcahi kāmaguṇehi samappitā
 samaṅgibhūtā paricārema atha mayaṁ pāyāsissa rājaññassa gantvā
 āroceyyāma itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti api nu te āgantvā

  *  *  *  *  *  *
  Footnote:1 Ma. Yu. te. 2 Yu. rattindivāni.
-------------------------------------------------
[page 365]
 Āroceyyuṁ itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti. No hīdaṁ bho
 kassapa api hi mayaṁ bho kassapa cirakālakatāpi bhaveyyāma ko
 panetaṁ bhoto kassapassa āroceti atthi devā tāvatiṁsāti vā
 evaṁdīghāyukā devā tāvatiṁsāti vā na mayaṁ < PTS. D II , 328 >bhoto kassapassa
 saddahāma atthi devā tāvatiṁsāti vā evaṁdīghāyukā devā
 tāvatiṁsāti vā. Seyyathāpi rājañña jaccandho puriso na passeyya
 kaṇhasukkāni rūpāni na passeyya nīlakāni rūpāni na passeyya
 pītakāni rūpāni na passeyya lohitakāni rūpāni na passeyya
 mañjeṭṭhakāni 1- rūpāni na passeyya samavisamaṁ na passeyya
 tārakāni rūpāni na passeyya candimasuriye so evaṁ vadeyya
 natthi kaṇhasukkāni rūpāni natthi kaṇhasukkānaṁ rūpānaṁ dassāvī
 natthi nīlakāni rūpāni natthi nīlakānaṁ rūpānaṁ dassāvī natthi
 pītakāni rūpāni natthi pītakānaṁ rūpānaṁ dassāvī natthi lohitakāni
 rūpāni natthi lohitakānaṁ rūpānaṁ dassāvī natthi mañjeṭṭhakāni
 rūpāni natthi mañjeṭṭhakānaṁ rūpānaṁ dassāvī natthi samavisamaṁ
 natthi samavisamassa dassāvī natthi tārakāni rūpāni natthi tārakānaṁ
 rūpānaṁ dassāvī natthi candimasuriyā natthi candimasuriyānaṁ dassāvī
 ahametaṁ na jānāmi ahametaṁ na passāmi tasmā taṁ natthīti
 sammā nu kho bho 2- rājañña vadamāno vadeyyāti. No hīdaṁ

  *  *  *  *  *  *
  Footnote:1 Ma. Yu. mañjiṭṭhakāni. ito paraṁ īdisameva. 2 Ma. Yu. so.
-------------------------------------------------
[page 366]
 Bho kassapa atthi kaṇhasukkāni rūpāni atthi kaṇhasukkānaṁ
 rūpānaṁ dassāvī atthi nīlakāni rūpāni atthi nīlakānaṁ rūpānaṁ
 dassāvī .pe. Atthi samavisamaṁ atthi samavisamassa dassāvī
 atthi tārakāni rūpāni atthi tārakānaṁ rūpānaṁ dassāvī atthi
 candimasuriyā atthi candimasuriyānaṁ dassāvī ahametaṁ na jānāmi
 ahametaṁ na passāmi tasmā taṁ natthīti na hi so bho kassapa
 sammā vadamāno vadeyyāti. Evameva kho tvaṁ rājañña jaccandhūpamo
 maññe paṭibhāsi yametaṁ 1- evaṁ vadesi ko panetaṁ bhoto kassapassa
 āroceti atthi devā tāvatiṁsāti vā evaṁdīghāyukā devā
 tāvatiṁsāti vā na mayaṁ bhoto kassapassa saddahāma atthi
 devā tāvatiṁsāti vā evaṁdīghāyukā devā tāvatiṁsāti vā 2- na
 kho rājañña evaṁ paro loko daṭṭhabbo yathā tvaṁ maññasi
 iminā maṁsacakkhunā ye kho te rājañña samaṇabrāhmaṇā
 araññavanapatthāni pantāni senāsanāni paṭisevanti 3- te tattha
 appamattā ātāpino pahitattā viharantā dibbacakkhuṁ visodhenti
 te dibbena cakkhunā visuddhena atikkantamānusakena imañceva lokaṁ
 passanti parañca satte ca opapātike evañca kho rājañña
 paro loko daṭṭhabbo na tveva yathā tvaṁ maññasi iminā
 maṁsacakkhunā imināpi kho te rājañña pariyāyena evaṁ hotu

  *  *  *  *  *  *
  Footnote:1 Ma. Yu. yaṁ maṁ tavaṁ .... 2 Ma. vāti. 3 Sī. Yu. ito paraṁ
 appasaddāni appanigghosānīti dissati.
-------------------------------------------------
[page 367]
 Itipi atthi paro loko atthi sattā opapātikā atthi
 sukatadukkaṭānaṁ kammānaṁ phalaṁ vipākoti.
      [309] Kiñcāpi bhavaṁ kassapo evamāha athakho < PTS. D II , 330 >evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo .pe. Atthi bho kassapa pariyāyo .pe. Yathākathaṁ
 viya rājaññāti. Idhāhaṁ bho kassapa passāmi samaṇabrāhmaṇe
 sīlavante kalyāṇadhamme jīvitukāme amaritukāme sukhakāme dukkhapaṭikūle
 tassa mayhaṁ bho kassapa evaṁ hoti sace kho ime
 bhonto samaṇabrāhmaṇā sīlavanto kalyāṇadhammā evaṁ jāneyyuṁ
 ito no matānaṁ seyyo bhavissatīti idānīme bhonto samaṇabrāhmaṇā
 sīlavanto kalyāṇadhammā visaṁ vā khādeyyuṁ satthaṁ vā
 āhareyyuṁ ubbandhitvā vā kālaṁ kareyyuṁ papāte vā papateyyuṁ
 yasmā ca kho ime bhonto samaṇabrāhmaṇā sīlavanto kalyāṇadhammā
 na evaṁ jānanti ito no matānaṁ seyyo bhavissatīti tasmā
 ime bhonto samaṇabrāhmaṇā sīlavanto kalyāṇadhammā jīvitukāmā
 amaritukāmā sukhakāmā dukkhapaṭikūlā 1- ayampi kho bho kassapa pariyāyo
 yena me pariyāyena evaṁ hoti itipi natthi paro loko natthi
 sattā opapātikā natthi sukatadukkaṭānaṁ kammānaṁ phalaṁ vipākoti.

  *  *  *  *  *  *
  Footnote:1 Ma. ito paraṁ attānaṁ na mārentītipi pāṭho.
-------------------------------------------------
[page 368]
      [310] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti bhūtapubbaṁ rājañña
 aññatarassa brāhmaṇassa dve pajāpatiyo ahesuṁ ekissā
 putto ahosi dasavassuddesiko vā dvādasavassuddesiko vā ekā
 gabbhinī upavijaññā athakho so brāhmaṇo kālamakāsi athakho
 so māṇavako mātusapatiṁ 1- etadavoca yamidaṁ bhoti dhanaṁ vā
 dhaññaṁ vā rajataṁ vā jātarūpaṁ vā sabbantaṁ < PTS. D II , 331 >mayhaṁ natthi
 tuyhettha kiñci pitu me santako 2- bhoti dāyajjaṁ niyyādehīti.
 Evaṁ vutte sā brāhmaṇī taṁ māṇavakaṁ etadavoca āgamehi
 tāva tāta yāva vijāyāmi sace kumārako bhavissati tassapi
 ekadeso bhavissati sace kumārikā bhavissati sāpi te upabhoggā 3-
 bhavissatīti. Dutiyampi kho so māṇavako mātusapatiṁ etadavoca
 yamidaṁ bhoti dhanaṁ vā dhaññaṁ vā rajataṁ vā jātarūpaṁ vā sabbantaṁ
 mayhaṁ natthi tuyhettha kiñci pitu me santako 4- bhoti dāyajjaṁ
 niyyādehīti. Dutiyampi kho sā brāhmaṇī taṁ māṇavakaṁ etadavoca
 āgamehi tāva tāta yāva vijāyāmi sace kumārako bhavissati
 tassapi ekadeso bhavissati sace kumārikā bhavissati sāpi te
 upabhoggā bhavissatīti. Tatiyampi kho so māṇavako mātusapatiṁ
 etadavoca yamidaṁ bhoti dhanaṁ vā dhaññaṁ vā rajataṁ vā jātarūpaṁ

  *  *  *  *  *  *
  Footnote:1 mātusapattinti vā pāṭho. 2-4 Sī. Ma. Yu. ayaṁ na dissati.
 3 Ma. Yu. opabhoggā. ito paraṁ īdisameva.
-------------------------------------------------
[page 369]
 Vā sabbantaṁ mayhaṁ natthi tuyhettha kiñci pitu me santako
 bhoti dāyajjaṁ niyyādehīti. Athakho sā brāhmaṇī satthaṁ gahetvā
 ovarakaṁ pavisitvā udaraṁ uppātesi 1- yāva vijānāmi yadi vā
 kumārako yadi vā kumārikāti sā attānañceva jīvitañca gabbhañca
 sāpateyyañca yathā taṁ bālā abyattā anayabyasanaṁ āpannā
 ayoniso dāyajjaṁ gavesantī evameva kho tvaṁ rājañña bālo
 abyatto anayabyasanaṁ āpajjissasi ayoniso paralokaṁ gavesanto
 seyyathā 2- brāhmaṇī bālā abyattā anayabyasanaṁ āpannā ayoniso
 dāyajjaṁ gavesantī. Na kho rājañña samaṇabrāhmaṇā sīlavanto
 kalyāṇadhammā apakkaṁ paripācenti apica paripākaṁ āgamenti
 paṇḍitā. 3- Aññehi 4- rājañña samaṇabrāhmaṇānaṁ sīlavantānaṁ
 kalyāṇadhammānaṁ jīvitena yathā 5- rājañña samaṇabrāhmaṇā sīlavanto
 kalyāṇadhammā ciraṁ dīghamaddhānaṁ tiṭṭhanti tathā 6- bahupuññaṁ pasavanti
 bahujanahitāya ca paṭipajjanti bahujanasukhāya lokānukampāya 7- atthāya
 hitāya sukhāya devamanussānaṁ. Imināpi kho [8]- rājaññe pariyāyena
 evaṁ hotu itipi atthi paro loko .pe. Phalaṁ vipākoti.
      [311] Kiñcāpi bhavaṁ kassapo evamāha athakho evamme
 ettha hoti itipi natthi paro loko .pe. Phalaṁ vipākoti.
 Atthi pana rājañña pariyāyo .pe. Atthi bho kassapa
 pariyāyo .pe. Yathākathaṁ viya rājaññāti. Idha me bho kassapa purisā

  *  *  *  *  *  *
  Footnote:1 Ma. Yu. opādesi. 2 Ma. Yu. seyyathāpi sā .... 3 Ma. paṇḍitānaṁ.
 4 Ma. Yu. attho hi. 5-6 Ma. Yu. yathā yathākho ... tathā tathā.
 7 Ma. Yu. lokānukampakāya. 8 Ma. Yu. te.
-------------------------------------------------
[page 370]
 Coraṁ āgucāriṁ gahetvā dassenti ayante bhante coro āgucārī
 imassa yaṁ icchasi taṁ daṇḍaṁ vadehīti 1- tyāhaṁ evaṁ vadāmi
 tenahibho imaṁ purisaṁ jīvantaṁyeva kumbhiyā pakkhipitvā mukhaṁ pidahitvā
 allena cammena onaddhitvā allāya mattikāya bahalavilepanaṁ 2-
 karitvā uddhanaṁ āropetvā aggiṁ dethāti te me sādhūti
 paṭissutvā taṁ purisaṁ jīvantaṁyeva kumbhiyā pakkhipitvā mukhaṁ pidahitvā
 allena cammena onaddhitvā allāya mattikāya bahalavilepanaṁ karitvā
 uddhanaṁ āropetvā aggiṁ denti. Yadā mayaṁ jānāma kālakato
 so purisoti atha taṁ kumbhiṁ oropetvā ubbhinditvā mukhaṁ vivaritvā
 saṇikaṁ vilokema 3- appevanāmassa jīvaṁ nikkhamantaṁ passeyyāmāti
 nevassa mayaṁ jīvaṁ nikkhamantaṁ passāma. Ayampi kho bho kassapa
 pariyāyo yena me pariyāyena evaṁ hoti itipi natthi paro
 loko natthi sattā opapātikā natthi sukatadukkaṭānaṁ kammānaṁ
 phalaṁ vipākoti. Tenahi rājañña taññevettha paṭipucchissāmi
 yathā te khameyya tathā naṁ byākareyyāsi. Abhijānāsi no tvaṁ
 rājañña divāseyyaṁ upagato supinakaṁ passitvā 4- ārāmarāmaṇeyyakaṁ
 vanarāmaṇeyyakaṁ bhūmirāmaṇeyyakaṁ pokkharaṇīrāmaṇeyyakanti. Abhijānāmahaṁ
 bho kassapa divāseyyaṁ upagato supinakaṁ passitvā ārāmarāmaṇeyyakaṁ
 vanarāmaṇeyyakaṁ bhūmirāmaṇeyyakaṁ pokkharaṇīrāmaṇeyyakanti. Rakkhanti

  *  *  *  *  *  *
  Footnote:1 Ma. Yu. paṇehīti. ito paraṁ īdisameva. 2 Sī. Ma. Yu. bahalāvalepanaṁ.
 ito paraṁ īdisameva. 3 Ma. Yu. nillokema. 4 Ma. passitā. ito paraṁ īdisameva.
-------------------------------------------------
[page 371]
 Taṁ tamhi samaye khujjāpi vāmanakāpi 1- celāvikāpi 2- komārikāpīti.
 Evaṁ 3- bho kassapa rakkhanti maṁ tamhi samaye khujjāpi vāmanakāpi
 celāvikāpi komārikāpīti. Api nu tā tuyhaṁ jīvaṁ passanti
 pavisantaṁ vā nikkhamantaṁ vāti. < PTS. D II , 334 >No hīdaṁ bho kassapa. Tā hi
 nāma rājañña tuyhaṁ jīvantassa jīvantiyo jīvaṁ na passissanti
 pavisantaṁ vā nikkhamantaṁ vā kiṁ pana tvaṁ kālakatassa jīvaṁ
 passissasi pavisantaṁ vā nikkhamantaṁ vā. Imināpi kho te rājañña
 pariyāyena evaṁ hotu itipi atthi paro loko atthi sattā
 opapātikā atthi sukatadukkaṭānaṁ kammānaṁ phalaṁ vipākoti.
      [312] Kiñcāpi bhavaṁ kassapo evamāha athakho evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo .pe. Atthi bho kassapa pariyāyo .pe. Yathākathaṁ
 viya rājaññāti. Idha me bho kassapa purisā coraṁ āgucāriṁ
 gahetvā dassenti ayante bhante coro āgucārī imassa yaṁ
 icchasi taṁ daṇḍaṁ vadehīti tyāhaṁ evaṁ vadāmi tenahi bho
 imaṁ purisaṁ jīvantaṁyeva tulāya tuletvā jiyāya anassāsakaṁ māretvā
 punadeva tulāya tulethāti te me sādhūti paṭissutvā taṁ purisaṁ
 jīvantaṁyeva tulāya tuletvā jiyāya anassāsakaṁ māretvā puneva
 tulāya tulenti. Yadā so jīvati tadā lahutaro ca hoti

  *  *  *  *  *  *
  Footnote:1 Yu. vāmanikāpi. 2 Ma. velāsikāpi. Yu. velānikāpi.
 ito paraṁ īdisameva. 3 Yu. evampi.
-------------------------------------------------
[page 372]
 Mudutaro ca kammaññataro ca yadā pana so kālakato hoti
 tadā garutaro ca hoti patthinnataro ca akammaññataro ca.
 Ayampi kho bho kassapa pariyāyo yena me pariyāyena evaṁ hoti
 itipi natthi paro loko natthi sattā opapātikā natthi
 sukatadukkaṭānaṁ kammānaṁ phalaṁ vipākoti.
      [313] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Seyyathāpi rājañña
 puriso divasantattaṁ ayoguḷaṁ ādittaṁ sampajjalitaṁ sañjotibhūtaṁ tulāya
 tuleyya 1- tamenaṁ aparena samayena sītaṁ nibbutaṁ tulāya tuleyya kadā
 nu kho so ayoguḷo lahutaro vā hoti mudutaro vā kammaññataro
 vā yadā vā āditto sampajjalito sañjotibhūto yadā vā sīto
 nibbutoti yadā so bho kassapa ayoguḷo tejosahagato ca hoti
 vāyosahagato ca āditto sampajjalito sañjotibhūto tadā
 lahutaro ca hoti mudutaro ca kammaññataro ca yadā pana so
 ayoguḷo neva tejosahagato hoti na vāyosahagato sīto nibbuto
 tadā garutaro ca hoti patthinnataro ca akammaññataro cāti.
 Evameva kho rājañña yadā ayaṁ kāyo āyusahagato ca hoti
 usmāsahagato ca viññāṇasahagato ca tadā lahutaro ca hoti
 mudutaro ca kammaññataro ca yadā panāyaṁ kāyo neva
 āyusahagato ca hoti na usmāsahagato ca na viññāṇasahagato ca

  *  *  *  *  *  *
  Footnote:1 Yu. toleyya. ito paraṁ īdisameva.
-------------------------------------------------
[page 373]
 Tadā garutaro ca hoti patthinnataro ca akammaññataro ca.
 Imināpi kho te rājañña pariyāyena evaṁ hotu itipi atthi
 paro loko atthi sattā opapātikā atthi sukatadukkaṭānaṁ
 kammānaṁ phalaṁ vipākoti.
      [314] Kiñcāpi bhavaṁ kassapo evamāha athakho evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo .pe. Atthi bho kassapa pariyāyo .pe. Yathākathaṁ viya
 rājaññāti. Idha me bho kassapa purisā coraṁ āgucāriṁ gahetvā
 dassenti ayante bhante coro āgucārī imassa yaṁ < PTS. D II , 336 >icchasi
 taṁ daṇḍaṁ vadehīti tyāhaṁ evaṁ vadāmi tenahi bho imaṁ purisaṁ
 anupahacca chaviñca cammañca maṁsañca nahāruñca aṭṭhiñca
 aṭṭhimiñjañca jīvitā voropetha appevanāmassa jīvaṁ nikkhamantaṁ
 passeyyāmāti te me sādhūti paṭissutvā taṁ purisaṁ anupahacca
 chaviñca cammañca maṁsañca nahāruñca aṭṭhiñca aṭṭhimiñjañca jīvitā
 voropenti. Yadā so addhamato hoti tyāhaṁ evaṁ vadāmi
 tenahi bho imaṁ purisaṁ uttānaṁ nipātetha appevanāmassa jīvaṁ
 nikkhamantaṁ passeyyāmāti te taṁ purisaṁ uttānaṁ nipātenti.
 Nevassa mayaṁ jīvaṁ nikkhamantaṁ passāma tyāhaṁ evaṁ vadāmi tenahi
 bho imaṁ purisaṁ avakujjaṁ nipātetha passena nipātetha dutiyena
-------------------------------------------------
[page 374]
 Passena nipātetha uddhaṁ ṭhapetha omuddhakaṁ ṭhapetha pāṇinā
 ākoṭetha leṇḍunā 1- ākoṭetha daṇḍena ākoṭetha satthena
 ākoṭetha odhunātha sandhunātha niddhunātha appevanāmassa jīvaṁ
 nikkhamantaṁ passeyyāmāti te taṁ purisaṁ odhunanti sandhunanti
 niddhunanti. Nevassa mayaṁ jīvaṁ nikkhamantaṁ passeyyāma 2-. Tassa
 tadeva cakkhuṁ hoti te rūpā tañcāyatanaṁ nappaṭisaṁvedeti. Tadeva
 sotaṁ hoti te saddā tañcāyatanaṁ nappaṭisaṁvedeti. Tadeva
 ghānaṁ hoti te gandhā tañcāyatanaṁ nappaṭisaṁvedeti. < PTS. D II , 337 >Sāyeva 3-
 jivhā hoti te rasā tañcāyatanaṁ nappaṭisaṁvedeti. Sveva
 kāyo hoti te phoṭṭhabbā tañcāyatanaṁ nappaṭisaṁvedeti. Ayampi
 kho bho kassapa pariyāyo yena me pariyāyena evaṁ hoti itipi
 natthi paro loko natthi sattā opapātikā natthi sukatadukkaṭānaṁ
 kammānaṁ phalaṁ vipākoti.
      [315] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Bhūtapubbaṁ rājañña
 aññataro saṅkhadhamo saṅkhamādāya paccantimaṁ janapadaṁ agamāsi.
 So yena aññataro gāmo tenupasaṅkami upasaṅkamitvā majjhe
 gāmassa ṭhito tikkhattuṁ saṅkhaṁ upaḷāsetvā saṅkhaṁ bhūmiyaṁ nikkhipitvā
 ekamantaṁ nisīdi. Athakho rājañña tesaṁ paccantajanapadānaṁ manussānaṁ 4-

  *  *  *  *  *  *
  Footnote:1 leḍḍunātipi pāṭho. 2 Ma. passāma. 3 Ma. sāva. 4 Sī. Yu.
 paccantajānaṁ manussānaṁ. Ma. paccantajanapadamanussānaṁ.
-------------------------------------------------
[page 375]
 Etadahosi ambho kassa 1- nu kho eso saddo evaṁrajaniyo
 evaṁkammaniyo evaṁmadaniyo evaṁbandhaniyo evaṁmuñcaniyoti. Sannipatitvā
 taṁ saṅkhadhamaṁ etadavocuṁ ambho kassa nu kho eso saddo
 evaṁrajaniyo evaṁkammaniyo evaṁmadaniyo evaṁbandhaniyo evaṁmuñcaniyoti
 eso kho bho saṅkho nāma yassa so saddo evaṁrajaniyo
 evaṁkammaniyo evaṁmadaniyo evaṁbandhaniyo evaṁmuñcaniyoti. Te taṁ
 saṅkhaṁ uttānaṁ nipātesuṁ vadehi bho saṅkha vadehi bho saṅkhāti.
 Neva so saṅkho saddamakāsi. Te taṁ saṅkhaṁ avakujjaṁ nipātesuṁ passena
 nipātesuṁ dutiyena passena nipātesuṁ uddhaṁ ṭhapesuṁ omuddhakaṁ
 ṭhapesuṁ < PTS. D II , 338 >pāṇinā ākoṭesuṁ leṇḍunā ākoṭesuṁ daṇḍena
 ākoṭesuṁ satthena ākoṭesuṁ odhuniṁsu sandhuniṁsu niddhuniṁsu vadehi
 bho saṅkha vadehi bho saṅkhāti. Neva so saṅkho saddamakāsi.
 Athakho rājañña tassa saṅkhadhamassa etadahosi yāva kho 2- bālā
 ime paccantajanapadā manussā kathañhi nāma ayoniso saṅkhasaddaṁ
 gavesissantīti. Tesaṁ pekkhamānānaṁ saṅkhaṁ gahetvā tikkhattuṁ saṅkhaṁ
 upaḷāsetvā saṅkhaṁ ādāya pakkāmi. Athakho rājañña tesaṁ
 paccantajanapadānaṁ manussānaṁ etadahosi yadā kira bho ayaṁ saṅkho
 nāma purisasahagato ca hoti vāyāmasahagato ca vāyosahagato 3- ca
 tadāyaṁ saṅkho saddaṁ karoti yadā panāyaṁ saṅkho neva purisasahagato
 hoti na vāyāmasahagato na vāyosahagato nāyaṁ saṅkho saddaṁ

  *  *  *  *  *  *
  Footnote:1 Yu. kissa nu kho. ito paraṁ īdisameva. 2 Ma. Yu. kho saddo
 natthi. 3 Ma. vāyusahagato. ito paraṁ īdisameva.
-------------------------------------------------
[page 376]
 Karotīti. Evameva kho rājañña yadāyaṁ kāyo āyusahagato ca
 hoti usmāsahagato ca viññāṇasahagato ca tadā abhikkamatipi
 paṭikkamatipi tiṭṭhatipi nisīdatipi seyyaṁpi kappeti cakkhunāpi rūpaṁ
 passati sotenapi saddaṁ suṇāti ghānenapi gandhaṁ ghāyati
 jivhāyapi rasaṁ sāyati kāyenapi phoṭṭhabbaṁ phusati manasāpi dhammaṁ
 vijānāti yadā panāyaṁ kāyo neva āyusahagato ca hoti na
 usmāsahagato ca na viññāṇasahagato ca tadā neva abhikkamati
 na paṭikkamati na tiṭṭhati na nisīdati na seyyaṁ kappeti cakkhunāpi
 rūpaṁ na passati sotenapi saddaṁ na suṇāti ghānenapi gandhaṁ na
 ghāyati jivhāyapi rasaṁ na sāyati kāyenapi phoṭṭhabbaṁ na phusati
 manasāpi dhammaṁ na vijānāti. Imināpi kho te rājañña pariyāyena
 evaṁ hotu itipi atthi paro loko atthi sattā opapātikā
 atthi sukatadukkaṭānaṁ kammānaṁ phalaṁ vipākoti.
                       Paṭhamabhāṇavāraṁ.
      [316] Kiñcāpi bhavaṁ kassapo evamāha athakho < PTS. D II , 339 >evamme
 ettha hoti itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti. Atthi pana rājañña
 pariyāyo .pe. Atthi bho kassapa pariyāyo .pe. Yathākathaṁ viya
 rājaññāti. Idha me bho kassapa purisā coraṁ āgucāriṁ gahetvā
 dassenti ayaṁ te bhante coro āgucārī imassa yaṁ icchasi
-------------------------------------------------
[page 377]
 Taṁ daṇḍaṁ vadehīti tyāhaṁ evaṁ vadāmi tenahi bho imassa
 purisassa chaviṁ chindatha appevanāmassa jīvaṁ passeyyāmāti te
 tassa purisassa chaviṁ chindanti. Nevassa mayaṁ jīvaṁ passāma. Tyāhaṁ
 evaṁ vadāmi tenahi bho imassa purisassa cammaṁ chindatha maṁsaṁ chindatha
 nahāruṁ chindatha aṭṭhiṁ chindatha aṭṭhimiñjaṁ chindatha appevanāmassa
 jīvaṁ passeyyāmāti te tassa purisassa aṭṭhimiñjaṁ chindanti.
 Nevassa mayaṁ jīvaṁ passāma 1-. Ayampi kho bho kassapa pariyāyo
 yena me pariyāyena evaṁ hoti itipi natthi paro loko natthi
 sattā opapātikā natthi sukatadukkaṭānaṁ kammānaṁ phalaṁ vipākoti.
      [317] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Bhūtapubbaṁ rājañña
 aññataro aggiko jaṭilo araññāyatane paṇṇakuṭiyā sammati 2-.
 Athakho rājañña aññataro janapado satthavāso 3- vuṭṭhāsi. Athakho
 so satthavāso 4- tassa aggikassa jaṭilassa assamassa sāmantā
 ekarattiṁ vasitvā pakkāmi. Athakho rājañña tassa aggikassa jaṭilassa
 etadahosi yannūnāhaṁ yena so satthavāso tenupasaṅkameyyaṁ
 appevanāmettha kiñci upakaraṇaṁ adhigaccheyyanti. Athakho so
 aggiko jaṭilo kālasseva vuṭṭhāya yena so satthavāso
 tenupasaṅkami upasaṅkamitvā addasa tasmiṁ satthavāse daharaṁ kumāraṁ

  *  *  *  *  *  *
  Footnote:1 Ma. passeyyāma. 2 Ma. Sī. Yu. vasati. 3 Sī. Yu. janapadapadeso.
 Ma. janapade sattho. ito paraṁ īdisameva. 4 Ma. Yu. so sattho.
-------------------------------------------------
[page 378]
 Maṇḍaṁ uttānaseyyakaṁ chaḍḍitaṁ. Disvānassa etadahosi na kho
 me taṁ paṭirūpaṁ yaṁ me pekkhamānassa manussabhūto kālaṁ kareyya
 yannūnāhaṁ imaṁ dārakaṁ assamaṁ netvā āpādeyyaṁ poseyyaṁ
 vaḍḍheyyanti. Athakho so aggiko jaṭilo taṁ dārakaṁ assamaṁ
 netvā āpādesi posesi vaḍḍhesi. Yadā so dārako
 dasavassuddesiko vā hoti dvādasavassuddesiko vā athakho tassa
 aggikassa jaṭilassa janapade kiñcideva karaṇīyaṁ uppajji. Athakho
 so aggiko jaṭilo taṁ dārakaṁ etadavoca icchāmahaṁ tāta janapadaṁ
 gantuṁ aggiṁ tāta paricareyyāsi mā ca te aggi nibbāyi
 sace va 1- te aggi nibbāyeyya ayaṁ vāsī imāni kaṭṭhāni idaṁ
 araṇisahitaṁ aggiṁ nibbattetvā aggiṁ paricareyyāsīti. Athakho
 so aggiko jaṭilo taṁ dārakaṁ evaṁ anusāsitvā janapadaṁ agamāsi.
 Tassa khiḍḍāpasutassa aggi nibbāyi. Athakho tassa dārakassa
 etadahosi pitā kho maṁ evaṁ avaca aggiṁ tāta paricareyyāsi
 mā ca te aggi nibbāyi sace va te aggi nibbāyeyya ayaṁ
 vāsī imāni kaṭṭhāni idaṁ araṇisahitaṁ aggiṁ nibbattetvā aggiṁ
 paricareyyāsīti yannūnāhaṁ aggiṁ nibbattetvā aggiṁ paricareyyanti.
 Athakho so dārako araṇisahitaṁ vāsiyā tacchi appevanāma aggiṁ
 adhigaccheyyanti. Neva so aggiṁ adhigacchi araṇisahitaṁ dvidhā
 phālesi tidhā phālesi catudhā phālesi pañcadhā phālesi dasadhā

  *  *  *  *  *  *
  Footnote:1 Ma. ... ca. ito paraṁ īdisameva.
-------------------------------------------------
[page 379]
 Phālesi vīsatidhā 1- phālesi sakalikaṁ sakalikaṁ akāsi sakalikaṁ sakalikaṁ
 karitvā udukkhale koṭesi udukkhale koṭetvā mahāvāte ophuni 2-
 appevanāma aggiṁ adhigaccheyyanti. Neva so aggiṁ adhigacchi.
 Athakho so aggiko jaṭilo janapade taṁ karaṇīyaṁ tīretvā yena
 sako assamo tenupasaṅkami upasaṅkamitvā taṁ dārakaṁ etadavoca
 kacci te tāta aggi nibbutoti. Idha me tāta khiḍḍāpasutassa
 aggi nibbāyi tassa me etadahosi pitā kho maṁ evaṁ avaca
 aggiṁ tāta paricareyyāsi mā ca te tāta aggi nibbāyi sace va
 te aggi nibbāyeyya ayaṁ vāsī imāni kaṭṭhāni idaṁ araṇisahitaṁ
 aggiṁ nibbattetvā aggiṁ paricareyyāsīti yannūnāhaṁ aggiṁ
 nibbattetvā aggiṁ paricareyyanti athakhohaṁ tāta araṇisahitaṁ
 vāsiyā tacchiṁ appevanāma aggiṁ adhigaccheyyanti. Nevāhaṁ
 aggiṁ adhigacchiṁ araṇisahitaṁ dvidhā phālesiṁ tidhā phālesiṁ catudhā
 phālesiṁ pañcadhā phālesiṁ dasadhā phālesiṁ vīsatidhā 3- phālesiṁ sakalikaṁ
 sakalikaṁ akāsiṁ sakalikaṁ sakalikaṁ karitvā udukkhale koṭesiṁ udukkhale
 koṭetvā mahāvāte ophuniṁ 4- appevanāma aggiṁ adhigaccheyyanti
 nevāhaṁ aggiṁ adhigacchinti. Athakho tassa aggikassa jaṭilassa
 etadahosi yāva bālo ayaṁ dārako abyatto kathañhi nāma
 ayoniso aggiṁ gavesissatīti. Tassa pekkhamānassa araṇisahitaṁ

  *  *  *  *  *  *
  Footnote:1-3 Sī. Ma. Yu. satadhā. 2 Ma. Yu. opuni. 4 Ma. Yu. opuniṁ.
-------------------------------------------------
[page 380]
 Gahetvā aggiṁ nibbattetvā taṁ dārakaṁ etadavoca evaṁ kho
 tāta < PTS. D II , 342 >aggi nibbattetabbo na tveva yathā tvaṁ bālo abyatto
 ayoniso aggiṁ gavesissasīti 1-. Evameva kho tvaṁ rājañña bālo
 abyatto ayoniso paralokaṁ gavesissasi paṭinissajjetaṁ rājañña
 pāpakaṁ diṭṭhigataṁ paṭinissajjetaṁ rājañña pāpakaṁ diṭṭhigataṁ mā
 te ahosi dīgharattaṁ ahitāya dukkhāyāti.
      [318] Kiñcāpi bhavaṁ kassapo evamāha athakho nevāhaṁ sakkomi
 idaṁ pāpakaṁ diṭṭhigataṁ paṭinissajjituṁ rājāpi maṁ pasenadi kosalo
 jānāti tirorājānopi pāyāsi rājañño evaṁvādī evaṁdiṭṭhī
 itipi natthi paro loko natthi sattā opapātikā natthi
 sukatadukkaṭānaṁ kammānaṁ phalaṁ vipākoti. Sacāhaṁ bho kassapa idaṁ
 pāpakaṁ diṭṭhigataṁ paṭinissajjissāmi bhavissanti me vattāro yāva
 bālo pāyāsi rājañño abyatto duggahitagāhīti kopenapi naṁ
 harissāmi makkhenapi naṁ harissāmi paḷāsenapi naṁ harissāmīti.
      [319] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Bhūtapubbaṁ rājañña
 mahāsakaṭasattho sakaṭasahassaṁ puratthimā janapadā pacchimaṁ janapadaṁ
 agamāsi. Soyeva 2- gacchati khippaṁyeva pariyādiyati tiṇaṁ kaṭṭhodakaṁ
 haritakapaṇṇaṁ 3-. Tasmiṁ kho pana satthe dve satthavāhā ahesuṁ

  *  *  *  *  *  *
  Footnote:1 Ma. gavesīti. 2 Ma. Yu. so yena yena .... 3 Sī. Yu. haritakavantaṁ.
-------------------------------------------------
[page 381]
 Eko < PTS. D II , 343 >pañcannaṁ sakaṭasatānaṁ eko pañcannaṁ sakaṭasatānaṁ. Athakho
 tesaṁ satthavāhānaṁ etadahosi ayaṁ kho mahāsakaṭasattho sakaṭasahassaṁ
 te mayaṁ yena yena gacchāma khippameva pariyādiyati tiṇaṁ kaṭṭhodakaṁ
 haritakapaṇṇaṁ yannūna mayaṁ imaṁ satthaṁ dvidhā vibhajeyyāma ekato
 pañca sakaṭasatāni ekato pañca sakaṭasatānīti. Te taṁ satthaṁ
 dvidhā vibhajiṁsu ekato pañca sakaṭasatāni ekato pañca
 sakaṭasatāni. Eko tāva satthavāho bahuṁ tiṇañca kaṭṭhañca udakañca
 āropetvā satthaṁ payāpesi 1-. Dvīhatīhapayāto 2- kho pana so sattho
 addasa purisaṁ kāḷaṁ lohitakkhiṁ 3- āsannaddhakalāpaṁ kumudamālaṁ 4- allavatthaṁ
 allakesaṁ kaddamamakkhitehi cakkehi bhadrena rathena paṭipathaṁ āgacchantaṁ
 disvā etadavoca kuto bho āgacchasīti. Amukamhā janapadāti.
 Kuhiṁ gamissasīti. Amukaṁ nāma janapadanti. Kacci bho purato kantāre
 mahāmegho abhippavuṭṭhoti. Evaṁ bho purato kantāre mahāmegho
 abhippavuṭṭho āsittodakāni vaṭumāni bahuṁ tiṇañca < PTS. D II , 344 >kaṭṭhañca
 udakañca chaḍḍetha bho purāṇāni tiṇāni kaṭṭhāni udakāni
 lahubhārehi sakaṭehi sīghaṁ sīghaṁ gacchatha mā yoggāni kilamitthāti. Athakho
 so satthavāho satthike āmantesi ayaṁ bho puriso evamāha
 purato kantāre mahāmegho abhippavuṭṭho āsittodakāni vaṭumāni
 bahuṁ tiṇañca kaṭṭhañca udakañca chaḍḍetha bho purāṇāni
 tiṇāni kaṭṭhāni udakāni lahubhārehi sakaṭehi sīghaṁ gacchatha

  *  *  *  *  *  *
  Footnote:1 Sī. Yu. pāyāpesi. 2 Sī. Yu. ... pāyāto. 3 Ma. lohitakkhaṁ sannaddhakalāpaṁ.
 4 Ma. kumudamāliṁ. ito paraṁ īdisameva.
-------------------------------------------------
[page 382]
 Mā yoggāni kilamitthāti chaḍḍetha bho purāṇāni tiṇāni kaṭṭhāni
 udakāni lahubhārehi sakaṭehi satthaṁ payāpethāti. Evaṁ bhoti
 kho te satthikā tassa satthavāhassa paṭissutvā chaḍḍetvā
 purāṇāni tiṇāni kaṭṭhāni udakāni lahubhārehi sakaṭehi satthaṁ
 payāpesuṁ. Te paṭhamepi satthavāse na addasaṁsu tiṇaṁ vā kaṭṭhaṁ
 vā udakaṁ vā dutiyepi satthavāse. Tatiyepi satthavāse. Catutthepi
 satthavāse. Pañcamepi satthavāse. Chaṭṭhepi satthavāse.
 Sattamepi satthavāse na addasaṁsu tiṇaṁ vā kaṭṭhaṁ vā udakaṁ vā
 sabbe va anayabyasanaṁ āpajjiṁsuyeva 1-. Tasmiṁ satthe ahesuṁ manussā
 vā pasū vā. Sabbe va so yakkho amanusso bhakkhesi.
 Aṭṭhikāneva sesāni 2-. Yadā aññāsi dutiyo satthavāho
 bahunikkhantaro khodāni so satthoti bahuṁ tiṇañca kaṭṭhañca udakañca
 āropetvā satthaṁ payāpesi. Dvīhatīhapayāto kho pana so
 sattho addasa purisaṁ kāḷaṁ lohitakkhiṁ < PTS. D II , 345 >āsannaddhakalāpaṁ kumudamālaṁ
 allavatthaṁ allakesaṁ kaddamamakkhitehi cakkehi bhadrena rathena paṭipathaṁ
 āgacchantaṁ disvā etadavoca kuto bho āgacchasīti. Amukamhā
 janapadāti. Kuhiṁ gamissasīti. Amukaṁ nāma janapadanti. Kacci
 bho purato kantāre mahāmegho abhippavuṭṭhoti. Evaṁ bho
 purato kantāre mahāmegho abhippavuṭṭho āsittodakāni vaṭumāni

  *  *  *  *  *  *
  Footnote:1 Ma. Yu. āpajjiṁsu. ye ca tasmiṁ .... 2 Sī. Yu. sesesi.
-------------------------------------------------
[page 383]
 Bahuṁ tiṇañca kaṭṭhañca udakañca chaḍḍetha bho purāṇāni
 tiṇāni kaṭṭhāni udakāna lahubhārehi sakaṭehi sīghaṁ sīghaṁ gacchatha
 mā yoggāni kilamitthāti. Athakho so satthavāho satthike
 āmantesi ayaṁ bho puriso evamāha purato kantāre mahāmegho
 abhippavuṭṭho āsittodakāni vaṭumāni bahuṁ tiṇañca kaṭṭhañca
 udakañca chaḍḍetha bho purāṇāni tiṇāni kaṭṭhāni udakāni
 lahubhārehi sakaṭehi sīghaṁ sīghaṁ gacchatha mā yoggāni kilamitthāti
 ayaṁ bho puriso neva amhākaṁ mitto na ñātisālohito kathaṁ
 mayaṁ imassa saddhāya gamissāma na vo chaḍḍetabbāni purāṇāni
 tiṇāni kaṭṭhāni udakāni. Yathābhatena 1- bhaṇḍena satthaṁ payāpetha
 na no purāṇaṁ chaḍḍessāmāti. Evaṁ bhoti kho te satthikā
 tassa satthavāhassa paṭissutvā yathābhatena bhaṇḍena satthaṁ payāpesuṁ.
 Te paṭhamepi satthavāse na addasaṁsu tiṇaṁ vā < PTS. D II , 346 >kaṭṭhaṁ vā udakaṁ vā
 dutiyepi satthavāse. Tatiyepi satthavāse. Catutthepi satthavāse.
 Pañcamepi satthavāse. Chaṭṭhepi satthavāse. Sattamepi satthavāse
 na addasaṁsu tiṇaṁ vā kaṭṭhaṁ vā udakaṁ vā tañca satthaṁ
 addasaṁsu anayabyasanaṁ āpannaṁyeva 2-. Tasmiṁ satthe ahesuṁ manussā
 vā pasū vā. Tesañca aṭṭhikāneva addasaṁsu. Tena yakkhena
 amanussena bhakkhitā 3-. Athakho so satthavāho satthike āmantesi
 ayaṁ kho bho so sattho anayabyasanaṁ āpanno yathā taṁ tena

  *  *  *  *  *  *
  Footnote:1 Ma. Yu. yathākatena. ito paraṁ īdisameva. 2 Ma. āpannaṁ. ye ca ....
 Yu. āpannaṁ. ye va. 3 Ma. Yu. bhakkhitānaṁ.
-------------------------------------------------
[page 384]
 Bālena satthavāhena pariṇāyakena. Tenahi bho yānamhākaṁ
 satthe appasārāni paṇiyāni tāni chaḍḍetvā yāni imasmiṁ
 satthe mahāsārāni paṇiyāni tāni ādiyathāti. Evaṁ bhoti
 kho te satthikā tassa satthavāhassa paṭissutvā yāni sakasmiṁ
 satthe appasārāni paṇiyāni tāni chaḍḍetvā yāni tasmiṁ
 satthe mahāsārāni paṇiyāni tāni ādiyitvā sotthinā taṁ
 kantāraṁ nitthariṁsu yathā taṁ paṇḍitena satthavāhena pariṇāyakena.
 Evameva kho tvaṁ rājañña bālo abyatto anayabyasanaṁ āpajjissasi
 ayoniso paralokaṁ gavesanto seyyathāpi so puriso satthavāho
 yepi tava sotabbaṁ saddhātabbaṁ 1- maññissanti tepi anayabyasanaṁ
 āpajjissanti seyyathāpi te satthikā paṭinissajjetaṁ rājañña
 pāpakaṁ diṭṭhigataṁ paṭinissajjetaṁ rājañña pāpakaṁ diṭṭhigataṁ mā
 te ahosi dīgharattaṁ ahitāya dukkhāyāti.
      [320] Kiñcāpi bhavaṁ kassapo evamāha athakho nevāhaṁ
 sakkomi idaṁ pāpakaṁ diṭṭhigataṁ paṭinissajjituṁ rājāpi maṁ pasenadi
 kosalo jānāti tirorājānopi pāyāsi rājañño evaṁvādī
 evaṁdiṭṭhī itipi < PTS. D II , 347 >natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti sacāhaṁ bho
 kassapa imaṁ pāpakaṁ diṭṭhigataṁ paṭinissajjissāmi bhavissanti me
 vattāro yāva bālo pāyāsi rājañño abyatto duggahitagāhīti

  *  *  *  *  *  *
  Footnote:1 Yu. saddahātabbaṁ.
-------------------------------------------------
[page 385]
 Kopenapi naṁ harissāmi makkhenapi naṁ harissāmi paḷāsenapi naṁ
 harissāmīti.
      [321] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Bhūtapubbaṁ rājañña
 aññataro sūkaraposako puriso sakamhā gāmā aññaṁ gāmaṁ
 agamāsi tattha addasa pahūtaṁ sukkhaṁ gūthaṁ chaḍḍitaṁ. Disvānassa
 etadahosi ayaṁ kho pahūto sukkhagūtho chaḍḍito 1- mama sūkarānaṁ
 bhakkho 2- yannūnāhaṁ ito sukkhagūthaṁ hareyyanti. So uttarāsaṅgaṁ
 pattharitvā pahūtaṁ sukkhagūthaṁ ākiritvā bhaṇḍikaṁ bandhitvā sīse
 uccoropetvā 3- agamāsi. Tassa antarāmagge mahāakālamegho
 pāvassi. So uggharantaṁ paggharantaṁ yāva agganakhā gūthena
 makkhito gūthabhāraṁ ādāya agamāsi. Tamenaṁ manussā disvā
 evamāhaṁsu kacci no tvaṁ bhaṇe ummatto kacci nu 4- viceto 5-
 kathañhi nāma uggharantaṁ paggharantaṁ yāva agganakhā gūthena makkhito
 gūthabhāraṁ hariyissasīti 6-. Tumhe khvettha bhaṇe ummattā tumhe
 vicetā 7- < PTS. D II , 348 >tathā hi pana me sūkarabhattanti. Evameva kho tvaṁ
 rājañña gūthabhārikūpamo 8- maññe paṭibhāsi paṭinissajjetaṁ rājañña
 pāpakaṁ diṭṭhigataṁ paṭinissajjetaṁ rājañña pāpakaṁ diṭṭhigataṁ mā
 te ahosi dīgharattaṁ ahitāya dukkhāyāti.

  *  *  *  *  *  *
  Footnote:1 Ma. chaḍḍito mamañca sūkarabhattaṁ. Yu. chaḍḍito mamañca. 2 Sī. mamañca sūkarabhatto.
 3 Ma. accāropetvā. Sī. Yu. ubbāhetvā. 4 Ma. Yu. nusaddo natthi. 5-7 Yu.
 veceto vecetā. 6 harissasīti pāṭhena bhavitabbaṁ. 8 Sī. Yu. gūthahārikūpamo.
-------------------------------------------------
[page 386]
      [322] Kiñcāpi bhavaṁ kassapo evamāha athakho nevāhaṁ
 sakkomi idaṁ pāpakaṁ diṭṭhigataṁ paṭinissajjituṁ rājāpi maṁ pasenadi
 kosalo jānāti tirorājānopi pāyāsi rājañño evaṁvādī
 evaṁdiṭṭhī itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti sacāhaṁ bho kassapa
 idaṁ pāpakaṁ diṭṭhigataṁ paṭinissajjissāmi bhavissanti me vattāro
 yāva bālo pāyāsi rājañño abyatto duggahitagāhīti kopenapi
 naṁ harissāmi makkhenapi naṁ harissāmi paḷāsenapi naṁ harissāmīti.
      [323] Tenahi rājañña upamante karissāmi upamāyapīdhekacce
 viññū purisā bhāsitassa atthaṁ ājānanti. Bhūtapubbaṁ rājañña
 dve akkhadhuttā akkhehi dibbiṁsu. Eko akkhadhutto āgatāgataṁ kaliṁ
 gilati. Addasā kho dutiyo akkhadhutto taṁ akkhadhuttaṁ āgatāgataṁ
 kaliṁ gilantaṁ disvā taṁ akkhadhuttaṁ etadavoca tvaṁ kho samma
 ekantikena jināsi dehi me samma akkhe pajoharissāmīti 1-.
 Evaṁ sammāti kho so akkhadhutto tassa akkhadhuttassa akkhe
 pādāsi. Athakho so akkhadhutto akkhe visena paribhāvetvā taṁ
 akkhadhuttaṁ etadavoca ehi kho samma akkhehi dibbissāmāti.
 Evaṁ sammāti kho so akkhadhutto tassa akkhadhuttassa paccassosi.
 Dutiyampi kho te akkhadhuttā akkhehi dibbiṁsu. Dutiyampi kho

  *  *  *  *  *  *
  Footnote:1 pajohissāmītīti pana pāṭhena bhavitabbaṁ.
-------------------------------------------------
[page 387]
 So akkhadhutto < PTS. D II , 349 >āgatāgataṁ kaliṁ gilati. Addasā kho dutiyo
 akkhadhutto taṁ akkhadhuttaṁ dutiyampi āgatāgataṁ kaliṁ gilantaṁ disvā
 taṁ akkhadhuttaṁ etadavoca
          [324] Littaṁ paramena tejasā
                gilamakkhaṁ puriso na bujjhati
                gilare 1- pāpadhuttā kapaṇā
                te kaṭukaṁ bhavissatīti.
      [325] Evameva kho tvaṁ rājañña akkhadhuttakūpamo 2- maññe
 paṭibhāsi paṭinissajjetaṁ rājañña pāpakaṁ diṭṭhigataṁ paṭinissajjetaṁ
 rājañña pāpakaṁ diṭṭhigataṁ mā te ahosi dīgharattaṁ ahitāya
 dukkhāyāti.
      [326] Kiñcāpi bhavaṁ kassapo evamāha athakho nevāhaṁ
 sakkomi idaṁ pāpakaṁ diṭṭhigataṁ paṭinissajjituṁ rājāpi maṁ pasenadi
 kosalo jānāti tirorājānopi pāyāsi rājañño evaṁvādī
 evaṁdiṭṭhī itipi natthi paro loko natthi sattā opapātikā
 natthi sukatadukkaṭānaṁ kammānaṁ phalaṁ vipākoti sacāhaṁ bho kassapa
 idaṁ pāpakaṁ diṭṭhigataṁ paṭinissajjissāmi bhavissanti me vattāro
 yāva bālo pāyāsi rājañño abyatto duggahitagāhīti kopenapi
 naṁ harissāmi makkhenapi naṁ harissāmi paḷāsenapi naṁ harissāmīti.
      [327] Tenahi rājañña upamante karissāmi upamāyapīdhekacce

  *  *  *  *  *  *
  Footnote:1 Ma. Yu. gilare gila pāpadhutta pacchā te kaṭukaṁ bhavissatīti. 2 Yu. akkhadhuttūpamo.
-------------------------------------------------
[page 388]
 Viññū purisā bhāsitassa atthaṁ ājānanti. Bhūtapubbaṁ rājañña
 aññataro janapade 1- vuṭṭhāsi. Athakho sahāyako sahāyakaṁ āmantesi
 āyāma samma yena so janapado tenupasaṅkamissāma appevanāmettha
 kiñci dhanaṁ adhigaccheyyāmāti. Evaṁ sammāti kho sahāyako
 sahāyakassa paccassosi. Te yena so janapado yena aññataraṁ
 gāmapajjaṁ 2- tenupasaṅkamiṁsu < PTS. D II , 350 >tattha addasaṁsu pahūtaṁ sāṇaṁ chaḍḍitaṁ.
 Disvā sahāyako sahāyakaṁ āmantesi idaṁ kho samma pahūtaṁ
 sāṇaṁ chaḍḍitaṁ tenahi samma tvañca sāṇabhāraṁ bandha ahañca
 sāṇabhāraṁ bandhissāmi ubho sāṇabhāraṁ ādāya gamissāmāti. Evaṁ
 sammāti kho sahāyako sahāyakassa paṭissutvā sāṇabhāraṁ bandhi.
 Te ubho sāṇabhāraṁ ādāya yena aññataraṁ gāmapajjaṁ tenupasaṅkamiṁsu
 tattha addasaṁsu pahūtaṁ sāṇasuttaṁ chaḍḍitaṁ. Disvā
 sahāyako sahāyakaṁ āmantesi yassa kho samma atthāya iccheyyāma
 sāṇaṁ idaṁ pahūtaṁ sāṇasuttaṁ chaḍḍitaṁ tenahi samma tvañca
 sāṇabhāraṁ chaḍḍehi ahañca sāṇabhāraṁ chaḍḍessāmi ubho
 sāṇasuttabhāraṁ ādāya gamissāmāti. Ayaṁ kho me samma sāṇabhāro
 durāgato 3- ca susannaddho ca alaṁ me tvaṁ pajānāhīti. Athakho
 so sahāyako sāṇabhāraṁ chaḍḍetvā sāṇasuttabhāraṁ ādiyi. Te
 yena aññataraṁ gāmapajjaṁ tenupasaṅkamiṁsu tattha addasaṁsu pahūtā
 sāṇiyo chaḍḍitā. Disvā sahāyako sahāyakaṁ āmantesi yassa

  *  *  *  *  *  *
  Footnote:1 Ma. Yu. janapado. 2 Ma. gāmapaṭṭaṁ. Sī. gāmapattaṁ. Yu. gāmapaddhanaṁ. ito
 paraṁ īdisameva. 3 Ma. Yu. durābhato. ito paraṁ īdisameva.
-------------------------------------------------
[page 389]
 Kho samma atthāya iccheyyāma sāṇaṁ vā sāṇasuttaṁ vā imā
 pahūtā sāṇiyo chaḍḍitā tenahi samma tvañca sāṇabhāraṁ
 chaḍḍehi ahañca sāṇasuttabhāraṁ chaḍḍessāmi ubho sāṇibhāraṁ
 ādāya gamissāmāti. Ayaṁ kho me samma sāṇabhāro durāgato ca
 susannaddho ca alaṁ me tvaṁ pajānāhīti. Athakho so sahāyako
 sāṇasuttabhāraṁ chaḍḍetvā sāṇibhāraṁ ādiyi. < PTS. D II , 351 >Te yena aññataraṁ
 gāmapajjaṁ tenupasaṅkamiṁsu tattha addasaṁsu pahūtaṁ khomaṁ chaḍḍitaṁ.
 Disvā pahūtaṁ khomasuttaṁ chaḍḍitaṁ. Disvā pahūtaṁ khomadussaṁ
 chaḍḍitaṁ. Disvā pahūtaṁ kappāsaṁ chaḍḍitaṁ. Disvā pahūtaṁ
 kappāsikasuttaṁ chaḍḍitaṁ. Disvā pahūtaṁ kappāsikadussaṁ chaḍḍitaṁ.
 Disvā pahūtaṁ ayasaṁ chaḍḍitaṁ. Disvā pahūtaṁ lohaṁ chaḍḍitaṁ.
 Disvā pahūtaṁ tipuṁ chaḍḍitaṁ. Disvā pahūtaṁ sisaṁ chaḍḍitaṁ. Disvā
 pahūtaṁ sajjhuṁ 1- chaḍḍitaṁ. Disvā pahūtaṁ suvaṇṇaṁ chaḍḍitaṁ. Disvā
 sahāyako sahāyakaṁ āmantesi yassa kho samma atthāya iccheyyāma
 sāṇaṁ vā sāṇasuttaṁ vā sāṇiyo vā khomaṁ vā khomasuttaṁ vā
 khomadussaṁ vā kappāsaṁ vā kappāsikasuttaṁ vā kappāsikadussaṁ
 vā ayasaṁ vā lohaṁ vā tipuṁ vā sisaṁ vā sajjhuṁ vā idaṁ pahūtaṁ
 suvaṇṇaṁ chaḍḍitaṁ tenahi samma tvañca sāṇabhāraṁ chaḍḍehi
 ahañca sajjhubhāraṁ chaḍḍessāmi ubho suvaṇṇabhāraṁ ādāya
 gamissāmāti. Ayaṁ kho me samma sāṇabhāro durāgato ca susannaddho

  *  *  *  *  *  *
  Footnote:1 Ma. sajjhaṁ. ito paraṁ īdisameva.
-------------------------------------------------
[page 390]
 Ca alaṁ me tvaṁ pajānāhīti. Athakho so sahāyako sajjhubhāraṁ
 chaḍḍetvā suvaṇṇabhāraṁ ādiyi. Te yena sako gāmo tenupasaṅkamiṁsu.
 Tattha yo so sahāyako sāṇabhāraṁ ādāya agamāsi
 tassa neva mātāpitaro abhinandiṁsu na puttadārā abhinandiṁsu na
 mittāmaccā abhinandiṁsu na ca tatonidānaṁ sukhaṁ < PTS. D II , 352 >somanassaṁ adhigacchi.
 Yo pana so sahāyako suvaṇṇabhāraṁ ādāya agamāsi tassa
 mātāpitaro 1- abhinandiṁsu puttadārāpi abhinandiṁsu mittāmaccāpi
 abhinandiṁsu tatonidānañca sukhaṁ somanassaṁ adhigacchi. Evameva
 kho [2]- rājañña sāṇabhārikūpamo maññe paṭibhāsi paṭinissajjetaṁ
 rājañña pāpakaṁ diṭṭhigataṁ paṭinissajjetaṁ rājañña pāpakaṁ diṭṭhigataṁ
 mā te ahosi dīgharattaṁ ahitāya dukkhāyāti.
      [328] Purimena 3- cāhaṁ opammena bhoto kassapassa attamano
 abhiraddho apicāhaṁ imāni vicitrāni pañhāpaṭibhāṇāni sotukāmo
 evāhaṁ bhavantaṁ kassapaṁ paccanikaṁ kātabbaṁ avamaññissaṁ abhikkantaṁ
 bho kassapa abhikkantaṁ bho kassapa seyyathāpi bho kassapa
 nikkujjitaṁ vā ukkujjeyya paṭicchannaṁ vā vivareyya mūḷhassa
 vā maggaṁ ācikkheyya andhakāre vā telappajjotaṁ dhāreyya
 cakkhumanto rūpāni dakkhanti evameva bhotā kassapena anekapariyāyena
 dhammo pakāsito esāhaṁ bho kassapa bhagavantaṁ gotamaṁ
 saraṇaṁ gacchāmi dhammañca bhikkhusaṅghañca upāsakaṁ maṁ bhavaṁ kassapo

  *  *  *  *  *  *
  Footnote:1 Ma. mātāpitaropi. 2 Ma. Yu. tvaṁ. 3 Ma. purimeneva ahaṁ. Yu.
 purimenevāhaṁ.
-------------------------------------------------
[page 391]
 Dhāretu ajjatagge pāṇupetaṁ saraṇaṅgataṁ icchāmi cāhaṁ bho kassapa
 mahāyaññaṁ yajituṁ anusāsatu maṁ bhavaṁ kassapo yaṁ mama assa
 dīgharattaṁ hitāya sukhāyāti. Yathārūpe kho rājañña yaññe
 gāvo vā haññanti ajeḷakā vā haññanti kukkuṭasūkarā vā
 haññanti vividhā vā pāṇā saṅghātaṁ āpajjanti paṭiggāhakā ca
 honti < PTS. D II , 353 >micchādiṭṭhī micchāsaṅkappā micchāvācā micchākammantā
 micchāājīvā micchāvāyāmā micchāsatī micchāsamādhī. Evarūpo
 kho rājañña yañño na mahapphalo hoti na mahānisaṁso na
 mahājutiko na mahāvipphāro. Seyyathāpi rājañña kassako
 bījanaṅgalaṁ ādāya vanaṁ paviseyya so tattha dukkhette dubbhumme 1-
 avihatakhāṇukaṇṭake bījāni patiṭṭhāpeyya khaṇḍāni pūtīni vātātapahatāni
 asāradāni asukhasayitāni devo ca na kālena kālaṁ
 sammādhāraṁ anuppaveccheyya api nu tāni bījāni vuḍḍhiṁ viruḷhiṁ
 vepullaṁ āpajjeyyuṁ kassako vā vipulaṁ phalaṁ adhigaccheyyāti.
 Na 2- evaṁ bho kassapa. Evameva kho rājañña yathārūpe yaññe
 gāvo vā haññanti ajeḷakā vā haññanti kukkuṭasūkarā vā
 haññanti vividhā vā pāṇā saṅghātaṁ āpajjanti paṭiggāhakā ca
 honti micchādiṭṭhī micchāsaṅkappā micchāvācā micchākammantā
 micchāājīvā micchāvāyāmā micchāsatī micchāsamādhī. Evarūpo

  *  *  *  *  *  *
  Footnote:1 dubbhūmeti vā pāṭho. 2 Ma. Yu. no hidaṁ bho kassapa.
-------------------------------------------------
[page 392]
 Kho rājañña yañño na mahapphalo hoti na mahānisaṁso na
 mahājutiko na mahāvipphāro. Yathārūpe ca kho rājañña yaññe
 neva gāvo haññanti na ajeḷakā haññanti na kukkuṭasūkarā
 haññanti na vividhā [1]- pāṇā saṅghātaṁ āpajjanti paṭiggāhakā ca
 honti sammādiṭṭhī sammāsaṅkappā sammāvācā sammākammantā
 sammāājīvā sammāvāyāmā sammāsatī sammāsamādhī. Evarūpo
 kho rājañña yañño mahapphalo hoti mahānisaṁso mahājutiko
 mahāvipphāro. Seyyathāpi rājañña kassako bījanaṅgalaṁ ādāya
 vanaṁ paviseyya so tattha sukkhette subhumme sivihatakhāṇukaṇṭake
 bījāni < PTS. D II , 354 >patiṭṭhāpeyya akhaṇḍāni apūtīni avātātapahatāni sāradāni
 sukhasayitāni devo ca kālena kālaṁ sammādhāraṁ anuppaveccheyya
 api nu tāni bījāni vuḍḍhiṁ viruḷhiṁ vepullaṁ āpajjeyyuṁ kassako
 vā vipulaṁ phalaṁ adhigaccheyyāti. Evaṁ bho kassapa. Evameva kho
 rājañña yathārūpe yaññe neva gāvo haññanti na ajeḷakā
 haññanti na kukkuṭasūkarā haññanti na vividhā [2]- pāṇā saṅghātaṁ
 āpajjanti paṭiggāhakā ca honti sammādiṭṭhī sammāsaṅkappā
 sammāvācā sammākammantā sammāājīvā sammāvāyāmā sammāsatī
 sammāsamādhī. Evarūpo kho rājañña yañño mahapphalo hoti
 mahānisaṁso mahājutiko mahāvipphāroti.
      [329] Athakho pāyāsi rājañño dānaṁ paṭṭhapesi

  *  *  *  *  *  *
  Footnote:1-2 Ma. vā.
-------------------------------------------------
[page 393]
 Samaṇabrāhmaṇakapaṇaddhikavaṇibbakayācakānaṁ. Tasmiṁ kho pana dāne
 evarūpaṁ bhojanaṁ dīyati kāṇājikaṁ 1- bilaṅgadutiyaṁ corakāni 2- ca vatthāni
 guḷavālakāni. Tasmiṁ kho pana dāne uttaro nāma māṇavo
 vāvaṭo 3- ahosi. So dānaṁ datvā evamanuddisati iminā dānena
 pāyāsiṁ rājaññameva imasmiṁ loke samāgacchiṁ mā parasminti.
 Assosi kho pāyāsi rājañño < PTS. D II , 355 >uttaro kira māṇavo dānaṁ datvā
 evamanuddisati iminā 4- dānena pāyāsiṁ rājaññameva imasmiṁ loke
 samāgacchiṁ mā parasminti. Athakho pāyāsi rājañño uttaraṁ
 māṇavaṁ āmantāpetvā etadavoca sabbaṁ 5- kira tvaṁ tāta uttara
 dānaṁ datvā evamanuddisasi iminā dānena pāyāsiṁ rājaññameva
 imasmiṁ loke samāgacchiṁ mā parasminti. Evaṁ bho. Kasmā pana
 tvaṁ tāta uttara dānaṁ datvā evamanuddisasi iminā dānena
 .pe. Mā parasminti na nu mayaṁ tāta uttara puññatthikā
 dānasseva phalaṁ pāṭikaṅkhinoti. Bhoto kho dāne evarūpaṁ bhojanaṁ
 dīyati kāṇājikaṁ bilaṅgadutiyaṁ [6]- bhavaṁ pādāpi na iccheyya samphusituṁ
 kuto bhuñjituṁ corakāni ca vatthāni guḷavālakāni bhavaṁ pādāpi
 na iccheyya samphusituṁ kuto paridahituṁ bhavaṁ kho panamhākaṁ
 piyo manāpo kathaṁ mayaṁ piyaṁ manāpaṁ amanāpena saṁyojemāti.
 Tenahi tvaṁ tāta uttara yādisāhaṁ bhojanaṁ bhuñjāmi tādisaṁ

  *  *  *  *  *  *
  Footnote:1 kajhājakanti vā pāṭho. 2 Ma. dhorakāni. Sī. Yu. therakāni. ito paraṁ
 īdisameva. 3 Sī. Yu. vyāvaṭo. 4 Ma. imimāhaṁ. ito paraṁ īdisameva.
 5 Ma. Yu. saccaṁ. 6 Ma. yaṁ.
-------------------------------------------------
[page 394]
 Bhojanaṁ paṭṭhapehi yādisāni cāhaṁ vatthāni paridahāmi tādisāni
 ca vatthāni paṭṭhapehīti. Evaṁ bhoti kho uttaro māṇavo
 pāyāsirājaññassa 1- paṭissutvā yādisaṁ bhojanaṁ pāyāsi rājañño
 bhuñjati tādisaṁ bhojanaṁ paṭṭhapesi yādisāni ca vatthāni pāyāsi
 rājañño paridahati tādisāni ca vatthāni paṭṭhapesi. < PTS. D II , 356 >Athakho
 pāyāsi rājañño asakkaccaṁ dānaṁ datvā asahatthā dānaṁ datvā
 acittikataṁ 2- dānaṁ datvā apaviṭṭhaṁ 3- dānaṁ datvā kāyassa bhedā
 parammaraṇā cātummahārājikānaṁ devānaṁ sahabyataṁ upapajji suññaṁ
 serīsakavimānaṁ. Yo panetassa dāne vāvaṭo ahosi uttaro nāma
 māṇavo so sakkaccaṁ dānaṁ datvā sahatthā dānaṁ datvā cittikataṁ
 dānaṁ datvā anapaviṭṭhaṁ dānaṁ datvā kāyassa bhedā parammaraṇā
 sugatiṁ saggaṁ lokaṁ upapajji devānaṁ tāvatiṁsānaṁ sahabyataṁ.
      [330] Tena kho pana samayena āyasmā gavampati abhikkhaṇaṁ
 suññaṁ serīsakavimānaṁ divāvihāraṁ gacchati. Athakho pāyāsidevaputto
 yenāyasmā gavampati tenupasaṅkami upasaṅkamitvā āyasmantaṁ
 gavampatiṁ abhivādetvā ekamantaṁ aṭṭhāsi. Ekamantaṁ ṭhitaṁ kho
 pāyāsidevaputtaṁ āyasmā gavampati etadavoca kosi tvaṁ āvusoti.
 Ahaṁ bhante pāyāsi rājaññoti. Na nu tvaṁ āvuso evaṁdiṭṭhiko
 ahosi itipi natthi paro loko natthi sattā opapātikā

  *  *  *  *  *  *
  Footnote:1 pāyāsissa rājaññassāti pāṭhena bhavitabbaṁ. Ma. īdisameva. 2 Ma. acittīkataṁ.
 3 Sī. Ma. Yu. apaviddhaṁ. ito paraṁ īdisameva.
-------------------------------------------------
[page 395]
 Natthi sukatadukkaṭānaṁ kammānaṁ phalaṁ vipākoti. Saccāhaṁ bhante
 evaṁdiṭṭhiko ahosiṁ itipi natthi paro loko natthi sattā
 opapātikā natthi sukatadukkaṭānaṁ kammānaṁ phalaṁ vipākoti apicāhaṁ
 ayyena kumārakassapena etasmā pāpakā diṭṭhigatā vivecitoti.
 Yo pana te āvuso dāne vāvaṭo ahosi uttaro nāma māṇavo
 so kuhiṁ upapannoti. Yo me bhante dāne vāvaṭo ahosi
 uttaro nāma māṇavo so sakkaccaṁ dānaṁ datvā sahatthā
 dānaṁ datvā cittikataṁ dānaṁ datvā anapaviṭṭhaṁ dānaṁ datvā kāyassa
 bhedā parammaraṇā sugatiṁ saggaṁ lokaṁ upapanno devānaṁ tāvatiṁsānaṁ
 sahabyataṁ ahaṁ pana bhante asakkaccaṁ dānaṁ datvā asahatthā
 dānaṁ datvā acittikataṁ dānaṁ datvā apaviṭṭhaṁ dānaṁ datvā kāyassa
 bhedā parammaraṇā cātummahārājikānaṁ devānaṁ sahabyataṁ upapanno
 suññaṁ serīsakavimānaṁ tenahi bhante gavampati manussalokaṁ gantvā
 evamārocehi sakkaccaṁ dānaṁ detha sahatthā dānaṁ detha cittikataṁ
 dānaṁ detha anapaviṭṭhaṁ dānaṁ detha pāyāsi rājañño asakkaccaṁ
 dānaṁ datvā asahatthā dānaṁ datvā acittikataṁ dānaṁ datvā
 apaviṭṭhaṁ dānaṁ datvā kāyassa bhedā parammaraṇā cātummahārājikānaṁ
 devānaṁ sahabyataṁ upapanno suññaṁ serīsakavimānaṁ yo pana tassa
 dāne vāvaṭo ahosi uttaro nāma māṇavo so sakkaccaṁ dānaṁ
 datvā sahatthā dānaṁ datvā cittikataṁ dānaṁ datvā anapaviṭṭhaṁ dānaṁ
-------------------------------------------------
[page 396]
 Datvā kāyassa bhedā parammaraṇā sugatiṁ saggaṁ lokaṁ upapanno
 devānaṁ tāvatiṁsānaṁ sahabyatanti. Athakho āyasmā gavampati
 manussalokaṁ āgantvā evamārocesi sakkaccaṁ dānaṁ detha sahatthā
 dānaṁ detha cittikataṁ dānaṁ detha anapaviṭṭhaṁ dānaṁ detha pāyāsi
 rājañño asakkaccaṁ dānaṁ datvā asahatthā dānaṁ datvā acittikataṁ
 dānaṁ datvā apaviṭṭhaṁ dānaṁ datvā kāyassa bhedā parammaraṇā
 cātummahārājikānaṁ devānaṁ sahabyataṁ upapanno suññaṁ serīsakavimānaṁ
 yo pana tassa dāne vāvaṭo ahosi uttaro nāma māṇavo so
 sakkaccaṁ dānaṁ datvā sahatthā dānaṁ datvā cittikataṁ dānaṁ datvā
 anapaviṭṭhaṁ < PTS. D II , 358 >dānaṁ datvā kāyassa bhedā parammaraṇā sugatiṁ saggaṁ
 lokaṁ upapanno devānaṁ tāvatiṁsānaṁ sahabyatanti.
               Pāyāsirājaññasuttaṁ niṭṭhitaṁ dasamaṁ.
                       --------
                       Tassuddānaṁ
         apadānaṁ 1- nidānañca nibbānañca sudassanaṁ
         janavasabhagovindaṁ samayaṁ sakkapañhakaṁ 2-
         satipaṭṭhānapāyāsi mahāvaggoti vuccatīti 3-.
                      --------

  *  *  *  *  *  *
  Footnote:1 Ma. mahāpadāna nidānaṁ. 2 Sī. Yu. sakkameva ca. 3 Sī. Yu. mahāvaggassa
 saṅgaho.
-------------------------------------------------
