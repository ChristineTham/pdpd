[page 001]
                             Khuddakanikāya
                           mahāniddesaṭṭhakathā
                            ----------
                 namo tassa bhagavato arahato sammāsambuddhassa.
                    Ganthārambhakathā 1-
              avijjālaṅgiṁ ghātento nandirāgañca mūlato
              bhāventaṭṭhaṅgikaṁ maggaṁ phusi yo amataṁ padaṁ.
              Pāpuṇitvā jino bodhiṁ migadāyaṁ vigāhiya
              dhammacakkaṁ pavattetvā theraṁ koṇḍaññamādito.
              Aṭṭhārasannaṁ koṭīnaṁ bodhesi tāpaso 2- tahiṁ
              vandehaṁ sirasā tañca sabbasattānamuttamaṁ.
              Tathā dhammuttamañceva saṁghañcāpi anuttaraṁ
              saṅkhittena hi yaṁ 3- vuttaṁ dhammacakkaṁ vibhāgaso.
              Sāriputto mahāpañño satthukappo jinatrajo
              dhammacakkaṁ vibhājetvā mahāniddesamabravi
              pāṭho visiṭṭho niddeso taṁ nāma visesito 4- ca.
                    Taṁ sāriputtaṁ jinarājaputtaṁ
                    theraṁ thirānekaguṇābhirāmaṁ 5-

  *  *  *  *  *  *
  Footnote: 1 ka. ārambhakathā 2 ka. tāmahe, Ma. tāvade 3 chaṂa. yo
  4 ka. visesato 5 chaṂa. dhirānekaguṇādhivāsaṁ
-------------------------------------------------
[page 002]
                    Paññāsabhāvuttamaguṇakittiṁ 1-
                    sunīcavuttiñca atho namitvā.
              Khamādayādiyuttena yuttamuttādivādinā
              bahussutena therena devena abhiyācito.
              Mahāvihāravāsīnaṁ sajjhāyamhi patiṭṭhito
              gahetabbaṁ gahetvāna porāṇesu vinicchayaṁ.
                    Avokkamanto 2- samayaṁ sakañca
                    anāmasanto samayaṁ parañca
                    pubbāparepaṭṭhakathānayañca 3-
                    yathānurūpaṁ upasaṁharanto.
                    Ñāṇappabhedāvahanassa tassa
                    yogīhinekehi nisevitassa
                    atthaṁ apubbaṁ anuvaṇṇayanto
                    suttañca yuttiñca anukkamento. 4-
              Ārabhissaṁ samāsena mahāniddesavaṇṇanaṁ
              saddhammabahumānena nāttukkaṁsanakamyatā.
                    Vakkhāmahaṁ aṭṭhakathaṁ janassa
                    hitāya saddhammaciraṭṭhitatthaṁ
                    sakkacca saddhammapajotikaṁ taṁ
                    suṇātha dhāretha ca sādhu santoti.

  *  *  *  *  *  *
  Footnote: 1 Sī. paññāsabhāvuggatanāmakittiṁ, chaṂa. paññāpabhāvuggatacārukittiṁ 2 chaṂa.
  avokkamento 3 chaṂa. pubbopadesaṭṭhakathānayañca 4 Sī.,ka. avokkamanto
-------------------------------------------------
[page 003]
     Tattha "pāṭho visiṭṭho niddeso, taṁ nāma visesito cā"ti vuttattā duvidho
  pāṭho byañjanapāṭho atthapāṭho ca. Tesu byañjanapāṭho akkharapadabyañjanāakāra-
  niruttiniddesavasena chabbidho. Atthapāṭho saṅkāsanappakāsanavivaraṇavibhajanauttānīkaraṇa-
  paññattivasena chabbidho. Tattha tīsu dvāresu parisuddhappayogabhāvena visuddhakaruṇānaṁ
  cittena pavattitadesanā vācāhi akathitattā adesitattā 1- akkharamiti saññitā, taṁ
  pārāyanikabrāhmaṇānaṁ manasā pucchitapañhānaṁ vasena bhagavatā ratanaghare nisīditvā
  sammasitapaṭṭhānamahāpakaraṇavasena ca akkharaṁ nāmāti gahetabbaṁ.
     Atha vā aparipuṇṇapadaṁ akkharamiti gahetabbaṁ 2- "saṭṭhivassasahassānī"ti
  evamādīsu 3- viya. Ettha hi sakāranakārasokārādīni 4- akkharamiti, ekakkharaṁ vā
  padaṁ akkharamiti eke. "yāyaṁ Taṇhā ponobbhavikā"ti 5- evamādīsu 6- vibhatyantaṁ
  atthajotakamakkharapiṇḍaṁ padaṁ. "nāmañca Rūpañcā"ti evamādīsu 7- bahūhi akkharehi yuttaṁ
  padaṁ nāMa. Saṅkhittena vuttaṁ padaṁ vibhāveti. Padena abhihitaṁ byañjiyati byattaṁ pākaṭaṁ
  karotīti byañjanaṁ, vākyameva. "cattāro Iddhipādā"ti saṅkhepena kathitamatthaṁ "katame
  cattāro? idha bhikkhave bhikkhu chandasamādhipadhānasaṅkhārasamannāgataṁ iddhipādaṁ bhāveti.
  Vīriyacittavīmaṁsasamādhipadhānasaṅkhārasamannāgataṁ iddhipādaṁ bhāvetī"tiādīsu 8-
  pākaṭakaraṇabhāvena byañjanaṁ nāMa. Byañjanavibhāgapakāso ākāro. "tattha Katamo chando? yo
  chando chandikatā kattukamyatā"ti evamādīsu 9- kathitabyañjanaṁ anekavidhena vibhāgakaraṇaṁ
  ākāro nāMa. Ākārābhihitassa 10- nibbacanaṁ nirutti. "phasso Vedanā"ti
  evamādīsu 11- ākārena kathitaṁ "phusatīti phasso. Vediyatīti vedanā"ti nīharitvā vacanaṁ
  nirutti

  *  *  *  *  *  *
  Footnote: 1 Sī. asevanattā, Ma. adesanattā, ka. asevantattā 2 ka. maññetabbaṁ
  3 khu.peta.26/802/255, khu.jā. 27/54/103 4 ka. sakāradukārādīni 5 chaṂa. ponobhavikā,
  paṭisaṁ.A. 1/170 6 viṃahā. 4/14/14, Ma.u. 14/374/319, khu.paṭi.31/34,30/41,359,
  abhi.vi.35/203/120 7 khu.su. 25/879/505, khuṃahā. 29/491/331, khu.cūḷa.
  30/88/22(syā), abhi.saṅ. 34/109/17 8 dī.pā. 11/306/198, saṁṃahā. 19/813/221,
  aṅ.catukka. 21/276/286, abhi.vi. 35/431/260 9 abhi.vi. 35/433/261 10 ka.
  ākārasahitassa 11 abhi.saṅ. 34/1/21
-------------------------------------------------
[page 004]
  NāMa. Nibbacanavitthāro nissesato desoti niddeso, vediyatīti vedanāti
  nibbacanaladdhapadaṁ "sukhā dukkhā adukkhamasukhā, sukhayatīti sukhā, dukkhayatīti dukkhā, neva
  dukkhayati na sukhayatīti adukkhamasukhā"ti atthavitthāro niravasesena 1- kathitattā niddeso
  nāMa.
     Evaṁ chabbidhāni byañjanapadāni jānitvā ca chasu atthapadesu saṅkhepato
  kāsanā dīpanā saṅkāsanā, "maññamāno kho bhikkhu bandho mārassa amaññamāno
  mutto pāpimato"ti evamādīsu saṅkhepena atthadīpanā saṅkāsanā nāMa. Eso
  pana thero "buddhena bhagavatā evaṁ saṅkhepaṁ katvā vuttamatthaṁ `aññātaṁ bhagavā,
  aññātaṁ sugatā'ti "kathetuṁ samattho paṭivijjhi.
     Upari vattabbamatthaṁ ādito kāsanā dīpanā pakāsanā, "sabbaṁ bhikkhave
  ādittan"ti evamādīsu 2- pacchā kathitabbamatthaṁ paṭhamavacanena dīpanā pakāsanā nāMa.
  Evaṁ paṭhamaṁ dīpitaṁ atthaṁ puna pākaṭaṁ katvā dīpanena "kiñca bhikkhave sabbaṁ ādittaṁ?
  Cakkhuṁ bhikkhave ādittaṁ, rūpā ādittā"ti evamādīsu 3- kathitesu "tikkhindriyo
  saṅkhepena vuttaṁ paṭivijjhatī"ti kathitattā dve atthapadāni tikkhindriyassa
  upakāravasena vuttāni.
     Saṅkhittassa vitthārābhidhānaṁ sakiṁ vuttassa ca punapi abhidhānaṁ vivaraṇaṁ, "kusalā
  dhammā"ti 4- saṅkhepena nikkhittassa "katame dhammā kusalā? yasmiṁ samaye kāmāvacaraṁ
  kusalaṁ cittaṁ uppannaṁ hotī"ti 5- niddesavasena vitthāraṇaṁ vitthāravasena puna kathanaṁ
  vivaraṇaṁ nāMa.
     Taṁ vibhāgakaraṇaṁ vibhajanaṁ, "yasmiṁ samaye"ti vivarite kusale dhamme "tasmiṁ samaye
  phasso hoti, vedanā hotī"ti vibhāgakaraṇaṁ vibhajanaṁ nāMa. Vivarassa vitthārābhidhānena

  *  *  *  *  *  *
  Footnote: 1 ka. atthavitthārādivasena 2 viṃahā. 4/54/44, saṁ.saḷā. 18/31/23 (syā)
  3 viṃahā. 4/54/44, saṁ.saḷā. 18/31/23 (syā) 4 abhi.saṅ. 34/1/1 5 abhi.saṅ.
  34/1/21
-------------------------------------------------
[page 005]
  Vibhattassa 1- ca upamābhidhānena sampaṭipādanaṁ 2- uttānīkaraṇaṁ, vivaraṇena vivaritatthassa
  "katamo tasmiṁ samaye phasso hoti? yo tasmiṁ samaye phasso phusanā samphusanā"ti 3-
  ativivaritvā kathanañca vibhajanena vibhattassa "seyyathāpi bhikkhave gāvī niccammā,
  evameva khvāhaṁ bhikkhave phassāhāro daṭṭhabboti vadāmī"ti 4- evamādi upamākathanañca
  uttānīkaraṇaṁ nāMa. Dhammaṁ suṇantānaṁ dhammadesanena cittassa anekavidhena
  somanassauppādanañca atikhiṇabuddhīnaṁ anekavidhena ñāṇassa tikhiṇabhāvakaraṇañca paññatti
  nāma, tesaṁ suṇantānaṁ taṁcittatosanena taṁcittanisāmanena ca paññāyatīti paññatti.
  Tattha bhagavā akkharehi saṅkāsayati, padehi pakāsayati, byañjanehi vivarati, ākārehi
  vibhajati, niruttīhi uttānīkaroti, niddesehi paññāpayatīti. Kiṁ vuttaṁ hoti:-
  buddhā bhagavanato ekacce veneyye ekasmiṁ desane akkharehi atthasaṅkāsanaṁ
  karonti .pe. Niddesehi atthapaññāpanaṁ karontīti ayamettha adhippāyo.
     Atha vā akkharehi saṅkāsayitvā padehi pakāsayati, byañjanehi vivaritvā
  ākārehi vibhajati, niruttīhi uttānīkatvā niddesehi paññāpayati. Kiṁ vuttaṁ
  hoti:- evarūpena dhammadesanena ekaccesu ṭhānesu ekaccānaṁ veneyyānaṁ vinayatīti.
     Atha vā akkharehi ugghātayitvā padehi pakāsento vinayati ugghatitaññuṁ,
  byañjanehi vivaritvā ākārehi vibhajanto vinayati vipañcitaññuṁ, niruttīhi
  uttānīkatvā niddesehi paññāpento vinayati neyyaṁ. Iti veneyyavasenapi
  yojetabbameva.
     Atthato panettha katamo byañjanapāṭho, katamo atthapāṭhoti? buddhānaṁ
  Bhagavantānaṁ dhammaṁ desentānaṁ yo atthāvagamako saviññattikasaddo, so byañjanapāṭho.
  Yo tena abhisametabbo lakkhaṇarasādisahito dhammo, so atthapāṭhoti veditabbo.
  Punapi sandhāyabhāsito byañjanabhāsito sāvasesapāṭho anavasesapāṭho nīto neyyoti

  *  *  *  *  *  *
  Footnote: 1 Sī. vavaṭṭhitassa 2 chaṂa. paṭipādanaṁ 3 abhi.saṅ. 34/2/22 4 saṁṇi. 16/63/96
-------------------------------------------------
[page 006]
  Chabbidho pāṭho. Tattha anekatthavattā 1- sandhāyabhāsito "mātaraṁ pitaraṁ hantvā,
  rājāno dve ca khattiye"ti evamādi. 2- Ekatthavattā byañjanabhāsito "manopubbaṅgamā
  dhammā"ti evamādi. 3- Sāvaseso "sabbaṁ bhikkhave ādittan"ti evamādi. 4- Viparīto
  anavaseso "sabbe dhammā sabbākārena buddhassa bhagavato ñāṇamukhe āpāthaṁ āgacchantī"ti
  evamādi. 5- Yathā vacanaṁ, tathā avagantabbo nīto "aniccaṁ dukkhamanattā"ti
  evamādi. Yuttiyā anussaritabbo neyyo "ekapuggalo bhikkhave"ti evamādi. 6-
     Attho pana anekappakāro pāṭhattho sabhāvattho ñāyattho pāṭhānurūpo na
  pāṭhānurūpo sāvasesattho niravasesattho nītattho neyyattho iccādi. Tattha yo
  appassatthassa ñāpanatthamuccāriyate, so pāṭhattho "sātthaṁ sabyañjanan"tiādīsu 7-
  viya. Rūpārūpadhammānaṁ lakkhaṇarasādisabhāvattho "sammādiṭṭhiṁ bhāvetī"tiādīsu 8- viya. Yo
  ñāyamāno hitāya saṁvattati, so ñātuṁ arahatīti ñāyattho "atthavādī dhammavādī"tiādīsu 9-
  viya. Yathāpāṭhaṁ bhāsito 10- pāṭhānurūpo "cakkhu bhikkhave purāṇakamman"ti bhagavatā
  vuttaṁ. Tasmā cakkhupi kammanti. Byañjanacchāyāya atthaṁ paṭibāhayamānena vutto
  attho na pāṭhānurūpo, so pāṭhato ananuññāto akatapaṭikkhepo viyutto. So ca
  saṅgahetabbampi asaṅgahetvā, parivajjetabbampi vā kiñci aparivajjetvā parisesaṁ
  katvā 11- vutto sāvasesattho "cakkhuñca paṭicca rūpe ca uppajjati cakkhuviññāṇaṁ.
  12- Sabbe tasanti daṇḍassa, sabbe bhāyanti maccuno"tiādīsu 13- viya. Viparīto
  niravasesattho "sandhāvitaṁ saṁsaritaṁ mamañceva tumhākañca. 14- Tatra bhikkhave ko mantā
  ko saddhātā .pe. Aññatra diṭṭhapadehī"tiādīsu 15- viya. Saddavaseneva veditabbo

  *  *  *  *  *  *
  Footnote: 1 Sī. anekatthamatto 2 khuḍha. 25/294/67
  3 khuḍha. 25/1/15 4 viṃahā. 4/54/44, saṁ.saḷā. 18/31/23 (syā)
  5 khuṃahā. 29/727/432, khu.cūḷa. 30/492/238 (syā), khu.paṭi. 31/5/408
  6 aṅ.ekaka. 20/170/21 7 viṃahāvi. 1/1/1, dī.Sī. 9/190/63, dī.pā.
  11/107,358,360/65,263,276 8 abhi.vi. 35/489/285, saṁṃahā. 19/3/3 9 dī.Sī.
  9/9,194/5,63, dī.pā. 11/188,238/116,151, Maṃū. 12/292,411/257,367 10 ka.
  yathāpāṭhakappito 11 ka. paṭisesaṁ akatvā 12 saṁ.saḷā. 18/164/112, khuṃahā.
  29/492/331 (syā) 13 khuḍha. 25/129/40 14 viṃahā. 5/287/65,
  dīṃahā. 10/155/82 15 aṅ.sattaka. 23/66/85
-------------------------------------------------
[page 007]
  Nītattho "rūpā saddā rasā gandhā, phoṭṭhabbā ca manoramā"tiādīsu 1- viya. Sammutivasena
  veditabbo neyyattho "cattārome bhikkhave valāhakūpamā puggalā"tiādīsu 2-
  viya. Evamidha pāṭhañca atthañca vivaritvā ṭhito asaṁhīro bhavati paravādīhi dīgharattaṁ
  titthavāsena.
     Iti asaṁhīravasena 3- yāva āgamādhigamasampadaṁ, tāva vattuṁ sakkoti.
  Saṅkhepavitthāranayena hetudāharaṇādīhi avabodhayituṁ samattho. Evaṁ vidho 4- attānañca
  parañca sodhetuṁ samatthabhāvena dussīlyadiṭṭhimalavirahitattā suci. Dussīlo hi attānaṁ
  upahanati, tena nādeyyavāco ca bhavati asamatthāhārāhāro 5- idha niccāturo vejjova. 6-
  Duddiṭṭhi paraṁ upahanati, 7- nāvassayo ca bhavati vāḷagahākulo 8- iva kamalasaṇḍo.
  Ubhayavipanno pana sabbathāpi anupāsanīyo bhavati gūthagatamiva chavālātaṁ gūthagato viya ca
  kaṇhasapPo. Ubhayasampanno pana sabbathāpi upāsanīyo sevitabbo ca viññūhi, nirupaddavo
  iva ratanākaro, evaṁbhūto evaṁamaccharo ahīnācariyamuṭṭhi. Suttasuttānulomāacariyavāda-
  attanomatisaṅkhātānañca catunnaṁ apariccāgī, tesaṁ vasena byākhyāto. 9-
              "ekaṁsavacanaṁ Ekaṁ vibhajjavacanaṁ padaṁ
              tatiyaṁ paṭipuccheyya catutthaṁ pana ṭhāpaye"ti.
     Etesaṁ vā apariccāgī, tato eva sotūnaṁ hite niyuttattā nesaṁ avabodhanaṁ
  paṭiakilāsu bhajatīti. Āha cettha:-
              "pāṭhatthavidasaṁhīro vattā suci amaccharo
              catunnaṁ apariccāgī desakassa hitānvito"ti.

  *  *  *  *  *  *
  Footnote: 1 viṃahā. 4/33/28, saṁ.sa. 15/151/135 2 aṅ.catukka. 21/101/116 3 chaṂa.
  asaṁhīrabhāvena 4 ka. evaṁ vidite 5 Ma. apattāhāracāro, cha. sabyohāramāno 6 chaṂa.
  vacchova 7 Sī.,Ma. duddiṭṭhi panattānaṁ upahanati 8 Ma. bāḷhagahākulo 9 Ma.
  byākhyātā
-------------------------------------------------
[page 008]
     Ettha desakassāti desako assa, bhaveyyāti atatho. Hitānvitoti hite anugato
  hitacitto, so eso sucittā piyo, catunnaṁ aparicacāgittā garu, asaṁhīrattā
  bhāvanīyo, desakattā vattā, hitānvitattā vacanakkhamo, pāṭhatthavidattā gambhīrakathaṁ
  kattā, amaccharattā na cāṭṭhāne niyojako iti:-
              "piyo garu bhāvanīyo vattā ca vacanakkhamo
              gambhīrañca kathaṁ kattā no cāṭṭhāne niyojako"ti 1-
  abhihito desako so tāva idāni abhidhīyate.
     Tattha dhammagaruttā 2- kathaṁ na paribhavati, ācariyagaruttā kathikaṁ na paribhavati,
  saddhāpaññādiguṇapaṭimaṇḍitattā attānaṁ na paribhavati, asaṭhāmāyāvittā 3-
  amatābhimukhattā ca avikkhittacitto bhavati, sumedhattā yoniso manasi karotīti.
  Vuttañhetaṁ:-
               "pañcahi bhikkhave dhammehi samannāgato suṇanto saddhammaṁ bhabbo
            niyāmaṁ okkamituṁ kusalesu dhammesu sammattaṁ. Katamehi pañcahi, na kathaṁ
            paribhoti, na kathikaṁ paribhoti, na attānaṁ paribhoti, avikkhittacitto dhammaṁ
            suṇāti ekaggacitto, yoniso manasi karotī"ti. 4-
     Taṁlakkhaṇappattattā bhāvanaṁ 5- bhavatīti. Āha cettha:-
              "dhammācariyagaru saddhā- paññādiguṇamaṇḍito
              asaṭhāmāyāvikassa sumedho amatābhimukho "
  iti vattā ca sotā ca.

  *  *  *  *  *  *
  Footnote: 1 aṅ.sattaka. 23/37/29 2 Sī.,ka. catudhammagaruttā 3 Ma. asaṭhāmāyācittattā
  4 aṅ.pañcaka. 22/151/195 (syā) 5 Ma. bhājanaṁ
-------------------------------------------------
[page 009]
     Evaṁ vuttappakāraṁ byañjanañca atthañca dassetvā idāni yo atiaggaṁ
  katvā kathitattā mahāsamuddamahāpaṭhavī viya mahā ca so niddeso cāti mahāniddeso,
  taṁ mahāniddesaṁ vaṇṇayissāmi.
     Tadetaṁ mahāniddesaṁ atthasampannaṁ byañjanasampannaṁ gambhīraṁ gambhīratthaṁ
  lokuttarappakāsakaṁ suññatappaṭisaṁyuttakaṁ paṭipattimaggaphalavisesasādhanaṁ
  paṭipattipaṭipakkhapaṭisedhanaṁ yogāvacarānaṁ ñāṇavararatanākarabhūtaṁ dhammakathikānaṁ
  dhammakathāvilāsavisesahetubhūtaṁ saṁsārabhīrukānaṁ dukkhanissaraṇaṁ tadupāyadassanena
  assāsajananatthaṁ tappaṭipakkhanāsanatthaṁ gambhīratthānañca anekesaṁ suttapadānaṁ
  atthavivaraṇena sujanahadayaparitosajananatthaṁ tathāgatena arahatā sammāsambuddhena
  sabbattha appaṭihatasabbaññutaññāṇamahādīpobhāsena 1- sakalajanavitthaṭamahākaruṇāsinehena
  veneyyajanahadayagatakilesandhakāravidhamanatthaṁ samujjalitassa saddhammamahāpadīpassa
  tadadhippāyavikāsanasinehaparisekena pañcavassasahassamaticirasamujjalanamicchatā
  lokānukampakena satthukappena dhammarājassa dhammasenāpatinā āyasmatā sāriputtattherena
  bhāsitaṁ sutvā āyasmā ānando paṭhamamahāsaṅgītikāle yathāsutameva saṅgahaṁ āropesi.
     So panesa vinayapiṭakaṁ suttantapiṭakaṁ abhidhammapiṭakanti tīsu piṭakesu
  suttantapiṭakapariyāpanno, dīghanikāyo majjhimanikāyo saṁyuttanikāyo aṅguttaranikāyo
  khuddakanikāyoti pañcasu mahānikāyesu khuddakamahānikāyapariyāpanno, suttaṁ geyyaṁ
  veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallanti navasu
  satthusāsanaṅgesu yathāsambhavaṁ gāthaṅgaveyyākaraṇaṅgadvayasaṅgahito.
              "dvāsīti Buddhato gaṇhiṁ dve sahassāni bhikkhuto
              caturāsītisahassāni ye me dhammā pavattino"ti 2-

  *  *  *  *  *  *
  Footnote: 1 Ma....ñāṇobhāsena 2 khuṭhera. 26/1027/399
-------------------------------------------------
[page 010]
  Dhammabhaṇḍāgārikattherena pañcasu ṭhānesu etadaggaṁ āropitena paṭiññātānaṁ
  caturāsītiyā dhammakkhandhasahassānaṁ bhikkhuto gahitesu dvīsu dhammakkhandhasahassesu
  anekasatadhammakkhandhasaṅgahito. Tassa dve vaggā aṭṭhakavaggo pārāyanavaggo
  khaggavisāṇasuttañca, ekekasmiṁ vagge soḷasa soḷasa katvā khaggavisāṇasuttañcāti
  tettiṁsa suttāni kāmasuttādikhaggavisāṇasuttapariyosānāni. Evaṁ anekadhā
  vavatthāpitassa imassa mahāniddesassa anupubbapadatthavaṇṇanaṁ karissāmi. Ayañhi
  mahāniddeso pāṭhato atthato ca uddisantena niddisantena ca sakkaccaṁ uddisitabbo
  niddisitabbo ca, uggaṇhantenāpi sakkaccaṁ uggaṇhitabbo dhāretabbo ca, taṁ
  kissa hetu? gambhīrattā imassa mahāniddesassa lokahitāya loke ciraṭṭhitatthaṁ. 1-
   2- Tattha kāmasuttaṁ ādi. Tasmimpi kāmaṁ kāmayamānassāti gāthā ādi. Sā
  uddesaniddesapaṭiniddesavasena tidhā ṭhitā. 2-
                        ------------------

  *  *  *  *  *  *
  Footnote: 1 chaṂa. ciraṭṭhitatthanti 2-2 chaṂa. ime pāṭhā na dissanti
-------------------------------------------------
[page 011]
                              Aṭṭhakavagga
                        1. Kāmasuttaniddesavaṇṇanā
     tattha kāmasuttaṁ ādi. Tasmimpi "kāmaṁ kāmayamānassā"ti gāthā ādi.
  Sā uddesaniddesapaṭiniddesavasena tidhā ṭhitā. "kāmaṁ Kāmayamānassā"ti evamādi
  uddeso. "kāmāti Uddānato dve kāmā vatthukāmā ca kilesakāmā cā"ti
  niddeso. "katame Vatthukāmā, manāpikā rūpā"ti evamādi paṭiniddeso.
     [1] Tattha kāmanti manāpiyarūpāditebhūmakadhammasaṅkhātaṁ vatthukāmaṁ. Kāmayamānassāti
  icchamānassa. Tassa cetaṁ samijjhatīti tassa kāmayamānassa sattassa taṁ kāmasaṅkhātaṁ
  vatthu samijjhati ce, sace so taṁ labhatīti vuttaṁ hoti. Addhā pītimano hotīti
  ekaṁsaṁ tuṭṭhacitto hoti. Laddhāti labhitvā. Maccoti satto. Yadicchatīti
  yaṁ icchati. Idaṁ pana saṅkhepato padatthasambandhamattameva, vitthāro pana upari pāḷiyaṁ
  āgatanayeneva veditabbo. Yathā ca imasmiṁ, evaṁ ito paraṁ sabbesupīti.
     Kāmāti uddisitabbapadaṁ. Uddānatoti niddisitabbapadaṁ. Uddānatoti vaggavasena
  "macchuddānaṁ kineyyā"tiādīsu 1- viya. Atha vā uparūpari dānato uddānaṁ, uddhaṁ
  uddhaṁsodhanato byavadānaṭṭhena vodānaṁ viya. Vitthārakaraṇabhāvena vā. Kāmāiti
  pāṭhasesaṁ katvā vattabbaṁ. Dveti gaṇanaparicchedo, na ekaṁ, na tayo. Vatthukāmā
  cāti manāpiyarūpādivatthukāmā ca. Upatāpanaṭṭhena vibādhanaṭṭhena ca kilesakāmā
  ca. Tesu vatthukāmo pariññeyyo, kilesakāmo pahātabbo. Tattha vatthukāmo
  kilesakāmena patthayitabboti kāmīyatīti kāmo. Kilesakāmo vatthukāmānaṁ paccāsiṁsanassa
  kāraṇabhāvena kāmīyate anenāti kāmo. Tattha rūpādikkhandhe saṅgahito vatthukāmo,
  saṅkhārakkhandhe saṅgahito kilesakāmo. Chahi viññāṇehi vijānitabbo vatthukāmo,

  *  *  *  *  *  *
  Footnote: 1 Sī. "paccādānaṁ kiṇeyyā"ti
-------------------------------------------------
[page 012]
  Manoviññāṇena jānitabbo kilesakāmo. Kilesānaṁ patiṭṭhaṭṭhena kāraṇaṭṭhena
  ārammaṇaṭṭhena ca vatthukāmo.
                    "nete Kāmā yāni citrāni loke
                    saṅkapparāgo purisassa kāmo
                    tiṭṭhanti citrāni tatheva loke
                    athettha dhīrā vinayanti chandan"ti. 1-
     Nandamāṇavakasoreyyaseṭṭhiputtādīnaṁ 3- vatthūni cettha nidassanaṁ. Kilesakāmo
  tāpanaṭṭhena bādhanaṭṭhena ca sayaṁ kāmetīti kāmo. Vuttampi cetaṁ "ratto kho
  brāhmaṇa rāgena abhibhūto pariyādinnacitto attabyābādhāyapi ceteti,
  parabyābādhāyapi ceteti, ubhayabyābādhāyapi cetetī"ti 4- ca "ratto kho brāhmaṇa
  pāṇampi hanati, adinnampi ādiyati, paradārampi gacchati, musāpi bhaṇatī"ti ca
  evamādi nidassanaṁ.
     Tameva paṭiniddesavasena vitthāretvā vattukāmo "katame vatthukāmā"tiādimāha. Tattha
  katameti kathetukamyatāpucchā. Pañcavidhā hi pucchā, tāsaṁ vibhāgo upari pāḷiyaṁyeva
  āvibhavissati. Tāsu ayaṁ kathetukamyatāpucchā. Tattha manāpikāti manaṁ appāyanti
  vaḍḍhentīti manāpā, manāpā eva manāpikā. Rūpāti kammacittautuāhārasamuṭṭhānavasena
  catusamuṭṭhānikā rūpārammaṇā rūpayantīti rūpā, vaṇṇavikāraṁ āpajjamānā hadayaṅgatabhāvaṁ
  pakāsentīti attho.
     Tattha kenaṭṭhena rūpanti? ruppanaṭṭhena. Vuttañhetaṁ bhagavatā:-
          "kiñca Bhikkhave rūpaṁ vadetha? ruppatīti kho bhikkhave tasmā `rūpan'ti
        Vuccati. Kena ruppati? sītenapi ruppati, uṇhenapi ruppati, jighacchāyapi

  *  *  *  *  *  *
  Footnote: 1 aṅ.chakka. 22/334/460 (syā) 2 khuḍha. 25/31/17, dha.A. 1/105 (syā)
  3 khuḍha. 25/43/24 4 aṅṭika. 20/54/152
-------------------------------------------------
[page 013]
       Ruppati, pipāsāyapi ruppati, ḍaṁsamakasavātātapasarīsapasamphassenapi ruppati.
       Ruppatīti kho bhikkhave tasmā `rūpan'ti vuccatī"ti. 1-
     Tattha ruppatīti kuppati ghaṭṭīyati pīḷīyati, bhijjatīti attho. Sītena tāva
  ruppanaṁ lokantarikaniraye pākaṭaṁ. Mahiṁsakaraṭṭhādīsupi himapātasītesu padesesu etaṁ
  pākaṭameva. Tattha hi sattā sītena bhinnachinnasarīrā jīvitakkhayampi pāpuṇanti.
     Uṇhena ruppanaṁ avīcimahāniraye 2- pākaṭaṁ. Tattha hi tattāya lohapaṭhaviyā
  nipajjāpetvā pañcavidhabandhanādikaraṇakāle sattā mahādukkhaṁ anubhavanti.
     Jighacchāya ruppanaṁ pettivisaye ceva dubbhikkhakāle ca pākaṭaṁ. Pettivisayasmiṁ
  hi sattā dve tīṇi buddhantarāni kiñcideva āmisaṁ hatthena gahetvā mukhe
  pakkhipantā nāma na honti, antoudaraṁ ādittasusirarukkho viya hoti. Dubbhikkhe
  kañjikamattampi alabhitvā maraṇasattānaṁ pamāṇaṁ natthi.
     Pipāsāya ruppanaṁ kālakañjikādīsu pākaṭaṁ. Tattha hi sattā dve tīṇi
  buddhantarāni hadayatemanamattaṁ vā jivhātemanamattaṁ vā udakabindumpi laddhuṁ na
  sakkonti. "pānīyaṁ Pivissāmā"ti nadiṁ gatānaṁ jalaṁ vālikātalaṁ sampajjati. Mahāsamuddaṁ
  pakkhantānampi 3- samuddo piṭṭhipāsāṇoyeva hoti. Te sussantā balavadukkhapīḷitā
  viravanti. 4- Ḍaṁsādīhi ruppanaṁ ḍaṁsamakkhikādibahulesu padesesu pākaṭaṁ. Taṁ pana
  "katamantaṁ rūpaṁ? sanidassanaṁ sappaṭighan"tiādinā nayena abhidhamme 5- vitthāritameva.
     Sappantīti saddā, 6- udāharīyantīti attho. Utucittavasena dvisamuṭṭhānikā
  saddā. Gandhayantīti gandhā, attano vatthūni sūcayantīti attho. Rasanti te sattāti
  rasā, assādentīti attho. Phusīyantīti phoṭṭhabbā, ete gandhādayo
  catusamuṭṭhānikāva. Tesaṁ vibhāgo abhidhamme 7- vitthāritoyeva.

  *  *  *  *  *  *
  Footnote: 1 saṁ.kha. 17/79/71 2 ka. lokantaniraye 3 Ma. pakkhandānampi 4 Ma. vicaranti
  5 abhi.saṅ. 34/586/176-7 6 Sī.,ka. saddīyantīti saddā 7 abhi.saṅ. 34/621-3/191
-------------------------------------------------
[page 014]
     Tamevatthaṁ vitthāravasena dassento "attharaṇā pāvuraṇā"tiādimāha. Tattha
  attharitvā nipajjīyantīti attharaṇā. Sarīraṁ veṭhetvā pārupīyantīti pāvuraṇā.
  Antojātādayo cattāro dāsī ca dāsā ca dāsīdāsā. Khettaṁ nāma yasmiṁ
  pubbaṇṇaṁ ruhati. Vatthu nāma yasmiṁ aparaṇṇaṁ ruhati. Yattha vā ubhayampi ruhati,
  taṁ khettaṁ. Tadatthāya katabhūmibhāgo vatthu. Khettavatthusīsena cettha vāpītaḷākādīnipi
  saṅgahitāni. Hiraññanti kahāpaṇo. Suvaṇṇanti jātarūpaṁ. Tesaṁ gahaṇena lohamāsako
  jatumāsako dārumāsakoti sabbepi saṅgahaṁ gacchanti. Gāmanigamarājadhāniyoti ekakuṭikādi
  gāmo. Āpaṇayutto nigamo. Ekassa rañño āṇāpavattiṭṭhānaṁ rājadhānī. Raṭṭhanti
  janapadekadesaṁ. Janapadoti kāsīkosalādi janapado. Kosoti catubbidho koso hatthī asso ratho
  patti. Koṭṭhāgāranti tividhaṁ koṭṭhāgāraṁ dhanakoṭṭhāgāraṁ dhaññakoṭṭhāgāraṁ
  vatthakoṭṭhāgāraṁ. Yaṁ kiñcīti anavasesapariyādānavacanaṁ. Rajanīyanti rañjetuṁ yuttaṭṭhena.
     Ito paraṁ tikavasena dassetuṁ atītattikājjhattattikahīnattikaokāsattikapayogattika-
  kāmāvacarattikavasena 1- chattike āha. Tattha atītattike tāva attano sabhāvaṁ
  uppādādikkhaṇaṁ vā patvā atikkantāti atītā. Tadubhayampi na āgatāti anāgatā.
  Taṁ taṁ kāraṇaṁ paṭicca uppannāti paccuppannā. Idaṁ bhavena paricchannaṁ.
  Paṭisandhito hi paṭṭhāya atītabhavesu nibbattā anantarabhave vā nibbattā hontu
  kappakoṭisatasahassamatthake vā, sabbe atītāyeva nāMa. Cutito paṭṭhāya anāgatabhavesu
  nibbattanakā kāmā anantarabhave vā nibbattantu kappakoṭisatasahassamatthake vā,
  sabbe anāgatāyeva nāMa. Cutipaṭisandhiantare pavattā kāmā paccuppannā nāMa.
     Ajjhattattike "evaṁ pavattamānā mayaṁ attāti gahaṇaṁ gamissāmā"ti iminā
  viya adhippāyena attānaṁ adhikāraṁ katvā pavattā attano santāne pavattā

  *  *  *  *  *  *
  Footnote: 1 chaṂa....saṁyogattika...
-------------------------------------------------
[page 015]
  Pāṭipuggalikā kāmā ajjhattā kāmā nāMa. Tato bahibhūtā pana indriyabaddhā
  vā anindriyabaddhā vā bahiddhā nāMa. Tatiyapadaṁ tadubhayavasena vuttaṁ.
     Hīnattike hīnāti lāmakā. Majjhimāti hīnapaṇītānaṁ majjhe bhavāti majjhimā.
  Avasesā uttamaṭṭhena paṇītā. Api ca upādāyupādāya hīnamajjhimapaṇītatā veditabbā.
  Nerayikānaṁ hi kāmā koṭippattā hīnā nāMa. Te upādāya tiracchānesu
  nāgasupaṇṇānaṁ kāmā paṇītā nāMa. Sesatiracchānagatānaṁ kāmā majjhimā nāMa.
  Tesampi kāmā hīnā. Te upādāya mahesakkhapetānaṁ kāmā paṇītā nāMa. Avasesānaṁ
  kāmā majjhimā nāMa. Tesampi hīnā. Te upādāya jānapadānaṁ kāmā paṇītā
  nāMa. Paccantavāsīnaṁ kāmā majjhimā nāMa. Tesampi hīnā. Te upādāya
  gāmabhojakānaṁ kāmā paṇītā nāMa. Tesaṁ paricārikānaṁ kāmā majjhimā nāMa. Tesampi
  hīnā. Te upādāya janapadasāmikānaṁ kāmā paṇītā nāMa. Tesaṁ paricārikānaṁ
  kāmā majjhimā nāMa. Tesampi hīnā. Te upādāya padesarājūnaṁ kāmā paṇītā
  nāMa. Tesaṁ amaccānaṁ kāmā majjhimā nāMa. Tesampi hīnā. Te upādāya
  cakkavattirañño kāmā paṇītā nāMa. Tassa amaccānaṁ kāmā majjhimā nāMa.
  Tassapi hīnā. Te upādāya bhummadevānaṁ kāmā paṇītā nāMa. Tesaṁ paricārikānaṁ
  devānaṁ kāmā majjhimā nāMa. Tesampi hīnā. Te upādāya cātumahārājikadevānaṁ
  kāmā paṇītātiādinā nayena yāva akaniṭṭhadevānaṁ kāmā matthakappattā paṇītā
  nāMa. Evaṁ upādāyupādāya hīnamajjhimapaṇītatā veditabbā.
     Okāsattike āpāyikā kāmāti avuḍḍhisaṅkhātesu 1- apagatāyesu catūsu apāyesu
  nibbattakāmā āpāyikā. Manussesu nibbattakāmā mānusikā. Devesu nibbattakāmā
  dibbā.

  *  *  *  *  *  *
  Footnote: 1 chaṂa. avaḍḍhisaṅkhātesu
-------------------------------------------------
[page 016]
     Payogattike 1- paccupaṭṭhitānaṁ kāmānaṁ paribhuñjanato ṭhapetvā nerayike
  sesāpāyasattānaṁ manussānaṁ cātumahārājike deve upādāya yāva tusitakāyikānañca devānaṁ
  kāmā paccupaṭṭhitā kāmā nāMa. Pakatipaṭiyattārammaṇato atirekena ramitukāmatākāle
  yathārucitaṁ ārammaṇaṁ nimminitvā nimminitvā ramantīti nimmānaratīnaṁ devānaṁ
  kāmā nimmitā kāmā nāMa. Attano ajjhāsayaṁ ñatvā parehi nimmite
  ārammaṇe sevantīti paranimmitavasavattīnaṁ kāmā paranimmitā kāmā nāMa. Pariggahitāti
  "mayhaṁ etan"ti gahitā kāmā. Apariggahitāti tathā apariggahitā uttarakurukānaṁ
  kāmā. Mamāyitāti taṇhāvasena "mama etan"ti gahitā. Amamāyitāti vuttapaṭipakkhā.
     Sabbepi kāmāvacarā dhammāti "heṭṭhato avīcinirayaṁ pariyantaṁ karitvā"tiādinā 2-
  nayena vuttesu kāmāvacaradhammesu pariyāpannā. Tatrāyaṁ vacanattho:- uddānato
  dve kāmā vatthukāmo ca kilesakāmo cāti. Tattha kilesakāmo atthato chandarāgo.
  Vatthukāmo tebhūmakavaṭṭaṁ. Kilesakāmo cettha kāmetīti kāmo. Itaro kāmīyatīti.
  Yasmiṁ pana padese duvidhopeso kāmo pavattivasena avacarati, so ca catunnaṁ apāyānaṁ
  manussānaṁ channañca devalokānaṁ vasena ekādasavidho padeso kāmo ettha avacaratīti
  kāmāvacaro. Tattha pariyāpannadhamme sandhāya "sabbepi kāmāvacarā dhammā"ti vuttaṁ.
  Attano sabhāvaṁ dhārentīti dhammā. Rūpāvacarā dhammāti "heṭṭhato brahmalokaṁ pariyantaṁ
  karitvā uparito akaniṭṭhe deve antokaritvā"tiādinā 3- nayena vuttānaṁ
  rūpāvacaradhammānaṁ vasena sabbepi dhammā rūpāvacaRā. Arūpāvacarā dhammāti "heṭṭhato
  ākāsānañcāyatanupage deve pariyantaṁ karitvā uparito nevasaññānāsaññāyatanupage
  deve antokaritvā"tiādinā 4- nayena vuttā sabbepi arūpāvacarā dhammā. Tattha
  rūpe avacarantīti rūpāvacaRā. Arūpe avacarantīti arūpāvacaRā. Taṇhāvatthukāti
  patiṭṭhaṭṭhena ca kāraṇaṭṭhena ca taṇhāya vatthubhūtā. Taṇhārammaṇāti te ālambitvāva 5-

  *  *  *  *  *  *
  Footnote: 1 chaṂa. saṁyogattike 2 abhi.saṅ. 34/1287/294 3 abhi.saṅ. 34/1289/294
  4 abhi.saṅ. 34/1291/294
-------------------------------------------------
[page 017]
  Taṇhāpavattivasena taṇhāya ārammaṇabhūtā. Kāmanīyaṭṭhenāti paccāsiṁsitabbaṭṭhena.
  Rajanīyaṭṭhenāti rañjetuṁ yuttaṭṭhena. Madanīyaṭṭhenāti kulamadādimadaṁ uppādanīyaṭṭhena.
     Tattha "katame vatthukāmā manāpikā rūpā"tiādiṁ katvā "yaṁ kiñci rajanīyaṁ vatthun"ti
  pariyosānaṁ saviññāṇakāviññāṇakavasena vuttaṁ. Avasesaṁ ekacatukkādhikachattikanti
  veditabbaṁ.
     Evaṁ vatthukāmaṁ dassetvā kilesakāmaṁ dassetuṁ "katame kilesakāmā"tiādimāha.
  Tattha chandoti dubbalarāgo. Rāgoti tato balavataro. Upari tayopi rāgā imehi
  balavataRā. Kāmesūti pañcasu kāmaguṇesu. Kāmacchandoti kāmasaṅkhāto chando, na
  kattakamyatāchando, na dhammacchando. Kāmanavasena rajjanavasena ca kāmoyeva rāgo
  kāmarāgo. Kāmanavasena nandanavasena ca kāmoyeva nandī kāmanandī. Evaṁ sabbattha
  kāmatthaṁ viditvā taṇhāyanaṭṭhena kāmataṇhā. Sinehanaṭṭhena kāmasneho.
  Pariḍayhanaṭṭhena kāmapariḷāho. Mucchanaṭṭhena kāmamucchā. Gilitvā pariniṭṭhāpanaṭṭhena
  kāmajjhosānaṁ. Vaṭṭasmiṁ oghehi 1- osīdāpetīti kāmogho. Vaṭṭasmiṁ yojetīti
  kāmayogo. Daḷhavasena taṇhādiṭṭhiggahaṇaṁ upādānaṁ. Cittaṁ nīvarati pariyonandhatīti
  nīvaraṇaṁ.
     Addasanti addakkhiṁ. Kāmāti ālapanaṁ. Teti tava. Mūlanti patiṭṭhaṁ. Saṅkappāti
  parikappena. Na taṁ saṅkappayissāmīti taṁ parikappanaṁ na karissāmi. Na hehisīti 2-
  na bhavissasi.
     Icchamānassāti paccāsiṁsantassa. Sādiyamānassāti assādiyamānassa.
  Patthayamānassāti patthanaṁ uppādentassa. Pihayamānassāti pāpuṇituṁ icchaṁ
  uppādentassa. Abhijappamānassāti taṇhāvasena tittiṁ uppādentassa. 3- Atha vā
  abhivadantassa.

  *  *  *  *  *  *
  Footnote: 1 Sī.,ka. ogheti 2 chaṂa. hohisīti 3 Ma.,ka. na uppādentassa
-------------------------------------------------
[page 018]
     Khattiyassa vātiādi catujjātivasena vuttaṁ. Gahaṭṭhassa vā pabbajitassa vāti
  liṅgavasena vuttaṁ. Devassa vā manussassa vāti upapattivasena vuttaṁ. Ijjhatīti
  nipphajjati. Samijjhatīti sammā nipphajjati, ijjhati visesarūpapaṭilābhavasena. Labhati
  dassanīyarūpapaṭilābhavasena. Paṭilabhati pasādanīyarūpapaṭilābhavasena. Adhigacchati
  saṇṭhānarūpapaṭilābhavasena. Vindati chavippasādarūpapaṭilābhavasena. Atha vā puññamahattena 1-
  ijjhati. Jātimahattena labhati. Issariyamahattena paṭilabhati. Sukhamahattena adhigacchati.
  Sampattimahattena vindatīti.
     Ekaṁsavacananti ekakoṭṭhāsavacanaṁ. "ekaṁsaṁ Cīvaraṁ katvā, 2- ekaṁsabyākaraṇīyo
  pañho"tiādīsu 3- viya anekaṁsagahaṇapaṭikkhePo. Nissaṁsayavacananti saṁsayavirahitavacanaṁ,
  sandehapaṭikkhepavacananti attho. Nikkaṅkhāvacananti "kathamidaṁ kathamidan"ti kaṅkhā
  paṭikkhepavacanaṁ. Advejjhavacananti dvidhābhāvaṁ dvejjhaṁ, tadabhāvena 4- advejjhavacanaṁ.
  Dvidhābhāvavirahitaṁ "advejjhavacanā buddhā"tiādīsu 5- viya vimatipaṭikkhePo.
  Adveḷhakavacananti dvihadayābhāvena adveḷhakaṁ. "itihāsā"ti 6-
  Dveḷhakapaṭikkhepavacanaṁ. Niyogavacananti ekasmiṁ atthe dve na yujjantīti niyogavacanaṁ
  dvidhāpathapaṭikkhePo. Aññattha pana "niyogā anāgatārammaṇā natthī"ti āgataṁ.
  Apaṇṇakavacananti sallāparahitaṁ 7- sāravacanaṁ aviraddhakāraṇaṁ "apaṇṇakaṁ ṭhānameke"tiādīsu 8-
  viya, apaṇṇakamaṇi 9- viya sappatiṭṭhavacanaṁ. Avatthāpanavacanametanti etaṁ vacanaṁ otaritvā
  patiṭṭhitaṁ santiṭṭhāpanaṁ ṭhapanaṁ.
     Yāni imasmiṁ mahāniddese vibhattiṁ āropitāni padāni, tāni vibhattiṁ
  gacchantāni tīhi kāraṇehi vibhattiṁ gacchanti, nānā hontāni catūhi kāraṇehi
  nānā bhavanti. Aparadīpanā panettha dve ṭhānāni gacchanti. Kathaṁ? tāni hi

  *  *  *  *  *  *
  Footnote: 1 ka. subhaggamahattena 2 viṃahāvi. 1/349,367/264,278, viṃahāvi. 2/463/3
  3 dī.pā. 11/312/204, aṅ.catukka. 21/42/51 4 chaṂa. taṁabhāvena 5 khu.buddha.
  33/109/458 6 chaṂa. itihāsa, itihāsāti 7 chaṂa. palāsarahitaṁ 8 khu.jā. 27/1/1
  9 ka. apaṇṇakakammakaraṇī
-------------------------------------------------
[page 019]
  Byañjanavasena upasaggavasena atthavasena cāti imehi tīhi kāraṇehi vibhattiṁ gacchanti.
  Tattha "kodho kujjhanā kujjhitattaṁ, doso dūsanā dūsitattan"ti 1- evaṁ byañjanavasena
  vibhattigamanaṁ veditabbaṁ. Ettha 2- hi ekova kodho byañjanavasena evaṁ vibhattiṁ labhati.
  3- "ijjhati Samijjhati labhati paṭilabhati gacchati adhigacchatī"ti evaṁ pana upasaggavasena
  vibhattigamanaṁ veditabbaṁ. "paṇḍiccaṁ Kosallaṁ nepuññaṁ 4- vebhabyā cintā
  upaparikkhā"ti 5- evaṁ atthavasena vibhattigamanaṁ veditabbaṁ.
     Tesu pītipadaniddese tāva imā tisso vibhattiyo labbhanti. Pīti pāmojjanti
  hi byañjanavasena vibhattigamanaṁ hoti. Āmodanā pamodanā hāso pahāsoti
  upasaggavasena. Vitti tuṭṭhi odagyaṁ attamanatāti atthavasena. Iminā nayena
  sabbapadaniddesesu vibhattigamanaṁ veditabbaṁ.
     Nānā hontānipi nāmanānattena lakkhaṇanānattena kiccanānattena
  paṭikkhepanānattenāti imehi catūhi kāraṇehi nānā honti. Tattha "katamo tasmiṁ samaye
  byāpādo hoti? yo tasmiṁ samaye doso dūsanā"ti 6- ettha byāpādoti vā
  dosoti vā dvepi ete kodho eva, nāmena pana nānattaṁ gatāti evaṁ
  nāmanānattena nānattaṁ veditabbaṁ.
     Rāsaṭṭhena ca pañcapi khandhā ekova khandho hoti. Ettha pana rūpaṁ ruppanalakkhaṇaṁ,
  vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā,
  viññāṇaṁ vijānanalakkhaṇanti iminā lakkhaṇanānattena pañcakkhandhā honti. Evaṁ
  lakkhaṇanānattena nānattaṁ veditabbaṁ.
     "cattāro Sammappadhānā:- idha bhikkhu anuppannānaṁ pāpakānaṁ akusalānaṁ
  dhammānaṁ anuppādāya .pe. Cittaṁ paggaṇhāti padahatī"ti 7- ekameva vīriyaṁ
  kiccanānattena catūsu ṭhānesu āgataṁ. Evaṁ kiccanānattena nānattaṁ veditabbaṁ.

  *  *  *  *  *  *
  Footnote: 1 abhi.saṅ. 34/1237/284 2 chaṂa. tattha 3 ka. gato 4 ka. nepaññaṁ 5 abhi.saṅ.
  34/79/34 6 abhi.saṅ. 34/1237/284 7 dīṃahā. 10/402/267, abhi.vi. 35/390/249
-------------------------------------------------
[page 020]
     "cattāro Asaddhammā kodhagarutā, na saddhammagarutā, makkhagarutā, na saddhammagarutā,
  lābhagarutā, na saddhammagarutā, sakkāragarutā, na saddhammagarutā"ti evamādīsu 1-
  pana paṭikkhepanānattena nānattaṁ veditabbaṁ.
     Imāni pana cattāri nānattāni na pītiyāyeva labbhanti, sabbesupi yathālābhavasena
  labbhanti. Pītiyā hi pītīti nāmaṁ, cittassa cittanti nāmaṁ. Pīti ca pharaṇalakkhaṇā,
  vedanā vedayitalakkhaṇā, saññā sañjānanalakkhaṇā, cetanā cetayitalakkhaṇā,
  viññāṇaṁ vijānanalakkhaṇaṁ.
     Tathā pīti pharaṇakiccā, vedanā anubhavanakiccā, saññā sañjānanakiccā,
  cetanā cetayitakiccā, viññāṇaṁ vijānanakiccanti evaṁ kiccanānattena nānattaṁ
  veditabbaṁ. Paṭikkhepanānattaṁ pītipade natthi.
     Alobhādiniddese pana "alobho alubbhanā alubbhitattan"tiādinā 2- nayena
  labbhatīti evaṁ paṭikkhepanānattena nānattaṁ veditabbaṁ. Evaṁ sabbapadaniddesesu
  labbhamānavasena catubbidhampi nānattaṁ veditabbaṁ.
     Aparadīpanā pana padatthuti vā hoti daḷhīkammaṁ vāti evaṁ dve ṭhānāni
  gacchati. Yaṭṭhikoṭiyā uppīḷentena viya hi sakimeva "pītī"ti vutte etaṁ padaṁ
  phullitamaṇḍitavibhūsitaṁ nāma na hoti, punappunaṁ byañjanavasena, upasaggavasena, atthavasena
  "pīti pāmojjaṁ āmodanā pamodanā hāso pahāso vittī"ti 3- vutte
  phullitamaṇḍitavibhūsitaṁ nāma hoti. Yathā hi daharakumāraṁ nhāpetvā manoramaṁ vatthaṁ
  paridahāpetvā pupphāni piḷandhāpetvā akkhīni añjetvā athassa nalāṭe ekameva
  manosilābinduṁ kareyya, na tassa ettāvatā cittatilako nāma hoti, nānāvaṇṇehi
  pana parivāretvā bindūsu katesu cittatilako nāma hoti. Evaṁ sampadamidaṁ veditabbaṁ.
  Ayaṁ padatthuti nāMa.

  *  *  *  *  *  *
  Footnote: 1 aṅ.catukka. 21/43-4/52-3 2 abhi.saṅ. 34/104/38 3 abhi.saṅ. 34/9/22-3
-------------------------------------------------
[page 021]
     Byañjanavasena pana upasaggavasena atthavasena ca punappunaṁ bhaṇanameva daḷhīkammaṁ
  nāMa. Yathā hi "āvuso"ti vā "bhante"ti vā "yakkho"ti vā "sappo"ti vā
  vutte daḷhīkammaṁ nāma na hoti, "āvuso āvuso, bhante bhante, yakkho yakkho,
  sappo sappo"ti vutte pana daḷhīkammaṁ nāma hoti, evameva sakiṁdeva yaṭṭhikoṭiyā
  uppīḷentena viya "pītī"ti vuttamatte daḷhīkammaṁ nāma na hoti, punappunaṁ
  byañjanavasena upasaggavasena atthavasena "pīti pāmojjaṁ āmodanā pamodanā hāso pahāso
  vittī"ti vutteyeva daḷhīkammaṁ nāma hotīti evaṁ aparadīpanā dve ṭhānāni gacchati.
  Etissāpi vasena labbhamānakapadaniddesesu sabbattha attho veditabbo.
     Tattha pīṇayatīti pīti. Sā sampiyāyanalakkhaṇā, kāyacittapīṇanarasā, pharaṇarasā
  vā, odagyapaccupaṭṭhānā. Yā pañcakāmaguṇapaṭisaṁyuttāti yā rūpādipañcakāma-
  koṭṭhāsapaṭisaṁyuttā pīti, sā pīṇayatīti pīti, idaṁ sabhāvapadaṁ. Pamuditassa bhāvo
  pāmojjaṁ. Āmodanākāro āmodanā. Pamodanākāro pamodanā. Yathā vā
  bhesajjānaṁ vā telānaṁ vā uṇhodakasītodakānaṁ vā ekato karaṇaṁ "modanā"ti
  vuccati, evamayampi pītidhammānaṁ ekato karaṇena modanā. Upasaggavasena pana
  maṇḍetvā "āmodanā pamodanā"ti vuttā.
     Hāsetīti hāso. Pahāsetīti pahāso, haṭṭhappahaṭṭhākārānaṁ etaṁ adhivacanaṁ. Vittīti
  vittaṁ, dhanassetaṁ nāmaṁ. Ayaṁ pana somanassapaccayattā vittisarikkhatāya vitti.
  Yathā hi dhanino dhanaṁ paṭicca somanassaṁ uppajjati, evaṁ pītimatopi pītiṁ paṭicca
  somanassaṁ uppajjati. Tasmā "vittī"ti vuttā. Tuṭṭhīti sabhāvasaṇṭhitāya pītiyā
  etaṁ nāmaṁ. Pītimā pana puggalo kāyacittānaṁ uggatattā abbhuggatattā "udaggo"ti
  vuccati, udaggassa bhāvo odagyaṁ.
     Attano manatā attamanatā. Anabhiraddhassa hi mano dukkhapadaṭṭhānattā na
  attano mano nāma hoti, abhiraddhassa sukhapadaṭṭhānattā attano mano nāma
-------------------------------------------------
[page 022]
  Hoti, iti attano manatā attamanatā, sakamanatā, sakamanassa bhāvoti attho.
  Sā pana yasmā na aññassa kassaci attano manatā, cittasseva pana sobhanabhāvo 1-
  cetasiko dhammo, tasmā "attamanatā cittassā"ti vuttā.
     Cittavicittatāya cittaṁ. Ārammaṇaṁ manati 2- jānātīti mano. Mānasanti mano
  eva, "antalikkhacaro pāso, yvāyaṁ carati mānaso"ti 3- hi ettha manasampayuttakadhammo
  "mānaso"ti vutto.
             "kathaṁ Hi bhagavā tuyhaṁ sāvako sāsane rato
             appattamānaso sekkho 4- kālaṁ kayirā janesutā"ti 5-
  ettha arahattaṁ "mānasan"ti vuttaṁ. Idha pana mano eva mānasaṁ, byañjanavasena
  hetaṁ padaṁ vaḍḍhitaṁ.
     Hadayanti cittaṁ. "cittaṁ Vā te khipissāmi, hadayaṁ vā te phālessāmī"ti 6- ettha
  uro "hadayan"ti vuttaṁ. "hadayā Hadayaṁ maññe aññāya tacchatī"ti 7- ettha cittaṁ.
  "vakkaṁ Hadayan"ti 8- ettha hadayavatthu. Idha pana cittameva abbhantaraṭṭhena "hadayan"ti
  vuttaṁ. Tameva parisuddhaṭṭhena paṇḍaraṁ, bhavaṅgaṁ sandhāyetaṁ vuttaṁ. Yathāha "pabhassaramidaṁ
  bhikkhave cittaṁ, tañca kho āgantukehi upakkilesehi upakkiliṭṭhan"ti. 9-
  Tato nikkhantattā pana kusalampi gaṅgāya nikkhantā nadī gaṅgā viya godhāvarito
  nikkhantā godhāvarī viya ca "paṇḍaran"tveva vuttaṁ.
     Mano manāyatananti idha pana manogahaṇaṁ manasseva āyatanabhāvadīpanatthaṁ.
  Tenetaṁ dīpeti "nayidaṁ devāyatanaṁ viya manassa āyatanattā manāyatanaṁ, atha kho
  mano eva āyatanaṁ manāyatanan"ti. Ettha 10- nivāsanaṭṭhānaṭṭhena ākaraṭṭhena

  *  *  *  *  *  *
  Footnote: 1 chaṂa. panesā bhāvo 2 Sī.,chaṂa. minamānaṁ 3 viṃahā. 4/33/28, saṁ.sa. 15/151/135
  4 Sī. sekho 5 saṁ.sa. 15/159/146 6 khu.su. 25/-/369, saṁ.sa. 15/237/249 7 Maṃū.
  12/63/41 8 khu.khu. 25/-/2, dīṃahā. 10/377/251, Maṃū. 12/110/79 9 aṅ.ekaka.
  20/51/9 10 chaṂa. tattha
-------------------------------------------------
[page 023]
  Samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṁ veditabbaṁ. Tathā hi loke
  "issarāyatanaṁ, devāyatanan"tiādīsu 1- nivāsanaṭṭhānaṁ "āyatanan"ti vuccati.
  "suvaṇṇāyatanaṁ, Rajatāyatanan"tiādīsu ākaro. Sāsane pana "manorame āyatane, sevanti
  naṁ vihaṅgamā"tiādīsu 2- samosaraṇaṭṭhānaṁ. "dakkhiṇāpatho Gunnamāyatanan"tiādīsu
  sañjātideso. "tatra Tatreva sakkhibhabbataṁ pāpuṇāti sati sati āyatane"tiādīsu 3-
  kāraṇaṁ. Idha pana sañjātidesaṭṭhena, samosaraṇaṭṭhānaṭṭhena, kāraṇaṭṭhenāti tidhāpi vattati.
     Phassādayo hi dhammā ettha sañjāyantīti sañjātidesaṭṭhenapi etaṁ āyatanaṁ. Bahiddhā
  rūpasaddagandharasaphoṭṭhabbā ārammaṇabhāvenettha osarantīti samosaraṇaṭṭhānaṭṭhenapi āyatanaṁ.
  Phassādīnaṁ pana sahajātādipaccayaṭṭhena kāraṇattā kāraṇaṭṭhenapi āyatananti veditabbaṁ.
  Tadeva mananalakkhaṇe indaṭṭhaṁ kāretīti indriyaṁ, mano eva indriyaṁ manindriyaṁ.
     Vijānātīti viññāṇaṁ. Viññāṇameva khandho viññāṇakkhandho. Tassa rāsiādivasena
  attho veditabbo. "mahāudakakkhandhotveva Saṅkhaṁ gacchatī"ti 4- ettha hi rāsaṭṭhena
  khandho vutto. "sīlakkhandho Samādhikkhandho"tiādīsu 5- guṇaṭṭhena. "addasā Kho bhagavā
  mahantaṁ dārukkhandhan"ti 6- ettha paṇṇattimattaṭṭhena. Idha pana rūḷhito khandho
  vutto. Rāsaṭṭhena hi viññāṇakkhandhassa ekadeso ekaṁ viññāṇaṁ. Tasmā yathā rukkhassa
  ekadesaṁ chindanto "rukkhaṁ chindatī"ti vuccati, evameva viññāṇakkhandhassa
  ekadesabhūtaṁ ekampi viññāṇaṁ rūḷhito "viññāṇakkhandho"ti vuttaṁ.
     Tajjā manoviññāṇadhātūti tesaṁ phassādīnaṁ dhammānaṁ anucchavikā manoviññāṇadhātu.
  Imasmiñhi pade ekameva cittaṁ mananaṭṭhena mano. Vijānanaṭṭhena viññāṇaṁ.

  *  *  *  *  *  *
  Footnote: 1 Sī.,chaṂa. vāsudevāyatananti 2 aṅ.pañcaka. 22/38/46 (syā)
  3 aṅṭika. 20/102/248-50, aṅ.pañcaka. 22/23/18 (syā), Ma.u. 14/158/144
  4 aṅ.catukka. 21/51/62 5 dī.pā. 11/355/251 6 saṁ.saḷā. 18/322/223 (syā)
-------------------------------------------------
[page 024]
  Sabhāvaṭṭhena nissattaṭṭhena vā dhātūti tīhi nāmehi vuttaṁ. Sahagatoti avijahito.
  Sahajātoti saddhiṁ niggato. Saṁsaṭṭhoti saṁsaggo hutvā ṭhito. Sampayuttoti samaṁ
  pakārehi yutto. Katamehi pakārehīti? ekuppādādīhi. Natthi keci dhammā kehici
  dhammehi sampayuttāti. Āmantā. 1- Iti hi imassa pañhassa paṭikkhepe "nanu atthi
  keci dhammā kehici dhammehi sahagatā sahajātā saṁsaṭṭhā ekuppādā ekanirodhā
  ekavatthukā ekārammaṇā"ti 2- evaṁ ekuppādatādīnaṁ vasena sampayogattho vutto.
  Iti imehi ekuppādatādīhi samaṁ pakārehi yutto sampayutto. Ekuppādoti ekato
  uppanno, na vināti attho. Ekanirodhoti ekato nirodho. Ekavatthukoti
  hadayavatthuvasena ekavatthuko. Ekārammaṇoti rūpādivasena ekārammaṇo.
     Ettha sahagatasaddo tabbhāve, vokiṇṇe, ārammaṇe, nissaye, saṁsaṭṭheti pañcasu
  atthesu dissati jinavacane. "yāyaṁ Taṇhā ponobbhavikā nandirāgasahagatā"ti 3- ettha
  tabbhāve veditabbo, nandirāgabhūtāti attho. "yā Bhikkhave vīmaṁsā kosajjasahagatā
  kosajjasampayuttā"ti 4- ettha vokiṇṇe, antarantarā uppajjamānena kosajjena
  vokiṇṇāti ayamettha attho. "lābhī Hoti rūpasahagatānaṁ vā samāpattīnaṁ arūpasahagatānaṁ
  vā samāpattīnan"ti 5- ettha ārammaṇe, rūpārammaṇānaṁ arūpārammaṇānanti attho.
  "aṭṭhikasaññāsahagataṁ Satisambojjhaṅgaṁ bhāvetī"ti 6- ettha nissaye, aṭṭhikasaññaṁ
  nissāya aṭṭhikasaññaṁ bhāvetvā paṭiladdhanti attho. "idaṁ Sukhaṁ imāya pītiyā sahagataṁ
  hoti sahajātaṁ sampayuttan"ti 7- ettha saṁsaṭṭhe, sammissanti attho. Imasmimpi
  ṭhāne saṁsaṭṭhe āgato.
     Sahajātasaddo "sahajātaṁ purejātaṁ pacchājātan"ti 8- ettha viya sahajāte.
  Saṁsaṭṭhasaddo "gihīhi saṁsaṭṭho"ti 9- ca, "evaṁ saṁsaṭṭho bhante"ti cāti evamādīsu

  *  *  *  *  *  *
  Footnote: 1 abhi.ka. 37/471/284 2 abhi.ka. 37/473/285-6
  3 viṃahā. 4/14/14, abhi.vi. 35/203/120, Ma.u. 14/374/319, saṁṃahā. 19/1081/367
  4 saṁṃahā. 19/832/245 5 abhi.ka. 36/3/118 6 saṁṃahā. 19/238/114
  7 abhi.vi. 35/578/312 8 abhi.pa. 40/435/150 9 saṁ.kha. 17/3/9
-------------------------------------------------
[page 025]
  Saṁsagge. "kise Thūle vivajjetvā saṁsaṭṭhā yojitā hayā"ti 1- ettha sadise.
             "pucimandaparivāro Ambo te dadhivāhana
             mūlaṁ mūlena saṁsaṭṭhaṁ sākhā sākhā nisevare"ti 2-
  ettha upacite. "cittasaṁsaṭṭhā Dhammā"ti 3- ettha cittasampayuttadhamme. Idha pana yo
  phalappadāne aviyogadhammo 4- viya vinibbhogaṁ akatvā ekuppādādidhammo hutvā
  "sampayutto"ti vuccati. Taṁvisayo. Atha vā "sahagato"ti vatvā pacchato pacchato
  āgatasuttena viya so na hotīti dassetuṁ "sahajāto"ti vuttaṁ. Ekato uppannarūpārūpaṁ
  viya sopi na hotīti dassetuṁ "saṁsaṭṭho"ti vuttaṁ.
     Khīrodakaṁ viya ca sopi na hotīti dassetuṁ "sampayutto"ti vuttaṁ. Vinibbhogaṁ
  kātuṁ asakkuṇeyyaṭṭhena hi sahuppannā dhammā sampayuttāpi atthi khīratelaṁ viya.
  Tathā vippayuttāpi khīrato apanītaṁ navanītaṁ viya. Evaṁ lakkhaṇasampayutto
  ekuppādādilakkhaṇoyeva hotīti dassetuṁ "ekuppādo"tiādi vuttaṁ. Ettha
  ekuppādasahajātānaṁ kiṁ nānattaṁ? uppāde antaravirahito ekuppādo.
  Khīrakālamuttassāpi dadhino mathane mathane 5- pākaṭaṁ navanītaṁ viya purebhattapacchābhattavasena
  ekadivasameva jāto viya so na hotīti dassetuṁ ekakkhaṇe nibbattoti sahajāto.
  Ekavatthukoti patiṭṭhaṭṭhena ekaparicchedena ekavatthuko, dvinnaṁ bhikkhūnaṁ
  ekavatthukatā viya ṭhānantaravirahito. Ekārammaṇoti aniyatekārammaṇo na cakkhuviññāṇaṁ
  viyāti evameke vaṇṇayanti.
     Maccoti mūlapadaṁ. Rūpādīsu satto laggo laggitoti satto. Vuttañhetaṁ "satto
  sattoti bhante vuccati, kittāvatā nu kho bhante `satto'ti vuccatīti? rūpe
  kho rādha yo chando yo rāgo yā nandī yā taṇhā, tatra satto tatra visatto,
  tasmā `satto'ti vuccatī"ti. 6- Sattayogena vā satto. Sugatiduggatiṁ naratīti

  *  *  *  *  *  *
  Footnote: 1 khu.jā. 28/70/133 2 khu.jā. 27/72/51 3 abhi.saṅ. 34/59/12
  4 Ma.,ka. aviyogadhammā 5 Ma. mathante mathante 6 saṁ.kha. 17/161/153, khuṃahā. 29/31/26
  (syā)
-------------------------------------------------
[page 026]
  Naro. 1- Manuno puttoti mānavo. Upakaraṇena sayaṁ posayatīti poso. Puṁ vuccati nirayo,
  taṁ galatīti puggalo. Jīvitindriyaṁ dhāretīti jīvo. Cutito jātiṁ gacchatīti jāgu.
  Jiyatīti jantu. Indriyena gacchatīti indagu. Atha vā indriyabhūtena kammunā
  gacchatīti indagu. "hindagū"tipi Pāḷi. Hindanti maraṇaṁ, taṁ gacchatīti hindagu.
  Manuto jātoti manujo. Yaṁ sādiyatīti yaṁ rūpādiṁ assādiyati. Sesaṁ vuttanayameva. Ito
  paraṁ vuttamatthaṁ nigamento tenāha bhagavā:-
          "kāmaṁ kāmayamānassa .pe. Laddhā macco yadicchatī"ti.
     Ito paraṁ ettakampi avatvā visesamattameva vakkhāMa.
     [2] Tassa ce kāmayamānassāti tassa puggalassa kāme icchamānassa,
  kāmena vā yāyamānassa. Chandajātassāti jātataṇhassa. Jantunoti sattassa. Te
  kāmā parihāyantīti te kāmā parihāyanti ce. Sallaviddhova ruppatīti atha so
  ayomayādinā sallena viddho viya pīḷīyati. Ito paraṁ vuttaṁ vajjetvā avuttesu
  yaṁ yaṁ anuttānaṁ, taṁ tadeva kathayissāmi.
     Cakkhupīṇanaṁ ārammaṇaṁ pāpuṇanavasena yāyati gacchati. Dassanīyavasena piyattaṁ
  ārammaṇavasena appāpetīti niyyati. Savanīyaṁ hutvā kaṇṇasotapīṇanaṁ ārammaṇavasena
  parikaḍḍhatīti vuyhati. Saritabbaṁ hutvā cittapīṇanaṁ ārammaṇavasena gahetvā
  upasaṁharīyatīti saṁharīyati. Yathāti opammatthe nipāto. Hatthinā yāyati gacchatīti
  hatthiyānena vā, vāiti vikappatthe. Assena yāyati gacchatīti assayānena vā.
  Goyuttavayhādiyānaṁ goyānaṁ, tena goyānena. Ajayānādīsupi eseva nayo.
  Iṭṭhavasena jāto sañjāto.

  *  *  *  *  *  *
  Footnote: 1 Ma. nayatīti naro
-------------------------------------------------
[page 027]
     Ārammaṇapiyattavasena nibbatto abhinibbatto. Ārammaṇamanāpabhāvena
  pātubhūto. Atha vā kāmarāgavasena jāto sañjāto. Kāmanandivasena nibbatto
  abhinibbatto. Kāmataṇhāvasena kāmasinehavasena kāmacchandavasena kāmapariḷāhavasena
  ca pātubhūtoti veditabbo.
     Te vā kāmā parihāyantīti te vatthukāmādayo parihāyanti vigacchanti. So vā
  kāmehi parihāyatīti eso khattiyādipuggalo vatthukāmādikāmehi parihāyati vigacchati
  "pubbeva maccaṁ vijahanti bhogā, macco dhane pubbataraṁ jahātī"ti evamādīsu 1- viya.
  Kathanti kena pakārena. Tiṭṭhantassevāti dharantasseva. Te bhogeti te vatthukāmādayo
  bhoge. Rājāno vāti paṭhabyādirājāno. Harantīti gahetvā gacchanti,
  apaharanti vā. Corā vāti sandhicchedādikā. Aggi vāti dāvaggiādi. Ḍahatīti
  jhāpeti bhasmaṁ karoti. Udakaṁ vāti oghādiudakaṁ. Vahatīti gahetvā mahāsamuddaṁ
  pāpeti. Appiyā vāti akantā amanāpā. Dāyādā harantīti dāyajjavirahitā
  assāmikā haranti. Nihitaṁ vāti nidhānaṁ katvā ṭhapitaṁ. Nādhigacchatīti na vindati
  na paṭilabhati, na passatīti attho. Duppayuttāti visamappayogena yojitā
  kasivāṇijjādikammantā. Bhijjantīti bhedaṁ pāpuṇanti, nappavattantīti attho.
  "bhañjanti Rathaṁ ayānakā"tiādīsu 2- sambhavo veditabbo.
     Kule vā kulajjhāpako 3- uppajjatīti khattiyādikule kulajhāpako 4- kule
  antimapuriso nibbattati. "kule Vā kulaṅgāro"tipi 5- pāḷi. Yo te bhoge
  vikiratīti yo eso kule pacchimako te hiraññādibhoge khepeti. Vidhamatīti viyogaṁ
  karoti, dūre khipati. Viddhaṁsetīti vināseti adassanaṁ gameti. Atha vā itthīdhutto
  hutvā vikirati. Surādhutto hutvā vidhamati. Akkhadhutto hutvā viddhaṁseti.
  Vikirati vā uppannaṁ āyaṁ ajānanena. Vidhamati vissajjanamukhaṁ ajānanena. Viddhaṁseti
  ṭhapitaṭṭhāne ārakkhaṁ asaṁvidhānenāti evamādinā yojetabbaṁ.

  *  *  *  *  *  *
  Footnote: 1 khu.jā. 27/1/124 2 khu.jā. 28/296/95 3 chaṂa. kulaṅgāro. evamuparipi
  4 Sī. kulaghātako, Ma. kulajhāmako 5 chaṂa. kulaṅkarotipi
-------------------------------------------------
[page 028]
     Aniccatāyeva aṭṭhamīti vināsabhāvo eva aṭṭhamo. Hāyantīti adassanaṁ yanti.
  Parihāyantīti na puna paññāyanti. Paridhaṁsentīti ṭhānato apagacchanti. Pariccajanti 1-
  paggharanti. Antaradhāyantīti antaradhānaṁ adassanaṁ gacchanti. Vippalujjantīti
  cuṇṇavicuṇṇā hutvā apagacchanti.
     Tiṭṭhanteva te bhogāti tesaṁ bhogānaṁ ṭhitakāle "tiṭṭhante nibbute vā"ti
  evamādīsu 2- viya. Soti so bhogasāmiko puggalo. Cavati devalokato. Marati manussalokato.
  Vippalujjati nāgasupaṇṇādilokato. Atha vā hāyati dhaññakoṭṭhāgāravasena. Parihāyati
  dhanakoṭṭhāgāravasena. Paridhaṁsati balibaddahatthiassādivasena. Paripatati dāsīdāsavasena.
  Antaradhāyati dārābharaṇavasena. Nassati udakādivasenāti eke vaṇṇayanti.
     Ayomayenāti kāḷalohādinibbattena. Sallenāti kaṇḍena. Aṭṭhimayenāti
  manussaṭṭhiṁ ṭhapetvā avasesena. Dantamayenāti hatthidantādinā. Visāṇamayenāti
  govisāṇādinā. Kaṭṭhamayenāti veḷukaṭṭhādinā. Viddhoti vuttappakārasallānaṁ
  aññataraññatarena pahaṭo. Ruppatīti vikirati, vikāraṁ āpajjati. Kuppatīti calati, kodhaṁ
  3- uppādeti. Ghaṭṭīyatīti ghaṭṭito hoti. Pīḷīyatīti pīḷito hoti. Laddhappahāro
  kuppati. "tatiyadivase Salākaṁ pavesetvā dhovanakāle ghaṭṭīyati. Khārappadāne
  pīḷīyati. Pahāradhovane vā ruppati. Tasmiṁ dukkhuppādane kuppati. Salākappavesane
  pīḷīyati. Khārappadāne ghaṭṭīyatī"ti evameke vaṇṇayanti.
     Byādhitoti laddhappahāro hutvā pīḷito. Domanassitoti domanassappatto.
  Vipariṇāmaññathābhāvāti pakatibhāvaṁ jahitvā aññathābhāvaṁ upanītena, antososādi
  soko ca vācāvippalāpo paridevo ca kāyapīḷanādi dukkhañca cittapīḷanādi
  domanassañca bhuso āyāso upāyāso ca. Ete vuttappakārā sokādayo
  uppajjanti samudācāraṁ gacchanti.

  *  *  *  *  *  *
  Footnote: 1 chaṂa. paripatanti 2 khu.vi. 26/806/80 3 chaṂa. kopaṁ
-------------------------------------------------
[page 029]
     [3] Tatiyagāthāyaṁ saṅkhepattho:- yo pana ime kāme tattha chandarāgavikkhambhanena
  vā samucchedena vā attano pādena sappassa siraṁ viya parivajjeti, so
  bhikkhu sabbalokaṁ vipphāretvā 1- ṭhitattā loke visattikāsaṅkhātaṁ taṇhaṁ sato
  hutvā samativattatīti.
     Yoti vibhajitabbaṁ padaṁ. Yo yādisotiādīni tassa vibhajanapadāni. Ettha ca
  yasmā yoti atthapadaṁ, tañca aniyamena puggalaṁ dīpeti. Tasmā tassa atthaṁ dassento
  aniyamena puggaladīpakaṁ yosaddameva āha. Tasmā ettha evamattho veditabbo. Yoti
  yo kocīti. Yasmā yo koci nāma, so avassaṁ yathāliṅgayathāyuttayathāvihitayathāp-
  pakārayaṁṭhānappattayaṁdhammasamannāgatavasena ekenākārena paññāyati, tasmā taṁ tattha
  ñāpetuṁ taṁ pabhedaṁ 2- pakāsento "yādiso"tiādimāha. Tattha yādisoti liṅgavasena
  yādiso vā tādiso vā hotu, dīgho vā rasso vā kāḷo vā odāto
  vā maṅguracchavi vā kiso vā thūlo vāti attho.
     Yathāyuttoti yogavasena yena vā tena vā yutto hotu, navakammayutto
  vā uddesayutto vā vāsadhurayutto vāti attho. Yathāvihitoti yathāṭhapito
  navakammādhiṭṭhāyikādivasena. Yathāpakāroti yathāpakārena patiṭṭhito padīpanāyakādivasena. 3-
  Yaṁṭhānappattoti yaṁ ṭhānantaraṁ patto senāpatiseṭṭhiṭṭhānādivasena. Yaṁdhammasamannāgatoti
  yena dhammena upāgato dhutaṅgādivasena.
     Vikkhambhanato vāti upacārappanāsamādhīhi kilesānaṁ dūrīkaraṇato vā ghaṭappahārena
  sevālānaṁ viya. Samucchedato vāti puna appavattiṁ katvā accantato maggena kilesānaṁ
  ucchinnamūlato pahānavasena samucchedato vā. Aṭṭhikaṅkalūpamā kāmātiādīni
  ekādasapadāni vipassanāvasena vuttāni.

  *  *  *  *  *  *
  Footnote: 1 ka. visaritvā 2 chaṂa. bhedaṁ 3 Sī.,ka. parisanāyakādivasena
-------------------------------------------------
[page 030]
     Buddhānussatiṁ bhāventopītiādīni cha padāni maraṇānussatiṁ bhāventopi.
  Upasamānussatiṁ bhāventopīti imāni ca upacārajjhānavasena vuttāni. Ānāpānassatiṁ
  bhāventopi. Kāyagatāsatiṁ bhāventopi. Paṭhamajjhānaṁ bhāventopītiādīni
  nevasaññānāsaññāyatanasamāpattiṁ bhāventopīti pariyosānāni appanājjhānavasena vuttāni.
  Tattha aṭṭhikaṅkalūpamā kāmāti sunikkantaṁ nikkantaṁ nimmaṁsaṁ lohitamakkhitaṁ
  aṭṭhikaṅkalaṁ upamā etesaṁ kāmānanti aṭṭhikaṅkalūpamā kāmā. Appassādaṭṭhenāti
  "appaṁ parittaṁ sukhassādaṁ ādīnavo ettha bhiyyo"ti dassanaṭṭhena. Passantoti
  "yāvadeva pana so kukkuro kilamathassa vighātassa bhāgī assā"ti ñāṇacakkhunā passanto.
  Parivajjetīti dūraṁ gameti. Vuttañhetaṁ bhagavatā:-
             seyyathāpi gahapati kukkuro jighacchādubbalyapareto goghātakasūnaṁ
       paccupaṭṭhito assa, tamenaṁ dakkho goghātako vā goghātakantevāsī vā
       aṭṭhikaṅkalaṁ sunikkantaṁ nikkantaṁ nimmaṁsaṁ lohitamakkhitaṁ upasumbheyya. 1-
       Taṁ kiṁ maññasi gahapati? api nu kho so kukkuro amuṁ aṭṭhikaṅkalaṁ sunikkantaṁ
       nikkantaṁ nimmaṁsaṁ lohitamakkhitaṁ palehanto jighacchādubbalyaṁ paṭivineyyāti.
       No hetaṁ bhante. Taṁ kissa hetu? aduṁ hi bhante aṭṭhikaṅkalaṁ sunikkantaṁ
       Nikkantaṁ nimmaṁsaṁ lohitamakkhitaṁ, yāvadeva pana so kukkuro kilamathassa
       vighātassa bhāgī assāti. Evameva kho gahapati ariyasāvako iti paṭisañcikkhati
       "aṭṭhikaṅkalūpamā kāmā vuttā bhagavatā bahudukkhā bahupāyāsā, ādīnavo
       ettha bhiyyo"ti. Evametaṁ yathābhūtaṁ sammappaññāya disvā yāyaṁ upekkhā
       nānattā nānattasitā, taṁ abhinivajjetvā yāyaṁ upekkhā ekattā
       ekattasitā, yattha sabbaso lokāmisupādānā aparisesā nirujjhanti, tameva
       upekkhaṁ bhāvetīti. 2-

  *  *  *  *  *  *
  Footnote: 1 ka. paccupaṭṭheyya 2 MaṂa. 13/42/29
-------------------------------------------------
[page 031]
     Gijjhādīhi sādhāraṇā maṁsapesi upamā etesanti maṁsapesūpamā. Bahunnaṁ
  sādhāraṇaṭṭhena bahusādhāraṇā. Ādittaṁ tiṇukkaṁ upamā etesanti tiṇukkūpamā.
  Anudahanaṭṭhenāti hatthādijjhāpanaṭṭhena. Sādhikaporisappamāṇā vītacchikānaṁ vītadhūmānaṁ
  aṅgārānaṁ pūrā aṅgārakāsu upamā etesanti aṅgārakāsūpamā. Mahāpariḷāhaṭṭhenāti
  mahantaparitāpanaṭṭhena. Ārāmarāmaṇeyyādikaṁ supinaṁ upamā etesanti supinakūpamā.
  Ittarapaccupaṭṭhānaṭṭhenāti 1- appatvā, na upagantavā tiṭṭhanaṭṭhena. Yācitena laddhaṁ
  yānādibhaṇḍaṁ upamā etesanti yācitakūpamā. Tāvakālikaṭṭhenāti anibandhanaṭṭhena.
  Sampannaphalarukkho upamā etesanti rukkhaphalūpamā. Sambhañjanaparibhañjanaṭṭhenāti
  sākhābhañjanaṭṭhena ceva samantato bhañjitvā rukkhapātanaṭṭhena ca. Asi ca sūnā ca
  upamā etesanti asisūnūpamā. Adhikuṭṭanaṭṭhenāti chindanaṭṭhena. Sattisūlaṁ upamā
  etesanti sattisūlūpamā. Vinivijjhanaṭṭhenāti nipatetvā 2- gamanaṭṭhena. Bhayajananaṭṭhena
  sappasiraṁ upamā etesanti sappasirūpamā. Sappaṭibhayaṭṭhenāti saha abhimukhe bhayaṭṭhena.
  Dukkhajananaṁ aggikkhandhaṁ upamā etesanti aggikkhandhūpamā. Mahābhitāpanaṭṭhenāti
  mahantābhitāpakāyapīḷāuppādanaṭṭhenāti kāmaṁ parivajjetīti. Vuttañhetaṁ:-
          seyyathāpi gahapati gijjho vā kaṅko vā kulalo vā maṁsapesiṁ
     ādāya uḍḍīyeyya, tamenaṁ gijjhāpi kaṅkāpi kulalāpi anupatitvā
     anupatitvā vitaccheyyuṁ vissajjeyyuṁ. Taṁ kiṁ maññasi gahapati? sace so
     gijjho vā kaṅko vā kulalo vā taṁ maṁsapesiṁ na khippameva paṭinissajjeyya.
     So tatonidānaṁ maraṇaṁ vā nigaccheyya, maraṇamattaṁ vā dukkhanti. Evaṁ
     bhante. Evameva kho gahapati ariyasāvako iti paṭisañcikkhati "maṁsapesūpamā
     kāmā vuttā bhagavatā .pe. Tameva upekkhaṁ bhāveti. Seyyathāpi gahapati
     puriso ādittaṁ tiṇukkaṁ ādāya paṭivātaṁ gaccheyya. Taṁ kiṁ maññasi
     gahapati? sace so puriso taṁ ādittaṁ tiṇukkaṁ na khippameva paṭinissajjeyya.

  *  *  *  *  *  *
  Footnote: khuṃahā. 29/12/7 (syā) 2 Sī. nibbaṭṭetvā
-------------------------------------------------
[page 032]
     Tassa sā ādittā tiṇukkā hatthaṁ vā ḍaheyya, bāhaṁ vā ḍaheyya,
     aññataraṁ vā aññataraṁ vā aṅgappaccaṅgaṁ ḍaheyya, so tatonidānaṁ maraṇaṁ
     vā nigaccheyya, maraṇamattaṁ vā dukkhanti. Evaṁ bhante. Evameva kho
     gahapati ariyasāvako iti paṭisañcikkhati "tiṇukkūpamā kāmā vuttā bhagavatā
     bahudukkhā bahupāyāsā .pe. Tameva upekkhaṁ bhāveti. Seyyathāpi gahapati
     aṅgārakāsu sādhikaporisā pūrā aṅgārānaṁ vītacchikānaṁ vītadhūmānaṁ. Atha
     puriso āgaccheyya jīvitukāmo amaritukāmo sukhakāmo dukkhapaṭikūlo, tamenaṁ
     dve balavanto purisā nānābāhāsu gahetvā aṅgārakāsuṁ upakaḍḍheyyuṁ.
     Taṁ kiṁ maññasi gahapati? api nu so puriso iti citi ceva kāyaṁ
     Sannāmeyyāti. Evaṁ bhante. Taṁ kissahetu? viditaṁ hi bhante tassa
     Purisassa "imañca ahaṁ aṅgārakāsuṁ papatissāmi, tatonidānaṁ maraṇaṁ vā
     nigacchissāmi maraṇamattaṁ vā dukkhan"ti. Evameva kho gahapati ariyasāko
     iti paṭisañcikkhati "aṅgārakāsūpamā kāmā vuttā bhagavatā .pe. Tameva
     upekkhaṁ bhāveti. Seyyathāpi gahapati puriso supinakaṁ passeyya
     ārāmarāmaṇeyyakaṁ vanarāmaṇeyyakaṁ bhūmirāmaṇeyyakaṁ pokkharaṇirāmaṇeyyakaṁ, so
     paṭibuddho na kiñci paṭipasseyya. Evameva kho gahapati ariyasāvako iti
     paṭisañcikkhati "supinakūpamā kāmā vuttā bhagavatā .pe. Tameva upekkhaṁ
     bhāveti. Seyyathāpi gahapati puriso yācitakaṁ bhogaṁ yācitvā yānaṁ vā
     poriseyyaṁ pavaramaṇikuṇḍalaṁ. So tehi yācitakehi bhogehi purakkhato parivuto
     antarāpaṇaṁ paṭipajjeyya. Tamenaṁ jano disvā evaṁ vadeyya "bhogī vata
     bho puriso, evaṁ kira bhogino bhogāni bhuñjantī"ti. Tamenaṁ sāmikā
     yattha yattheva tāni passeyyuṁ, tattha tattheva tāni hareyyuṁ. Taṁ kiṁ
     maññasi gahapati? alaṁ nu kho tassa purisassa aññathattāyāti. Evaṁ
     bhante. Taṁ kissahetu? sāmino hi bhante tāni harantīti. Evameva
-------------------------------------------------
[page 033]
     Kho gahapati ariyasāvako iti paṭisañcikkhati "yācitakūpamā kāmā vuttā
     bhagavatā .pe. Tameva upekkhaṁ bhāveti. Seyyathāpi gahapati gāmassa vā
     nigamassa vā avidūre tibbo vanasaṇḍo, tatrassa rukkho sampannaphalo
     ca upapannaphalo ca. Na cassu kānici phalāni bhūmiyaṁ patitāni. Atha puriso
     āgaccheyya phalatthiko phalagavesī phalapariyesanaṁ caramāno. So taṁ vanasaṇḍaṁ
     ajjhogāhetvā taṁ rukkhaṁ passeyya sampannaphalañca upapannaphalañca. Tassa
     evamassa "ayaṁ kho rukkho sampannaphalo ca upapannaphalo ca, natthi ca
     kānici phalāni bhūmiyaṁ patitāni, jānāmi kho panāhaṁ rukkhaṁ āropituṁ.
     Yannūnāhaṁ imaṁ rukkhaṁ ārohitvā yāvadatthañca khādeyyaṁ, ucchaṅgañca
     pūreyyan"ti. So taṁ rukkhaṁ ārohitvā yāvadatthañca khādeyya, ucchaṅgañca
     pūreyya. Atha dutiyo puriso āgaccheyya phalatthiko phalagavesī phalapariyesanaṁ
     caramāno tiṇhaṁ kuṭhāriṁ ādāya, so taṁ vanasaṇḍaṁ ajjhogāhetvā
     taṁ rukkhaṁ passeyya sampannaphalañca upapannaphalañca. Tassa evamassa "ayaṁ
     kho rukkho sampannaphalo ca upapannaphalo ca, natthi ca kānici phalāni
     bhūmiyaṁ patitāni, na kho panāhaṁ jānāmi rukkhaṁ ārohituṁ. Yannūnāhaṁ
     imaṁ rukkhaṁ mūlato chetvā yāvadatthañca khādeyyaṁ, uccaṅgañca pūreyyan"ti.
     So taṁ rukkhaṁ mūlatova chindeyya. Taṁ kiṁ maññasi gahapati? amuko so
     Puriso paṭhamaṁ rukkhaṁ ārūḷho. Sace so na khippameva oroheyya. Tassa
     so rukkho papatanto hatthaṁ vā bhañjeyya pādaṁ vā bhañjeyya aññataraṁ
     vā aññataraṁ vā aṅgapaccaṅgaṁ bhañjeyya. So tatonidānaṁ maraṇaṁ vā
     nigaccheyya maraṇamattaṁ vā dukkhanti. Evaṁ bhante. Evameva kho gahapati
     ariyasāvako iti paṭisañcikkhati "rukkhaphalūpamā kāmā vuttā bhagavatā
     bahudukkhā bahupāyāsā, ādīnavo ettha bhiyyo"ti. Evametaṁ yathābhūtaṁ
     sammappaññāya disvā yāyaṁ upekkhā nānattā nānattasitā, taṁ abhinivajjetvā
-------------------------------------------------
[page 034]
          Yāyaṁ upekkhā ekattā ekattasitā. Yattha sabbaso lokāmisūpādānā
          aparisesā nirujjhanti. Tameva upekkhaṁ bhāvetīti. 1-
     Evaṁ aṭṭhikaṅkalādikāggikkhandhūpamapariyosānato vipassanaṁ dassetvā idāni
     upacārasamādhiṁ dassento "buddhānussatiṁ bhāvento"tiādimāha.
     Tattha punappunaṁ uppajjanato sati eva anussati. Pavattitabbaṭṭhānamhiyeva
  ca pavattattā saddhāpabbajitassa kulaputtassa anurūpā satītipi anussati. Buddhaṁ
  ārabbha uppannā anussati buddhānussati. Arahattādibuddhaguṇārammaṇāya satiyā
  etaṁ adhivacanaṁ, taṁ buddhānussatiṁ. Bhāventoti vaḍḍhento brūhento. Dhammaṁ ārabbha
  uppannā anussati dhammānussatiṁ, svākkhātatādidhammaguṇārammaṇāya satiyā etaṁ
  adhivacanaṁ. Saṁghaṁ ārabbha uppannā anussati saṁghānussati, supaṭipannatādisaṁgha-
  guṇārammaṇāya satiyā etaṁ adhivacanaṁ. Sīlaṁ ārabbha uppannā anussati sīlānussati,
  attano akhaṇḍatādisīlaguṇārammaṇāya satiyā etaṁ adhivacanaṁ. Cāgaṁ ārabbha uppannā
  anussati cāgānussati, attano muttacāgatādicāgaguṇārammaṇāya satiyā etaṁ adhivacanaṁ.
  Devatā ārabbha uppannā anussati devatānussati, devatā sakkhiṭṭhāne ṭhapetvā
  attano saddhādiguṇārammaṇāya 2- satiyā etaṁ adhivacanaṁ. Ānāpāne ārabbha
  uppannā sati ānāpānassati, ānāpānanimittārammaṇāya satiyā etaṁ adhivacanaṁ.
  Maraṇaṁ ārabbha uppannā sati maraṇassati, ekabhavapariyāpannajīvitindriyupaccheda-
  saṅkhātamaraṇārammaṇāya satiyā etaṁ adhivacanaṁ.
     Kucchitānaṁ kesādīnaṁ paṭikūlānaṁ āyattā ākarattā kāyoti saṅkhyaṁ gate
  sarīre gatā pavattā sati kāyagatāsati, tādisaṁ vā kāyaṁ gatā sati "kāyagatasatī"ti
  vattabbe rassaṁ akatvā "kāyagatāsatī"ti vuttaṁ. Kesādikesu kāyakoṭṭhāsesu

  *  *  *  *  *  *
  Footnote: 1 MaṂa. 13/43-48/29 2 Ma. muttacāgatādicāgārammaṇāya
-------------------------------------------------
[page 035]
  Paṭikūlanimittārammaṇāya satiyā etaṁ adhivacanaṁ. Upasamaṁ ārabbha uppannā anussati
  upasamānussati, sabbadukkhūpasamārammaṇāya satiyā etaṁ adhivacanaṁ.
     Vitakkavicārapītisukhacittekaggatāsampayuttaṁ paṭhamajjhānaṁ bhāvento.
  Pītisukhacittekaggatāsampayuttaṁ dutiyajjhānaṁ bhāvento. Sukhacittekaggatāsampayuttaṁ
  tatiyajjhānaṁ bhāvento. Upekkhācittekaggatāsampayuttaṁ catutthajjhānaṁ bhāvento .pe.
  Nevasaññānāsaññāyatanaṁ bhāventopi kāme parivajjetīti.
     Vikkhambhanappahānaṁ dassetvā idāni samucchedena kāmānaṁ pahānaṁ dassetuṁ
  "sotāpattimaggaṁ bhāventopī"tiādimāha. Tattha maggasotassa āpajjanaṁ sotāpatti,
  sotāpattiyā maggo sotāpattimaggo. Apāyagamanīye kāmeti ye hi apāyaṁ gacchanti,
  te apāyagamanīye kāme samucchedato sotāpattimaggaṁ bhāvento parivajjeti.
  Paṭisandhivasena sakiṁyeva imaṁ lokaṁ āgacchatīti sakadāgāmī, tassa maggo sakadāgāmimaggo.
  Taṁ maggaṁ bhāvento. Oḷāriketi pariḷāhappatte. Paṭisandhivaseneva kāmabhavaṁ
  nāgacchatīti anāgāmī, tassa maggo anāgāmimaggo. Taṁ maggaṁ bhāvento. Aṇusahagateti
  sukhumabhāvappatte. Kilesehi ārakattā, kilesārīnaṁ hatattā, saṁsāracakkassa arānaṁ
  hatattā, pāpakaraṇe rahābhāvā, paccayādīnaṁ arahattā ca arahaṁ, arahato bhāvo
  arahattaṁ. Kintaṁ? arahattaphalaṁ. Arahattassa maggo arahattamaggo. Taṁ arahattamaggaṁ
  bhāvento. Sabbena sabbanti sabbenākārena sabbaṁ. Sabbathā sabbanti sabbappakārena
  sabbaṁ. Asesaṁ nissesanti niravasesaṁ gandhamattampi aṭṭhapetvā. Atha vā
  sabbena sabbaṁ mūlavasena. Sabbathā sabbaṁ ākāranippadesavasena. Asesaṁ nissesaṁ
  bhāvanānippadesavasena. Tathā purimena duccaritābhāvena. Dutiyena pariyuṭṭhānābhāvena.
  Tatiyena anusayābhāvena evameke vaṇṇayanti.
     Sappo vuccati ahīti yo koci saranto gacchati. Kenaṭṭhenāti kena atthena.
  Saṁsappanto gacchatīti yasmā sammā saṁsaranto 1- gacchatīti sapPo. Bhujantoti
  vaṅkavaṅko

  *  *  *  *  *  *
  Footnote: 1 Ma. saṅkanto
-------------------------------------------------
[page 036]
  Hutvā. Pannasiroti nipannasīso hutvā. Sirena supatīti sīsaṁ bhogantare katvā
  supanabhāvena sirasā supatīti sarīsaPo. Bile sayatīti bilāsayo. "bilasayo"tipi
  Pāḷi, taṁ sundaraṁ. Guhāyaṁ setīti guhāsayo. Dāṭhā tassa āvudhoti tassa sappassa
  duve dāṭhā paharaṇasatthasaṅkhāto āvudho. Visaṁ tassa ghoranti tassa sappassa
  byāpakasaṅkhātaṁ visaṁ dāruṇaṁ kakkhaḷaṁ. Jivhā tassa duvidhāti tassa sappassa dvedhā
  jivhā. Dvīhi jivhāhi rasaṁ sāyatīti duvidhāhi jivhāhi rasaṁ jānāti assādaṁ
  vindati sādiyatīti. Jīvituṁ kāmayatīti jīvitukāmo. Amarituṁ kāmayatīti amaritukāmo. Sakhaṁ
  kāmayatīti sukhakāmo. Dukkhapaṭikūloti dukkhaṁ anicchamāno. Pādenāti attano pādena.
  Sappasiranti sappassa sīsaṁ. Vajjeyyāti dūrato vajjeyya. Vivajjeyyāti tassa
  pamāṇena. Parivajjeyyāti samantato. Abhinivajjeyyāti catutthappamāṇena. 1- Atha
  vā purimena sīsato. Dutiyatatiyena dvīhi passehi. Catutthena pacchato.
  "kāme Pana appattassa pariyesanamūladukkhavatthubhāvena vajjeyya. Pattassa
  ārakkhamūladukkhavatthubhāvena vivajjeyya. Aññāṇapariḷāhadukkhavatthubhāvena parivajjeyya.
  Vināsamukhe piyavippayogadukkhavatthubhāvena abhinivajjeyyā"ti evameke vaṇṇayanti.
     Rañjanavasena rāgo. Balavarañjanaṭṭhena sārāgo. Visaye sattānaṁ anu anu
  nayanato anunayo. Anurujjhatīti anurodho, kāmetīti attho. Yattha katthaci bhave
  sattā etāya nandantīti nandī, sayaṁ vā nandatīti nandī. Nandī ca sā rañjanaṭṭhena
  rāgo cāti nandirāgo. Tattha ekasmiṁ ārammaṇe sakiṁ uppannā taṇhā nandī,
  punappunaṁ uppajjamānā nandirāgoti vuccati. Cittassa sārāgoti yo heṭṭhā
  "balavarañjanaṭṭhena sārāgo"ti vutto, so na sattassa, cittasseva sārāgoti
  attho.
     Icchanti etāya ārammaṇānīti icchā. Bahalakilesabhāvena mucchanti etāya
  pāṇinoti mucchā. Gilitvā pariniṭṭhapetvā gahaṇavasena ajjhosānaṁ. Iminā sattā

  *  *  *  *  *  *
  Footnote: 1 Sī. catuhatthappamāṇena
-------------------------------------------------
[page 037]
  Gijjhanti gedhaṁ āpajjantīti gedho. Bahalaṭṭhena vā gedho. "gedhaṁ Vā pana
  pavanasaṇḍan"ti 1- hi bahalaṭṭheneva vuttaṁ. Anantarapadaṁ upasaggavasena vaḍḍhitaṁ, sabbato
  bhāgena vā gedhoti paligedho. Sajjanti etenāti saṅgo. Lagganaṭṭhena vā saṅgo.
  Osīdanaṭṭhena paṅko. Ākaḍḍhanavasena ejā. "ejā Imaṁ purisaṁ parikaḍḍhati tassa tasseva
  bhavassa abhinibbattiyā"ti hi vuttaṁ. Vañcanaṭṭhena māyā. Vaṭṭasmiṁ sattānaṁ jananaṭṭhena
  janikā. "taṇhā Janeti purisaṁ, cittamassa vidhāvatī"ti 2- hi vuttaṁ. Vaṭṭasmiṁ satte
  dukkhena saṁyojayamānā janetīti sañjananī. Ghaṭanaṭṭhena sibbinī. Ayaṁ hi vaṭṭasmiṁ satte
  cutipaṭisandhivasena sibbati ghaṭeti tunnakāro viya pilotikāya pilotikaṁ, tasmā
  "ghaṭanaṭṭhena sibbinī"ti vuttā. Anekappakāraṁ visayajālaṁ taṇhāvipphanditanivesasaṅkhātaṁ
  vā jālamassā atthīti jālinī.
     Ākaḍḍhanaṭṭhena sīghasotā saritā viyāti saritā. Allaṭṭhena vā saritā. Vuttañhetaṁ
  "saritāni sinehitāni ca somanassāni bhavanti jantuno"ti. 3- Allāni ceva siniddhāni
  cāti ayaṁ hettha attho. Anayabyasanāpādanaṭṭhena kummānubandhasuttakaṁ viyāti
  suttaṁ. Vuttañhetaṁ "suttakanti kho bhikkhave nandirāgassetaṁ adhivacanan"ti. 4-
  Rūpādīsu vitthataṭṭhena visaṭā. Tassa tassa paṭilābhatthāya satte āyūhāpetīti
  āyūhinī. Ukkaṇṭhituṁ apadānato sahāyaṭṭhena dutiyā. Ayaṁ hi sattānaṁ vaṭṭasmiṁ
  ukkaṇṭhituṁ na deti, gatagataṭṭhāne piyasahāyo viya abhiramāpeti. Teneva vuttaṁ:-
             "taṇhādutiyo puriso dīghamaddhānasaṁsaraṁ
             itthabhāvaññathābhāvaṁ saṁsāraṁ nātivattatī"ti. 5-
     Paṇidhānakavasena paṇidhi. Bhavanettīti bhavarajju. Etāya hi sattā rajjuyā
  gīvāyaṁ baddhā goṇā viya icchiticchitaṭṭhānaṁ niyyanti. Taṁ taṁ ārammaṇaṁ vanati

  *  *  *  *  *  *
  Footnote: 1 Sī. gedhānaṁ saṇḍanti 2 saṁ.sa. 15/55/42 3 khuḍha. 25/341/75 4 saṁṇi.
  16/159/218 5 khu.iti. 25/15/241,105/324, aṅ.catukka 21/9/11, khuṃahā.
  29/891/558 (syā), khu.cuḷa. 30/595/291 (syā)
-------------------------------------------------
[page 038]
  Bhajati allīyatīti vanaṁ, vanati yācatīti vā vanaṁ. Vanathoti byañjanena padaṁ vaḍḍhitaṁ.
  Anatthadukkhānaṁ vā samuṭṭhāpanaṭṭhena gahanaṭṭhena ca vanaṁ viyāti vanaṁ. Balavataṇhāyetaṁ
  nāmaṁ. Gahanataraṭṭhena pana tato balavatarā vanatho nāMa. Tena vuttaṁ:-
             "vanaṁ chindatha mā rukkhaṁ vanato jāyate bhayaṁ
             chetvā vanañca vanathañca nibbanā hotha bhikkhavo"ti. 1-
     Santhavanavasena santhavo, saṁsaggoti attho. So duvidho taṇhāsanthavo mittasanthavo
  ca. Tesu idha taṇhāsanthavo adhippeto. Sinehavasena sneho. Ālayakaraṇavasena kampamānā
  apekkhatīti apekkhā. Vuttampi cetaṁ "imāni te deva caturāsītinagarasahassāni
  kusāvatīrājadhānippamukhāni, ettha deva chandaṁ janehi, jīvite apekkhaṁ karohī"ti. 2-
  Ālayaṁ karohīti ayaṁ hettha attho. Pāṭiyekke pāṭiyekke ārammaṇe bandhatīti
  paṭibandhu, ñātakaṭṭhena vā pāṭiyekko bandhūtipi paṭibandhu. Niccasannissitaṭṭhenapi
  sattānaṁ taṇhāsamo bandhu nāma natthi. Ārammaṇānaṁ asanato āsā, ajjhottharaṇato
  ceva tittiṁ anugantvāva paribhuñjanato cāti attho. Āsīsanavasena āsīsanā. Āsīsitassa
  bhāvo āsīsitattaṁ.
     Idāni tassā pavattiṭṭhānaṁ dassetuṁ "rūpāsā"tiādi vuttaṁ. Tattha āsīsanavasena
  āsāti āsāya atthaṁ gahetvā rūpe āsā rūpāsā. Evaṁ navapi padāni veditabbāni.
  Ettha ca purimāni pañca pañcakāmaguṇavasena vuttāni, parikkhāralobhavasena chaṭṭhaṁ.
  Taṁ visesato pabbajitānaṁ, tato parāni tīṇi atittiyavatthuvasena gahaṭṭhānaṁ.
  Na hi tesaṁ dhanaputtajīvitehi aññaṁ piyataraṁ atthi. "idaṁ Mayhaṁ, idaṁ mayhan"ti
  vā "asukena me idaṁ dinnaṁ, idaṁ dinnan"ti vā evaṁ satte jappāpetīti
  jappā. Parato dve padāni upasaggena vaḍḍhitāni, tato paraṁ aññenākārena

  *  *  *  *  *  *
  Footnote: 1 khuḍha. 25/283/65 2 dīṃahā. 10/266/165
-------------------------------------------------
[page 039]
  Vibhajituṁ āraddhattā puna "jappā"ti vuttaṁ. Jappanākāro jappanā. Jappitassa
  bhāvo jappitattaṁ. Punappunaṁ visaye lumpati ākaḍḍhatīti lolupo, lolupassa bhāvo
  loluppaṁ. Loluppanākāro loluppāyanā. Loluppasamaṅgino bhāvo loluppāyitattaṁ.
     Pucchañjikatāti yāya taṇhāya lābhaṭṭhānesu pucchaṁ cālayamānā sunakhā viya
  kampamānā vicaranti, taṁ tassā kampanataṇhāya nāmaṁ. Sādhu manāpamanāpe visaye
  kāmetīti sādhukāmo, tassa bhāvo sādhukamyatā. Mātāmātucchātiādike ayuttaṭṭhāne
  rāgoti adhammarāgo. Yuttaṭṭhānepi balavā hutvā uppannalobho visamalobho. "rāgo
  Visaman"tiādivacanato 1- yuttaṭṭhāne vā ayuttaṭṭhāne vā uppanno chandarāgo
  adhammaṭṭhena adhammarāgo. Visamaṭṭhena visamalobhoti veditabbo. Ārammaṇānaṁ nikāmanavasena
  nikanti. Nikāmanākāro nikāmanā. Patthanavasena 2- patthanā. Pihāyanavasena
  pihanā. Suṭṭhu patthanā sampatthanā. Pañcasu kāmaguṇesu taṇhā kāmataṇhā.
  Rūpārūpabhavesu taṇhā bhavataṇhā. Ucchedasaṅkhāte vibhave taṇhā vibhavataṇhā. Suddhe
  rūpabhavasmiṁyeva taṇhā rūpataṇhā. Arūpabhave taṇhā arūpataṇhā. Ucchedadiṭṭhisahagato
  rāgo, nirodhe taṇhā nirodhataṇhā. Rūpe taṇhā rūpataṇhā. Sadde taṇhā
  saddataṇhā. Gandhataṇhādīsupi eseva nayo. Oghādayo vuttatthāva.
     Kusaladhamme āvaratīti āvaraṇaṁ. Chādanavasena chadanaṁ. Satte vaṭṭasmiṁ bandhatīti bandhanaṁ.
  Cittaṁ upahantvā kilissati saṁkiliṭṭhaṁ karotīti upakkileso. Thāmagataṭṭhena anu
  anu setīti anusayo. Uppajjamānaṁ cittaṁ pariyuṭṭhātīti pariyuṭṭhānaṁ, uppajjituṁ
  apadānena kusalācāraṁ 3- gaṇhātīti attho. "corā Magge pariyuṭṭhiṁsu, dhuttā
  magge pariyuṭṭhiṁsū"tiādīsu 4- hi maggaṁ gaṇhiṁsūti attho. Evamidhāpi gahaṇaṭṭhena
  pariyuṭṭhāna veditabbaṁ. Paliveṭhanaṭṭhena latā viyāti latā. "latā Ubbhijja 5-
  tiṭṭhatī"ti 6- āgataṭṭhānepi ayaṁ taṇhā latāva vuttā. Vividhāni vatthūni icchatīti
  vevicchaṁ. Vaṭṭadukkhassa mūlanti

  *  *  *  *  *  *
  Footnote: 1 abhi.vi. 35/924/449 2 abhi.A. 1/1065/424, chaṂa. patthayanavasena, ka. vatthussa
  paṭṭhanavasena 3 chaṂa. kusalavāraṁ 4 vi.cūḷa. 7/430/263 5 chaṂa. uppajja 6 khuḍha.
  25/340/75
-------------------------------------------------
[page 040]
  Dukkhamūlaṁ. Tasseva dukkhassa nidānanti dukkhanidānaṁ. Taṁ dukkhaṁ ito pabhavatīti
  dukkhappabhavo. Bandhanaṭṭhena pāso viyāti pāso, mārassa pāso mārapāso.
  Duruggilanaṭṭhena baḷisaṁ viyāti baḷisaṁ, mārassa baḷisaṁ mārabaḷisaṁ. Taṇhābhibhūtā
  mārassa visayaṁ nātikkamanti, tesaṁ upari māro vasaṁ vattetīti iminā pariyāyena
  mārassa visayoti māravisayo. Sandanaṭṭhena taṇhāva nadī taṇhānadī.
  Ajjhottharaṇaṭṭhena taṇhāva jālaṁ taṇhājālaṁ. Yathā sunakhā gaddūlabaddhā yadicchakaṁ
  niyyanti, evaṁ taṇhābaddhā sattāti daḷhabandhanaṭṭhena gaddūlaṁ viyāti gaddūlaṁ,
  taṇhāva gaddūlaṁ taṇhāgaddūlaṁ. Duppūraṇaṭṭhena taṇhāva samuddo taṇhāsamuddo.
  Abhijjhāyanaṭṭhena abhijjhā. Lubbhanti etena, sayaṁ vā lubbhati, lubbhanamattameva
  vā tanti lobho. Sampayuttakānaṁ akusalānaṁ patiṭṭhaṭṭhena mūlaṁ.
     Visattikātīti visattikā iti. Kenatthenāti kena sabhāvena. Visatāti patthatā 1-
  rūpādīsu. Visālāti vipulā. Visaṭāti tebhūmakabyāpakavasena visaṭā. Purimavacanameva
  takārassa ṭakāraṁ katvā byañjanavibhāgaṁ katvā vuttaṁ. Visakkatīti parisappati sahati
  vā. Ratto hi rāgavatthunā pādena tāḷiyamānopi sahati. Osakkanaṁ vipphandanaṁ
  vā "visakkanan"tipi vadanti. "kusalākusalānaṁ Patī"ti keci vaṇṇayanti. Visaṁharatīti
  tathā tathā kāmesu ānisaṁsaṁ passantī vividhehi ākārehi nekkhammābhimukhappavattito
  cittaṁ saṁharati saṁkhipati, visaṁ vā dukkhaṁ, taṁ harati, vahatīti attho. Visaṁvādikāti
  aniccādiṁ niccādito gaṇhantī visaṁvādikā hoti. Dukkhanibbattakassa kammassa
  hetubhāvato visamūlā, visaṁ vā dukkhadukkhādibhūtā vedanā mūlaṁ etissāti visamūlā.
  Dukkhasamudayattā visaṁ phalaṁ etissāti visaphalā. Yāya taṇhāya rūpādikassa dukkhasseva
  paribhogo hoti, na amatassāti sā "visaparibhogā"ti vuttā. Sabbattha niruttivasena
  padasiddhi veditabbā.

  *  *  *  *  *  *
  Footnote: 1 chaṂa. vitthaṭā
-------------------------------------------------
[page 041]
     Tassā visayaṁ dassetukāmo "visālā vā pana sā rūpe taṇhā"tiādimāha.
  Tattha visālā vā panāti mahantī eva taṇhāyanaṭṭhena taṇhā, rūpādayo pañca
  pañcakāmaguṇikarāgavasena vuttā. Kule gaṇetiādīni ekādasa padāni loluppādavasena
  vuttāni. Kāmadhātuttiko kammavaṭṭavasena vibhatto, kāmabhavattiko vipākavaṭṭavasena
  vibhatto, saññābhavattiko saññāvasena vibhatto, ekavokārabhavattiko khandhavasena
  vibhatto. Atītattiko kālavasena, diṭṭhacatukko ārammaṇavasena, apāyattiko
  okāsavasena, khandhattiko nissattanijjīvavasena vibhattoti ñātabbaṁ. Tatrāyaṁ saṅkhepena
  atthadīpanā atthavibhāvanā 1- ca:-
     "tattha katamā kāmadhātu? heṭṭhato avīcinirayaṁ pariyantaṁ karitvā uparito
  paranimmitavasavattideve antokaritvā yaṁ etasmiṁ antare etthāvacarā ettha
  pariyāpannā khandhadhātuāyatanā rūpaṁ vedanā saññā saṅkhārā viññāṇaṁ, ayaṁ
  vuccati kāmadhātu. "2-
     "tattha Katamā rūpadhātu? heṭṭhato brahmalokaṁ pariyantaṁ karitvā uparito
  akaniṭṭhadeve antokaritvā yaṁ etasmiṁ antare etthāvacarā ettha pariyāpannā
  samāpannassa vā upapannassa vā diṭṭhadhammasukhavihārissa vā cittacetasikā dhammā,
  ayaṁ vuccati rūpadhātu. "3-
     "tattha Katamā arūpadhātu? heṭṭhato ākāsānañcāyatanupage deve pariyantaṁ
  karitvā uparito nevasaññānāsaññāyatanupage deve antokaritvā yaṁ etasmiṁ antare
  etthāvacarā ettha pariyāpannā samāpannassa vā upapannassa vā diṭṭhadhammasukhavihārissa
  vā cittacetasikā dhammā, ayaṁ vuccati arūpadhātū"ti. 4- Aṭṭhakathāyampana "kāmadhātūti
  kāmabhavo, pañcakkhandhā labbhanti. Rūpadhātūti rūpabhavo, pañcakkhandhā labbhanti.
  Arūpadhātūti arūpabhavo, cattāro khandhā labbhantī"ti vuttaṁ.

  *  *  *  *  *  *
  Footnote: 1 chaṂa. vibhāvanā 2 abhi.saṅ. 34/1287/294 3 abhi.saṅ. 34/1289/294 4 abhi.saṅ.
  34/1291/294
-------------------------------------------------
[page 042]
     Atha vā kāmarāgasaṅkhātena kāmena yuttā dhātu kāmadhātu, kāmasaṅkhātā
  vā dhātu kāmadhātu. Kāmaṁ pahāya rūpena yuttā dhātu rūpadhātu, rūpasaṅkhātā
  vā dhātu rūpadhātu. Kāmañca rūpañca pahāya arūpena yuttā dhātu arūpadhātu,
  arūpasaṅkhātā vā dhātu arūpadhātu. Tā eva dhātuyo puna bhavapariyāyena vuttā.
  Bhavantīti hi bhavāti vuccanti. Saññāya yutto bhavo, saññābhavo, 1- saññāvataṁ
  vā bhavo, saññā vā ettha bhave atthīti saññābhavo. So kāmabhavo ca
  asaññābhavamutto rūpabhavo ca nevasaññānāsaññābhavamutto arūpabhavo ca hoti.
     Na saññābhavo asaññābhavo, so rūpabhavekadeso. Oḷārikattābhāvato
  nevasaññā, sukhumattena sabhāvato nāsaññāti nevasaññānāsaññā, tāya yutto
  bhavo nevasaññānāsaññābhavo. Atha vā oḷārikāya saññāya abhāvā sukhumāya
  ca abhāvā nevasaññānāsaññā asmiṁ bhaveti nevasaññānāsaññābhavo, so
  arūpabhavekadeso. Ekena rūpakkhandhena vokiṇṇo bhavo, eko vā vokāro, assa
  bhavassāti ekavokārabhavo, so asaññābhavova. Catūhi arūpakkhandhehi vokiṇṇo bhavo,
  cattāro vā vokārā assa bhavassāti catuvokārabhavo, so arūpabhavo eva. Pañcahi
  khandhehi vokiṇṇo bhavo, pañca vā vokārā assa bhavassāti pañcavokārabhavo,
  so kāmabhavo ca rūpabhavekadeso ca hoti. Atītattiko heṭṭhā vuttanayova. Diṭṭhanti
  catussamuṭṭhānikaṁ rūpārammaṇaṁ. Sutanti dvisamuṭṭhānikaṁ saddārammaṇaṁ. Mutanti
  munitvā 2- gahetabbāni catussamuṭṭhānikāni gandharasaphoṭṭhabbārammaṇāni. Viññātabbaṁ
  nāma manasā jānitabbaṁ dhammārammaṇaṁ. Tesu diṭṭhasutamutaviññātabbesu dhammesu. Visaṭā
  vitthatāti mahantā patthaṭā.
     Apāyaloketi vuḍḍhisaṅkhātassa ayassa abhāvena apāyo, tasmiṁ apāyaloke.
  Khandhaloketi rāsaṭṭhena rūpādayo pañcakkhandhā eva loko. Dhātuloketi suññataṭṭhena

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. phusitvā
-------------------------------------------------
[page 043]
  Cakkhudhātuādayo aṭṭhārasa dhātuyo eva loko. Āyatanaloketi āyatanādīhi kāraṇehi
  dvādasa āyatanāni eva loko. Sabbepi lujjanapalujjanaṭṭhena loko, vuttappakāre
  loke visaṭā vitthaṭāti visattikā. Satoti saratīti sato, puggalena sati vuttā.
     Tattha saraṇalakkhaṇā sati. Saranti tāya, sayaṁ vā sarati, saraṇamattameva vā esāti sati.
  Sā panesā apilāpanalakkhaṇā, asammosanarasā, ārakkhapaccupaṭṭhānā vā,
  visayābhimukhabhāvapaccupaṭṭhānā, thirasaññāpadaṭṭhānā, kāyādisatipaṭṭhānapadaṭṭhānā vā.
  Ārammaṇe daḷhapatiṭṭhitattā pana esikā viya cakkhudvārādirakkhaṇato dovāriko viya ca
  daṭṭhabbā.
     Tassā pavattiṭṭhānaṁ dassento "kāye kāyānupassanāsatipaṭṭhānaṁ bhāvento
  sato"tiādinā nayena catubbidhaṁ satipaṭṭhānamāha. Tattha kāyeti rūpakāye. Rūpakāyo
  hi idha aṅgapaccaṅgānaṁ kesādīnañca dhammānaṁ samūhaṭṭhena hatthikāyarathakāyādayo
  viya "kāyo"ti adhippeto. Yathā ca samūhaṭṭhena, evaṁ kucchitānaṁ āyaṭṭhena. Kucchitānaṁ
  hi paramajegucchānaṁ so āyotipi kāyo. Āyoti uppattideso. Tatrāyaṁ
  vacanattho:- āyanti tatoti āyo. Ke āyantīti? kucchitā kesādayo. Iti
  kucchitānaṁ kesādīnaṁ āyoti kāyo.
     Kāyānupassanāti kāyassa anupassanā, kāyaṁ vā anupassanā, "kāye"ti ca vatvāpi puna
  "kāyānupassanā"ti dutiyaṁ kāyaggahaṇaṁ asammissato vavatthānaghanavinibbhogādidassanatthaṁ
  katanti veditabbaṁ.
     Tena na kāye vedanānupassanā cittadhammānupassanā vā, atha kho
  kāyānupassanāyevāti kāyasaṅkhāte vatthusmiṁ kāyānupassanākārasseva dassanena
  asammissato vavatthānaṁ dassitaṁ hoti, tathā na kāye aṅgapaccaṅgavinimuttā
  ekadhammānupassanā, nāpi kesalomādivinimuttā itthipurisānupassanā. Yopi cettha
-------------------------------------------------
[page 044]
  Kesalomādiko bhūtupādāyasamūhasaṅkhāto kāyo, tatthāpi na bhūtupādāyavinimuttā
  ekadhammānupassanā, atha kho rathasambhārānupassakassa viya aṅgapaccaṅgasamūhānupassanā,
  nagarāvayavānupassakassa viya kesalomādisamūhānupassanā, kadalikkhandhapattavaṭṭi-
  vinibbhujanakassa viya rittamuṭṭhiviniveṭhakassa viya ca bhūtupādāyasamūhānupassanāyevāti
  samūhavaseneva kāyasaṅkhātassa vatthuno nānappakārato dassentena ghanavinibbhogo
  dassito hoti. Na hettha yathāvuttasamūhavinimutto kāyo vā itthī vā puriso
  vā añño vā koci dhammo dissati, yathāvuttadhammasamūhamatteyeva pana tathā tathā
  sattā micchābhinivesaṁ karonti. Tenāhu porāṇā:-
              "yaṁ passati na taṁ diṭṭhaṁ yaṁ diṭṭhaṁ taṁ na passati
              apassaṁ bajjhate mūḷho bajjhamāno na muccatī"ti. 1-
     Ghanavinibbhogādidassanatthanti vuttaṁ. Ādisaddena cettha ayampi attho
  veditabbo. Ayañhi etasmiṁ kāye kāyānupassanāyeva, na aññā dhammānupassanā.
  2- Kiṁ vuttaṁ hoti. 2- Yathā anudakabhūtāyapi marīciyā udakānupassanā hoti, na evaṁ
  aniccadukkhānattāsubhabhūteyeva imasmiṁ kāye niccasukhattasubhabhāvānupassanā, atha kho
  kāyānupassanā aniccadukkhānattāsubhākārasamūhānupassanāyevāti vuttaṁ hoti.
     Atha vā yvāyaṁ mahāsatipaṭṭhāne "idha bhikkhave bhikkhu araññagato vā .pe. So satova
  assasatī"tiādinā 3- nayena assāsapassāsādicuṇṇikajāto aṭṭhikapariyosāno
  kāyo vutto, yo ca paṭisambhidāyaṁ satipaṭṭhānakathāyaṁ "idhekacco paṭhavīkāyaṁ
  aniccato anupassati. Āpokāyaṁ. Tejokāyaṁ. Vāyokāyaṁ. Kesakāyaṁ. Lomakāyaṁ. Chavikāyaṁ.
  Cammakāyaṁ. Maṁsakāyaṁ. Ruhirakāyaṁ. Nhārukāyaṁ. Aṭṭhikāyaṁ. Aṭṭhimiñjakāyan"ti 4-
  kāyo vutto, tassa sabbassa imasmiṁyeva kāye anupassanato kāye kāyānupassanāti
  evampi attho daṭṭhabbo.

  *  *  *  *  *  *
  Footnote: 1 dī.A. 2/371, Ma.A. 1/257 2-2 chaṂa. ime pāṭhā na dissanti
  3 dīṃahā. 10/374/248, Maṃū. 12/107/77 4 khu.paṭi. 31/35/441
-------------------------------------------------
[page 045]
     Atha vā kāye "ahan"ti vā "maman"ti vā evaṁ gahetabbassa yassa
  kassaci anupassanato tassa tasseva pana kesalomādikassa nānādhammasamūhassa
  anupassanato kāye kesādisamūhasaṅkhātakāyānupassanāti evamattho daṭṭhabbo. Api
  ca "imasmiṁ kāye aniccato anupassati, no niccato"tiādinā 1- anukkamena
  paṭisambhidāyaṁ āgatanayassa sabbasseva aniccalakkhaṇādino ākārasamūhasaṅkhātassa kāyassa
  anupassanatopi kāye kāyānupassanāti evampi attho daṭṭhabbo. Ayampana
  catussatipaṭṭhānasādhāraṇo attho.
     Satipaṭṭhānanti tayo satipaṭṭhānā satigocaropi, tidhā paṭipannesu sāvakesu
  satthuno paṭighānunayavītivattatāpi, satipi. "catunnaṁ Bhikkhave satipaṭṭhānānaṁ samudayañca
  atthaṅgamañca desissāmi, taṁ suṇātha sādhukaṁ manasi karotha .pe. Ko ca bhikkhave
  kāyassa samudayo? āhārasamudayā kāyasamudayo"tiādīsu 2- hi satigocaro
  "satipaṭṭhānan"ti vuccati. Tathā "kāyo upaṭṭhānaṁ, no sati, sati upaṭṭhānañceva
  sati cā"tiādīsupi. 1- Tassattho:- patiṭṭhāti asminti paṭṭhānaṁ. Kā patiṭṭhāti?
  sati. Satiyā paṭṭhānaṁ satipaṭṭhānaṁ, padhānaṭṭhānanti vā paṭṭhānaṁ, satiyā paṭṭhānaṁ
  satipaṭṭhānaṁ, hatthiṭṭhānāssaṭṭhānādīni viya.
     "tayo Satipaṭṭhānā yadariyo sevati, yadariyo 3- sevamāno satthā gaṇamanusāsitumarahatī"ti
  4- ettha tidhā paṭipannesu sāvakesu satthuno paṭighānunayavītivattatā
  "satipaṭṭhānan"ti vuttā. Tassattho:- paṭṭhapetabbato paṭṭhānaṁ, pavattayitabbatoti
  attho. Kena paṭṭhapetabboti? satiyā, satiyā paṭṭhānaṁ satipaṭṭhānanti. "cattāro
  Satipaṭṭhānā bhāvitā bahulīkatā satta bojjhaṅge paripūrentī"tiādīsu 5- ca pana
  satiyeva "satipaṭṭhānan"ti vuccati. Tassattho:- patiṭṭhātīti paṭṭhānaṁ, upaṭṭhāti
  okkanditvā 6- pakkhanditvā pavattatīti attho. Satiyeva paṭṭhānanti satipaṭṭhānaṁ.

  *  *  *  *  *  *
  Footnote: 1 khu.paṭi. 31/35/441 2 saṁṃahā. 19/408/161 3 Ma. tadariyo
  4 Ma.u. 14/304/279 5 Ma.u. 14/150/133 6 chaṂa. okkantitvā
-------------------------------------------------
[page 046]
  Atha vā saraṇaṭṭhena sati, upaṭṭhānaṭṭhena paṭṭhānaṁ. Iti sati ca sā paṭṭhānañcātipi
  satipaṭṭhānaṁ. Idamidha adhippetaṁ. Taṁ satipaṭṭhānaṁ. Bhāventoti vaḍḍhento. Ettha
  ca yaṁ tidhā paṭipannesu sāvakesu satthuno paṭighānunayavītivattatā "satipaṭṭhānan"ti
  vuttaṁ, taṁ iminā suttena gahetabbaṁ. Vuttañhetaṁ bhagavatā:-
          "tayo satipaṭṭhānā yadariyo sevati, yadariyo sevamāno satthā
     gaṇamanusāsitumarahatī"ti iti kho panetaṁ vuttaṁ, kiñcetaṁ paṭicca vuttaṁ. Idha
     bhikkhave satthā sāvakānaṁ dhammaṁ deseti anukampako hitesī anukampaṁ
     upādāya "idaṁ vo hitāya idaṁ vo sukhāyā"ti. Tassa sāvakā na
     sussūsanti, na sotamodahanti, nāññā cittaṁ upaṭṭhapenti, vokkamma
     ca satthu sāsanā vattanti. Tatra bhikkhave tathāgato na ceva anattamano
     hoti, na ca anattamanataṁ paṭisaṁvedeti, anavassuto ca viharati sato sampajāno.
     Idaṁ bhikkhave paṭhamaṁ satipaṭṭhānaṁ. Yadariyo .pe. Marahati.
          Puna caparaṁ bhikkhave satthā .pe. Idaṁ vo sukhāyāti. Tassa ekacce
     sāvakā na sussūsanti .pe. Vattanti. Ekacce sāvakā sussūsanti .pe.
     Na ca vokkamma satthu sāsanā vattanti. Tatra bhikkhave tathāgato na
     ceva anattamano hoti, na ca anattamanataṁ paṭisaṁvedeti, na ca attamano
     hoti, na ca attamanataṁ paṭisaṁvedeti. Attamanatañca anattamanatañca tadubhayaṁ
     abhinivajjetvā upekkhako viharati sato sampajāno. Idaṁ vuccati bhikkhave
     dutiyaṁ .pe.
          Puna caparaṁ .pe. Idaṁ vo sukhāyāti. Tassa sāvakā sussūsanti
     .pe. Vattanti. Tatra bhikkhave tathāgato attamano ceva hoti, attamanatañca
     paṭisaṁvedeti, anavassuto ca viharati sato sampajāno. Idaṁ bhikkhave
     tatiyan"ti. 1-

  *  *  *  *  *  *
  Footnote: 1 Ma.u. 14/311/285
-------------------------------------------------
[page 047]
     Evaṁ paṭighānunayehi anavassutatā niccaṁ upaṭṭhitasatitāya tadubhayaṁ vītivattatā
  "satipaṭṭhānan"ti vuttā. Buddhānameva kira niccaṁ upaṭṭhitasatitā hoti, na
  paccekabuddhādīnanti.
     Vedanāsu vedanānupassanāsatipaṭṭhānādīsu ca 1- vedanādīnaṁ puna vacane payojanaṁ
  kāyānupassanāyaṁ vuttanayeneva yathāyogaṁ anupassanaṁ 2- yojetvā veditabbaṁ. Ayampi
  sādhāraṇattho. Sukhādīsu anekappabhedāsu vedanāsu visuṁ visuṁ aniccādito
  ekekavedanānupassanā. Sarāgādike soḷasappabhede citte visuṁ visuṁ aniccādito
  ekekacittānupassanā. Kāyavedanācittāni ṭhapetvā sesesu tebhūmakadhammesu visuṁ
  visuṁ aniccādito ekekadhammānupassanā satipaṭṭhānasuttante 3- vuttanayena
  nīvaraṇādidhammānupassanāti. Ettha ca kāyeti ekavacanaṁ, sarīrassa ekattā. Citteti
  ekavacanaṁ, cittassa sabhāvabhedābhāvato jātiggahaṇena katanti veditabbaṁ. Yathā ca vedanādayo
  anupassitabbā, tathā anupassanā 4- vedanāsu vedanānupassanā, citte cittānupassanā,
  dhammesu dhammānupassanāti veditabbā. Kathañca vedanā anupassitabbā? sukhā
  tāva vedanā dukkhato, dukkhā vedanā sallato, adukkhamasukhā aniccato anupassitabbā.
  Yathāha:-
              "yo sukhaṁ dukkhatoddakkhi 5- dukkhamaddakkhi sallato
              adukkhamasukhaṁ santaṁ addakkhi naṁ aniccato
              sa ve sammaddaso bhikkhu parijānāti vedanā"ti. 6-
     Sabbā eva ca tā 7- dukkhatopi anupassitabbā. Vuttañhetaṁ "yaṁ kiñci vedayitaṁ,
  sabbantaṁ 8- dukkhasminti vadāmī"ti. 9- Sukhā dukkhatopi anupassitabbā. Yathāha
  "sukhā vedanā ṭhitisukhā, vipariṇāmadukkhā. Dukkhā vedanā ṭhitidukkhā, vipariṇāmasukhā.

  *  *  *  *  *  *
  Footnote: 1 chaṂa. vedanānupassanātiādīsu 2 chaṂa. ayaṁ pāṭho na dissati 3 dīṃahā. 10/-/248,
  Maṃū. 12/-/77 4 chaṂa. tathānupassanto 5 chaṂa. dukkhato adda 6 saṁ.saḷā.
  18/368/257 (syā) 7 chaṂa. cetā 8 chaṂa. taṁ 9 saṁ.saḷā. 18/391/268 (syā)
-------------------------------------------------
[page 048]
  Adukkhamasukhā vedanā ñāṇasukhā, aññāṇadukkhā"ti 1- api ca aniccādisattānupassanā-
  vasenāpi anupassitabbā. Cittadhammesupi cittantāva ārammaṇādhipatisahajātabhūmikamma-
  vipākakiriyādinānattabhedānaṁ aniccādisattānupassanānaṁ sarāgādisoḷasabhedānañca
  vasena anupassitabbaṁ. Dhammā salakkhaṇasāmaññalakkhaṇānaṁ suññatadhammassa aniccādi-
  sattānupassanānaṁ santāsantādīnañca vasena anupassitabbā.
     Ime cattāro satipaṭṭhānā pubbabhāge nānācittesu labbhanti. Aññeneva
  hi cittena kāyaṁ pariggaṇhāti, aññena vedanā, 2- aññena cittaṁ, aññena dhamme
  pariggaṇhāti, lokuttaramaggakkhaṇe pana ekacitteyeva labbhantīti. Ādito hi kāyaṁ
  pariggaṇhitvā āgatassa vipassanāsampayuttā sati kāyānupassanā nāma, tāya
  satiyā samannāgato puggalo kāyānupassī nāMa. Vipassanaṁ ussukkāpetvā ariyamaggaṁ
  pattassa maggakkhaṇe maggasampayuttā sati kāyānupassanā nāma, tāya satiyā
  samannāgato puggalo kāyānupassī nāMa.
     Vedanā pariggaṇhitvā cittaṁ pariggaṇhitvā dhamme pariggaṇhitvā āgatassa
  vipassanāsampayuttā sati dhammānupassanā nāma, tāya satiyā samannāgato puggalo
  dhammānupassī nāMa. Vipassanaṁ ussukkāpetvā ariyamaggaṁ pattassa maggakkhaṇe
  maggasampayuttā sati dhammānupassanā nāma, tāya satiyā samannāgato puggalo
  dhammānupassī nāma, evaṁ tāva desanā puggale tiṭṭhati, kāye pana "subhan"ti
  vipallāsappahānā kāyapariggāhikā sati maggena samijjhatīti kāyānupassanā nāMa. Vedanāya
  "sukhan"ti vipallāsappahānā vedanāpariggāhikā sati maggena samijjhatīti vedanānupassanā
  nāMa. Citte "niccan"ti vipallāsappahānā cittapariggāhikā sati maggena
  samijjhatīti cittānupassanā nāMa. Dhammesu "attā"ti vipallāsappahānā
  dhammapariggāhikā sati maggena samijjhatīti dhammānupassanā nāMa. Iti ekāva

  *  *  *  *  *  *
  Footnote: 1 Maṃū. 12/465/414 2 chaṂa. vedanaṁ. evamuparipi
-------------------------------------------------
[page 049]
  Maggasampayuttā sati catukiccasādhakaṭṭhena cattāri nāmāni labhati. Tena vuttaṁ
  "lokuttaramaggakkhaṇe pana ekacitteyeva labbhantī"ti.
     Puna upakāravasena ca aparihīnavasena ca guṇavasena 1- ca apare tayo catukkā
  vuttā. Tattha asatiparivajjanāyāti na sati asati, sati ettha natthīti vā
  asati, muṭṭhassatiyā etaṁ adhivacanaṁ. Parivajjanāyāti samantato vajjanena.
  Bhattanikkhittakākasadisamuṭṭhassatipuggalaparivajjanena upaṭṭhitassatipuggalasevanena
  ṭhānanisajjādīsu satisamuṭṭhāpanatthaṁ ninnapoṇapabbhāracittatāya ca sati uppajjati.
  Satikaraṇīyānaṁ dhammānanti satiyā kātabbānaṁ dhammānaṁ. Katattāti katabhāvena. Catunnaṁ
  maggānaṁ katattā, bhāvitattāti attho. Satipaṭipakkhānaṁ 2- dhammānaṁ hatattāti
  kāmacchandādīnaṁ nāsitabhāvena. Satinimittānaṁ dhammānaṁ apamuṭṭhattāti satiyā kāraṇānaṁ
  kāyādiārammaṇānaṁ anaṭṭhabhāvena.
     Satiyā samannāgatattāti satiyā dhammānaṁ 3- āgatattā aparihīnattā ca.
  Vasitattāti 4- vasibhāvappattena. Pāguññatāyāti paguṇabhāvena. Apaccorohaṇatāyāti
  anivattanabhāvena 5- apaccosakkanabhāvena.
     Satattāti 6- sabhāvena vijjamānattā. Santattāti nibbutasabhāvattā. Samitattāti
  kilesānaṁ vūpasamitabhāvattā. Santadhammasamannāgatattāti sappurisadhammehi aparihīnattā.
  Buddhānussatiādayo heṭṭhā vuttanayā eva. Saraṇakavasena sati, idaṁ satiyā sabhāvapadaṁ.
  Punappunaṁ saraṇato anussaraṇavasena anussati. Abhimukhaṁ gantvā viya saraṇato paṭisaraṇavasena
  paṭissati. Upasaggavasena vā vaḍḍhitamattametaṁ. 7- Saraṇākāro saraṇatā. Yasmā
  pana saraṇatāti tiṇṇaṁ saraṇānampi nāmaṁ, tasmā taṁ paṭisedhetuṁ puna satiggahaṇaṁ
  kataṁ. Sati saṅkhātā saraṇatāti ayaṁ hettha attho. Sutapariyattassa dhāraṇabhāvato

  *  *  *  *  *  *
  Footnote: 1 Sī. paguṇavasena 2 chaṂa. satiparibandhānaṁ 3 chaṂa. sammā 4 Sī. vasittāti
  5 Sī. aparivattanabhāvena 6 chaṂa. sattattāti 7 chaṂa. vaḍḍhitamattameva
-------------------------------------------------
[page 050]
  Dhāraṇatā. Anupavisanasaṅkhātena ogāhanaṭṭhena apilāpanabhāvo apilāpanatā. Yathā
  hi udake lābukaṭāhādīni palavanti, na anupavisanti, na tathā ārammaṇe sati.
  Ārammaṇaṁ hi esā anupavisati, tasmā "apilāpanatā"ti vuttā. Cirakatacirabhāsitānaṁ
  na pamussanabhāvato apamussanatā. 1- Upaṭṭhānalakkhaṇe indaṭṭhaṁ kāretīti 2- indriyaṁ,
  satisaṅkhātaṁ indriyaṁ satindriyaṁ. Pamāde na kampatīti satibalaṁ. Yāthāvasati nīyānasati
  kusalasatīti sammāsati. Bujjhanakassa aṅgoti bojjhaṅgo, pasaṭṭho sundaro vā
  bojjhaṅgo sambojjhaṅgo, satiyeva sambojjhaṅgo satisambojjhaṅgo.
     Ekāyanamaggoti ekamaggo, ayaṁ maggo na dvedhāpathabhūtoti evamattho daṭṭhabbo.
  Atha vā ekena ayitabboti ekāyano. Ekenāti gaṇasaṅgaṇikaṁ pahāya vivekaṭṭhena
  pavivittena. 3- Ayitabbo paṭipajjitabbo, ayanti vā etenāti ayano, saṁsārato
  nibbānaṁ gacchatīti attho. Ekassa ayano ekāyano. Ekassāti seṭṭhassa. Sabbasattānaṁ
  seṭṭhova bhagavā, tasmā "bhagavato"ti vuttaṁ hoti. Kiñcāpi hi tena aññepi
  ayanti, evaṁ santepi bhagavatova so ayano tena uppāditattā. Yathāha "so
  hi brāhmaṇa bhagavā anuppannassa maggassa uppādetā"tiādi. 4- Ayatīti vā ayano,
  gacchati pavattatīti attho. Ekasmiṁ ayano ekāyano. Imasmiṁyeva dhammavinaye pavattati,
  na aññatthāti vuttaṁ hoti. Yathāha "imasmiṁ kho subhadda dhammavinaye ariyo aṭṭhaṅgiko
  maggo upalabbhatī"ti. 5- Desanābhedoyeva heso, atthato pana ekova. Api ca ekaṁ
  ayatīti ekāyano. Pubbabhāge nānāmukhabhāvanānayena pavattopi aparabhāge ekaṁ
  nibbānameva gacchatīti vuttaṁ hoti. Yathāha brahmā sahampati:-
                     ekāyanaṁ jātikhayantadassī
                     maggaṁ pajānāti hitānukampī
                     etena maggena tariṁsu pubbe
                     tarissare ceva taranti coghanti. 6-

  *  *  *  *  *  *
  Footnote: 1 chaṂa. sammussanabhāvato asammussanatā 2 Sī. karotīti 3 chaṂa. pahāya vūpakaṭṭhena
  pavivittacittena 4 Ma.u. 14/79/59 5 dīṃahā. 10/214/133 6 chaṂa. tarissanti ye
  ca taranti oghanti
-------------------------------------------------
[page 051]
     Maggoti kenaṭṭhena maggo? nibbānaṁ gamanaṭṭhena, nibbānatthikehi
  magganīyaṭṭhena ca. Upetoti āsannaṁ gato. Samupetoti tato āsannataraṁ gato.
  Ubhayenāpi satiyā aparihīnoti attho. Upagatoti upagantvā ṭhito. Samupagatoti
  saṁyutto hutvā ṭhito. "upāgato Samupāgato"tipi pāḷi. Ubhayenāpi satisamīpaṁ āgatoti
  attho. Upapannoti aviyogo. 1- Samupapannoti paripuṇṇo. Samannāgatoti avekallo 2-
  vijjamāno. "upeto Samupetoti dvīhi padehi pavattaṁ kathitaṁ. Upagato samupagatoti
  dvīhi padehi paṭivedho. Upapanno samupapanno samannāgatoti tīhi padehi paṭilābho
  kathito"ti evameke vaṇṇayanti.
     Loke vesā visattikāti yā esā anekappakārena vuttā visattikā, sā
  khandhaloke eva, na aññatra khandhehi pavattatīti attho. Loke vetaṁ visattikanti
  khandhaloke eva pavattaṁ etaṁ visattikasaṅkhātaṁ taṇhaṁ. Tarati kāme parivajjento.
  Uttarati kilese pajahanto. Patarati tesaṁ patiṭṭhāhetuṁ chindanto. Samatikkamati saṁsāraṁ
  atikkamanto. Vītivattati paṭisandhiabhabbuppattikaṁ karonto. Atha vā tarati uttarati
  kāyānupassanena. Patarati vedanānupassanena. Samatikkamati cittānupassanena. 3- Sabbehi
  vītivattati dhammānupassanena. 3- Atha vā tarati sīlena. Uttarati samādhinā. Patarati
  vipassanāya. Samatikkamati maggena. Vītivattati phalenāti evamādinā yojetabbaṁ.
     [4] Catutthagāthāya ayaṁ saṅkhepattho:- yo ekaṁ sālikkhettādikhettaṁ vā
  gharavatthādivatthuṁ vā kahāpaṇasaṅkhātaṁ hiraññaṁ vā goassādibhedaṁ gavāssaṁ vā
  antojātādidāse vā bhatakādikammakare vā itthisaññitā thiyo vā ñātibandhavādibandhū
  vā aññe vā manāpiyarūpādike puthukāme anugijjhatīti. Sālikkhettanti yattha
  sāliyo viruhanti. Vīhikkhettādīsupi eseva nayo. Vīhīti avasesavīhayo. Modayatīti
  muggo. Gharavatthunti gharapatiṭṭhāpanatthaṁ katākatabhūmibhāgo. Koṭṭhakavatthādīsupi eseva

  *  *  *  *  *  *
  Footnote: 1 chaṂa. aviyogāpanno 2 chaṂa. avikalo 3-3 chaṂa. ime pāṭhā na dissanti
-------------------------------------------------
[page 052]
  Nayo. Koṭṭhakoti dvārakoṭṭhādi. Pureti gharassa purato. Pacchāti gharassa pacchato.
  Ettha ārāmenti cittaṁ tosentīti ārāmo. Pupphenapi phalenapi chāyāyapi dakenapi
  ramantīti attho.
     Pasukādayoti eḷakādayo. Antojātakoti antogharadāsiyā kucchismiṁ jāto.
  Dhanakkītakoti dhanena kīṇitvā parivattetvā gahito. Sāmaṁ vāti sayaṁ vā. Dāsabyanti
  dāsassa bhāvo dāsabyaṁ, taṁ dāsabyaṁ. Upetīti upagacchati. Akāmako vāti attano
  aruciyā vā karamarānīto.
     Te cattāropi puna dassetuṁ "āmāya dāsāpi bhavanti heke"ti āha. Āmāya
  dāsāti antojātadāsā. "yattha Dāso āmajāto ṭhito thullāni bhajjatī"ti 1- etthāpi
  eteva vuttā. Dhanena kītāti dhanadāsā. Sāmañca eketi sayaṁ dāsā. Bhayāpanuṇṇāti
  akāmadāsā. Bhayena panuṇṇā khipitā.
     Bhatakāti bhatiyā jīvanakā. Kasikammādikammaṁ karontīti kammakaRā. Upajīvinoti
  sammantanādinā upagantvā nissayaṁ katvā jīvantīti upajīvino.
     Itthīti thiyati etissaṁ gabbhoti itthī. Pariggahoti sahāyī sassāmikā.
  Mātāpitibandhavāpi ñātibandhu. Sagotto gottabandhu. Ekācariyakule vā ekajātimantaṁ
  vā uggahitamanto mantabandhu. Dhanusippādisaddhiṁ uggahitako sippabandhu.
  "mittabandhavātipi Bandhū"ti katthaci potthake pāṭho dissati.
     Gijjhatīti kilesakāmena pattheti. Anugijjhatīti anu anu gijjhati punappunaṁ
  pattheti. Paligijjhatīti samantato pattheti. Palibajjhatīti visesena pattheti.
  "oḷārikattena Nimittaggāhavasena gijjhati, anugijjhati, anubyañjanaggāhavasena
  paligijjhati, palibajjhatī"ti evameke vaṇṇayanti.

  *  *  *  *  *  *
  Footnote: 1 Sī. gajjatīti
-------------------------------------------------
[page 053]
     [5] Pañcamagāthāya ayaṁ saṅkhepattho:- taṁ puggalaṁ abalattā 1- kilesā balīyanti
  sahanti maddanti. Saddhābalādivirahena vā abalaṁ taṁ puggalaṁ abalakilesā balīyanti,
  abalattā balīyantīti attho. Atha vā taṁ kāmagiddhaṁ kāmarakkhantaṁ 2- kāmapariyesantañca
  sīhādayo ca pākaṭaparissayā, kāyaduccaritādayo ca apākaṭaparissayā maddanti.
  Tato apākaṭaparissayehi abhibhūtaṁ taṁ puggalaṁ jātiādidukkhaṁ bhinnanāvaṁ udakaṁ viya
  anveti.
     Abalāti natthi etesaṁ balanti abalā, balavirahitā. Dubbalāti mandappayogābalena
  kattabbakiccavirahitā. Appabalāti appaṁ parittaṁ etesaṁ balanti appabalā,
  yuñjituṁ 3- asamatthā. Appathāmakāti appo paritto thāmo etesaṁ vāyāmo ussāhoti
  appathāmakā. Hīnā nihīnā parihīnā 4- payogahīnena. Omakā thāmahīnena. Lāmakā
  paccayahīnena. Chatukkā ajjhāsayahīnena. Parittā satihīnena. 5- Sahantīti maddanti
  ghaṭṭanaṁ uppādenti. Parisahantīti sabbato maddanti. Abhibhavantīti aparāparaṁ
  uppattivasena. Ajjhottharantīti punappunaṁ uppattivasena. Pariyādiyantīti
  sussosetvā ṭhānena. Maddantīti kusaluppattinivāraṇena.
     Saddhābalanti saddahanti etāya, sayaṁ vā saddahati, saddahanamattameva vā
  esāti saddhā. Sā saddahanalakkhaṇā, okappanalakkhaṇā vā, sampasādanarasā
  udakappasādakamaṇi viya. Pakkhandanarasā vā oghuttaraṇo viya. Akālussiyapaccupaṭṭhānā
  adhimuttipaccupaṭṭhānā vā. Saddheyyavatthupadaṭṭhānā, sotāpattiyaṅgapadaṭṭhānā vā.
  Hatthavittabījāni viya 6- daṭṭhabbā. Assaddhiye na kampatīti saddhābalaṁ. Vīriyabalanti
  vīrassa bhāvo vīriyaṁ, vīrānaṁ vā kammaṁ vīriyaṁ, vidhinā vā nayena upāyena īrayitabbaṁ
  pavattayitabbanti vīriyaṁ. Taṁ panetaṁ upatthambhanalakkhaṇañca paggahaṇalakkhaṇañca vīriyaṁ,
  sahajātānaṁ upatthambhanarasaṁ, asaṁsīdanabhāvapaccupaṭṭhānaṁ, "saṁviggo yoniso

  *  *  *  *  *  *
  Footnote: 1 chaṂa. abalakhyā 2 Sī.,chaṂa. kāmarattaṁ 3 chaṂa. yujjhituṁ 4 chaṂa. ayaṁ pāṭho na
  dissati 5 Sī. sattihīnena, chaṂa. pattihīnena 6 Sī. sambhāvitabījāni, chaṂa. sā
  hatthavittabījāni viya
-------------------------------------------------
[page 054]
  Padahatī"ti vacanato 1- saṁvegapadaṭṭhānaṁ, vīriyārambhavatthupadaṭṭhānaṁ vā. Sammā āraddhaṁ
  sabbasampattīnaṁ mūlanti daṭṭhabbaṁ. Kosajje na kampatīti vīriyabalaṁ. Satiyā lakkhaṇādīni
  vuttāneva.
     Muṭṭhassacce na kampatīti satibalaṁ. Sahajātāni sammā ādhīyati ṭhapetīti samādhi.
  So pāmokkhalakkhaṇo avikkhepalakkhaṇo vā, avisāraṇalakkhaṇo vā 2- sahajātānaṁ
  dhammānaṁ ārammaṇe sampiṇaḍanaraso nhāniyacuṇṇānaṁ udakaṁ viya, upasamapaccupaṭṭhāno,
  ñāṇapaccupaṭṭhāno vā. "samāhito Yathābhūtaṁ pajānāti passatī"ti hi vuttaṁ. Visesato
  sukhapadaṭṭhāno nivāte padīpaccīnaṁ ṭhiti viya cetaso ṭhitīti daṭṭhabbo. Uddhacce
  na kampatīti samādhibalaṁ. Pajānātīti paññā. Kiṁ pajānāti? "idaṁ dukkhan"tiādinā 3-
  nayena ariyasaccāni. Sā yathāsabhāvapaṭivedhalakkhaṇā, akkhalitapaṭivedhalakkhaṇā vā
  kusalissāsakkhittausupaṭivedho viya, visayobhāsanarasā padīpo viya, asammohapaccupaṭṭhānā
  araññagatasuddesiko 4- viya. Avijjāya na kampatīti paññābalaṁ. Hiribalaṁ ottappabalanti
  ahirike na kampatīti hiribalaṁ. Anottappe na kampatīti ottappabalaṁ. Ayaṁ ubhayapadavasena
  atthavaṇṇanā hoti. Kāyaduccaritādīhi hirīyatīti hirī, lajjāyetaṁ adhivacanaṁ. Tehi
  eva ottappatīti ottappaṁ, pāpato ubbegassetaṁ adhivacanaṁ.
     Tesaṁ nānākaraṇadīpanatthaṁ samuṭṭhānaṁ, adhipati, lajjādilakkhaṇena cāti imaṁ mātikaṁ
  ṭhapetvā ayaṁ vitthārakathā vuttā:- ajjhattasamuṭṭhānā hirī nāma, bahiddhāsamuṭṭhānaṁ
  ottappaṁ nāMa. Attādhipati hirī nāma, lokādhipati ottappaṁ nāMa. Lajjāsabhāvasaṇṭhitā
  hirī nāma, bhayasabhāvasaṇṭhitaṁ ottappaṁ nāMa. Sappatissavalakkhaṇā hirī nāma,
  vajjabhīrukabhayadassāvilakkhaṇaṁ ottappaṁ nāMa.

  *  *  *  *  *  *
  Footnote: 1 aṅ.catukka. 21/113/132 2 chaṂa. ayaṁ pāṭho na dissati
  3 viṃahā. 4/15/14 4 Sī. araññapathasudesako, chaṂa. araññagatasudesako
-------------------------------------------------
[page 055]
     Tattha ajjhattasamuṭṭhānaṁ hiriṁ catūhi kāraṇehi samuṭṭhāpeti:- jātiṁ paccavekkhitvā
  vayaṁ paccavekkhitvā sūrabhāvaṁ paccavekkhitvā bāhusaccaṁ paccavekkhitvā. Kathaṁ?
  "pāpakaraṇaṁ nāmetaṁ na jātisampannānaṁ kammaṁ, hīnajaccānaṁ kevaṭṭādīnaṁ idaṁ kammaṁ,
  tādisassa 1- jātisampannassa idaṁ kammaṁ kātuṁ na yuttan"ti evaṁ tāva jātiṁ
  paccavekkhitvā pāṇātipātādipāpaṁ akaronto hiriṁ samuṭṭhāpeti. Tathā "pāpakaraṇaṁ
  nāmetaṁ daharehi kattabbakammaṁ, tādisassa vaye ṭhitassa idaṁ kammaṁ kātuṁ na yuttan"ti
  evaṁ vayaṁ paccavekkhitvā pāṇātipātādipāpaṁ akaronto hiriṁ samuṭṭhāpeti. Tathā
  "pāpakammaṁ nāmetaṁ dubbalajātikānaṁ kammaṁ, tādisassa sūrabhāvasampannassa idaṁ kammaṁ
  kātuṁ na yuttan"ti evaṁ sūrabhāvaṁ paccavekkhitvā pāṇātipātādipāpaṁ akaronto
  hiriṁ samuṭṭhāpeti. Tathā "pāpakammaṁ nāmetaṁ andhabālānaṁ kammaṁ, na paṇḍitānaṁ.
  Tādisassa paṇḍitassa bahussutassa idaṁ kammaṁ kātuṁ na yuttan"ti evaṁ bāhusaccaṁ
  paccavekkhitvā pāṇātipātādipāpaṁ akaronto hiriṁ samuṭṭhāpeti. Evaṁ
  ajjhattasamuṭṭhānaṁ hiriṁ catūhi kāraṇehi samuṭṭhāpeti. Samuṭṭhāpetvā ca pana attano
  citte hiriṁ pavesetvā pāpakammaṁ na karoti. Evaṁ ajjhattasamuṭṭhānā hirī nāma hoti.
  Kathaṁ bahiddhāsamuṭṭhānaṁ ottappaṁ nāma? sace tvaṁ pāpakammaṁ karissasi, catūsu
  Parisāsu garahappatto bhavissasi.
              "garahissanti Taṁ viññū asuciṁ nāgariko yathā
              vajjito sīlavantehi kathaṁ bhikkhu karissasī"ti 2-
  evaṁ paccavekkhanto hi bahiddhāsamuṭṭhitena ottappena pāpakammaṁ na karoti, evaṁ
  bahiddhāsamuṭṭhānaṁ ottappaṁ nāma hoti.
     Kathaṁ attādhipati hirī nāma? idhekacco kulaputto attānaṁ adhipatiṁ jeṭṭhakaṁ
  Katvā "tādisassa saddhāpabbajitassa bahussutassa dhutaṅgadharassa 3- na yuttaṁ pāpakammaṁ

  *  *  *  *  *  *
  Footnote: 1 chaṂa. mādisassa. evamuparipi 2 abhi.A. 1/175 3 Ma. dhutavādassa
-------------------------------------------------
[page 056]
  Kātun"ti pāpaṁ na karoti. Evaṁ attādhipati hirī nāma hoti. Tenāha bhagavā
  "so attānaṁyeva adhipatiṁ katvā akusalaṁ pajahati, kusalaṁ bhāveti, sāvajjaṁ pajahati,
  anavajjaṁ bhāveti, suddhamattānaṁ pariharatī"ti. 1-
     Kathaṁ lokādhipati ottappaṁ nāma? idhekacco kulaputto lokaṁ adhipatiṁ jeṭṭhakaṁ
  katvā pāpakammaṁ na karoti. Yathāha:-
          "mahā kho panāyaṁ lokasannivāso, mahantasmiṁ kho pana lokasannivāse
       santi samaṇabrāhmaṇā iddhimanto dibbacakkhukā paracittaviduno, te dūratopi
       passanti, āsannā na dissanti, cetasāpi cittaṁ pajānanti, 2- tepi maṁ
       evaṁ jāneyyuṁ `passatha bho imaṁ kulaputtaṁ saddhāya agārasmā anagāriyaṁ
       pabbajito samāno vokiṇṇo viharati pāpakehi akusalehi dhammehī'ti.
       Devatāpi kho santi iddhimantiniyo dibbacakkhukā paracittaviduniyo, tā
       dūratopi passanti, āsannāpi na dissanti. Cetasāpi cittaṁ pajānanti,
       tāpi maṁ evaṁ jāneyyuṁ `passatha bho imaṁ kulaputtaṁ saddhāya agārasmā
       anagāriyaṁ pabbajito samāno vokiṇṇo viharati pāpakehi akusalehi
       dhammehī'ti. So iti paṭisañcikkhati `āraddhaṁ kho pana me vīriyaṁ bhavissati
       asallīnaṁ, upaṭṭhitā sati asammuṭṭhā, passaddho kāyo asāraddho, samāhitaṁ
       cittaṁ ekaggan'ti. So lokaṁyeva adhipatiṁ karitvā akusalaṁ pajahati, kusalaṁ
       bhāveti, sāvajjaṁ pajahati, anavajjaṁ bhāveti, suddhaṁ attānaṁ pariharatī"ti. 1-
     Evaṁ lokādhipati ottappaṁ nāma hoti. "lajjāsabhāvasaṇṭhitā Hirī, bhayasabhāvasaṇṭhitaṁ
  ottappan"ti ettha pana lajjāti lajjanākāro, tena sabhāvena saṇṭhitā hirī.
  Bhayanti apāyabhayaṁ, tena sabhāvena saṇṭhitaṁ ottappaṁ. Tadubhayampi pāpaparivajjane
  pākaṭaṁ hoti. Ekacco hi yathā nāma eko kulaputto uccārapassāvādīni karonto

  *  *  *  *  *  *
  Footnote: 1 aṅṭika. 20/40/142 2 chaṂa. jānanti. evamuparipi
-------------------------------------------------
[page 057]
  Lajjitabbayuttakaṁ ekaṁ disvā lajjanākārappatto bhaveyya viniḷito 1- lajjito, 2-
  evameva ajjhattaṁ lajjīdhammaṁ okkamitvā pāpakammaṁ na karoti. Ekacco apāyabhayabhīto
  hutvā pāpakammaṁ na karoti.
     Tatridaṁ opammaṁ:- yathā hi dvīsu ayoguḷesu eko sītalo bhaveyya gūthamakkhito,
  eko uṇho āditto. Tattha paṇḍito sītalaṁ gūthamakkhitattā jigucchanto na gaṇhāti,
  itaraṁ dāhabhayena, 3- tattha sītalassa gūthamakkhanajigucchāya agaṇhaṇaṁ viya ajjhattaṁ
  lajjīdhammaṁ okkamitvā pāpassa akaraṇaṁ, uṇhassa dāhabhayena agaṇhaṇaṁ viya apāyabhayena
  pāpassa akaraṇaṁ veditabbaṁ.
     "sappatissavalakkhaṇā Hirī, vajjabhīrukabhayadassāvilakkhaṇaṁ ottappan"ti idampi
  dvayaṁ pāpaparivajjane eva pākaṭaṁ hoti. Ekacco hi jātimahattapaccavekkhaṇā
  satthumahattapaccavekkhaṇā dāyajjamahattapaccavekkhaṇā sabrahmacārimahattapaccavekkhaṇāti
  catūhi kāraṇehi sappatissavalakkhaṇaṁ hiriṁ samuṭṭhāpetvā pāpaṁ na karoti. Ekacco
  attānuvādabhayaṁ parānuvādabhayaṁ daṇḍabhayaṁ duggatibhayanti catūhākārehi
  vajjabhīrukabhayadassāvilakkhaṇaṁ ottappaṁ samuṭṭhāpetvā pāpaṁ na karoti. Tattha
  jātimahattapaccavekkhaṇādīni ceva attānuvādabhayādīni ca vitthāretvā kathetabbāni.
  Evaṁ vuttaṁ sattavidhaṁ balaṁ yassa puggalassa natthi, te kilesā taṁ puggalaṁ sahanti
  .pe. Pariyādiyanti maddantīti.
     Dve parissayāti pākaṭāpākaṭavasena dve eva upaddavā, na ekaṁ, na
  tīṇi, te vibhāgato dassetuṁ "katame pākaṭaparissayā"tiādimāha. Tattha kokāti
  kekā. 4- Ayameva vā pāṭho. Corāti coriyakammehi yuttā. Māṇavāti sāhasikakammehi
  yuttā. Katakammāti sandhicchedādikatacorikakammā. Akatakammāti taṁ kammaṁ kātuṁ

  *  *  *  *  *  *
  Footnote: 1 Sī. vidalito, chaṂa. hīḷito 2 chaṂa. ayaṁ pāṭho na dissati 3 chaṂa. ḍāhabhayena.
  evamuparipi 4 Ma. koṅkā
-------------------------------------------------
[page 058]
  Nikkhantā. Ettha assūti bhaveyyunti attho. Cakkhurogoti cakkhusmiṁ
  uppannarogo, rujatīti rogo. Cakkhurogotiādayo vatthuvasena veditabbā.
  Nibbattitapasādānaṁ hi rogo nāma natthi. Kaṇṇarogoti bahikaṇṇe rogo. Mukharogoti mukhe
  uppannarogo. Dantarogoti dantasūlaṁ. Kāsoti khayarogo. Sāsoti svāso uggārarogo.
  Pināsoti bahināsikāya rogo. Ḍahoti 1- abbhantare uppajjanako uṇho. Mucchāti
  sativissajjanako. 2- Pakkhandikāti lohitapakkhandikā atisāro. Sūlāti āmasūlā
  kucchirogo. 3- Visūcikāti mahanto virecanako. Kilāsoti savalo. Sosoti sukkhanako
  sosabyādhi. Apamāroti amanussaggāho veriyakkhābādho. Daddūti daddupīḷakā. Kaṇḍūti
  khuddakapīḷakā. Kacchūti mahākacchu. Rajasāti 4- nakhehi vilikhitaṭṭhānarogo. "nakhasā"tipi
  Pāḷi. Vitacchikāti hatthatalapādatalesu hīraṁ hīraṁ katvā phālento uppajjanakarogo.
  Lohitapittanti soṇitapittaṁ, rattapittanti vuttaṁ hoti. Madhumehoti sarīrabbhantare
  ukkaṭṭharogo. Vuttañhetaṁ "api ca madhumeho ābādho ukkaṭṭho"ti.
     Aṁsāti arisarogo. Pīḷakāti lohitapīḷakā. Bhagaṁ dālayatīti bhagandalā, vaccamaggaṁ
  phāletīti attho. Pittasamuṭṭhānāti pittena samuṭṭhānaṁ uppatti etesanti
  pittasamuṭṭhānā. Te kira dvattiṁsa honti. Semhasamuṭṭhānādīsupi eseva nayo.
  Sannipātikāti vātapittasemhānaṁ sannipātena ekībhāvena uppannā. Ābādhanaṭṭhena 5-
  ābādhā. Utupariṇāmajāti utupariṇāmena. Accuṇhāti sītena uppajjanakarogā.
  Visamaparihārajāti atiṭṭhānanisajjanādinā visamaparihārena jātā. Opakkamikāti
  vadhabandhanādinā upakkamena jātā. Kammavipākajāti balavakammavipākasambhūtā. Sītaṁ uṇhaṁ
  .pe. Samphassoti ime pākaṭā eva. Iti vāti evaṁ vā. Ime vuccantīti
  nigamento āha.

  *  *  *  *  *  *
  Footnote: 1 chaṂa. ḍāhoti 2 chaṂa. sativissajjanakā 3 chaṂa. kucchivāto
  4 chaṂa. rakhasāti 5 chaṂa. ābādhaṭṭhena
-------------------------------------------------
[page 059]
     Katame paṭicchannaparissayāti apākaṭā acchāditaupaddavā katameti pucchati.
  Tattha kāyaduccaritanti pāṇātipātādinnādānamicchācāracetanā veditabbā.
  Vacīduccaritanti musāvādapisuṇavācāpharusavācāsamphappalāpacetanā veditabbā.
  Manoduccaritanti abhijjhābyāpādamicchādiṭṭhiyo veditabbā. Kāye pavattaṁ, kāyato vā
  pavattaṁ, duṭṭhu caritaṁ, kilesapūtikattā vā duṭṭhu caritanti kāyaduccaritaṁ.
  Vacīduccaritādīsupi 1- eseva nayo.
     Kāmīyantīti kāmā, pañca kāmaguṇā. Kāmesu chando kāmacchando. Kāmayatīti vā kāmo,
  kāmo eva chando, kāmacchando na kattukamyatāchandoti. 2- Kāmataṇhāva evaṁnāmikā.
  Kusaladhamme nīvaratīti nīvaraṇaṁ, kāmacchando eva nīvaraṇaṁ kāmacchandanīvaraṇaṁ. Evaṁ
  sesesupi. Byāpajjati tena cittaṁ pūtibhāvaṁ upagacchati, byāpādayati vā
  vinayācārasampattiṁ nāseti hitasukhādīnīti 3- vā byāpādo. Thīnatā thīnaṁ. 4- Middhanatā
  middhaṁ, anussahanatā sampattivighāto 5- cāti attho. Thīnañca middhañca thīnamiddhaṁ.
  Tattha thīnaṁ anussahanalakkhaṇaṁ, 6- vīriyavinodanarasaṁ, 7- saṁsīdanapaccupaṭṭhānaṁ.
  Middhaṁ akammaññatālakkhaṇaṁ, osādanarasaṁ, 8- līnatāpaccupaṭṭhānaṁ, 9-
  pacalāyikāniddāpaccupaṭṭhānaṁ vā, ubhayampi aratitandīvijamhitādīsu 10-
  ayonisomanasikārapadaṭṭhānanti. Uddhatassa bhāvo uddhaccaṁ. Taṁ avūpasamalakkhaṇaṁ
  vātābhighātacalajalaṁ viya, anavaṭṭhārasaṁ vātābhighātacaladhajapaṭākaṁ viya, bhantattapaccupaṭṭhānaṁ
  pāsāṇābhighātasamuddhaṭabhasmaṁ viya, cetaso avūpasamo ayonisomanasikārapadaṭṭhānaṁ.
  Cittavikkhepoti daṭṭhabbaṁ. Kucchitaṁ kataṁ kukataṁ, tassa bhāvo kukkuccaṁ. Taṁ
  pacchānutāpalakkhaṇaṁ, katākatānusocanarasaṁ, vippaṭisārapaccupaṭṭhānaṁ, katākatapadaṭṭhānaṁ
  dāsabyaṁ viya daṭṭhabbaṁ.

  *  *  *  *  *  *
  Footnote: 1 chaṂa. vacīmanoduccaritesupi 2 chaṂa. na kattukamyatāchando, na dhammacchando vā
  3 Sī. vinayācārarūpaṁ, Ma. vinayācārasampattiṁ nāseti hitasukhānīti, cha.
  vinayācārarūpasampattihitasukhādīnīti 4 chaṂa. thinanatā thinaṁ 5 chaṂa. anussāhasaṁhananatā
  asattivighātatā 6 chaṂa. anussāhanalakkhaṇaṁ 7 Sī. viriyapaññāvinodanarasaṁ, Ma.
  vīriyapanodanarasaṁ 8 chaṂa. onahanarasaṁ 9 chaṂa. līnabhāvapaccupaṭṭhānaṁ 10 chaṂa.
  aratitandīvijambhitādīsu
-------------------------------------------------
[page 060]
  Uddhaccakukkuccaṁ. 1- Vigatā cikicchāti vicikicchā, sabhāvaṁ vā vicinanto etāya
  kicchati kilamatīti vicikicchā, sā saṁsayalakkhaṇā, saṁsappanarasā, anicchayapaccupaṭṭhānā,
  anekaṁsaggāhapaccupaṭṭhānā vā, vicikicchā 2- ayonisomanasikārapadaṭṭhānā.
  Paṭipattiantarāyakarāti daṭṭhabbā.
     Rañjanalakkhaṇo 3- rāgo. Dussanalakkhaṇo doso. Muyhanalakkhaṇo moho. Kujjhanalakkhaṇo
  kodho, caṇḍikkalakkhaṇo vā, āghātakaraṇaraso, dūsanapaccupaṭṭhāno. Upanandanalakkhaṇo
  upanāho, verāppaṭinissajjanaraso, kodhānubandhabhāvapaccupaṭṭhāno. Vuttañcetaṁ
  "pubbakālaṁ kodho, aparakālaṁ upanāho"tiādi. 4-
     Paraguṇamakkhanalakkhaṇo makkho, tesaṁ vināsanaraso, tadacchādanapaccupaṭṭhāno.
  Yugaggāhalakkhaṇo palāso, 5- paraguṇehi attano guṇānaṁ samīkaraṇaraso, paresaṁ
  guṇappamāṇena uddhānapaccupaṭṭhāno. 6-
     Parasampattikhīyanalakkhaṇā issā, tassā 7- akkhamanalakkhaṇā 8- vā, tattha anabhiratirasā,
  tato vimukhabhāvapaccupaṭṭhānā. Attano sampattinigūhaṇalakkhaṇaṁ maccheraṁ, attano
  sampattiyā parehi sādhāraṇabhāvākkhamanarasaṁ, 9- saṅkocanapaccupaṭṭhānaṁ.
     Katapāpapaṭicchādanalakkhaṇā māyā, tassa nigūhaṇarasā, tadāvaraṇapaccupaṭṭhānā.
  Attano avijjamānaguṇappakāsanalakkhaṇaṁ sāṭheyyaṁ, tesaṁ samudāharaṇarasaṁ, sarīrākārehipi 10-
  tesaṁ vibhūtakaraṇapaccupaṭṭhānaṁ.
     Cittassa uddhumātabhāvalakkhaṇo thambho, appatissavavuttiraso, amaddavapaccupaṭṭhāno.
  Karaṇuttariyalakkhaṇo sārambho, vipaccanīkatāraso, agāravapaccupaṭṭhāno.

  *  *  *  *  *  *
  Footnote: 1 chaṂa. uddhaccañca kukkuccañca uddhaccakukkuccaṁ 2 chaṂa. ayaṁ pāṭho na dissati
  3 chaṂa. rajjanalakkhaṇo 4 abhi.vi. 35/891/437 5 chaṂa. paḷāso 6 chaṂa.
  upaṭṭhānapaccupaṭṭhāno 7 chaṂa. tassa 8 Ma. anassādānattamanalakkhaṇā 9...asukhāyanarasaṁ
  (Ma.A. 1/115) 10 Ma. pariyākārehipi
-------------------------------------------------
[page 061]
     Uṇṇatilakkhaṇo māno, ahaṅkāraraso, uddhumātabhāvapaccupaṭṭhāno. Abbhuṇṇatilakkhaṇo
  atimāno, ativiya ahaṅkāraraso, accuddhumātabhāvapaccupaṭṭhāno.
     Mattabhāvalakkhaṇo mado, madaggahaṇaraso, ummādapaccupaṭṭhāno. Pañcasu kāmaguṇesu
  cittassa vossaggalakkhaṇo pamādo, vossaggānuppadānaraso, sativippavāsapaccupaṭṭhānoti
  evaṁ imesaṁ dhammānaṁ lakkhaṇādīni veditabbāni. Ayamettha saṅkhepo, vitthāro pana
  "tattha katamo kodho"tiādinā 1- vibhaṅge vuttanayeneva veditabbo.
     Visesato cettha āmisagiddho 2- attanā alabhanto aññassa lābhino kujjhati,
  tassa sakiṁ uppanno kodhoyeva. 3- Taduttari uppanno 4- upanāho. So evaṁ kuddho
  upanayhanto ca santampi 5- aññassa lābhino guṇaṁ makkheti "ahampi tādiso"ti
  ca yugaggāhaṁ gaṇhāti. Ayamassa makkho ca palāso ca, so evaṁ makkhī palāsī
  parassa 6- lābhasakkārādīsu "kiṁ imassa iminā"ti issati padussati, ayamassa issā.
  Sace panassa kāci sampatti hoti, tassā tena sādhāraṇabhāvaṁ na sahati, idamassa
  maccheraṁ. Lābhahetu kho pana attano santepi dose paṭicchādeti, ayamassa māyā.
  Asantepi guṇe pakāseti, idamassa sāṭheyyaṁ. So evaṁ paṭipanno sace pana
  yathādhippāyaṁ lābhaṁ labhati, tena thaddho hoti amuducitto "na idaṁ evaṁ kātabban"ti
  ovadituṁ asakkuṇeyyo, ayamassa thambho. Sace pana naṁ koci kiñci vadati "na
  idaṁ evaṁ kātabban"ti, tena sāraddhacitto hoti, bhākuṭikamukho "ko me tvan"ti
  pasayhabhāṇī, ayamassa sārambho. Tato thambhena "ahameva seyyo"ti attānaṁ maññanto
  mānī hoti. Sārambhena "ke ime"ti pare atimaññanto atimānī, ayamassa māno
  ca atimāno ca. So tehi mānātimānehi jātimadādianekarūpaṁ madaṁ janeti, matto
  samāno kāmaguṇādibhedesu vatthūsu pamajjati, ayamassa mado ca pamādo cāti
  veditabbaṁ.

  *  *  *  *  *  *
  Footnote: 1 abhi.vi. 35/891/437 2 āmisadāyādo (Ma.A. 1/116) 3 chaṂa. uppanno kodho
  kodhoyeva 4 chaṂa. ayaṁ pāṭho na dissati 5 chaṂa. santepi 6 chaṂa. tassa
-------------------------------------------------
[page 062]
     Sabbe kilesāti sabbepi akusalā dhammā upatāpanaṭṭhena vibādhanaṭṭhena ca kilesā.
  Kilesadūsikattā 1- duccaritā. Darathakaraṇaṭṭhena 2- darathā. Antoḍāhādikaraṇaṭṭhena
  pariḷāhā. Sadā tāpanaṭṭhena santāpā. Akosallasambhūtaṭṭhena abhisaṅkharaṇaṭṭhena ca
  sabbe akusalābhisaṅkhāRā.
     Kenaṭṭhenāti kena atthena. Abhibhavanāditividhaṁ atthaṁ dassetuṁ "parisahantīti
  parissayā"tiādimāha. Parisahantīti dukkhaṁ uppādenti abhibhavanti. Parihānāya
  saṁvattantīti kusalānaṁ dhammānaṁ pariccajanāya pavattanti. 3- Tatrāsayāti tasmiṁ sarīre
  akusalā dhammā āsayanti nivasanti uppajjantīti attho. Te parissayāti
  kāyaduccaritādayo upaddavā. Kusalānaṁ dhammānaṁ antarāyāyāti upari vattabbānaṁ
  sammāpaṭipadādikosallasambhūtānaṁ dhammānaṁ antaradhānāya adassanatthāya saṁvattanti.
  Sammāpaṭipadāyāti sundarāya, pasaṭṭhāya vā paṭipadāya, na micchāpaṭipadāya.
  Anulomapaṭipadāyāti aviruddhapaṭipadāya, na paṭilomapaṭipadāya. Apaccanīkapaṭipadāyāti
  na paccanīkapaṭipadāya, apaccatthikapaṭipadāya. Anvatthapaṭipadāyāti atthaṁ anugatāya
  paṭipadāya, uparūpari vaḍḍhitāya paṭipadāya, yathā attho, tathā paṭipajjitabbāya
  paṭipadāyāti vuttaṁ hoti. "attatthapaṭipadāyā"tipi Pāḷi, taṁ na sundaraṁ.
  Dhammānudhammapaṭipadāyāti dhammo nāma navalokuttaradhammo. Anudhammo nāma vipassanādi.
  Tassa dhammassa anurūpā dhammapaṭipadā dhammānudhammapaṭipadā, tassā
  dhammānudhammapaṭipadāya.
     Sīlesu paripūrikāritāyāti pātimokkhasīlesu pāripūriṁ katvā ṭhitatāya.
  Indriyesu guttadvāratāyāti "cakkhunā rūpaṁ disvā"tiādinā 4- nayena vuttesu
  manacchaṭṭhesu indriyesu sugopitadvāratāya. 5- Bhojane mattaññutāyāti
  paṭiggahaṇādīsu pamāṇayuttatāya. Alaṁsāṭakādiṁ muñcitvā mitabhojanatāya.

  *  *  *  *  *  *
  Footnote: 1 chaṂa. kilesapūtikattā 2 chaṂa. kilesadarathakaraṇaṭṭhena 3 chaṂa. saṁvattanti 4 dī.Sī.
  9/213/70, aṅṭika. 20/16/108, MaṂa. 13/24/18, khu.cūḷa. 30/148/71 (syā) 5 chaṂa.
  sugopitadvārabhāvassa
-------------------------------------------------
[page 063]
     Jāgariyānuyogassāti "divasaṁ caṅkamena nisajjāya āvaraṇīyehi dhammehī"ti 1-
  evamādinā nayena pañca jāgaraṇadhamme anuyogassa. Satisampajaññassāti
  sabbakammaṭṭhānabhāvanānuyuttānaṁ sabbayogīnaṁ sabbadā upakārakassa satisampajaññassa.
     Satipaṭṭhānānanti ārammaṇesu okkanditvā 2- pakkanditvā upaṭṭhānato
  paṭṭhānaṁ, 3- satiyeva paṭṭhānaṁ satipaṭṭhānaṁ. Kāyavedanācittadhammesu panassa 4-
  asubhadukkhāniccānattākāraggahaṇavasena subhasukhaniccattasaññāpahānakiccasādhanavasena ca
  pavattito catudhā pabhedo hoti, tesaṁ catunnaṁ satipaṭṭhānānaṁ.
     Catunnaṁ sammappadhānānanti padahanti etenāti padhānaṁ, sobhanaṁ padhānaṁ 5-
  sammā vā padahanti etenāti sammappadhānaṁ, sobhanaṁ vā taṁ kilesavirūpattavirahato,
  padhānañca hitasukhanipphādakaṭṭhena seṭṭhabhāvāvahanato, padhānabhāvakaraṇato cāti sammappadhānaṁ,
  vīriyassetaṁ adhivacanaṁ. Uppannuppannānaṁ anuppannuppannānaṁ ca catunnaṁ
  akusalakusalānaṁ pahānānuppattiuppādaṭhitikiccasādhanavasena pavattito panassa catudhā
  pabhedo hoti, tesaṁ catunnaṁ sammappadhānānaṁ.
     Catunnaṁ iddhipādānanti ettha chandavīriyacittavīmaṁsāsu ekeko 6- ijjhatīti
  iddhi, samijjhati nipphajjatīti attho. Ijjhanti vā etāya sattā iddhā vuddhā
  ukkaṁsagatā hontīti iddhi. Paṭhamenatthena iddhiyeva pādoti iddhipādo,
  iddhikoṭṭhāsoti attho. Dutiyenatthena iddhiyā pādoti iddhipādo pādoti patiṭṭhā
  adhigamupāyoti attho. Tena hi yasmā uparūparivisesasaṅkhātaṁ iddhiṁ uppādenti 7-
  pāpuṇanti, tasmā pādoti vuccati. Tesaṁ catunnaṁ iddhipādānaṁ.
     Sattannaṁ bojjhaṅgānanti bodhiyā, bodhissa vā aṅgāti bojjhaṅgā. Idaṁ
  vuttaṁ hoti, yā esā dhammasāmaggī yāya lokuttaramaggakkhaṇe uppajjamānāya

  *  *  *  *  *  *
  Footnote: 1 aṅṭika. 20/16/109, MaṂa. 13/24/19 2 chaṂa. okkantitvā, okkhanditvā
  (paṭisaṁ.A. 1/106) 3 Sī. upaṭṭhānaṁ 4 chaṂa. panassā 5 chaṂa. padhānaṁ sammappadhānaṁ
  6 Sī.,Ma. ekekā 7 chaṂa. pajjanti
-------------------------------------------------
[page 064]
  Līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ anekesaṁ
  upaddavānaṁ paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya
  dhammasāmaggiyā ariyasāvako bujjhatīti katvā "bodhī"ti vuccati, bujjhatīti
  kilesasantānaniddāya uṭṭhahati, cattāri vā ariyasaccāni paṭivijjhati, nibbānameva
  vā sacchikaroti, tassā dhammasāmaggisaṅkhātāya bodhiyā aṅgātipi bojjhaṅgā
  jhānaṅgamaggaṅgādīni viya. Yopesa 1- yathāvuttappakārāya etāya dhammasāmaggiyā
  bujjhatīti katvā ariyasāvako "bodhī"ti vuccati, tassa bodhissa aṅgātipi bojjhaṅgā
  senaṅgarathaṅgādayo viya. Tenāhu aṭṭhakathācariyā "bujjhanakassa puggalassa aṅgāti
  bojjhaṅgā"ti. Tesaṁ sattannaṁ bojjhaṅgānaṁ.
     Ariyassa aṭṭhaṅgikassa maggassāti ariyoti taṁtaṁmaggavajjhakilesehi ārakattā
  ariyabhāvakarattā ariyaphalapaṭilābhakarattā ca ariyoti. 2- Aṭṭhaṅgāni assāti aṭṭhaṅgiko.
  Svāyaṁ caturaṅginī viya senā, pañcaṅgikaṁ viya ca turiyaṁ aṅgamattameva hoti,
  aṅgavinimutto natthi. Nibbānaṁ maggati, kileseva 3- mārento gacchatīti maggo,
  tassa ariyassa aṭṭhaṅgikassa maggassa bhāvanānuyogassa. Imesaṁ kusalānaṁ dhammānanti
  vuttappakārānaṁ lokuttarakusaladhammānaṁ. 4- Antarāyāyāti lokuttarakusaladhammānaṁ
  antarāyāya antaradhānāya lokiyalokuttarakusaladhammānaṁ 5- pariccāgāya.
     Tesu lokuttaradhammānaṁ 6- uppajjituṁ appadānaṭṭhena parissayā nāMa. Te hi
  uppajjitvā nirujjhamānā upaddavaṁ nāvahanti. Tattheteti tasmiṁ attabhāve ete.
  Pāpakāti lāmakā. Attabhāvasannissayāti attabhāvaṁ upanissāya ārammaṇaṁ katvā
  uppajjantīti attabhāvasannissayā parissayāti. 7- Daketi udake.
     Vuttañhetanti kathitaṁ hi etaṁ. Sāntevāsikoti antevāsikasaṅkhātena kilesena
  saha vasatīti sāntevāsiko. Samudācaraṇasaṅkhātena 8- kilesena saha vasatīti sācariyako.

  *  *  *  *  *  *
  Footnote: 1 chaṂa. yo panesa 2 chaṂa. ariyo 3 chaṂa. kilese vā 4 chaṂa. lokiyalokuttara...
  5 chaṂa. lokiyakusala... 6 chaṂa. lokuttarakusala... 7 chaṂa. ayaṁ pāṭho na dissati
  8 chaṂa. sācariyakoti samudācaraṇa...
-------------------------------------------------
[page 065]
     Cakkhunā rūpaṁ disvāti cakkhuviññāṇena rūpaṁ passitvā. Upari sotena saddaṁ
  sutvātiādīsupi eseva nayo. Uppajjantīti samudācaranti. Sarasaṅkappāti
  nānārammaṇe saṁsaraṇavasena uppannā parikappā. Saññojanīyāti ārammaṇabhāvaṁ upagantvā
  saññojanasaṁvaḍḍhanena 1- saññojanānaṁ hitā. Tyassāti te pāpakā assa puggalassa. Anto
  vasantīti abbhantare citte nivasanti. Anvāsavantīti kilesasantānaṁ anugantvā
  bhusaṁ savanti anubandhanti. Te nanti taṁ puggalaṁ ete akusalā dhammā. Samudācarantīti
  sammā ācaranti pavattantīti attho.
     Kilissanaṭṭhena malā. Sattuatthena amittā. Veriatthena sapattā. Hananaṭṭhena
  vadhakā. Paccāmittaṭṭhena paccatthikā. Atha vā malā sūriyassa upakkilesā balāhakā
  viya. Amittā sūriyassa dhūmaṁ viya. Sapattā sūriyassa himaṁ viya. Vadhakā sūriyassa rajaṁ
  viya. Paccatthikā sūriyassa rāhu viya. "malā Suvaṇṇassa malaṁ viya cittappabhānāsakā.
  Amittā kāḷalohamalaṁ viya citte siniddhabhāvanāsakā, sapattā yuganaddhaṁ
  yujjhantā sapattā viya citte patiṭṭhitadhammadhaṁsakā. Vadhakā manussaghātakā viya
  dhammaghātakā. Paccatthikā raññā upagatassa vināso viya mokkhamaggassa paṭisedhakā"ti
  evameke vaṇṇayanti.
     Anatthajananoti na atthaṁ anatthaṁ, taṁ anatthaṁ uppādetīti anatthajanano. Ko
  so? lobho. Cittappakopanoti cittassa pakopano dhaṁsano 2-, kusalaṁ nivāretvā cittaṁ
  rundhatīti attho. Bhayamantarato jātanti anekavidhaṁ bhayaṁ 3- abbhantare attano citteyeva
  jātaṁ, anatthajananādibhayahetu. Taṁ jano nāvabujjhatīti taṁ bhayaṁ bālamahājano avagantvā
  otaritvā na jānāti. Atthanti luddho puggalo lokiyalokuttaraṁ atthaṁ na jānāti.
  Dhammanti tassa hetuṁ. Andhatamanti bahalandhakāraṁ. Yanti yasmā, yaṁ naraṁ vā.
  Sahateti abhibhavati.

  *  *  *  *  *  *
  Footnote: 1 chaṂa....sambandhanena 2 Sī.,chaṂa. calano 3 chaṂa. anekavidhaṁ bhayanti ime pāṭhā na
  dissanti
-------------------------------------------------
[page 066]
     Ajjhattanti sakasantāne. Uppajjamānā uppajjantīti pubbantato uddhaṁ
  uppajjamānā ahitāya uppajjanti dukkhāya. Tadubhayena aphāsuvihārāya. Ahitāyāti
  cetasikadukkhatthāya. Dukkhāyāti kāyikadukkhatthāya. Aphāsuvihārāyāti tadubhayena na
  sukhavihāratthāya. Atha vā "uppajjamānā uppajjantīti bhavaṅgacalanato paṭṭhāya yāva
  voṭṭhabbanā, tāva uppajjamānā nāMa. Voṭṭhabbanaṁ pana patvā anivattanabhāve 1-
  uppajjanti nāmā"ti evameke vaṇṇayanti.
     Tacasāraṁva samphalanti attano phalena nāsitaṁ tacasārasaṅkhātaṁ veḷu viya. Aratīti
  kusalesu dhammesu ukkaṇṭhitatā. Ratīti pañcakāmaguṇe abhirati. Lomahaṁsoti kaṇṭakasadiso
  hutvā uddhaggalomo. Itonidānāti ayaṁ attabhāvo nidānaṁ paccayo etesanti
  itonidānā. Ito jātāti 2- ito attabhāvato jātā. Ito samuṭṭhāya manovitakkāti
  yathā dīghasuttakena pāde baddhakākaṁ kumārakā tassa suttassa pariyante aṅguliṁ
  veṭhetvā ossajjanti, so dūraṁ gantvāpi puna tesaṁ pādamūleyeva patati, evameva
  ito attabhāvato samuṭṭhāya pāpavitakkā cittaṁ ossajjanti.
     "sāntevāsiko"tiādikaṁ Paṭhamasuttaṁ kilesena sahavāsaṁ sandhāya vuttaṁ. "tayome
  Bhikkhave antarā malā"tiādikaṁ dutiyaṁ kusaladhammalīnakaraṇavasena atthānatthassa ajānanavasena
  ca. "tayo Kho mahārāja purisassa dhammā ajjhattaṁ uppajjamānā"tiādikaṁ
  tatiyaṁ attano nissayaghātanavasena. "rāgo Ca doso ca itonidānā"tiādikaṁ catutthaṁ
  kilesānaṁ patiṭṭhādassanavasena vuttanti ñātabbaṁ.
     Tato tato parissayatoti tasmā tasmā upaddavā. Taṁ puggalanti vuttappakāraṁ
  kilesasamaṅgipuggalaṁ. Dukkhaṁ anvetīti dukkhaṁ anu eti mātu pacchato khīrapivako viya.
  Anugacchatīti samīpaṁ gacchati coraghātako viya vajjhappattassa. Anvāyikaṁ hotīti sampattaṁ

  *  *  *  *  *  *
  Footnote: 1 chaṂa. anivattanabhāvena 2 chaṂa. ito jāti
-------------------------------------------------
[page 067]
  Hoti dhammaganthikāya 1- paricchedo viya. Jātidukkhanti jātisaddassa tāva aneke atthā
  paveditā. Yathā:-
           bhavo kulaṁ nikāyo ca sīlaṁ paññatti lakkhaṇaṁ
           pasūti sandhi cevāti jātiatthā paveditāti.
     Tathā hissa "ekampi jātiṁ dvepi jātiyo"tiādīsu 2- bhavo attho. "akkhitto
  Anupakkuṭṭho jātivādenā"ti 3- ettha kulaṁ. "atthi Visākhe nigaṇṭhā nāma
  samaṇajātī"ti 4- ettha nikāyo. "yatohaṁ Bhagini ariyāya jātiyā jāto nābhijānāmī"ti 5-
  ettha ariyasīlaṁ. "tiriyā Nāma tiṇajāti nābhiyā uggantvā nabhaṁ āhacca ṭhitā
  ahosī"ti 6- ettha paññatti. "jāti Dvīhi khandhehi saṅgahitā"ti 7- ettha
  saṅkhatalakkhaṇaṁ. "sampatijāto Ānanda bodhisatto"ti 8- ettha pasūti. "bhavapaccayā
  Jātī"ti 9- ca, "jātipi dukkhā"ti 10- ca ettha pariyāyato paṭisandhikkhaṇo,
  nippariyāyato pana tattha tattha nibbattamānānaṁ sattānaṁ ye ye khandhā pātubhavanti, tesaṁ
  tesaṁ paṭhamapātubhāvo jāti nāMa.
     Kasmā panesā jāti dukkhāti ce? anekesaṁ dukkhānaṁ vatthubhāvato. Anekāni
  Hi dukkhāni. Seyyathīdaṁ? dukkhadukkhaṁ vipariṇāmadukkhaṁ saṅkhāradukkhaṁ
  Paṭicchannadukkhaṁ appaṭicchannadukkhaṁ pariyāyadukkhaṁ nippariyāyadukkhanti.
     Ettha kāyikacetasikā dukkhā vedanā sabhāvato ca nāmato ca dukkhattā
  "dukkhadukkhan"ti vuccati.

  *  *  *  *  *  *
  Footnote: 1 Sī. dhammagaṇṭhikāya 2 viṃahāvi. 1/12/5, dī.Sī. 9/31/14, MaṂa. 13/257/231
  3 dī.Sī. 9/303/112 4 aṅṭika. 20/71/200 5 MaṂa. 13/351/335 6 aṅ.pañcaka.
  22/196/267 (syā) 7 abhiḍhā. 36/71/13 8 dīṃahā. 10/31/13, Ma.u. 14/207/173
  9 viṃahā. 4/1/1, khu.u. 25/1/1, Maṃū. 12/402/360, saṁṇidāna. 16/20/25, abhi.vi.
  35/225/161, abhi.ka. 37/450/273 10 viṃahā. 4/14/14, abhi.vi. 35/190/117,
  dīṃahā. 10/387/260, Ma.u. 14/373/317, saṁṃahā. 19/1081/367, khu.paṭi. 31/30/358
-------------------------------------------------
[page 068]
     Sukhā vedanā vipariṇāmena dukkhuppattihetuto vipariṇāmadukkhaṁ. Upekkhā vedanā
  ceva avasesā ca tebhūmakasaṅkhārā udayabbayapaṭipīḷitattā 1- saṅkhāradukkhaṁ.
     Kaṇṇasūlaṁ dantasūlaṁ rāgajapariḷāho dosamohajapariḷāhoti 2- kāyikacetasiko
  ābādho pucchitvā jānitabbato upakkamassa ca apākaṭabhāvato paṭicchannadukkhaṁ.
  Apākaṭadukkhantipi vuccati.
     Dvattiṁsakammakāraṇādisamuṭṭhāno ābādho apucchitvāva jānitabbato upakkamassa
  ca pākaṭabhāvato appaṭicchannadukkhaṁ. Pākaṭadukkhantipi vuccati.
     Ṭhapetvā dukkhadukkhaṁ sesaṁ dukkhasaccavibhaṅge āgataṁ jātiādi sabbampi tassa tassa
  dukkhassa vatthubhāvato pariyāyadukkhaṁ. Dukkhadukkhaṁ pana nippariyāyadukkhanti vuccati.
     Tatrāyaṁ jāti yantaṁ bālapaṇḍitasuttādīsu 3- bhagavatāpi upamāvasena pakāsitaṁ
  āpāyikaṁ dukkhaṁ, yañca sugatiyampi manussaloke gabbhokkantimūlakādibhedaṁ dukkhaṁ
  uppajjati, tassa vatthubhāvato dukkhā.
     Tatridaṁ gabbhokkantimūlakādibhedaṁ dukkhaṁ:- ayaṁ hi satto mātukucchimhi
  nibbattamāno na uppalapadumapuṇḍarikādīsu nibbattati, atha kho heṭṭhā āmāsayassa
  upari pakkāsayassa udarapaṭalapiṭṭhikaṇṭakānaṁ vemajjhe paramasambādhe tibbandhakāre
  nānākuṇapagandhaparibhāvitāsuciparamaduggandhapavanavicarite adhimattajegucche kucchippadese
  pūtimacchapūtikummāsacandanikādīsu kimi viya nibbattati. So tattha nibbatto dasa
  māse mātukucchisambhavena usmanā 4- puṭapākaṁ viya paccamāno piṭṭhapiṇḍi viya
  sediyamāno samiñjanapasāraṇādivirahito adhimattaṁ dukkhamanubhotīti, 5- idantāva
  gabbhokkantimūlakaṁ dukkhaṁ.

  *  *  *  *  *  *
  Footnote: 1 Sī....paripīḷitattā, chaṂa....pīḷitattā 2 chaṂa.
  kaṇṇasūladantasūlarāgajapariḷāhadosamohajapariḷāhādi 3 Ma.u. 14/246/283 4 ka. usmānā
  5 chaṂa. dukkhaṁ paccanubhotīti
-------------------------------------------------
[page 069]
     Yampana so mātu sahasā upakkhalanagamananisīdanavuṭṭhānaparivattanādīsu surādhuttahatthagato
  eḷako viya ahituṇḍikahatthagato sappapotako viya ca ākaḍḍhanaparikaḍḍhanaodhunananiddhunanādinā
  upakkamena adhimattaṁ dukkhaṁ anubhavati, yañca mātu sītūdakapānakāle sītanarakupapanno
  viya uṇhayāgubhattādiajjhoharaṇakāle aṅgāravuṭṭhisamparikiṇṇo viya
  loṇambilādiajjhoharaṇakāle khārāvatacchakādikammakāraṇappatto 1- viya tibbaṁ
  dukkhamanubhoti, idaṁ gabbhapariharaṇamūlakaṁ dukkhaṁ.
     Yampanassa mūḷhagabbhāya mātuyā mittāmaccasuhajjādīhipi adassanārahe
  dukkhuppattiṭṭhāne chedanaphālanādīhi dukkhaṁ uppajjati, idaṁ gabbhavipattimūlakaṁ
  dukkhaṁ.
     Yaṁ vijāyamānāya mātuyā kammajehi vātehi parivattetvā narakappapātaṁ viya
  atibhayānakaṁ yonimaggaṁ paṭipātiyamānassa 2- paramasambādhena ca yonimukhena tālacchiggaḷena
  viya nikkaḍḍhiyamānassa mahānāgassa 3- narakasattassa viya ca saṅghātapabbatehi
  vicuṇṇiyamānassa dukkhaṁ uppajjati, idaṁ vijāyanamūlakaṁ dukkhaṁ.
     Yampana jātassa taruṇavaṇasadisasukhumālasarīrassa hatthaggahaṇanhāpanadhovanacoḷa-
  parimajjanādikāle sūcimukhakhuradhārāhi vijjhanaphālanasadisaṁ dukkhamuppajjati, idaṁ
  mātukucchito bahinikkhamanamūlakaṁ dukkhaṁ.
     Yampana tato paraṁ pavattiyaṁ attanāva attānaṁ vadhentassa acelakavatādivasena
  ātāpanaparitāpanānuyogamanuyuttassa kodhavasena abhuñjantassa ubbandhantassa ca dukkhaṁ
  hoti, idaṁ attūpakkamamūlakaṁ dukkhaṁ.
     Yampana parato vadhabandhanādīni anubhavantassa dukkhaṁ uppajjati, idaṁ parūpakkamamūlakaṁ
  dukkhaṁ. 4-

  *  *  *  *  *  *
  Footnote: 1 Sī. khārāpatacchikādi..., chaṂa. khārāpaṭicchakādi... 2 Ma. paṭipādiyamānassa
  3 chaṂa. mahānāgassa nikaḍḍhiyamānassa 4 chaṂa. dukkhanti
-------------------------------------------------
[page 070]
     Iti imassa sabbassāpi dukkhassa ayaṁ jāti vatthumeva hoti, idaṁ jātidukkhaṁ
  anveti.
     Jarādukkhanti duvidhā jarā saṅkhatalakkhaṇañca khaṇḍiccādisammato santatiyaṁ
  ekabhavapariyāpannakkhandhapurāṇabhāvo ca, sā idha adhippetā. Sā panesā
  dukkhā saṅkhāradukkhabhāvato ceva dukkhavatthuto ca. Yaṁ hidaṁ aṅgapaccaṅgasithilabhāvato
  indriyavikāravirūpatā yobbanavināsabalūpaghātasatimativippavāsaparaparibhavādianekapaccayaṁ
  kāyikacetasikaṁ dukkhamuppajjati, jarā tassa vatthu. Tenetaṁ vuccati:-
           "aṅgānaṁ sithilabhāvā indriyānaṁ vikārato
           yobbanassa vināsena balassa upaghātato.
           Vippavāsā satādīnaṁ puttadārehi attano
           appasādanīyato ceva bhiyyo bālattapattiyā.
           Pappoti dukkhaṁ yaṁ macco kāyikaṁ mānasaṁ tathā
           sabbametaṁ jarāhetu yasmā tasmā jarā dukhā"ti. 1-
     Idaṁ jarādukkhaṁ anvetīti sambandho. Byādhīti vividhaṁ dukkhaṁ āvahatīti 2-
  byādhi. Byādhayati tāpayati 3- kampayatīti vā byādhi.
     Maraṇadukkhanti etthāpi duvidhaṁ maraṇaṁ saṅkhatalakkhaṇañca, yaṁ sandhāya vuttaṁ "jarāmaraṇaṁ
  dvīhi khandhehi saṅgahitan"ti. 4- Ekabhavapariyāpannajīvitindriyappabandhavicchedo
  ca, yaṁ sandhāya vuttaṁ "niccaṁ maraṇato bhayan"ti. 5- Taṁ idha adhippetaṁ. Jātipaccayā
  maraṇaṁ parūpakkamamaraṇaṁ 6- sarasamaraṇaṁ āyukkhayamaraṇaṁ puññakkhayamaraṇantipi tasseva nāmaṁ.
  Puna khaṇikamaraṇaṁ sammutimaraṇaṁ samucchedamaraṇanti ayampi bhedo veditabbo. Pavatte

  *  *  *  *  *  *
  Footnote: 1 abhi.A. 2/107, visuddhi. 3/87 2 Sī. ādadhāti āvahatīti, chaṂa. ādahati vidahatīti
  3 Sī. adukkhaṁ bādhayati 4 abhiḍhā. 36/71/13 5 khu.jā. 27/88/248, khu.su.
  25/582/451 6 chaṂa. upakkamamaraṇaṁ
-------------------------------------------------
[page 071]
  Rūpārūpadhammānaṁ bhedo khaṇikamaraṇaṁ nāMa. Tisso mato phusso matoti idaṁ paramatthato
  sattassa abhāvā, sassaṁ mataṁ, rukkho matoti idampi jīvitindriyassa abhāvā
  sammutimaraṇaṁ nāMa. Khīṇāsavassa appaṭisandhikā kālakiriyā samucchedamaraṇaṁ nāMa. Bāhiraṁ
  sammutimaraṇaṁ ṭhapetvā itaraṁ sammutimaraṇaṁ ca idha yathāvuttappabandhavicchedanabhāvena
  saṅgahitaṁ, dukkhassa pana vatthubhāvato dukkhaṁ. Tenetaṁ vuccati:-
           "pāpassa pāpakammādi- nimittamanupassato
           bhaddassāpasahantassa viyogaṁ piyavatthukaṁ
           mīyamānassa yaṁ dukkhaṁ mānasaṁ avisesato.
           Sabbesañcāpi yaṁ sandhi- bandhanacchedanādikaṁ
           vitujjamānamammānaṁ 1- hoti dukkhaṁ sarīrajaṁ.
           Asayhamappatikāraṁ dukkhassetassidaṁ yato
           maraṇaṁ vatthu tenedaṁ 2- dukkhamicceva bhāsitan"ti. 3-
     Sokaparidevadukkhadomanassupāyāsadukkhanti ettha sokādīsu soko nāma
  ñātibyasanādīhi phuṭṭhassa antonijjhānaṁ lakkhaṇato 4- cittasantāPo. Dukkho panassa
  dukkhadukkhattā ceva dukkhassa ca vatthubhāvato. Tenetaṁ vuccati:-
           "sattānaṁ hadayaṁ soko visasallaṁva tujjati 5-
           aggitattova nārāco bhusañca ḍahate puna.
           Samāvahati ca byādhi- jarāmaraṇabhedanaṁ
           dukkhampi vividhaṁ yasmā tasmā dukkhoti vuccatī"ti. 6-

  *  *  *  *  *  *
  Footnote: 1 Ma. vilujjamānasammānaṁ 2 chaṂa. tenetaṁ 3 abhi.A. 2/108-109, visuddhi. 3/88
  4 chaṂa. antonijjhānalakkhaṇo 5 chaṂa. sallaṁ viya vitujjati 6 abhi.A. 2/111,
  visuddhi. 3/89
-------------------------------------------------
[page 072]
     Paridevo nāma ñātibyasanādīhi phuṭṭhassa vacīpalāPo. Dukkho panassa saṁsāradukkhabhāvato
  dukkhavatthuto ca. Tenetaṁ vuccati:-
                  "yaṁ sokasallavihato paridevamāno
                  kaṇṭhoṭṭhatālugalasosajamappasayhaṁ 1-
                  bhiyyodhimattamadhigacchatiyeva dukkhaṁ
                  dukkhoti tena bhagavā paridevamāhā"ti. 2-
     Dukkhaṁ nāma kāyapīḷanalakkhaṇaṁ kāyikaṁ dukkhaṁ. Dukkhaṁ panassa dukkhadukkhattā
  kāyikadukkhāvahanato ceva mānasadukkhāvahanato ca. Tenetaṁ vuccati:-
           "pīḷeti kāyikamidaṁ dukkhañca mānasaṁ bhiyyo
           janayati yasmā tasmā dukkhanti visesato vuttan"ti. 3-
     Domanassaṁ nāma cittapīḷanalakkhaṇaṁ mānasaṁ dukkhaṁ. Dukkhaṁ panassa dukkhadukkhattā 4-
  ceva kāyikadukkhāvahanato ca. Cetodukkhasamappitā hi kese pakiriya uraṁ 5- paṭipiṁsanti,
  āvaṭṭanti, vivaṭṭanti, chinnapapātaṁ 6- papatanti, satthaṁ āharanti, visaṁ khādanti,
  rajjuyā ubbandhanti, aggiṁ pavisanti, nānappakāraṁ dukkhaṁ anubhavanti. Tenetaṁ
  vuccati:-
           "pīḷeti ca yato cittaṁ kāyassa ca papīḷanaṁ 7-
           samāvahati 8- dukkhanti 8- domanassaṁ tato ahū"ti. 9-
     Upāyāso nāma ñātibyasanādīhi phuṭṭhassa adhimattacetodukkhappabhāvito
  āyāsoyeva. 10- Saṅkhārakkhandhapariyāpanno eko dhammoti eke. Dukkho panassa
  saṅkhāradukkhabhāvato cittaparidahanato kāyavisādanato 11- ca. Tenetaṁ vuccati:-

  *  *  *  *  *  *
  Footnote: 1 chaṂa...ṭālutala... 2 abhi.A. 2/112, visuddhi. 3/89 3 abhi.A. 2/113, visuddhi.
  3/89 4 chaṂa...ḍukkhatā 5 chaṂa. pakiriya kandanti, urāni 6 Ma. uddhaṁpādaṁ
  7 chaṂa. pīḷanaṁ samāvahati 8-8 chaṂa. dukkhanti domanassampi 9 abhi.A. 2/113 10 chaṂa.
  dosoyeva 11 chaṂa. kāyassa vihananato
-------------------------------------------------
[page 073]
           "cittassa Paridahanā kāyassa visādanā ca
           adhimattaṁ yaṁ dukkhaṁ upāyāso janeti dukkho tato vutto"ti. 1-
     Ettha ca mandagginā antobhājane pāko viya soko, tikkhagginā paccamānassa bhājanato
  bahi nikkhamanaṁ viya paridevo, bahi nikkhantāvasesassa nikkhamitumpi appahontassa
  antobhājaneyeva yāva parikkhayā pāko viya upāyāso daṭṭhabbo.
     Nerayikadukkhanti niraye pañcavidhabandhanādikaṁ dukkhaṁ anveti, taṁ devadūtasuttena
  dīpetabbaṁ. Tenetaṁ vuccati:-
                  "jāyetha no ce narakesu satto
                  tatthaggidāhādikamappasayhaṁ
                  labhetha dukkhaṁ nu kuhiṁ patiṭṭhaṁ
                  iccāha dukkhāti munīdha jātin"ti. 2-
     Tiracchānayonikadukkhanti tiracchānesu kasāpatodatāḷanavijjhanādikaṁ anekavidhaṁ
  dukkhaṁ anveti, taṁ bālapaṇḍitasuttato gahetabbaṁ. Tenetaṁ vuccati:-
                  "dukkhaṁ tiracchesu kasāpatoda-
                  daṇḍābhighātādibhavaṁ anekaṁ
                  yantaṁ kathaṁ tattha bhaveyya jātiṁ
                  vinā tahiṁ jāti tatopi dukkhā"ti. 2-
     Pettivisayikadukkhanti petesu pana khuppipāsavātātapādinibbattaṁ dukkhañca
  lokantare tibbandhakāre asayhasītādidukkhañca anveti. Tenetaṁ vuccati:-

  *  *  *  *  *  *
  Footnote: 1 abhi.A. 2/114 2 abhi.A. 2/104
-------------------------------------------------
[page 074]
                  "petesu Dukkhaṁ pana khuppipāsā-
                  vātātapādippabhavaṁ vicittaṁ
                  yasmā ajātassa na tattha atthi
                  tasmāpi dukkhaṁ muni jātimāha.
                  Tibbandhakāre ca asayhasīte
                  lokantare yaṁ asuresu dukkhaṁ
                  na taṁ bhave tattha na cassa jāti
                  yato ayaṁ jāti tatopi dukkhā"ti. 1-
     Mānusikadukkhanti manussesu vadhabandhanādikaṁ dukkhaṁ. Gabbhokkantimūlakadukkhanti
  "ayaṁ hi satto mātukucchimhi nibbattamāno na uppalapadumapuṇḍarikādīsu
  nibbattatī"tiādinā nayena yaṁ jātidukkhaṁ vuttaṁ, idaṁ tāva gabbhokkantimūlakadukkhaṁ
  anveti. Gabbhe ṭhitimūlakadukkhanti yaṁ pana "so mātu sahasā upakkhalanagamananisīdanavuṭṭhāna-
  parivattanādīsū"tiādinā nayena 2- yaṁ tibbaṁ dukkhaṁ vuttaṁ, idaṁ gabbhe ṭhitimūlakaṁ
  dukkhaṁ anveti. Gabbhavuṭṭhānamūlakadukkhanti "yaṁ panassa mūḷhagabbhāya mātuyā
  mittāmaccasuhajjādīhi adassanārahe dukkhuppattiṭṭhāne"tiādinā nayena yaṁ dukkhaṁ
  vuttaṁ, idaṁ mātukucchito bahi nikkhantamūlakaṁ dukkhaṁ anveti. Tenetaṁ vuccati:-
                  "yañcāpi gūthanarake viya mātugabbhe
                  satto vasaṁ ciramato bahi nikkhamanañca
                  pappoti dukkhamatighoramidampi natthi
                  jātiṁ vinā itipi jāti ayaṁ hi 3- dukkhā.
                  Kiṁ bhāsitena bahunā nanu yaṁ kuhiñci
                  atthīdha kiñcidapi 4- dukkhamidaṁ kadāci

  *  *  *  *  *  *
  Footnote: 1 abhi.A. 2/104 2 chaṂa. upakkhalanagamananisīdanātiādinā
  3 jātirayaṁ hi (abhi.A. 2/104) 4 chaṂa. kiñcirapi
-------------------------------------------------
[page 075]
                  Nevatthi jātivirahe yadato mahesi
                  dukkhāti sabbapaṭhamaṁ imamāha jātin"ti. 1-
     Jātassupanibandhakadukkhanti jātassa upanibandhanaṁ nhānalepanakhādanapivanādijaggana-
  dukkhaṁ anveti. Jātassa parādheyyakadukkhanti parassa aññassa āyattaṁ issariyadukkhaṁ
  anveti. "sabbaṁ Paravasaṁ dukkhan"ti hi vuttaṁ. Attūpakkamadukkhanti yaṁ attanāva
  attānaṁ vadhentassa acelakavatādivasena ātāpanaparitāpanānuyogamanuyuttassa kodhavasena
  abhuñjantassa ubbandhantassa ca dukkhaṁ hoti, idaṁ attupakkamadukkhaṁ anveti.
  Parūpakkamadukkhanti yaṁ parato vadhabandhanādīni anubhavantassa uppajjati, idaṁ
  parūpakkamadukkhaṁ anveti. Dukkhadukkhanti kāyikacetasikā dukkhā vedanā sabhāvato ca
  nāmato ca dukkhattā dukkhadukkhanti vuccati, idaṁ dukkhadukkhaṁ anveti.
  Saṅkhāradukkhanti upekkhāvedanā ceva avasesā ca tebhūmakasaṅkhārā udayabbayapaṭipīḷitattā
  saṅkhāradukkhaṁ, idaṁ saṅkhāradukkhaṁ anveti. Vipariṇāmadukkhanti sukhā vedanā
  vipariṇāme dukkhassa hetuto vipariṇāmadukkhaṁ, idaṁ ca 2- vipariṇāmadukkhaṁ anveti.
     Mātumaraṇanti mātuyā maraṇaṁ. Pitumaraṇanti pituno maraṇaṁ. Bhātumaraṇanti
  jeṭṭhakaniṭṭhabhātumaraṇaṁ. Bhaginimaraṇanti jeṭṭhakaniṭṭhabhaginimaraṇaṁ. Puttamaraṇanti puttānaṁ
  maraṇaṁ. Dhītumaraṇanti dhītūnaṁ maraṇaṁ. Ñātibyasanadukkhanti ñātīnaṁ byasanaṁ ñātibyasanaṁ, 3-
  corarogabhayādīhi ñātikkhayo, ñātivināsoti attho. Tena ñātibyasanena phuṭṭhassa
  ajjhotthaṭassa abhibhūtassa uppannadukkhaṁ ñātibyasanadukkhaṁ, taṁ ñātibyasanaṁ dukkhaṁ
  anveti sesesupi eseva nayo. Ayaṁ pana viseso:- bhogānaṁ byasanaṁ bhogabyasanaṁ,
  rājacorādivasena bhogakkhayo, bhogavināsoti attho. Vuttanayena taṁ bhogabyasanaṁ dukkhaṁ
  anveti. Rogabyasananti rogo eva byasanaṁ rogabyasanaṁ. Rogo hi ārogyaṁ byasati
  vināsetīti byasanaṁ, vuttanayena taṁ rogabyasanaṁ dukkhaṁ anveti. Sīlabyasanadukkhanti

  *  *  *  *  *  *
  Footnote: 1 visudadhi. 3/86 2 chaṂa. ayaṁ saddo na dissati 3 chaṂa. ayaṁ pāṭho na dissati
-------------------------------------------------
[page 076]
  Sīlassa byasanaṁ sīlabyasanaṁ, dussīlyassetaṁ nāmaṁ. Vuttanayena taṁ sīlabyasanaṁ dukkhaṁ
  anveti. Sammādiṭṭhiṁ vināsayamānā uppannā diṭṭhiyeva byasanaṁ diṭṭhibyasanaṁ,
  vuttanayena taṁ diṭṭhibyasanaṁ dukkhaṁ anveti. Ettha ca purimāni dve anipphannāni,
  pacchimāni tīṇi nipphannāni tilakkhaṇāhatāni. Purimāni ca tīṇi neva kusalāni
  nākusalāni. Sīladiṭṭhibyasanadvayaṁ akusalaṁ.
     Yathāti opamme. Bhinnaṁ nāvanti sithilabandhanaṁ nāvaṁ jajjarībhūtaṁ vā, padarugghāṭimaṁ
  vā. Dīpesinti 1- udakadāyiṁ udakappavesaniṁ. 2- Tato tato udakaṁ anvetīti tato tato
  bhinnaṭṭhānato udakaṁ pavisati. Puratopīti nāvāya purimabhāgatopi. Pacchatopīti tassā
  pacchimabhāgatopi. Heṭṭhatopīti adhobhāgatopi. Passatopīti ubhayapassatopi. Yaṁ
  antarantarā na vuttaṁ, taṁ pāṭhānusārena veditabbaṁ.
     Tasmā kāyagatāsatiādibhāvanāya jantu sadā sato hutvā vikkhambhanasamucchedavasena
  rūpādīsu vatthukāmesu sabbapakārampi kilesakāmaṁ parivajjento kāmāni
  parivajjeyya. Evante kāme pahāya tappahānakaramaggeneva catubbidhampi oghaṁ tareyya
  tarituṁ sakkuṇeyya. Tato yathā puriso garukaṁ nāvaṁ udakaṁ siñcitvā lahukāya nāvāya
  appakasireneva pāragū bhaveyya pāraṁ gaccheyya, evamevaṁ attabhāvanāvaṁ kilesūdakagarukaṁ
  siñcitvā lahukena attabhāvena pāragū bhaveyya. Sabbadhammapāraṁ nibbānaṁ gato
  bhaveyya arahattappattiyā gaccheyya anupādisesāya nibbānadhātuyā parinibbānenāti
  arahattanikūṭena desanaṁ niṭṭhāpesi.
     Tasmāti yasmā jātiādikaṁ dukkhaṁ etaṁ puggalaṁ anveti, tasmā. Taṁkāraṇā
  taṁhetūtiādīsupi eseva nayo. Yasmā vuttappakāraṁ dukkhaṁ etaṁ anveti, taṁhetu,
  yasmā anveti tappaccayā, yasmā anveti taṁnidānanti evaṁ padayojanā kātabbā.

  *  *  *  *  *  *
  Footnote: 1 chaṂa. dakamesinti 2 Sī. ivodakanti udakadāyi udakappavesaṁva
-------------------------------------------------
[page 077]
  Hetūtiādīni kāraṇavevacanāni. Kāraṇañhi tena tassa phalaṁ hinoti pavattatīti hetu.
  Taṁ taṁ paṭicca phalaṁ eti pavattatīti paccayo. "handa Naṁ gaṇhathā"ti dassentaṁ
  viya attano phalaṁ nidetīti nidānaṁ.
     "taṁkāraṇāti Akāraṇanikkāraṇapaṭisedho. Taṁhetūti ahetumahābhūtahetupaṭisedho.
  Tappaccayāti appaccayena saddhiṁ asādhāraṇapaccayapaṭisedho. Taṁnidānāti anidānena saha
  āgamādhigame nidānapaṭisedho"ti evameke vaṇṇayanti. Etaṁ ādīnavaṁ sampassamānoti
  etaṁ vuttappakāraṁ upaddavaṁ vipassanāñāṇena sammā passamāno dakkhamāno.
     Sadāti mūlapadaṁ. Puna sadāti atthapadaṁ. Sadāti sabbadivase. Sabbadāti sabbasmiṁ
  kāle. Sabbakālanti pubbaṇhādisabbakālaṁ. Niccakālanti divase divase. Dhuvakālan ti
  abbocchinnakālaṁ. Satatanti nirantaraṁ. Samitanti ekībhūtaṁ. Abbokkiṇṇanti aññena
  asammissaṁ. Poṅkhānupoṅkhanti paṭipāṭiyā ghaṭitaṁ "poṅkhānupoṅkhaṁ avirādhitaṁ
  upaṭṭhātī"tiādīsu 1- viya. Udakummikajātanti nibbattaudakaummitaraṅgaṁ viya.
  Avīcīti aviraḷaṁ. Santatīti anupacchinnaṁ. Sahitanti ghaṭitaṁ ekībhūtaṁ vā "sahitaṁ me,
  asahitante"tiādīsu 2- viya. Phassitanti phusitaṁ "nivāte phusitaggale"tiādīsu viya.
  Purebhattaṁ pacchābhattanti dve padāni divākālavibhāgavasena. 3- Purimayāmaṁ majjhimayāmaṁ
  pacchimayāmanti tīṇi rattivibhāgavasena. Kāḷe juṇheti aḍḍhamāsavasena. Vasse .pe.
  Gimheti tīṇi utuvasena. Purime vayokhandhe .pe. Pacchime vayokhandheti tīṇi
  vayovibhāgavasena vuttānīti ñātabbaṁ.
     Satoti catūhi kāraṇehi sato. "kāye Kāyānupassanāsatipaṭṭhānaṁ bhāvento
  sato"tiādīni "evaṁ samucchedato kāme parivajjeyyā"ti pariyosānāni vuttatthāneva.
  Api ca sattattā satoti tīsu vatthūsu sattabhāvena vā 4- tayo kilese paṭikkamāpetuṁ

  *  *  *  *  *  *
  Footnote: 1 saṁṃahā. 19/1115/394 2 dī.Sī. 9/202/67 3 Sī. kālavikālavasena 4 Ma. satatabhāvena
  vā
-------------------------------------------------
[page 078]
  Sattibhāvena vā satattā sato. Santattāti kilesopakkilese palāpetvā ṭhānena ca
  ārammaṇena ca pamocetvā santattā sato. Samitattāti iṭṭhaphaladāyakapuññena ca
  aniṭṭhaphaladāyakapāpena ca samitattā sato. Santadhammasamannāgatattāti sappurisadhamme
  bhajanato buddhādiariyapuggale sevanato santadhammasamannāgatattā sato.
     Vatthukāme parijānitvāti ete vuttappakāre tebhūmake vatthukāme tīraṇapariññāya
  jānitvā. Pahāyāti kilesakāme pahānapariññāya pariccajitvā. Pajahitvāti
  chaḍḍetvā. Kiṁ kacavaraṁ viya piṭakenāti? na hi, api ca kho taṁ vinodetvā taritvā 1-
  nīharitvā. Kiṁ kūṭabalibaddamiva 2- patodenāti? na hi, atha kho taṁ byantīkaritvā
  vigatantaṁ karitvā. Yathāyaṁ 3- antopi nāvasissati, antamaso bhaṅgamattampi, tathā taṁ
  karitvā. Kathaṁ pana taṁ tathā katanti? anabhāvaṅgametvā. 4- Samucchedappahānena yathā
  samucchinnā hoti, tathā karitvāti vuttaṁ hoti. Esa nayo kāmacchandanīvaraṇādīsu.
     Kāmoghantiādīsu pañcakāmaguṇikarāgo avasīdanaṭṭhena 5- "kāmogho"ti vuccati.
  Bhavoghoti rūpārūpabhavesu chandarāgo jhānanikanti ca. Diṭṭhoghoti sassatadiṭṭhādisahagatābhave
  patthanā eva, diṭṭhogho bhavoghe eva samodhānaṁ gacchati. Avijjogho
  catūsu saccesu aññāṇaṁ. Tattha kāmaguṇe assādato manasikaroto anuppanno
  ca kāmogho uppajjati, uppanno ca kāmogho saṁvaḍḍhati. 6- Mahaggatadhamme assādato
  manasikaroto anuppanno ca bhavogho uppajjati, uppanno ca bhavogho 7- saṁvaḍḍhati.
  Tebhūmakadhammesu catuvipallāsapadaṭṭhānabhāvena anuppanno ca 8- kāmoghaṁ paṭicca 8-
  avijjogho uppajjati, uppanno ca avijjogho 7- saṁvaḍḍhatīti veditabbo.
  Vuttanayapaccanīkato sukkapakkho vitthāretabbo.

  *  *  *  *  *  *
  Footnote: 1 Sī. cajitvā, chaṂa. taritvā vijjhitvā 2 chaṂa. balibaddamiva 3 chaṂa. yathāssa
  4 chaṂa. anabhāvaṁ gahetvā anu bhāvaṁ gametvā 5 Ma. avattharaṇaṭṭhena 6 Sī.,Ma. pavaḍḍhati
  7 chaṂa. ayaṁ pāṭho na dissati 8-8 Sī.,chaṂa. ime pāṭhā na dissanti
-------------------------------------------------
[page 079]
     Appaṇihitavimokkhaṁ paṭipanno kāmoghaṁ, animittavimokkhaṁ paṭipanno bhavoghaṁ,
  suññatavimokkhaṁ paṭipanno avijjoghaṁ tareyya. Paṭhamamaggavasena tareyya, dutiyamaggavasena
  uttareyya, tatiyamaggavasena patareyya, catutthamaggavasena samatikkameyya, phalavasena
  vītivatteyyāti. Atha vā "kāmoghavasena tareyya, bhavoghavasena uttareyya, diṭṭhoghavasena
  patareyya, avijjoghavasena samatikkameyya, sabboghavasena vītivatteyyā"ti evameke
  vaṇṇayanti.
     Garukanti na sallahukaṁ. Bhārikanti bhāraṁ bhaṇḍaṁ ettha santīti 1- bhārikaṁ. Udakaṁ
  sitvāti udakaṁ siñcitvā. Osiñcitvāti atirekena siñcitvā. Chaḍḍetvāti
  pātetvā. Lahukāyāti sallahukāya. Khippanti sīghaṁ. Lahunti taṁkhaṇaṁ. Appakasirenevāti
  niddukkheneva. Pāraṁ vuccati amataṁ nibbānanti sakkāyaorato pārabhūtaṁ pāraṁ.
  Taṇhāvānato nikkhantaṁ nibbānaṁ kathiyati. Yosoti yo eso. Sabbasaṅkhārasamathotiādi
  sabbaṁ nibbānameva. Yasmā hi taṁ āgamma 2- sabbasaṅkhāraiñjitāni sabbasaṅkhāracalanāni
  2- sabbasaṅkhāravipphanditāni samanti vūpasamanti, tasmā "sabbasaṅkhārasamatho"ti vuccati.
  Yasmā cetaṁ āgamma sabbe upadhayo paṭinissaṭṭhā honti, sabbā taṇhā khīyanti, sabbe
  kilesarajjā virajjanti, sabbaṁ dukkhaṁ nirujjhati, tasmā "sabbūpadhipaṭinissaggo,
  taṇhakkhayo, virāgo, nirodho"ti vuccati. Yā panesā taṇhā bhavena bhavaṁ, phalena
  vā saddhiṁ kammaṁ vinati saṁsibbatīti katvā vānanti vuccati, tato nikkhantaṁ vānatoti
  nibbānaṁ. Pāraṁ gaccheyya nimittavasena ekato vuṭṭhānagotrabhuñāṇena nibbānapāraṁ
  pāpuṇeyya. Adhigaccheyya nimittappavattehi ubhato vuṭṭhānamaggañāṇena nibbānapāraṁ
  visesena pāpuṇeyya. Phuseyya nibbānārammaṇaphalacittavasena nibbānapāraṁ phuseyya.
  Sacchikareyyāti guṇavasena phusitvā paccavekkhaṇañāṇena nibbānapāraṁ paccakkhaṁ kareyya.
  Atha vā "paṭhamamaggena pāraṁ gaccheyya, dutiyena adhigaccheyya, tatiyena phuseyya,

  *  *  *  *  *  *
  Footnote: 1 Sī.,chaṂa. ṭhapayanatīti 2-2 chaṂa. ime pāṭhā na dissanti
-------------------------------------------------
[page 080]
  Catutthena sacchikareyyā"ti evameke vaṇṇayanti. Yopi pāraṁ gantukāmoti yo koci
  vipassanāñāṇe ṭhito puggalo nibbānapāraṁ gantukāmo, sopi avassaṁ tattha gamissatīti
  pāragū. Vuttañhetaṁ:- "otiṇṇomhi jātiyā jarāya maraṇena sokehi paridevehi
  dukkhehi domanassehi upāyāsehī"tiādi. Pubbabhāge ajjhāsayavasena vipassanāyogena
  ca, sopi pāragū nāMa. Yopi pāraṁ gacchatīti yopi maggasamaṅgī nibbānapāraṁ
  gacchati, sopi pāragū nāMa. Yopi pāraṁ gatoti yopi maggena kiccaṁ niṭṭhāpetvā
  phale ṭhito nibbānapāraṁ gato, sopi pāragū nāMa.
     Taṁ jinavacanena dassetuṁ "vuttañhetaṁ bhagavatā tiṇṇo pāraṅgato thale tiṭṭhati
  brāhmaṇo"tiādimāha. Abhiññāpāragūti adhigatena ñāṇena ñātapariññāya nibbānapāraṁ
  gantukāmo gacchati, gatoti pāragū. Pariññāpāragūti sabbadhammānaṁ tīraṇapariññāya
  samatikkamitvā vuttanayena pāragū. Pahānapāragūti samudayapakkhikānaṁ kilesānaṁ
  pahānapariññāya samatikkamitvā vuttanayena pāragū. Yo hi sabbadhammaṁ parijānāti, so
  tīhi pariññāhi parijānāti ñātapariññāya tīraṇapariññāya pahānapariññāyāti.
  Tattha katamā ñātapariññā? sabbadhammaṁ jānāti "ime ajjhattikā, ime bāhirā,
  Idamassa lakkhaṇaṁ, imāni rasapaccupaṭṭhānapadaṭṭhānānī"ti, ayaṁ ñātapariññā. Katamā
  tīraṇapariññā? evaṁ ñātaṁ katvā labbhamānavasena sabbadhammaṁ tīreti "aniccato
  dukkhato rogato"tiādinā, 1- ayaṁ tīraṇapariññā. Katamā pahānapariññā? evaṁ tīrayitvā
  aggamaggena sabbadhammesu chandarāgaṁ pajahati, ayaṁ pahānapariññāti. Imā pariññāyo
  sandhāya "so abhiññāpāragū pariññāpāragū pahānapāragū"ti āha.
     Bhāvanāpāragūti bhāvanāya koṭiṁ patvā maggavasena nibbānapāraṁ gato.
  Sacchikiriyāpāragūti phalanibbānavasena sacchikiriyāphalanibbānapāraṁ gato. Samāpattipāragūti
  aṭṭhannaṁ samāpattīnaṁ pāraṁ gato. Sabbadhammānanti pañcakkhandhādisabbadhammānaṁ.

  *  *  *  *  *  *
  Footnote: 1 saṁ.khandha. 17/122/132
-------------------------------------------------
[page 081]
  Sabbadukkhānanti jātidukkhādisabbadukkhānaṁ. Sabbakilesānanti kāyaduccaritādisabba-
  kilesānaṁ. Ariyamaggānanti sotāpattimaggādīnaṁ catunnaṁ ariyamaggānaṁ. Nirodhassāti
  nibbānassa. Sabbasamāpattīnanti sabbāsaṁ aṭṭhannaṁ rūpārūpasamāpattīnaṁ. Soti so
  ariyo. Vasippattoti vasībhāvappatto. Atha vā kantabhāvaṁ issariyabhāvaṁ nipphannabhāvaṁ 1-
  patto. Pāramippattoti pāramīti avasānaṁ niṭṭhānaṁ, uttamabhāvaṁ vā taṁ patto. Kattha
  pattoti āha "ariyasmiṁ sīlasmin"tiādi. Tattha ariyasmiṁ sīlasminti niddose
  sīlasmiṁ. Ariyasmiṁ samādhisminti niddose samādhimhi. Ariyāya paññāyāti niddosāya
  paññāya. Ariyāya vimuttiyāti niddosāya phalavimuttiyā. Purimena vācākammantājīvā
  gahitā, dutiyena vāyāmasatisamādhayo gahitā, tatiyena vitakkasammādiṭṭhiyo gahitā,
  catutthena taṁsampayuttā sesadhammā gahitāti veditabbā.
     Antagatoti maggena saṅkhāralokantaṁ gato. Antappattoti tameva lokantaṁ
  phalena patto. Koṭigatoti maggena saṅkhārakoṭiṁ gato. Koṭippattoti tameva koṭiṁ
  phalena patto. Pariyantagatoti maggena khandhāyatanādilokapariyantaṁ paricchedaṁ parivaṭumaṁ
  katvā gato. Pariyantappattoti tameva lokaṁ phalena pariyantaṁ katvā patto. Vosānagatoti
  maggena avasānaṁ gato. Vosānappattoti phalena avasānaṁ patto. Tāṇagatoti maggena
  tāyanaṁ gato. Tāṇappattoti phalena tāyanaṁ patto. Leṇagatoti maggena nilīyanaṁ
  gato. Leṇappattoti taṁ phalena nilīyanaṁ patto. Saraṇagatoti maggena patiṭṭhaṁ gato.
  Saraṇappattoti phalena saraṇaṁ patto. Abhayagatoti maggena nibbhayaṁ gato. Abhayappattoti
  phalena nibbhayaṁ nibbānaṁ patto. Accutigatoti cutivirahitaṁ nibbānaṁ maggena gato.
  Accutippattoti taṁ phalena patto. Amatagatoti maraṇarahitaṁ nibbānaṁ maggena gato.
  Amatappattoti taṁ phalena patto. Nibbānagatoti taṇhāvānato nikkhantaṁ nibbānaṁ
  maggena gato. Nibbānappattoti tameva phalena patto. So vuṭṭhavāsoti so arahā

  *  *  *  *  *  *
  Footnote: 1 Sī. nipphandabhāvaṁ, Ma. nibbānabhāvaṁ
-------------------------------------------------
[page 082]
  Dasasu ariyavāsesu vasi parivasi vuṭṭhoti 1- vuṭṭhavāso. Ciṇṇacaraṇoti sīlena saha aṭṭhasu
  samāpattīsu ciṇṇavasīti ciṇṇacaraṇo. Gataddhoti saṁsāraddhānaṁ atikkanto. Gatadisoti
  supinantenapi agatapubbaṁ nibbānadisaṁ gato. Gatakoṭikoti anupādisesanibbānakoṭiṁ
  gato hutvā ṭhito. Pālitabrahmacariyoti rakkhitabrahmacariyo. Uttamadiṭṭhippattoti
  uttamaṁ sammādiṭṭhiṁ patto. Paṭividdhākuppoti akuppaṁ acalanaṁ arahattaphalaṁ
  paṭivijjhitvā ṭhito. Sacchikatanirodhoti nirodhaṁ nibbānaṁ sacchikatvā ṭhito.
     Dukkhaṁ tassa pariññātanti tividhaṁ dukkhaṁ tena samatikkamitvā paricchinnaṁ.
  Abhiññeyyanti sabhāvalakkhaṇāvabodhavasena sobhanena ākārena jānitabbaṁ.
  Abhiññātanti adhikena ñāṇena ñātaṁ. Pariññeyyanti sāmaññalakkhaṇāvabodhavasena
  kiccasamāpannavasena ca byāpitvā parijānitabbaṁ. Pariññātanti samantato ñātaṁ.
  Bhāvetabbanti vaḍḍhetabbaṁ. Sacchikātabbanti paccakkhaṁ kātabbaṁ. Duvidhā hi
  sacchikiriyā paṭilābhasacchikiriyā ārammaṇasacchikiriyā cāti.
     Ukkhittapalighoti ettha palighoti vaṭṭamūlikā avijjā. Ayaṁ hi dukkhipanaṭṭhena
  "paligho"ti vuccati. Tenesa tassā ukkhittattā "ukkhittapaligho"ti vutto.
  Saṅkiṇṇaparikhoti parikhā vuccati punabbhavadāyako bhavesu jāyanavasena ceva saṁsaraṇavasena
  ca "jātisaṁsāro"ti laddhanāmānaṁ punabbhavakkhandhānaṁ paccayo kammābhisaṅkhāro. So
  hi punappunaṁ uppattikaraṇavasena parikkhipitvā ṭhitattā "parikhā"ti vuccati. Tenesa
  tassā saṅkiṇṇattā vikiṇṇattā "saṅkiṇṇaparikho"ti vutto. Abbūḷhesikoti
  esikāti vaṭṭamūlikā taṇhā. Ayaṁ hi gambhīrānugataṭṭhena "esikā"ti vuccati.
  Tenesa tassā abbūḷhattā luñcitvā chaḍḍitattā "abbūḷhesiko"ti vuccati.
  Niraggaḷoti aggaḷaṁ vuccanti orambhajanakāni 2- kāmabhave uppattipaccayāni
  orambhāgiyāni. Etāni hi mahākavāṭaṁ viya nagaradvāraṁ cittaṁ pidahitvā ṭhitattā

  *  *  *  *  *  *
  Footnote: 1 chaṂa. vuṭṭho vuṭṭhāti ca 2 chaṂa. orambhāgajanakāni
-------------------------------------------------
[page 083]
  "aggaḷan"ti Vuccanti. Tenesa tesaṁ niraggaḷattā bhinnattā "niraggaḷo"ti vutto.
  Ariyoti nikkileso parisuddho. Pannaddhajoti pātitamānaddhajo. Pannabhāroti
  khandhabhārakilesabhārābhisaṅkhārabhārapañcakāmaguṇabhārā pannā oropitā assāti pannabhāro.
  Api ca idha mānabhārasseva oropitattā "pannabhāro"ti adhippeto. Visaṁyuttoti
  catūhi yogehi sabbakilesehi ca visaṁyutto. Idha pana mānayogeneva visaṁyuttattā
  "visaṁyutto"ti adhippeto.
     Ettāvatā therena maggena kilese khepetvā nirodhasayanavaragatassa khīṇāsavassa
  nibbānārammaṇaṁ phalasamāpattiṁ appetvā viharaṇakālo dassito. Yathā hi dve nagarāni
  ekaṁ coranagaraṁ, ekaṁ khemanagaraṁ. Atha ekassa mahāyodhassa evaṁ icchā uppajjeyya
  "yāvimaṁ coranagaraṁ tiṭṭhati, tāva khemanagaraṁ bhayato na muccati. Coranagaraṁ anagaraṁ
  karissāmī"ti sannāhaṁ katvā khaggaṁ gahetvā coranagaraṁ upasaṅkamitvā nagaradvāre
  ussāpite esikatthambhe khaggena chinditvā sandhidvārabāhākavāṭaṁ 1- bhinditvā
  palighaṁ ukkhipitvā pākāraṁ bhindanto parikhaṁ pakiritvā 2- nagarasobhanatthāya ussāpite
  dhaje pātetvā nagaraṁ agginā jhāpetvā khemanagaraṁ pavisitvā uparipāsādamāruyha
  ñātigaṇaparivuto surasabhojanaṁ bhuñjeyya, evaṁ coranagaraṁ viya sakkāyo, khemanagaraṁ
  viya nibbānaṁ, mahāyodho viya yogāvacaro. Tassevaṁ hoti "yāva sakkāyabandhaṁ bandhati, 3-
  tāva dvattiṁsakammakāraṇehi aṭṭhanavutirogehi pañcavīsatimahabbhayehi ca parimuccanaṁ
  natthī"ti. So mahāyodho viya sīlasannāhaṁ 4- katvā paññākhaggaṁ gahetvā khaggena
  esikatthambhe viya arahattamaggena taṇhesikaṁ chinditvā 5- so yodho sadvārabāhakaṁ
  nagarakavāṭaṁ viya pañcorambhāgiyasaññojanāggaḷaṁ ugghāṭetvā, so yodho palighaṁ viya
  avijjāpalighaṁ ukkhipitvā so yodho pākāraṁ bhindanto parikhaṁ viya kammābhisaṅkhāraṁ 6-
  bhindanto jātisaṁsāraparikhaṁ pakiritvā so yodho nagarasobhanatthāya ussāpite dhaje

  *  *  *  *  *  *
  Footnote: 1 chaṂa. saddhiṁ dvārabāhāhi kavāṭaṁ 2 chaṂa. saṁkiritvā. evamuparipi 3 Sī.,chaṂa.
  sakkāyavaṭṭaṁ vaṭṭati viya sannāhaṁ sīlasannāhaṁ 5 Sī.,Ma. luñcitvā 6 chaṂa.
  kammābhisaṅkhārapākāraṁ
-------------------------------------------------
[page 084]
  Viya mānaddhaje pātetvā sakkāyanagaraṁ jhāpetvā so yodho khemanagaraṁ pavisitvā
  uparipāsāde surasabhojanaṁ bhuñjanto viya nibbānanagaraṁ pavisitvā amatanirodhārammaṇaṁ
  phalasamāpattisukhaṁ anubhavamāno kālaṁ vītināmeti. Vuttañhetaṁ bhagavatā 1-:-
          "kathañca bhikkhave bhikkhu ukkhittapaligho hoti? idha bhikkhave bhikkhuno
     avijjā pahīnā hoti ucchinnamūlā tālāvatthukatā anabhāvaṅkatā āyatiṁ
     anuppādadhammā. Evaṁ kho bhikkhave bhikkhu ukkhittapaligho hoti.
          Kathañca bhikkhave bhikkhu saṅkiṇṇaparikho hoti? idha bhikkhave bhikkhuno
     Ponobbhaviko jātisaṁsāro pahīno hoti .pe. Evaṁ kho bhikkhave bhikkhu
     saṅkiṇṇaparikho hoti.
          Kathañca bhikkhave bhikkhu abbūḷhesiko hoti? idha bhikkhave bhikkhuno
     Taṇhā pahīnā hoti .pe. Evaṁ kho bhikkhave bhikkhu abbūḷhesiko
     hoti.
          Kathañca bhikkhave bhikkhu niraggaḷo hoti? idha bhikkhave bhikkhuno
     Pañcorambhāgiyāni saññojanāni pahīnāni honti .pe. Evaṁ kho bhikkhave
     bhikkhu niraggaḷo hoti.
          Kathañca bhikkhave bhikkhu ariyo pannaddhajo pannabhāro visaṁyutto
     hoti? idha bhikkhave bhikkhuno asmimāno pahīno hoti ucchinnamūlo
     tālāvatthukato anabhāvaṅkato āyatiṁ anuppādadhammo. Evaṁ kho bhikkhave
     bhikkhu ariyo pannaddhajo pannabhāro visaṁyutto hoti.
          Evaṁ vimuttacittaṁ kho bhikkhave bhikkhuṁ saindā devā sabrahmakā
     sapajāpatikā anvesantā nādhigacchanti `idaṁ nissitaṁ tathāgatassa
     viññāṇan'ti. "2-

  *  *  *  *  *  *
  Footnote: 1 aṅ.pañcaka. 22/71/96 (syā) 2 Maṃū. 12/245/247
-------------------------------------------------
[page 085]
     Pañcaṅgavippahīnoti kāmacchandādipañcaṅgāni vividhehi upāyehi pajahitvā ṭhito.
  Vuttañhetaṁ 1-:-
          "kathañca bhikkhavo 2- bhikkhu pañcaṅgavippahīno hoti? idha bhikkhave 3-
       bhikkhuno kāmacchando pahīno hoti, byāpādo pahīno hoti, thinamiddhaṁ
       pahīnaṁ hoti, uddhaccakukkuccaṁ pahīnaṁ hoti, vicikicchā pahīnā hoti. Evaṁ
       kho bhikkhave bhikkhu pañcaṅgavippahīno hotī"ti.
     Chaḷaṅgasamannāgatoti channaṁ aṅgānaṁ pūretvā chasu dvāresu rūpādiārammaṇe 4-
  paṭighānunayaṁ vajjetvā upekkhāvasena sato sampajāno hutvā viharaṇavasena chaḷaṅgāni
  pūretvā ṭhitattā 5- "chaḷaṅgasamannāgato"ti vutto. Vuttañhetaṁ 6-:-
          "kathañca bhikkhave bhikkhu chaḷaṅgasamannāgato hoti? idha bhikkhave
       bhikkhu cakkhunā rūpaṁ disvā neva sumano hoti na dummano, upekkhako
       viharati sato sampajāno. Sotena saddaṁ sutvā .pe. Ghānena gandhaṁ
       ghāyitvā. Jivhāya rasaṁ sāyitvā. Kāyena phoṭṭhabbaṁ phusitvā. Manasā
       dhammaṁ viññāya neva sumano hoti na dummano, upekkhako viharati sato
       sampajāno. Evaṁ kho bhikkhave bhikkhu chaḷaṅgasamannāgato hotī"ti.
     Ekārakkhoti satiārakkhena eko uttamo ārakkho assāti ekārakkho.
  Vuttañhetaṁ 7-:-
          "kathañca bhikkhave bhikkhu ekārakkho hoti? idha bhikkhave bhikkhu
       satārakkhena cetasā samannāgato viharati. Evaṁ kho bhikkhave bhikkhu ekārakkho
       hotī"ti.

  *  *  *  *  *  *
  Footnote: 1 dī.pā. 11/348/238,279 2 chaṂa. kathañcāvuso. evamuparipi 3 chaṂa. idhāvuso.
  evamuparipi 4 Ma. rūpādiārammaṇaṁ 5 chaṂa. pūretvā paripuṇṇaṁ katvā ṭhitattā
  6 dī.pā. 11/348,360/238,279 7 dī.pā. 11/348,360/239,279
-------------------------------------------------
[page 086]
     Caturāpassenoti paññāya paṭisevanaparivajjanavinodanapajahanānaṁ vasena catunnaṁ
  apassayānaṁ ito cito ca aparivattamānānaṁ vasena caturāpasseno, tesaṁ pāpuṇitvā
  ṭhito. Vuttañhetaṁ 1-:-
          "kathañca bhikkhave bhikkhu caturāpasseno hoti? idha bhikkhave bhikkhu
       saṅkhāyekaṁ paṭisevati, saṅkhāyekaṁ parivajjeti. Saṅkhāyekaṁ vinodeti, saṅkhāyekaṁ
       pajahatī"tiādinā nayena vitthāretabbaṁ.
     Panuṇṇapaccekasaccoti "idameva dassanaṁ saccaṁ, idameva saccan"ti evaṁ pāṭiekkaṁ
  gahitattā paccekasaṅkhātāni diṭṭhisaccāni panuṇṇāni nihaṭāni pahīnāni assāti
  panuṇṇapaccekasacco.
     Samavayasaṭṭhesanoti ettha avayāti anūnā. Saṭṭhāti vissaṭṭhā. Sammā avayā saṭṭhā
  esanā assāti samavayasaṭṭhesano. Sammā vissaṭṭhasabbaesanoti attho. Kevalīti
  paripuṇṇo. Vusitavāti vusitabrahmacariyo, yogānurūpavāse 2- ariyamaggepi dasasu
  ariyavāsesupi vusitavanto. Uttamapurisoti khīṇakilesattā visesapuriso ājaññapuriso.
  Paramapurisoti uttamapuriso, paramatthapaṭilābhappattattā 3- paramappattippatto 4-
  uttamaṁ pattabbaṁ arahattapaṭilābhaṁ patto anuttarapuññakkhettabhūto uttamapuriso
  tenevatthena paramapuriso. Anuttaraṁ samāpattiṁ samāpajjituṁ amatapaṭilābhaṁ pattattā
  paramappattippatto. Atha vā "gharāvāse ādīnavaṁ sañjānitvā sāsanapavisanavasena
  uttamapuriso. Attabhāve ādīnavaṁ sañjānitvā vipassanāpavisanavasena paramapuriso. Kilese
  ādīnavaṁ sañjānitvā ariyabhūmiṁ 5- paviṭṭho paramapattippattoti evameke vaṇṇayanti.
     Neva ācinātīti 6- kusalākusalānaṁ pahīnattā tesaṁ vipākaṁ na vaḍḍheti. 7- Na
  apacinātīti phale ṭhitattā na viddhaṁseti. Apacinitvā ṭhitoti paṭipassaddhippahāne

  *  *  *  *  *  *
  Footnote: 1 dī.pā. 11/348,360/239,279 2 Sī.,chaṂa. garusaṁvāse 3 chaṂa. paramaṁ vā paṭilābhaṁ
  pattattā 4 chaṂa. ayaṁ pāṭho na dissati 5 Sī.,chaṂa. ariyabhūmantaraṁ 6 chaṂa.
  nevācinatīti 7 Sī. cinoti
-------------------------------------------------
[page 087]
  Ṭhitattā kilesānaṁ binduṁ sosetvā 1- ṭhito. Ito paraṁ tīhi padehi maggaphalavaseneva
  yojetabbaṁ. Neva pajahatīti pahātabbābhāvena kilese na pajahati. Na upādiyatīti
  taṇhāmānadiṭṭhīhi gahetabbābhāvato tehi na gaṇhāti. Pajahitvā ṭhitoti vijahitvā 2-
  ṭhito. Neva visinetīti 3- taṇhāvasena neva saṁsibbati. Na ussinetīti mānavasena
  na ukkaṁsati. Visinetvā ṭhitoti taṇhāsaṁsīvanaṁ akatvā ṭhitoti evameke vaṇṇayanti.
  Neva vidhūpetīti kilesaggiṁ na nibbāpeti. Na sandhūpetīti kilesaggiṁ na jālāpeti.
  Vidhūpetvā ṭhitoti taṁ nibbāpetvā ṭhito.
     Asekkhena sīlakkhandhenāti sikkhitabbābhāvena asekkhena vācākammantājīva-
  sīlakkhandhena sīlarāsinā 4- samannāgatattā ṭhito, aparihīnabhāvena ṭhito.
  Samādhikkhandhenāti vāyāmasatīhi sampayuttena samādhinā. Vimuttikkhandhenāti
  phalavimuttisampayuttakkhandhena. Vimuttiñāṇadassanakkhandhenāti paccavekkhaṇañāṇena.
  Saccaṁ paṭipādayitvāti 5- caturāriyasaccaṁ sabhāvavasena sakasantāne sampādayitvā
  paṭivijjhitvā ṭhito. Evaṁ 6- samatikkamitvāti kampanataṇhaṁ atikkamitvā.
  Kilesagginti rāgādikilesaggiṁ. Pariyādayitvāti khepetvā nibbāpetvā.
  Aparigamanatāyāti saṁsāre agamanabhāvena, punāgamanābhāvenāti attho. Kūṭaṁ
  samādāyāti jayaggāhaṁ gahetvā. 7- Muttipaṭisevanatāyāti sabbakilesehi muccitvā
  rūpādiārammaṇasevanavasena. Atha vā sabbakilesehi vimuttiphalasamāpattisevanavasena 8-.
  Mettāya pārisuddhiyāti upakkilesamuttāya parisuddhabhāve ṭhitāya mettāya ṭhito.
  Karuṇādīsupi eseva nayo.
     Accantapārisuddhiyāti atikkantaparisuddhabhāvena parisuddhiyā antaṁ pāpuṇitvā
  ṭhito. Atammayatāyāti taṇhādiṭṭhimānā "tammayā"ti vuccanti. Tesaṁ abhāvo atammayatā,
  tāya taṇhādiṭṭhimānavirahitatāya ṭhito. Vuttañhetaṁ:-

  *  *  *  *  *  *
  Footnote: 1 Sī.,chaṂa. kilese viddhaṁsetvā 2 Sī. vajjetvā, chaṂa. cajitvā 3 chaṂa.
  saṁsibbatīti 4 Sī.,Ma. sīlabhāvanā... 5 chaṂa. sampaṭipādiyitvāti 6 chaṂa. ejaṁ
  7 Sī. kathaṁ samādāyāti nayaggāhaṁ gahetvā 8 chaṂa. mutta...
-------------------------------------------------
[page 088]
                   "so Tādiso lokavidū sumedho
                    sabbesu dhammesu atammayo munī"ti. 1-
  Etthāpi taṇhāmānadiṭṭhivirahitoti attho. Vimuttattāti sabbakilesehi muttabhāvena.
  Santussitattāti yathālābhayathābalayathāsāruppasantosavasena santuṭṭhabhāvena ṭhito.
     Khandhapariyanteti ekacatupañcakkhandhānaṁ tīhi pariññaggīhi jhāpetvā ante
  avasāne ṭhito, natthi etassa antoti vā pariyantaṁ, tasmiṁ pariyante.
  Dhātupariyantādīsupi eseva nayo. Ayaṁ pana viseso:- dhātupariyanteti aṭṭhārasannaṁ
  dhātūnaṁ pariyante. Āyatanapariyanteti dvādasannaṁ āyatanānaṁ. Gatipariyanteti
  nirayādipañcannaṁ gatīnaṁ. Upapattipariyanteti sugatiduggatīsu nibbattiyā.
  Paṭisandhipariyanteti kāmarūpārūpabhavesu paṭisandhiyā. Bhavapariyanteti
  ekavokāracatupañcasaññāasaññānevasaññānāsaññākāmarūpārūpabhavānaṁ. Saṁsārapariyanteti
  khandhadhātuāyatanānaṁ abbocchinnappavattiyā. Vaṭṭapariyanteti kammavipākakilesavaṭṭānaṁ
  pariyante. Antimabhaveti avasāne upapatti bhave. Antimasamussaye ṭhitoti avasāne
  samussaye sarīre ṭhito. Antimadehadharoti antimaṁ avasānaṁ dehaṁ sarīraṁ dhāretīti
  antimadehadharo. Arahāti ārakattā arīnaṁ, arānañca hatattā, paccayādīnaṁ arahattā,
  pāpakaraṇe rahābhāvā arahā.
     Tassāyaṁ pacchimakoti tassa khīṇāsavassa ayaṁ samussayo attabhāvo avasāno.
  Carimoti appo mando carimo ālopo, carimaṁ kabalaṁ viya. Puna paṭisandhiyā natthibhāvaṁ 2-
  sandhāya "jātimaraṇasaṁsāro, natthi tassa punabbhavo"ti āha. Jananaṁ jāti,
  maranti tenāti maraṇaṁ, khandhādīnaṁ abbocchinnā saṁsārappavatti ca tassa khīṇāsavassa
  puna natthīti vuttabhāvaṁ 3- nigamento "tenāha bhagavā:- tasmā jantu .pe. Nāvaṁ
  sitvāva pāragū"ti āha.

  *  *  *  *  *  *
  Footnote: 1 aṅṭika. 20/40/144 2 Ma. punapaṭisandhinatthibhāvaṁ 3 chaṂa. vuttaṁ gāthaṁ
-------------------------------------------------
[page 089]
     Imasmiṁ sutte yaṁ antarantarā na vuttaṁ, taṁ pāṭhānusārena gahetabbaṁ.
                   Saddhammapajjotikāya mahāniddesaṭṭhakathāya
                      kāmasuttaniddesavaṇṇanā niṭṭhitā.
                               Paṭhamaṁ.
                       --------------------
-------------------------------------------------
[page 090]
                       2. Guhaṭṭhakasuttaniddesavaṇṇanā
     [7] Dutiye:- sattoti laggo. Guhāyanti kāye. Kāyo hi rāgādīnaṁ
  vāḷānaṁ vasanokāsato "guhā"ti vuccati. Bahunābhichannoti bahunā rāgādikilesajātena
  abhicchanno. Etena ajjhattabandhanaṁ vuttaṁ. Tiṭṭhanti rāgādivasena tiṭṭhanto.
  Mohanasmiṁ pagāḷhoti mohanaṁ vuccati kāmaguṇo. Ettha hi devamanussā muyhanti tesu
  ajjhogāḷhā hutvā. Etena bāhirabandhanaṁ vuttaṁ. Dūre vivekā hi tathāvidho
  soti so tathārūpo naro tividhāpi kāyavivekādikā vivekā dūre anāsanne.
  Kiṁkāraṇā? kāmā hi loke na hi suppahāyāti yasmā loke kāmā suppahāyā
  Na honti, tasmāti vuttaṁ hoti.
     Sattoti hi kho vuttanti satto, naro, mānavoti evamādinā nayena kathitoyeva.
  Guhāyanti 1- guhā tāva vattabbāti guhā tāva kathetabbā. Kāyoti vātiādīsu
  ayaṁ tāva padayojanā:- kāyoiti vā guhāiti vā .pe. Kumbhoiti vāti.
  Tattha kāyoti "kucchitānaṁ āyoti kāyo"tiādinā heṭṭhā satipaṭṭhānakathāyaṁ
  vuttoyeva. Rāgādivāḷānaṁ vasanokāsaṭṭhena guhā, "paṭicchādanaṭṭhenā"tipi eke.
  "dūraṅgamaṁ Ekacaraṁ, asarīraṁ guhāsayan"tiādīsu 2- viya. Rāgādīhi jhāpanaṭṭhena deho
  "te hitvā mānusaṁ dehan"tiādīsu 3- viya. Pamattakaraṇaṭṭhena sandeho "bhijjati
  pūtisandeho, maraṇantaṁ hi jīvitan"tiādīsu 4- viya. Saṁsāre sañcaraṇaṭṭhena nāvā
  "siñca bhikkhu imaṁ nāvaṁ, sittā te lahumessatī"tiādīsu 5- viya. Iriyāpathassa
  atthibhāvaṭṭhena ratho "ratho sīlaparikkhāro, jhānakkho cakkavīriyo"tiādīsu 6- viya.
  Accuggataṭṭhena dhajo "dhajo rathassa paññāṇan"tiādīsu 7- viya.

  *  *  *  *  *  *
  Footnote: 1 chaṂa. ayaṁ pāṭho na dissati 2 khuḍha. 25/37/22 3 dīṃahā. 10/332/217
  4 khuḍha. 25/148/43 5 khuḍha. 25/369/81
  6 saṁṃahā. 19/4/5 7 khu.jā. 28/1841/326
-------------------------------------------------
[page 091]
     Kimikulānaṁ āvāsabhāvena vammiko "vammikoti kho bhikkhu imassetaṁ
  cātummahābhūtikassa kāyassa adhivacanan"tiādīsu 1- viya. Yatheva hi bāhirako vammiko,
  vamatīti vantakoti vantussayoti vantasinehasambandhoti 2- catūhi kāraṇehi "vammiko"ti
  vuccati. So hi ahinakulaundūragharagoḷikādayo 3- nānappakāre pāṇake vamatīti
  vammiko. Upacikāhi vantakoti vammiko. Upacikāhi vametvā 4- mukhatuṇḍakehi
  ukkhittapaṁsucuṇṇena kaṭippamāṇenapi purisappamāṇenapi ussitoti vammiko.
  Upacikāhi vantakheḷasinehena ābandhatāya sattasattāhaṁ deve vassantepi na vippakirīyati,
  nidāghepi tato paṁsumuṭṭhiṁ gahetvā tasmiṁ muṭṭhinā pīḷiyamāne sineho nikkhamati, evaṁ
  vantasinehasambandhoti vammiko, evamayaṁ kāyopi "akkhimhā aggigūthako"tiādinā nayena
  nānappakāraṁ asucikalalaṁ 5- vamatīti vammiko. Buddhapaccekabuddhakhīṇāsavā imasmiṁ
  attabhāve nikantipariyādānena attabhāvaṁ chaḍḍetvā gatāti ariyehi vantakotipi
  vammiko. Yopi cāyaṁ 6- tīhi aṭṭhisatehi ussito nhārusambandho maṁsāvalepano
  allacammapariyonaddho chavirañjito satte vañceti, taṁ sabbaṁ ariyehi vantamevāti
  vantussayotipi vammiko. "taṇhā Janeti purisaṁ, cittamassa vidhāvatī"ti 7-
  evaṁ taṇhāya janitattā ariyehi vanteneva taṇhāsinehena sambandho ayanti
  vantasinehasambandhotipi vammiko. Yathāpi vammikassa anto nānappakārā pāṇakā tattheva
  jāyanti, uccārapassāvaṁ karonti, gilānā sayanti, matā papatanti. 8- Iti so tesaṁ
  pasūtigharaṁ vaccakuṭigilānasālā susānañca hoti, evaṁ khattiyamahāsālādīnampi kāyo "ayaṁ
  gopitarakkhito maṇḍitapasādito mahānubhāvānaṁ kāyo"ti acintetvā chavinissitā pāṇā
  cammanissitā pāṇā maṁsanissitā pāṇā nhārunissitā pāṇā aṭṭhinissitā pāṇā
  aṭṭhimiñjanissitā pāṇāti evaṁ kulagaṇanāya asītimattāni kimikulasahassāni
  antokāyasmiṁyeva jāyanti, uccārapassāvaṁ karonti, gelaññena āturitāni sayanti,
  matāmatā nipatanti.

  *  *  *  *  *  *
  Footnote: 1 Maṃū. 12/251/213 2 chaṂa. vantasinehasambaddhoti. evamuparipi 3 Ma. ahimaṅgusa...
  4 Sī.,Ma. temetvā 5 Sī.,chaṂa. asucikalimalaṁ 6 chaṂa. yehi cāyaṁ 7 saṁ.sa.
  15/55-57/42 8 chaṂa. nipatanti
-------------------------------------------------
[page 092]
  Iti ayampi tesaṁ pāṇānaṁ pasūtigharaṁ vaccakuṭigilānasālā susānañca hotīti "vammiko"ti
  saṅkhaṁ gato.
     Rogādīnaṁ nīḷabhāvena kulāvakabhāvena nīḷaṁ "roganīḷaṁ pabhaṅguṇan"tiādīsu 1- viya.
  Manāpāmanāpasaṁsāraṇaṭṭhena nagaraṁ "sakkāyanagaran"tiādīsu viya. Paṭisandhiyā nivāsagehaṭṭhena
  kuṭi "pañcadvārāyaṁ kuṭikāyaṁ 2- pasakkiyā"tiādīsu 3- viya. Pūtibhāvane gaṇḍo
  "rogoti bhikkhave. Gaṇḍoti bhikkhave. Salloti bhikkhave kāyassetaṁ adhivacanan"tiādīsu
  4- viya. Bhijjanaṭṭhena kumbho "kumbhūpamaṁ kāyamimaṁ viditvā"tiādīsu 5- viya.
  Kāyassetaṁ adhivacananti etaṁ vuttappakāraṁ catumahābhūtamayassa kucchitadhammānaṁ āyassa
  adhivacanaṁ, kathananti attho. Guhāyanti sarīrasmiṁ. Sattoti allīno. Visattoti
  vaṇṇarāgādivasena vividho allīno. Saṇṭhānarāgavasena āsatto. Tattheva "subhaṁ sukhan"ti
  gahaṇavasena laggo. Attaggahaṇavasena 6- laggito. Palibuddhoti phassarāgavasena amuñcitvā
  ṭhito. Bhittikhileti bhittiyaṁ ākoṭitakhāṇuke. Nāgadanteti tatheva hatthidantasadise
  vaṅkadaṇḍake vā. Sattanti bhittikhile laggaṁ. Visattanti nāgadante laggaṁ.
  Āsattanti cīvaravaṁse laggaṁ. Lagganti cīvararajjuyā laggaṁ. Laggitanti pīṭhapāde
  laggaṁ. Palibuddhanti mañcapāde lagganti evamādinā nayena yojetabbaṁ.
     Lagganādhivacananti visesena allīyanakathanaṁ. Channoti vuttappakārehi kilesehi
  chādito. Punappunaṁ uppattivasena uparūparicchannoti ucchanno. Āvutoti āvarito.
  Nivutoti vārito. Ophutoti avattharitvā chādito. Pihitoti bhājanena ukkhalimukhaṁ
  viya paliguṇṭhito. Paṭicchannoti āvaṭo. Paṭikujjitoti adhomukhaṁ ṭhapito. Tattha
  tiṇapaṇṇādīhi chāditaṁ viya channo. Ucchanno nadiṁ āvaraṇasetu viya. Āvuto
  janasañcaraṇamaggāvaraṇaṁ viya.

  *  *  *  *  *  *
  Footnote: 1 khuḍha. 25/148/43 2 ka. pasakkhiya 3 khuṭhera. 26/125/289
  4 aṅṇavaka. 23/15/416 5 khuḍha. 25/40/23 6 Sī.,Ma. attarāgavasena
-------------------------------------------------
[page 093]
     Vinibandho mānavasenāti nānāvidhena mānātimānavasena vividhe 1- ārammaṇe
  baddho hutvā tiṭṭhati. Parāmaṭṭho diṭṭhivasenāti dvāsaṭṭhidiṭṭhīnaṁ vasena parāmaṭṭho
  āmasitvā gahito. Vikkhepagato uddhaccavasenāti ārammaṇe asantiṭṭhanavasena
  cittavikkhepaṁ patto upagato. Aniṭṭhaṅgato vicikicchāvasenāti ratanattayādīsu
  kaṅkhāsaṅkhātāya vicikicchāya vasena sanniṭṭhānaṁ appatto. Thāmagato anusayavasenāti
  dunnīharaṇāppahīnānusayavasena thirabhāvappatto upagato hutvā tiṭṭhati.
     Rūpūpayanti taṇhādiṭṭhūpāyavasena rūpaṁ upagantvā ārammaṇaṁ katvā. Viññāṇaṁ
  tiṭṭhamānaṁ tiṭṭhatīti tasmiṁ ārammaṇe rūpārammaṇaṁ viññāṇaṁ tiṭṭhantaṁ tiṭṭhati.
  Rūpārammaṇaṁ rūpappatiṭṭhanti rūpameva ārammaṇaṁ ālambitvā rūpameva patiṭṭhaṁ katvā.
  Nandūpasecananti sappītikataṇhodakena āsittaṁ viññāṇaṁ. Vuḍḍhinti vuḍḍhibhāvaṁ.
  Virūḷhinti javanavasena uparito virūḷhibhāvaṁ. Vepullanti tadārammaṇavasena vepullaṁ.
     Atthi rāgotiādīni lobhasseva nāmāni. So hi rañjanavasena rāgo, nandanavasena
  nandī, taṇhāyanavasena taṇhāti vuccati. Patiṭṭhitaṁ tattha viññāṇaṁ virūḷhanti kammaṁ
  javāpetvā paṭisandhiākaḍḍhanasamatthatāya patiṭṭhitaṁ ceva virūḷhañca. Yatthāti
  tebhūmakavaṭṭe, bhummaṁ. Sabbattha vā purimapade etaṁ bhummaṁ. Atthi tattha saṅkhārānaṁ
  vuḍḍhīti idaṁ imasmiṁ vipākavaṭṭe ṭhitassa āyatiṁ vaṭṭahetuke saṅkhāre
  sandhāya vuttaṁ. Yattha atthi āyatiṁ punabbhavābhinibbattīti yasmiṁ ṭhāne āyatiṁ
  punabbhavābhinibbatti atthi. Tattha purimasuttaṁ rūpādiārammaṇalagganavasena vuttaṁ,
  dutiyaṁ suttaṁ tadevārammaṇābhinandanavasena vuttaṁ, tatiyaṁ viññāṇappatiṭṭhānavasena
  vuttaṁ, catutthaṁ catubbidhāahāravasena, kusalākusalaviññāṇappatiṭṭhānavasena ca vuttanti
  viññātabbaṁ.
     Yebhuyyenāti pāyena. Muyhantīti mohaṁ āpajjanti. Sammuyhantīti visesena
  muyhanti. Sampamuyhantīti sabbākārena muyhanti. Atha vā rūpārammaṇaṁ paṭicca

  *  *  *  *  *  *
  Footnote: 1 chaṂa. nānāvidhe
-------------------------------------------------
[page 094]
  Muyhanti, saddārammaṇaṁ paṭicca sammuyhanti, mutārammaṇaṁ paṭicca sampamuyhanti.
  Avijjāya andhīkatāti aṭṭhasu ṭhānesu 1- aññāṇāya avijjāya andhīkatā. "gatā"ti
  Vā pāṭho, andhabhāvaṁ upagatāti attho. Pagāḷhoti paviṭṭho. Ogāḷhoti heṭṭhābhāgaṁ
  paviṭṭho. Ajjhogāḷhoti adhiogāhitvā avattharitvā visesena paviṭṭho. Nimuggoti
  adhomukhaṁ hutvā paviṭṭho. Atha vā dassanasaṁsaggena ogāḷho. Savanasaṁsaggena
  ajjhogāḷho. Vacanasaṁsaggena nimuggo. Sappurisasaṁsaggavirahito vā ogāḷho.
  Saddhammasevanavirahito vā ajjhogāḷho. Dhammānudhammapaṭipattivirahito vā nimuggo.
     Vivekāti vivitti, viviccanaṁ vā viveko. Tayoti gaṇanaparicchedo. Kāyavivekoti
  kāyena vivitti, vinā apasakkanaṁ. Cittavivekādīsupi eseva nayo. Idha bhikkhūti
  imasmiṁ sāsane. Saṁsāre bhayaṁ ikkhanato bhikkhu. Vivittanti suññaṁ, appasaddaṁ
  appanigghosanti attho. Etadeva hi sandhāya vibhaṅge "vivittanti santike cepi
  senāsanaṁ hoti, tañca anākiṇṇaṁ gahaṭṭhehi pabbajitehi, tena taṁ vivittan"ti 2-
  vuttaṁ. Seti ceva āsati ca etthāti senāsanaṁ, mañcapīṭhādīnametaṁ adhivacanaṁ. Tenāha:-
          "senāsananti mañcopi senāsanaṁ, pīṭhampi. Bhisipi. Bimbohanampi.
       Vihāropi. Aḍḍhayogopi. Pāsādopi. Aṭṭopi. Māḷopi. Leṇampi. Guhāpi.
       Rukkhamūlampi. Veḷugumbopi. Yattha vā pana bhikkhū paṭikkamanti, sabbametaṁ
       senāsanan"ti. 3-
     Api ca vihāro aḍḍhayogo pāsādo hammiyaṁ guhāti idaṁ vihārasenāsanaṁ
  nāMa. Mañco pīṭhaṁ bhisi bimbohananti idaṁ mañcapīṭhasenāsanaṁ nāMa. Cimilikā cammakhaṇḍo
  tiṇasanthāro paṇṇasanthāroti idaṁ santhatasenāsanaṁ nāMa. Yattha vā pana bhikkhū
  paṭikkamanti, idaṁ okāsasenāsanaṁ nāmāti evaṁ catubbidhaṁ senāsanaṁ hoti. Taṁ
  sabbampi senāsanaggahaṇena gahitameva.

  *  *  *  *  *  *
  Footnote: 1 Ma. aṭṭhasu aññāṇesu 2 abhi.vi. 35/526/302 3 abhi.vi. 35/527/302
-------------------------------------------------
[page 095]
     Imassa pana 1- sakuṇasadisassa cātuddisassa bhikkhuno anucchavikaṁ senāsanaṁ dassento
  "araññaṁ rukkhamūlan"tiādimāha. Tattha araññanti "nikkhamitvā bahi indakhīlā
  sabbametaṁ araññan"ti 2- idaṁ bhikkhunīnaṁ vasena āgataṁ. "āraññakaṁ Nāma senāsanaṁ
  pañcadhanusatikaṁ pacchiman"ti 3- idaṁ pana imassa bhikkhuno anurūpaṁ. Tassa lakkhaṇaṁ
  visuddhimagge dhutaṅganiddese 4- vuttaṁ. Rukkhamūlanti yaṁ kiñci santacchāyaṁ
  vivittaṁ rukkhamūlaṁ. Pabbatanti selaṁ. Tattha hi udakasoṇḍīsu udakakiccaṁ katvā
  sītāya rukkhacchāyāya nisinnassa nānādisāsu khāyamānāsu sītena 5- vātena bījiyamānassa
  cittaṁ ekaggaṁ hoti. Kandaranti kaṁ vuccati udakaṁ, tena dāritaṁ, udakena bhinnaṁ
  pabbatapadesaṁ. Taṁ nitambantipi nikuñjantipi vadanti. 6- Tattha hi rajatapaṭṭasadisā
  vālikā hoti, matthake maṇivitānaṁ viya vanagahanaṁ, maṇikkhandhasadisaṁ udakaṁ sandati. Evarūpaṁ
  kandaraṁ oruyha pānīyaṁ pivitvā gattāni siñcitvā 7- vālikaṁ ussāpetvā
  paṁsukūlacīvaraṁ paññapetvā nisinnassa samaṇadhammaṁ karoto cittaṁ ekaggaṁ hoti.
  Giriguhanti dvinnaṁ pabbatānaṁ antaraṁ, ekasmiṁ eva vā ummaṅgasadisaṁ mahāvivaraṁ.
  Susānalakkhaṇaṁ visuddhimagge 8- vuttaṁ.
     Vanapatthanti gāmantaṁ atikkamitvā manussānaṁ anupacāraṭṭhānaṁ 9- yattha na kasanti
  na vapanti. Tenevāha "vanapatthanti dūrānametaṁ senāsanānaṁ adhivacanan"tiādiṁ. 10-
  Abbhokāsanti acchannaṁ. Ākaṅkhamāno panettha cīvarakuṭiṁ katvā vasati. Palālapuñjanti
  palālarāsiṁ. Mahāpalālapuñjato hi palālaṁ nikkaḍḍhitvā pabbhāraleṇasadise āvāse 11-
  karonti, gacchagumbādīnampi upari palālaṁ pakkhipitvā heṭṭhā nisinnā samaṇadhammaṁ
  karonti. Sabbametaṁ sandhāya vuttaṁ "kāyena ca vivitto viharatī"tiādi. Eko caṅkamaṁ
  adhiṭṭhāti pavattayatīti vuttaṁ hoti. Iriyatīti iriyāpathaṁ vattayati. Vattatīti
  iriyāpathavuttiṁ uppādeti. Pāletīti iriyāpathaṁ rakkhati. Yapetīti yapayati. Yāpetīti
  yāpayati.

  *  *  *  *  *  *
  Footnote: 1 chaṂa. idha panassa 2 abhi.vi. 35/529/302 3 viṃahā. 2/654/97 4 visuddhi. 1/73
  5 Sī. nānādisāhi vāyamānāsu sītena 6 chaṂa. yaṁ "nadītumban"tipi "nadīkuñjan"tipi
  vadanti 7 Sī.sītaṁ katvā, chaṂa. gattāni sītāni katvā 8 visuddhi. 1/95 9 Ma.
  asañcaraṇaṭṭhānaṁ 10 abhi.vi. 35/531/303 11 chaṂa. ālaye
-------------------------------------------------
[page 096]
     Paṭhamajjhānaṁ samāpannassāti kusalajjhānasamaṅgissa. Nīvaraṇehi cittaṁ vivittanti
  upacārena nīvaraṇehi vivittampi samānaṁ antoappanāyaṁ suṭṭhu vivittaṁ nāma hotīti
  dassetuṁ "paṭhamajjhānaṁ samāpannassa nīvaraṇehi cittaṁ vivittaṁ hotī"ti vuttaṁ. Eseva
  nayo vitakkavicārapītisukhadukkhehi dutiyatatiyacatutthajjhānāni samāpannānanti.
  Rūpasaññāyāti kusalavipākakiriyavasena pañcadasannaṁ jhānānaṁ 1- saññāya. Paṭighasaññāyāti
  cakkhurūpādisaṅghaṭṭanena uppannāya kusalākusalavipākavasena dvipañcaviññāṇasaṅkhātāya
  paṭighasaññāya ca. Nānattasaññāyāti nānārammaṇe pavattāya catucattālīsakāmāvacarasaññāya
  ca cittaṁ vivittaṁ hoti suññaṁ hoti.
     Ākāsānañcāyatanaṁ samāpannassāti ettha nāssa antoti anantaṁ, ākāsaṁ
  anantaṁ ākāsānantaṁ, ākāsānantameva ākāsānañcaṁ, taṁ ca ākāsānañcaṁ
  adhiṭṭhānaṭṭhena āyatanamassa sasampayuttadhammassa jhānassa devānaṁ devāyatanamivāti
  ākāsānañcāyatanaṁ, kasiṇugghātimākāsārammaṇajjhānassetaṁ adhivacanaṁ. Taṁ
  ākāsānañcāyatanaṁ samāpannassa kusalakiriyajjhānaṁ samāpannassa. Rūpasaññāyāti
  saññāsīsena rūpāvacarajjhānato ceva tadārammaṇato ca. Rūpāvacarajjhānampi hi
  "rūpan"ti vuccati "rūpī rūpāni passatī"tiādīsu, 2- tassa ārammaṇampi "bahiddhā
  rūpāni passati suvaṇṇadubbaṇṇānī"tiādīsupi. 2- Tasmā idha rūpe saññā rūpasaññāti
  evaṁ saññāsīsena rūpāvacarajjhānassetaṁ adhivacanaṁ. Rūpe saññā assāti rūpasaññaṁ,
  rūpamassa nāmanti vuttaṁ hoti. Evaṁ paṭhavīkasiṇādibhedassa tadārammaṇassa cetaṁ
  adhivacananti veditabbaṁ. Etāya kusalavipākakiriyāvasena pañcadasavidhāya jhānasaṅkhātāya
  saññāya. 3- Etāya ca paṭhavīkasiṇādivasena aṭṭhavidhāya ārammaṇasaṅkhātāya rūpasaññāya.
     Paṭighasaññāyāti cakkhvādīnaṁ vatthūnaṁ rūpādīnaṁ ārammaṇānañca paṭighāṭena
  samuppannā saññā paṭighasaññā, rūpasaññādīnaṁ etaṁ adhivacanaṁ. Yathāha:- "tattha

  *  *  *  *  *  *
  Footnote: 1 Sī.,chaṂa. rūpāvacarajjhānānaṁ 2 khu.paṭi. 31/209/250 3 chaṂa. rūpasaññāya
-------------------------------------------------
[page 097]
  Katamā paṭighasaññā? rūpasaññā saddasaññā gandhasaññā rasasaññā phoṭṭhabbasaññā,
  imā vuccanti paṭighasaññāyo"ti. 1- Tā kusalavipākā pañca akusalavipākā pañcāti
  etāya paṭighasaññāya.
     Nānattasaññāyāti nānatte gocare pavattāya saññāya, nānattāya vā
  saññāya. Yathāha:- "tattha katamā nānattasaññā? asamāpannassa manodhātusamaṅgissa
  vā manoviññāṇadhātusamaṅgissa vā saññā sañjānanā sañjānitattaṁ, imā
  vuccanti nānattasaññāyo"ti 2- evaṁ vibhaṅge vibhajitvā vuttā. Tā idha adhippetā.
  Asamāpannassa manodhātumanoviññāṇadhātusaṅgahitā saññā rūpasaddādibhede nānatte
  nānāsabhāve gocare pavattanti. Yasmā cesā aṭṭha kāmāvacarakusalasaññā, dvādasa
  akusalasaññā, ekādasa kāmāvacarakusalavipākasaññā, dve akusalavipākasaññā,
  ekādasa kāmāvacarakiriyasaññāti evaṁ catucattālīsampi saññā nānattā nānāsabhāvā
  aññamaññaṁ asadisā, tasmā "nānattasaññā"ti vuttā, tāya nānattasaññāya.
     Cittaṁ vivittaṁ hotīti ākāsānañcāyatanaṁ samāpannassa rūpasaññāpaṭigha-
  saññānānattasaññāsaṅkhātāhi saññāhi jhānacittaṁ vivittaṁ hoti vinā hoti
  apasakkanaṁ 3- hoti. Viññāṇañcāyatananti etadeva viññāṇaṁ adhiṭṭhānaṭṭhena
  āyatanamassāti viññāṇañcāyatanaṁ, ākāse pavattaviññāṇārammaṇassa jhānassetaṁ
  adhivacanaṁ. Taṁ jhānaṁ samāpannassa vuttappakārāya ākāsānañcāyatanasaññāya cittaṁ
  vivittaṁ hoti.
     Ākiñcaññāyatananti ettha pana nāssa kiñcananti akiñcanaṁ, antamaso
  bhaṅgamattampi assa avasiṭṭhaṁ natthīti vuttaṁ hoti. Akiñcanassa bhāvo ākiñcaññaṁ,
  ākāsānañcāyatanaviññāṇāpagamassetaṁ adhivacanaṁ. Taṁ ākiñcaññaṁ adhiṭṭhānaṭṭhena

  *  *  *  *  *  *
  Footnote: 1 abhi.vi. 35/603/316 2 abhi.vi. 35/604/317 3 Sī. apasakkitaṁ
-------------------------------------------------
[page 098]
  Āyatanamassāti ākiñcaññāyatanaṁ, ākāse pavattitaviññāṇāpagamārammaṇajjhānassetaṁ
  adhivacanaṁ. Taṁ ākiñcaññāyatanaṁ samāpannassa tāya viññāṇañcāyatanasaññāya cittaṁ
  vivittaṁ.
     Nevasaññānāsaññāyatananti ettha pana yāya saññāyābhāvato taṁ
  "nevasaññānāsaññāyatanan"ti vuccati, yathāpaṭipannassa sā saññā hoti, taṁ
  tāva dassetuṁ vibhaṅge 1- "nevasaññīnāsaññī"ti uddharitvā taṁyeva "ākiñcaññāyatanaṁ
  santato manasi karoti, saṅkhārāvasesasamāpattiṁ bhāveti, tena vuccati nevasaññīnāsaññī"ti
  vuttaṁ. Tattha santato manasi karotīti "santāvatāyaṁ samāpatti, yatra hi nāma
  natthibhāvampi ārammaṇaṁ manasikaritvā 2- vasatī"ti evaṁ santārammaṇatāya naṁ
  "santā"ti manasi karoti. Taṁ nevasaññānāsaññāyatanaṁ appetvā nisinnassa
  tāya ākiñcaññāyatanasaññāya jhānacittaṁ suññaṁ hoti.
     Sotāpannassāti sotāpattiphalappattassa. Sakkāyadiṭṭhiyāti vīsativatthukāya
  sakkāyadiṭṭhiyā. Vicikicchāyāti aṭṭhasu ṭhānesu kaṅkhāya. Sīlabbataparāmāsāti "sīlena
  suddhi, vatena suddhī"ti parāmasitvā uppajjanakadiṭṭhi. Diṭṭhānusayāti appahīnaṭṭhena
  santāne anusayakā diṭṭhānusayā. Tathā vicikicchānusayā. Tadekaṭṭhehi cāti tehi
  sakkāyadiṭṭhiādīhi ekato ṭhitehi ca. Upatāpenti vibādhenti cāti kilesā, tehi
  sakkāyadiṭṭhiyādikilesehi cittaṁ vivittaṁ suññaṁ hoti. Ettha "tadekaṭṭhan"ti
  duvidhaṁ ekaṭṭhaṁ pahānekaṭṭhaṁ sahajekaṭṭhañca. Apāyagamanīyā hi kilesā yāva
  sotāpattimaggena na pahīyanti, tāva diṭṭhivicikicchāhi saha ekasmiṁ puggale ṭhitāti
  pahānekaṭṭhā. Dasasu hi kilesesu idha diṭṭhivicikicchā eva āgatā. Anusayesu
  diṭṭhānusayavicikicchānusayā āgatā. Sesā pana apāyagamanīyo lobho doso moho māno thīnaṁ
  uddhaccaṁ ahirikaṁ anottappanti aṭṭha kilesā diṭṭhivicikicchāhi saha pahānekaṭṭhā
  hutvā

  *  *  *  *  *  *
  Footnote: 1 abhi.vi. 35/619/319 2 chaṂa. karitvā
-------------------------------------------------
[page 099]
  Dvīhi anusayehi saddhiṁ sotāpattimaggena pahīyanti. Rāgadosamohappamukhesu vā
  diyaḍḍhesu kilesasahassesu sotāpattimaggena diṭṭhiyā pahīyamānāya diṭṭhiyā saha
  vicikicchā pahīnā, diṭṭhānusayavicikicchānusayehi saha apāyagamanīyā sabbakilesā
  pahānekaṭṭhavasena pahīyanti. Sahajekaṭṭhā pana diṭṭhiyā saha vicikicchāya ca saha
  ekekasmiṁ citte ṭhitā avasesakilesā.
     Sotāpattimaggena hi cattāri diṭṭhisahagatāni vicikicchāsahagatañcāti pañca cittāni
  pahīyanti. Tattha dvīsu diṭṭhisampayuttāsaṅkhārikacittesu pahīyamānesu tehi sahajāto
  lobho doso 1- moho uddhaccaṁ ahirikaṁ anottappanti ime kilesā sahajekaṭṭhavasena
  pahīyanti, dvīsu diṭṭhisampayuttasasaṅkhārikacittesu pahīyamānesu tehi sahajāto
  lobho doso 1- moho thīnaṁ uddhaccaṁ ahirikaṁ anottappanti ime kilesā
  sahajekaṭṭhavasena pahīyanti, vicikicchāsahagatacitte pahīyamāne tena sahajāto moho
  uddhaccaṁ ahirikaṁ anottappanti ime kilesā sahajekaṭṭhavasena pahīyanti. Tehi
  duvidhekaṭṭhehi kilesehi cittaṁ vivittaṁ hotīti maggacittaṁ vivittaṁ, 2- phalacittaṁ
  vivittaṁ viyuttaṁ apasakkaṁ 3- suññaṁ hotīti attho.
     Sakadāgāmissa oḷārikā kāmarāgasaññojanāti oḷārikabhūtā kāyadvāre
  vītikkamassa paccayabhāvena thūlabhūtā methunarāgasaṅkhātā saññojanā. So hi kāmabhave
  saññojetīti "saññojanan"ti vuccati. Paṭighasaññojanāti byāpādasaññojanā. So
  hi ārammaṇe paṭihaññatīti "paṭighan"ti vuccati. Te eva thāmagataṭṭhena santāne
  anusentīti anusayā. Aṇusahagatāti 4- aṇubhūtā sukhumabhūtāti attho. 4- Kāmarāgasaññojanā
  paṭighasaññojanā aṇusahagatā kāmarāgānusayā paṭighānusayāti appahīnaṭṭhena
  santāne anusayanavasena sukhumabhūtā kāmarāgapaṭighānusayā. Tadekaṭṭhehi cāti vuttatthehi
  duvidhekaṭṭhehi kilesehi cittaṁ vivittaṁ suññaṁ hoti.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. viviccati 3 Sī.,chaṂa. apasakkitaṁ 4-4 chaṂa.
  sukhumabhūtā
-------------------------------------------------
[page 100]
     Arahatoti kilesārīnaṁ hatattā "arahā"ti laddhanāmassa. Rūparāgāti rūpabhave
  chandarāgā. Arūparāgāti arūpabhave chandarāgā. Mānāti arahattamaggavajjhakā 1- mānā
  eva. Tathā uddhaccāvijjāmānānusayādayo arahattamaggavajjhakā. Etesu uṇṇatilakkhaṇo
  māno. Avūpasamalakkhaṇaṁ uddhaccaṁ. Andhabhāvalakkhaṇā avijjā. Rūparāgārūparāgavasena
  pavattā bhavarāgānusayā. Tadekaṭṭhehi cāti tehi ekato ṭhitehi ca kilesehi. Bahiddhā
  ca sabbanimittehīti ajjhattacittasantāne akusalakkhandhe upādāya "bahiddhā"ti
  saṅkhaṁ gatehi ajjhattaṁ muñcitvā bahiddhā pavattehi sabbasaṅkhāranimittehi
  maggacittaṁ viviccittaṁ vinā hoti apasakkati, phalacittaṁ viyuttaṁ apasakkaṁ 2-
  hoti.
     Tattha kilesapaṭipāṭiyā maggapaṭipāṭiyā cāti dvidhā anusayānaṁ abhāvo veditabbo.
  Kilesapaṭipāṭiyā hi kāmarāgānusayapaṭighānusayānaṁ tatiyamaggena abhāvo hoti, mānānusayassa
  catutthamaggena, diṭṭhānusayavicikicchānusayānaṁ paṭhamamaggena, bhavarāgānusayāvijjānusayānaṁ
  catutthamaggeneva. Maggapaṭipāṭiyā pana paṭhamamaggena diṭṭhānusayavicikicchānusayānaṁ abhāvo
  hoti, dutiyamaggena kāmarāgānusayapaṭighānusayānaṁ ca tanubhāvo, tatiyamaggena sabbaso abhāvo,
  catutthamaggena mānānusayabhavarāgānusayāvijjānusayānaṁ abhāvo hoti. Cittavivekoti
  mahaggatalokuttaracittānaṁ kilesehi suññabhāvo, tucchabhāvoti attho.
     Upadhivivekoti kilesakkhandhābhisaṅkhārasaṅkhātānaṁ upadhīnaṁ suññabhāvo. Upadhiṁ
  tāva dassetuṁ "upadhi vuccanti kilesā cā"tiādimāha. Rāgādayo yassa uppajjanti,
  taṁ upatāpenti vibādhentīti kilesā ca. Upādānagocarā rūpādayo pañcakkhandhā
  ca. Upādānasambhūtā puññāpuññāaneñjābhisaṅkhārā ca. Amatanti natthi
  etassa maraṇasaṅkhātaṁ matanti amataṁ, kilesavisapaṭipakkhattā agadantipi 3- amataṁ.
  Saṁsārayonigatiupapattiviññāṇaṭṭhitisattāvāsesu saṁsibbati vinatīti taṇhā "vānan"ti
  vuccati, taṁ

  *  *  *  *  *  *
  Footnote: 1 chaṂa....vajjhā. evamuparipi 2 chaṂa. phalacittaṁ vivittaṁ viyuttaṁ apasakkitaṁ
  3 Sī. amaranti
-------------------------------------------------
[page 101]
  Tattha natthīti nibbānaṁ. Vūpakaṭṭhakāyānanti 1- gaṇasaṅgaṇikāya apagatasarīrānaṁ.
  Nekkhammābhiratānanti nekkhamme kāmādito nikkhante paṭhamajjhānādike abhiratānaṁ
  tanninnānaṁ. Paramavodānappattānanti uttamaparisuddhabhāvaphalaṁ pāpuṇitvā ṭhitānaṁ.
  "upakkilesābhāvena Parisuddhacittānaṁ, kilesehi muttabhāvena paramavodānappattānaṁ.
  Vikkhambhanappahānena parisuddhacittānaṁ, samucchedappahānena paramavodānappattānan"ti
  evameke vaṇṇayanti. Nirūpadhīnanti vigatūpadhīnaṁ. Visaṅkhāragatānanti saṅkhārārammaṇaṁ
  chitvā 2- vigatasaṅkhāraṁ nibbānaṁ ārammaṇavasena upagatānaṁ. Visaṅkhāragataṁ cittanti
  etthāpi nibbānameva "visaṅkhāran"ti vuttaṁ.
     Vidūreti vividhe dūre. Suvidūreti suṭṭhu vidūre. Na santiketi na samīpe. Na
  sāmantāti na ekapasse. Anāsanneti na accantasamīpe. Vūpakaṭṭheti atidūre, vigateti
  attho. Tādisoti taṁsadiso. Tassaṇṭhitoti tena ākārena ṭhito. Tappakāroti tena
  pakārena ṭhito. Tappaṭibhāgoti taṁkoṭṭhāsiko. Atha vā "attabhāvaguhāya laggabhāvena
  tādiso. Kilesehi channabhāvena tassaṇṭhito. Mohanasmiṁ pagāḷhabhāvena tappakāro.
  Tīhi vivekehi dūrabhāvena tappaṭibhāgoti evameke vaṇṇayanti.
     Duppahāyāti sukhena pahātabbā na honti. Duccajāti sukhena jahituṁ na
  sakkā. Duppariccajāti sabbākārena jahituṁ na sakkā. Dunnimmadayāti nimmadaṁ amadaṁ
  kātuṁ na sakkā. Dubbiniveṭhayāti viniveṭhanaṁ mocanaṁ kātuṁ na sakkā. Duttarāti
  uttaritvā atikkantuṁ na sakkā. Duppatarāti visesetvā tarituṁ na sakkā.
  Dussamatikkamāti dukkhena atikkamitabbā. Dubbinivattāti nivattetuṁ dukkhā. Atha
  vā "pakativasena duppariccajā. Ghoravisaṁ 3- viya dunnimmadayā. Nāgapāsaṁ viya
  dubbiniveṭhayā. Gimhasamaye marukantāraṁ viya duttarā duppataRā. Byagghapariggahitā
  aṭavī viya dussamatikkamā. Samuddavīci viya dubbinivattāti evameke vaṇṇayanti.

  *  *  *  *  *  *
  Footnote: 1 chaṂa. vivekaṭṭhakāyānanti 2 Sī.,chaṂa. cajitvā 3 chaṂa. goṇapatāsaṁ
-------------------------------------------------
[page 102]
     [8] Evaṁ paṭhamagāthāya "dūre vivekā hi tathāvidho"ti sādhetvā puna
  tathāvidhānaṁ sattānaṁ dhammataṁ āvikaronto "icchānidānā"tiādigāthamāha. Tattha
  icchānidānāti taṇhāhetukā. Bhavasātabandhāti sukhavedanādimhi bhavasātena 1- bandhā.
  Te duppamuñcāti te bhavasātavatthubhūtā dhammā. Te vā tattha bandhā icchānidānā
  sattā duppamocayā. Na hi aññamokkhāti aññe ca pamocetuṁ na sakkonti.
  Kāraṇavacanaṁ vā etaṁ. Te sattā duppamuñcā. Kasmā? yasmā aññena mocetabbā
  Na honti. Yadi sattā muñceyyuṁ, sakena thāmena muñceyyunti ayamassa attho.
  Pacchā pure vāpi apekkhamānāti anāgate atīte vā kāme apekkhamānā. Imeva
  kāme purimeva jappanti ime vā paccuppanne kāme purime vā duvidhepi
  atītānāgate balavataṇhāya patthayamānā. Imesañca dvinnaṁ padānaṁ "te duppamuñcā
  na hi aññamokkhā"ti imināva saha sambandho veditabbo. Itarathā apekkhamānāpi
  jappaṁ kiṁ karonti, kiṁ vā katāti na paññāyeyyuṁ.
     Bhavasātabandhāti bhave sātaṁ bhavasātaṁ, tena bhavasātena sukhassādena bandhā
  hutvā ṭhitā. Taṁ bhājetvā dassetuṁ "ekaṁ bhavasātaṁ:- sukhā vedanā"tiādimāha.
  Yobbanassa bhāvo yobbaññaṁ. Rogassa abhāvo ārogyaṁ. Jīvitindriyassa pavattabhāvo
  jīvitaṁ. Lābhoti catunnaṁ paccayānaṁ lābho. Yasoti parivāro. Pasaṁsāti kitti. Sukhanti
  kāyikacetasikaṁ sukhaṁ. Manāpikā rūpāti manavaḍḍhanakā rūpā. Sesesupi eseva nayo.
     Cakkhusampadāti cakkhussa sampadā. "mayhaṁ Cakkhusampannaṁ maṇivimāne
  ugghāṭitasīhapañjaraṁ viya khāyatī"ti uppannaṁ sukhassādaṁ sandhāya "cakkhusampadā"ti
  vuttaṁ. Sotasampadādīsupi eseva nayo. Sukhāya vedanāya sātabandhā .pe. Vibandhāti
  mūlapadaṁ. Vinibandhāti vividhākārena bandhā. Ābandhāti visesena ādito bandhā.

  *  *  *  *  *  *
  Footnote: 1 Sī. bhavasāte
-------------------------------------------------
[page 103]
  Laggāti ārammaṇena saddhiṁ appitā. Laggitāti nāgadante phāṇitavārako 1- viya laggitā.
  Yamettha ca avuttaṁ, taṁ satto visattotiādimhi vuttanayena gahetabbaṁ.
     Na hi aññamokkhāti na parehi mokkhā. Te vā bhavasātavatthū duppamuñcāti
  bhave sukhassādavatthubhūtā dhammā te muñcituṁ dukkhā. Sattā vā etto dummocayāti
  sattā eva vā etasmā bhavasātavatthuto mocetuṁ dukkhā.
     Duruddharāti 2- uddharituṁ dukkhā. Dussamuddharāti samantato chinnataṭe narakāvāṭe
  patito viya uddhaṁ katvā uddharituṁ dukkhā. Dubbuṭṭhāpanāti 3- uṭṭhāpetuṁ dukkhā.
  Dussamuṭṭhāpanāti 3- sukhumāttabhāvaṁ paṭhaviyaṁ patiṭṭhāpanaṁ viya ussāpetuṁ ativiya
  dukkhā.
     Te attanā palipapalipannāti gambhīrakaddame yāva sīsato nimuggā na sakkonti.
  Paraṁ palipapalipannaṁ uddharitunti aparaṁ tatheva nimuggaṁ hatthe vā sīse vā
  gahetvā uddharitvā thale patiṭṭhāpetuṁ na sakkonti. So vata cundāti soti
  vattabbākārapuggalaniddeso. Tassa "yo"ti imaṁ uddesavacanaṁ āharitvā yo attanā
  palipapalipanno ca, so vata cunda paraṁ palipapalipannaṁ uddharissatīti. Evaṁ sesapadesu
  sambandho veditabbo. Palipapalipannoti gambhīrakaddame nimuggo vuccati. Yathā cunda
  koci puriso yāva sīsato 4- gambhīrakaddame nimuggo, parampi tatheva nimuggaṁ hatthe vā
  sīse vā gahetvā uddharissatīti netaṁ ṭhānaṁ vijjatīti. Na hi taṁ kāraṇamatthi, yena
  so taṁ uddharitvā thale patiṭṭhāpeyyāti. Adanto avinīto aparinibbutoti ettha pana
  anibbisevanatāya adanto. Asikkhitavinayatāya avinīto. Anibbutakilesatāya
  aparinibbutoti veditabbo. So tādiso paraṁ damessati nibbisevanaṁ karissati,
  vinessati tisso sikkhā sikkhāpessati. Parinibbāpessati tassa kilese
  nibbāpessati.

  *  *  *  *  *  *
  Footnote: 1 Sī. dhāritavārako 2 Ma. duddharāti 3 chaṂa....payāti
  4 Sī. taṁ sundaraṁ. tathāhi tāvanimaggo puggalo jīvituṁ sakkoti yā sīsato pana kathaṁ
  jīvissati, nāsikaggā
-------------------------------------------------
[page 104]
     Natthañño kocīti añño koci puggalo mocetuṁ samattho natthi. Sakena thāmenāti
  attano ñāṇathāmena. Balenāti ñāṇabalena. Vīriyenāti ñāṇasampayuttacetasikavīriyena.
  Purisaparakkamenāti paraṁ paraṁ ṭhānaṁ akkamanena mahantavīriyena.
     Nāhaṁ sahissāmīti ahaṁ na sahissāmi na sakkomi, na vāyamissāmīti vuttaṁ hoti.
  Pamocanāyāti pamocetuṁ. Kathaṁkathinti sakaṅkhaṁ. Dhotakāti ālapanaṁ. Taresīti tareyyāsi.
                "attanāva Kataṁ pāpaṁ attanā saṅkilissati
                attanā akataṁ pāpaṁ attanāva visujjhati
                suddhī asuddhi paccattaṁ nāñño aññaṁ visodhaye"ti 1-
  etthāyamattho:- yena attanā akusalakammaṁ kataṁ hoti, so catūsu apāyesu dukkhaṁ
  anubhavanto attanāva saṅkilissati. Yena pana attanā akataṁ pāpaṁ, so sugatiñceva
  agatiñca gacchanto attanāva visujjhati. Kusalakammasaṅkhātā suddhi akusalakammasaṅkhātā
  ca asuddhi paccattaṁ kārakasattānaṁ attaniyeva vipaccati. Añño puggalo aññaṁ
  puggalaṁ na visodhaye neva visodheti, na kilesetīti vuttaṁ hoti.
     Tiṭṭhateva nibbānanti amatamahānibbānaṁ tiṭṭhatiyeva. Nibbānagāmimaggoti
  pubbabhāgavipassanāto paṭṭhāya ariyamaggo. Tiṭṭhāmahaṁ samādapetāti ahaṁ gaṇhāpetā
  patiṭṭhāpetā patiṭṭhāmi. Evaṁ ovadiyamānā evaṁ anusāsiyamānāti mayā evaṁ
  ovadiyamānā evaṁ anusāsiyamānā. Ettha uppanne vatthusmiṁ vadanto ovadati
  nāma, anuppanne vatthusmiṁ anusāsanto "ayasopi te bhavissatī"tiādivasena anāgataṁ
  dassento anusāsati nāMa. Sammukhā vadantopi ovadati nāma, parammukhā dūtasāsanaṁ
  vā pesento anusāsati nāMa. Sakiṁ vadantopi ovadati nāma, punappunaṁ
  vadanto anusāsati nāMa. Ovadanto eva vā anusāsati nāMa. Appekacceti
  api ekacce, eketi attho. Accantaniṭṭhaṁ nibbānaṁ ārādhentīti khayavayasaṅkhātaṁ

  *  *  *  *  *  *
  Footnote: 1 khuḍha. 25/165/46, abhi.ka. 37/743/435
-------------------------------------------------
[page 105]
  Antaṁ atītanti accantaṁ, accantañca taṁ sabbasaṅkhārānaṁ appavattiṭṭhānattā
  niṭṭhañcāti accantaniṭṭhaṁ, ekantaniṭṭhanti 1- attho. Taṁ accantaniṭṭhaṁ nibbānaṁ
  ārādhenti sampādenti. Nārādhentīti na sampādenti, na paṭilabhantīti attho. Ettha
  kyāhanti etesu kiṁ ahaṁ, kiṁ karomīti attho. Maggakkhāyīti paṭipadāmaggakkhāyī.
  Ācikkhatīti katheti. Attanā paṭipajjamānā muñceyyunti paṭipajjantā sayaṁ 2-
  muñceyyuṁ.
     Atītaṁ upādāyāti atītaṁ paṭicca. Kathaṁ pure 3- apekkhaṁ karotīti kena pakārena
  ikkhaṁ olokanaṁ karoti. Evarūpo 4- ahosinti dīgharassāṇukathūlādivasena evaṁjātiko
  evaṁrūpo abhaviṁ. Tattha nandiṁ samannānetīti tasmiṁ rūpārammaṇe taṇhaṁ sammā
  ānayati upaneti. Vedanādīsupi eseva nayo.
     "iti Me cakkhū"tiādayo vatthuārammaṇavasena taṇhuppattiṁ dassento āha.
  Iti rūpāti 5- evaṁrūpā iti. Tattha chandarāgapaṭibaddhanti tesu cakkhurūpesu
  dubbalasaṅkhāto chando ca balavasaṅkhāto rāgo ca, tena chandarāgena paṭibaddhaṁ allīnaṁ.
  Viññāṇanti javanacittaṁ. Chandarāgapaṭibaddhattā viññāṇassāti tassa javanacittassa 6-
  chandarāgena baddhabhāvā. Tadabhinandatīti taṁ ārammaṇaṁ taṇhāvasena abhinandati. 7-
  Taṇhāvaseneva taṁ abhinandanto. 7-
     Yānissa tānīti yāni assa tāni. Pubbeti atīte. Saddhinti ekato.
  Hasitalapitakīḷitānīti dantavidaṁsādihasitāni ca, vacībhedaṁ katvā lapitāni ca,
  kāyakhiḍḍādikīḷitāni ca. Tadassādetīti taṁ assādayati assādaṁ vindati sādiyati. Taṁ
  nikāmetīti taṁ nikāmayati paccāsiṁsati. Vittiṁ āpajjatīti tuṭṭhiṁ pāpuṇāti.
     Siyanti bhaveyyaṁ. Appaṭiladdhassa paṭilābhāyāti appattassa pāpuṇanatthāya.
  Cittaṁ paṇidahatīti cittaṁ ṭhapeti. Cetaso paṇidhānapaccayāti cittassa ṭhapanakāraṇā.

  *  *  *  *  *  *
  Footnote: 1 chaṂa. ekantaniṭṭhaṁ, satataniṭṭhanti 2 chaṂa. mayaṁ 3 Sī.,Ma. ayaṁ pāṭho na dissati
  4 chaṂa. evaṁrūPo. evamuparipi 5 chaṂa. rūpātīti 6 chaṂa. javanaviññāṇassa 7-7 chaṂa.
  ime pāṭhā na dissanti
-------------------------------------------------
[page 106]
     Sīlena vāti pañcasīlādisīlena vā. Vattena vāti dhutaṅgasamādānena vā.
  Tapena vāti vīriyasamādānena vā. Brahmacariyena vāti methunaviratiyā vā. Devo
  vāti mahānubhāvo devarājā vā. Devaññataro vāti tesaṁ aññataro vā.
     Jappantāti guṇavasena kathentā. Pajappantāti pakārena kathentā.
  Abhijappantāti visesena kathentā, upasaggavasena vā vaḍḍhitaṁ.
     [9] Evaṁ paṭhamagāthāya "dūre vivekā hi tathāvidho"ti sādhetvā dutiyagāthāya
  ca tathāvidhānaṁ dhammataṁ āvikatvā idāni tesaṁ pāpakammakaraṇaṁ 1- āvikaronto
  "kāmesu giddhā"ti gāthamāha.
     Tassattho:- te sattā kāmesu paribhogataṇhāya giddhā, pariyesanādimanuyuttattā
  pasutā, sammohamāpannattā pamūḷhā, avagamanatāya macchariyatāya buddhādīnaṁ
  vacanaṁ anādiyanatāya 2- ca avadāniyā, kāyavisamādimhi visame niviṭṭhā,
  antakāle maraṇadukkhūpanītā, "kiṁsu bhavissāma ito cutāse"ti paridevayantīti.
     Giddhāti kāmarāgena giddhā. Gadhitāti saṅkapparāgena paccāsiṁsamānā hutvā
  gadhitā. Mucchitāti kāmataṇhāya mucchāparetā. Ajjhopannāti kāmanandiyā
  adhiopannā 3- ajjhotthaṭā. Laggāti kāmasinehena allīnā. Laggitāti kāmapariḷāhena
  ekībhūtā. Palibuddhāti kāmasaññāya āvaṭṭitā. Atha vā "diṭṭhidassane giddhā.
  Abhiṇhadassane gadhitā. Saṁsaggakiriyasmiṁ mucchitā. Vissāsakiriyasmiṁ ajjhopannā.
  Sinehavalañjasmiṁ laggā. Dvayandvayasamāpattimhi laggitā. Aparāparaṁ amuñcamānā
  hutvāva palibuddhā"ti evameke vaṇṇayanti.
     Esantīti paccāsiṁsanti. Gavesantīti maggayanti. Pariyesantīti sabbākārena
  icchanti patthenti. Atha vā diṭṭhārammaṇe subhāsubhaṁ atthi, natthīti esanti.

  *  *  *  *  *  *
  Footnote: 1 Sī. pāpakāraṇaṁ, Ma. pāpakaṁ maraṇaṁ, cha. pāpakaraṇaṁ 2 chaṂa. anādiyatāya 3 chaṂa.
  adhiosannā
-------------------------------------------------
[page 107]
  Subhāsubhārammaṇe paccakkhaṁ katvā valañjanatthāya piyaṁ karontā gavesanti. Cittavasena
  esanti. Saṁyogavasena 1- gavesanti. Karaṇavasena pariyesanti. Te duvidhe kāme paṭicca
  otaritvā carantīti taccaritā. Teva kāme bahulaṁ yebhuyyena vaḍḍhenti pavattayantīti
  tabbahulā. Teva kāme garukatvā dahantīti 2- taggarukā. Tesu kāmesu ninnā namitā
  hutvā vasantīti tanninnā. Tesu kāmesu bhattimā 3- hutvā vasantīti tappoṇā.
  Tesu kāmesu avalambitā hutvā tesuyeva namitā vasantīti tappabbhāRā. Tesu
  kāmesu avattharitvā mucchāparetappasaṅgā hutvā carantīti 4- tadadhimuttā. Teva kāme
  adhipatiṁ jeṭṭhaṁ katvā carantīti 5- tadādhipateyyā. Atha vā "ārammaṇassa iṭṭhabhāvena
  taccaritā. Ārammaṇassa kantabhāvena tabbahulā. Ārammaṇassa manāpabhāvena
  taggarukā. Ārammaṇassa piyabhāvena tanninnā. Ārammaṇassa kāmūpasañhitabhāvena
  tappoṇā. Ārammaṇassa rajanīyabhāvena tappabbhāRā. Ārammaṇassa mucchanīyabhāvena
  tadadhimuttā. Ārammaṇassa bandhanīyabhāvena tadādhipateyyā"ti evameke vaṇṇayanti.
     Rūpe pariyesantītiādīsu pariyesantīti aladdhassa lābhāya esanavasena.
  Paṭilabhantīti hatthagatavasena. Paribhuñjantīti valañjanavasena vuttanti ñātabbaṁ. Kalahaṁ
  vivādaṁ karotīti kalahakārako. Tasmiṁ niyuttoti kalahappasuto. Kammakārakādīsupi eseva
  nayo. Gocare carantoti vesiyādigocare, satipaṭṭhānādigocare vā caramāno. Tesu
  niyutto gocarappasuto. Ārammaṇūpanijjhānavasena jhānaṁ assa atthīti jhāyī. Tasmiṁ
  niyutto jhānappasuto.
     Avagacchantīti apāyaṁ gacchanti. Maccharinoti sakasampattinigūhino. 6- Vacananti
  kathanaṁ. Byapathanti vākyapathaṁ. Desananti vissajjanovādaṁ. Anusiṭṭhinti anusāsaniṁ. Na
  ādiyantīti na gaṇhanti na garukaronti. "na Allīyantī"tipi pāṭho, 7- soyeva attho.

  *  *  *  *  *  *
  Footnote: 1 chaṂa. payogavasena 2 chaṂa. rahantīti 3 Ma. gattimā, cha. sanninnā 4 chaṂa. vadantīti
  5 Ma. vadantīti, cha. vasantīti 6 chaṂa. sakasampattiṁ niguhantā 7 chaṂa. na
  paṭissantīti vā pāṭho
-------------------------------------------------
[page 108]
  Vatthuto 1- macchariyadassanatthaṁ "pañca macchariyāni āvāsamacchariyan"tiādi vuttaṁ.
  Tattha āvāse macchariyaṁ āvāsamacchariyaṁ. Sesapadesupi eseva nayo.
     Āvāso nāma sakalārāmopi pariveṇampi ekovarakopi rattiṭṭhānādīnipi. Yattha 2-
  sukhaṁ vasanti, paccaye labhanti. 3- Eso āvāsoti veditabbo. 3- Eko bhikkhu
  vattasampannasseva pesalassa bhikkhuno tattha āgamanaṁ na icchati, āgatopi "khippaṁ
  gacchatū"ti cinteti, idaṁ āvāsamacchariyaṁ nāMa. Bhaṇḍanakārakādīnaṁ pana tattha vāsaṁ
  anicchato āvāsamacchariyaṁ nāma na hoti.
     Kulanti upaṭṭhākakulampi ñātikulampi. Tattha aññassa upasaṅkamanaṁ anicchato
  kulamacchariyaṁ hoti. Pāpapuggalassa pana upasaṅkamanaṁ anicchatopi macchariyaṁ nāma na
  hoti. So hi tesaṁ pasādabhedāya paṭipajjati. Pasādaṁ rakkhituṁ samatthasseva pana
  bhikkhuno tattha upasaṅkamanaṁ anicchato macchariyaṁ nāma hoti.
     Lābhoti catupaccayalābhova. Taṁ aññasmiṁ sīlavante labhanteyeva "mā labhatū"ti
  cintentassa lābhamacchariyaṁ hoti. Yo pana saddhādeyyaṁ vinipāteti,
  aparibhogadupparibhogādivasena vināseti, pūtibhāvaṁ gacchantampi aññassa na deti, taṁ
  disvā "sace imaṁ esa na labheyya, añño sīlavā labheyya, paribhogaṁ gaccheyyā"ti
  cintentassa macchariyaṁ nāma natthi.
     Vaṇṇo nāma sarīravaṇṇopi guṇavaṇṇopi. Tattha sarīravaṇṇamaccharī "paro
  pāsādiko rūpavā"ti vutte taṁ na kathetukāmo hoti. Guṇavaṇṇamaccharī parassa
  sīlena dhutaṅgena paṭipadāya ācārena vaṇṇaṁ na kathetukāmo hoti.
     Dhammoti pariyattidhammo ca paṭivedhadhammo ca. Tattha ariyasāvakā paṭivedhadhammaṁ
  na maccharāyanti, attanā paṭividdhadhamme sadevakassa lokassa paṭivedhaṁ icchanti.

  *  *  *  *  *  *
  Footnote: 1 Sī. atthato 2 chaṂa. tesu vasantā 3-3 chaṂa. ime pāṭhā na dissanti
-------------------------------------------------
[page 109]
  Tampana paṭivedhaṁ "pare jānantū"ti icchanti, 1- tantidhammeyeva pana dhammamacchariyaṁ nāma
  hoti. Tena samannāgato puggalo yaṁ guḷhaṁ ganthaṁ vā kathāmaggaṁ vā jānāti,
  taṁ aññe na jānāpetukāmo hoti. Yo pana puggalaṁ upaparikkhitvā dhammānuggahena
  dhammaṁ vā upaparikkhitvā puggalānuggahena na deti, ayaṁ dhammamaccharī nāma na
  hoti. Tattha ekacco puggalo lobho hoti, kālena samaṇo hoti, kālena brāhmaṇo,
  kālena nigaṇṭho. Yo hi bhikkhu "ayaṁ puggalo paveṇiāgataṁ tantiṁ saṇhaṁ sukhumaṁ
  dhammantaraṁ bhinditvā āluḷessatī"ti na deti, ayaṁ puggalaṁ upaparikkhitvā
  dhammānuggahena na deti nāMa. Yo pana "ayaṁ dhammo saṇho sukhumo, sacāyaṁ puggalo
  gaṇhissati, aññaṁ byākaritvā attānaṁ āvikatvā nassissatī"ti na deti, ayaṁ
  dhammaṁ upaparikkhitvā puggalānuggahena na deti nāMa. Yo pana "sacāyaṁ imaṁ
  dhammaṁ gaṇhissati, amhākaṁ samayaṁ bhindituṁ samattho bhavissatī"ti na deti, ayaṁ
  dhammamaccharīyeva nāMa. 2-
     Imesu pañcasu macchariyesu āvāsamacchariyena tāva yakkho vā peto vā
  hutvā tasseva āvāsassa saṅkāraṁ sīsena ukkhipitvā vicarati. Kulamacchariyena tasmiṁ
  kale aññesaṁ dānamānanādīni karonte disvā "bhinnaṁ vatidaṁ kulaṁ mamā"ti cintayato
  lohitampi mukhato uggacchati, kucchivirecanampi hoti, antānipi khaṇḍākhaṇḍāni
  hutvā nikkhamanti. Lābhamacchariyena saṁghassa vā gaṇassa vā santake lābhe maccharāyitvā
  puggalikaparibhogaṁ viya paribhuñjitvā yakkho vā peto vā mahāajagaro vā hutvā
  nibbattati. Sarīravaṇṇaguṇavaṇṇamaccharena pana pariyattidhammamacchariyena ca attanova
  vaṇṇaṁ vaṇṇeti, paresaṁ na vaṇṇeti 3- "kiṁ vaṇṇo eso"ti taṁ taṁ dosaṁ vadanto
  pariyattiñca 4- kassaci kiñci adento dubbaṇṇo ceva eḷamūgo ca hoti.

  *  *  *  *  *  *
  Footnote: 1 Sī.,Ma. pare na jānantūti na icchanti 2 chaṂa. dhammamaccharī nāma hoti
  3 chaṂa. paresaṁ vaṇṇe 4 chaṂa. pariyattidhammañca
-------------------------------------------------
[page 110]
     Api ca āvāsamacchariyena lohagehe paccati, kulamacchariyena appalābho hoti,
  lābhamacchariyena gūthaniraye nibbattati, vaṇṇamacchariyena bhave 1- nibbattassa vaṇṇo
  nāma na hoti, dhammamacchariyena kukkuḷaniraye nibbattati. 2-
     Maccharāyanakavasena macchariyaṁ. Maccharāyanākāro maccharāyanā. Maccherena ayitassa
  maccherasamaṅgino bhāvo maccharāyitattaṁ. "mayhameva Hontu, mā aññassā"ti sabbāpi
  attano sampattiyo byāpetuṁ na icchatīti viviccho, vivicchassa bhāvo vevicchaṁ,
  mudumacchariyassetaṁ nāmaṁ. Kadariyo vuccati anādaro, tassa bhāvo kadariyaṁ,
  thaddhamacchariyassetaṁ nāmaṁ. Tena hi samannāgato puggalo parampi paresaṁ dadamānaṁ
  nivāreti. Vuttampi cetaṁ:-
                "kadariyo pāpasaṅkappo micchādiṭṭhianādaro
                dadamānaṁ nivāreti yācamānāna bhojanan"ti. 3-
     Yācake disvā kaṭukabhāvena cittaṁ añcati saṅkocetīti kaṭukañcuko, tassa bhāvo
  kaṭukañcukatā. 4- Aparo nayo:- kaṭukaṁ 5- vuccati kaṭacchuggāho. Samatittikapuṇṇāya
  hi ukkhaliyā bhattaṁ gaṇhanto sabbato bhāgena saṅkuṭikena 6- bhattakaṭacchunā 7-
  gaṇhāti pūretvā gahetuṁ na sakkoti, evaṁ maccharipuggalassa cittaṁ saṅkucati, tasmiṁ
  saṅkucite kāyopissa 8- tatheva saṅkucati paṭikuṭati paṭinivaṭṭati na sampasārīyatīti
  maccheraṁ "kaṭukañcukatā"ti vuttaṁ.
     Aggahitattaṁ cittassāti paresaṁ upakārakaraṇe dānādinā ākārena yathā
  na sampasārīyati, evaṁ āvaritvā gahitabhāvo cittassa. Yasmā pana maccharī puggalo
  attano santakaṁ paresaṁ adātukāmo hoti, parasantakaṁ gaṇhitukāmo. Tasmā "idaṁ

  *  *  *  *  *  *
  Footnote: 1 chaṂa. bhave bhave 2 chaṂa. nibbattatīti 3 saṁ.sa. 15/132/115 4 ka. kaṭukañcakatā
  5 chaṂa. kaṭukañcukatā 6 Sī. saṅkucitena, chaṂa. saṅkuṭitena 7 chaṂa. aggakaṭacchunā
  8 chaṂa. kāyopi
-------------------------------------------------
[page 111]
  Macchariyaṁ mayhameva hotu, mā aññassā"ti pavattivasenassa attasampattinigūhanalakkhaṇatā,
  parasampattiggahaṇalakkhaṇatā ca veditabbā.
     Khandhamacchariyampi macchariyanti attano pañcakkhandhasaṅkhātaṁ upapattibhavaṁ aññehi
  asādhāraṇaṁ "macchariyaṁ mayhameva hotu, mā aññassā"ti pavattaṁ macchariyaṁ khandhamacchariyaṁ
  nāMa. Dhātuāyatanamacchariyesupi eseva nayo. Gāhoti gāhanicchayavasena gahaṇaṁ.
  Avadaññutāyāti sabbaññubuddhānampi kathitaṁ ajānanabhāvena. Yācakānaṁ adadamāno
  hi tehi kathitaṁ na jānāti nāMa. Janā pamattāti sativippavāsā janā. Vacananti saṅkhepakathanaṁ.
  Byapathanti 1- vitthāravacanaṁ. Desananti upamaṁ dassetvā atthasandassanavacanaṁ.
  Anusiṭṭhinti punappunaṁ sallakkhāpanavacanaṁ. 2- Atha vā dassetvā kathanaṁ vacanaṁ nāMa.
  Gaṇhāpetvā kathanaṁ byapathaṁ nāMa. Atthaṁ dassetvā 3- kathanaṁ desanaṁ nāMa. Padato
  dassetvā 4- kathanaṁ anusiṭṭhi nāMa. 5- Atha vā parittāsadukkhaṁ 6- nāsetvā kathanaṁ
  vacanaṁ nāMa. Pariḷāhadukkhaṁ nāsetvā kathanaṁ byapathaṁ nāMa. Apāyadukkhaṁ nāsetvā kathanaṁ
  desanaṁ nāMa. Bhavadukkhaṁ nāsetvā kathanaṁ anusiṭṭhi nāMa. Atha vā dukkhasaccapariññā-
  paṭivedhayuttaṁ vacanaṁ. Samudayasaccapahānapaṭivedhayuttaṁ byapathaṁ. Nirodhasaccasacchikiriya-
  paṭivedhayuttaṁ desanaṁ. Maggasaccabhāvanāpaṭivedhayuttaṁ anusiṭṭhīti evamādinā nayena eke
  vaṇṇayanti.
     Na sussusantīti na suṇanti. Na sotaṁ odahantīti savanatthaṁ kaṇṇasotaṁ
  na ṭhapenti. Na aññā cittaṁ upaṭṭhapentīti jānanatthaṁ cittaṁ na patiṭṭhapenti.
  Anassavāti ovādaṁ asuṇamānā. Avacanakarāti suṇamānāpi vacanaṁ na karontīti
  avacanakaRā. Paṭilomavuttinoti paṭāṇī 7- hutvā pavattanakā. Aññeneva mukhaṁ karontīti
  karontāpi mukhaṁ na dentīti attho.

  *  *  *  *  *  *
  Footnote: 1 chaṂa. byappathanti. evamuparipi 2 chaṂa. saṁlakkhāpanavacanaṁ 3 chaṂa. tosetvā 4 chaṂa.
  padassetvā 5 Sī. tosetvā kathanaṁ desanaṁ nāma 6 chaṂa. paritāpadukkhaṁ 7 Sī.
  paṭilomāni
-------------------------------------------------
[page 112]
     Visameti kāyasucaritādisammatassa samassa paṭipakkhattā visamaṁ, tasmiṁ visame.
  Niviṭṭhāti paviṭṭhā dunnīhaRā. Kāyakammeti kāyato pavatte, kāyena vā pavatte
  kāyakamme. Vacīkammādīsupi eseva nayo.
     Tattha kāyakammavacīkammamanokammāni duccaritavasena vibhattāti ñātabbaṁ. Ayaṁ tāvettha
  sādhāraṇapadavaṇṇanā, asādhāraṇesu pana pāṇassa atipāto pāṇātipāto, pāṇavadho pāṇaghātoti
  vuttaṁ hoti. Pāṇoti cettha vohārato satto, paramatthato jīvitindriyaṁ. Tasmiṁ
  pana pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ
  aññataradvārappavattā vadhakacetanā pāṇātipāto. So guṇavirahitesu tiracchānagatādīsu
  pāṇesu khuddake pāṇe appasāvajjo, mahāsarīre mahāsāvajjo. Kasmā? payogamahantatāya.
  Payogasamattepi vatthumahantatāya. Guṇavantesu manussādīsu appaguṇe pāṇe appasāvajjo,
  mahāguṇe mahāsāvajjo. Sarīraguṇānaṁ pana samabhāve sati kilesānaṁ upakkamānañca mudutāya
  appasāvajjo, tibbatāya mahāsāvajjoti veditabbo.
     Tassa pañca sambhārā honti:- pāṇo pāṇasaññitā vadhakacittaṁ upakkamo
  tena maraṇanti. Chappayogā:- sāhatthiko āṇattiko nissaggiyo thāvaro vijjāmayo
  iddhimayoti. Imasmiṁ panatthe vitthāriyamāne atipapañco hoti, tasmā naṁ na
  vitthāressāMa. Aññañca evarūpaṁ, atthikehi pana samantapāsādikaṁ vinayaṭṭhakathaṁ 1-
  oloketvā gahetabbaṁ.
     Adinnassa ādānaṁ adinnādānaṁ, parassa haraṇaṁ theyyaṁ corikāti vuttaṁ hoti. Tattha
  adinnanti parapariggahitaṁ, yattha paro yathākāmakāritaṁ āpajjanto adaṇḍāraho anupavajjo
  ca hoti, tasmiṁ pana 2- parapariggahite parapariggahitasaññino tadādāyakaupakkamasamuṭṭhāpikā
  theyyacetanā adinnādānaṁ. Taṁ hīne parasantake vatthusmiṁ

  *  *  *  *  *  *
  Footnote: 1 dī.A. 1/68 2 tasmiṁ (dī.A. 1/69)
-------------------------------------------------
[page 113]
  Appasāvajjaṁ, paṇīte mahāsāvajjaṁ. Kasmā? vatthupaṇītatāya. Vatthusamatte sati
  guṇādhikānaṁ santake vatthusmiṁ mahāsāvajjaṁ. Taṁ taṁ guṇādhikaṁ upādāya tato tato
  hīnaguṇassa santake vatthusmiṁ appasāvajjaṁ.
     Tassa pañca sambhārā honti:- parapariggahitaṁ parapariggahitasaññitā theyyacittaṁ
  upakkamo tena haraṇanti. Chappayogā sāhatthikādayova. Te ca kho yathānurūpaṁ
  theyyāvahāro pasayhāvahāro paṭicchannāvahāro parikappāvahāro kusāvahāroti
  imesaṁ pañcannaṁ avahārānaṁ vasena pavattāti 1- ayamettha saṅkhepo, vitthāro pana
  samantapāsādikāyaṁ vutto.
     Kāmesumicchācāroti ettha pana kāmesūti methunasamācāresu. Micchācāroti
  ekantanindito lāmakācāro. Lakkhaṇato pana asaddhammasevanādhippāyena kāyadvārappavattā
  agamanīyaṭṭhānavītikkamacetanā kāmesumicchācāro.
     Tattha agamanīyaṭṭhānaṁ nāma purisānaṁ tāva māturakkhitā piturakkhitā mātāpiturakkhitā
  bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā
  saparidaṇḍāti māturakkhitādayo dasa, dhanakkītā chandavāsinī bhogavāsinī paṭavāsinī
  odapattakinī obhaṭacumbaṭā 2- dāsī ca bhariyā ca kammakārī ca bhariyā ca dhajāhaṭā
  muhuttikāti imā dhanakkītādayo dasāti vīsati itthiyo. Itthīsu pana dvinnaṁ
  sārakkhasaparidaṇḍānaṁ dasannañca dhanakkītādīnanti dvādasannaṁ itthīnaṁ aññe purisā,
  idaṁ agamanīyaṭṭhānaṁ nāMa.
     So panesa micchācāro sīlādiguṇarahite agamanīyaṭṭhāne appasāvajjo,
  sīlādīguṇasampanne mahāsāvajjo. Tassa cattāro sambhārā:- agamanīyavatthu tasmiṁ
  sevanacittaṁ sevanappayogo maggena maggapaṭipatti adhivāsananti. Eko payogo
  sāhatthiko eva.

  *  *  *  *  *  *
  Footnote: 1 chaṂa. pavattanti 2 chaṂa. obhatacumbaṭakā
-------------------------------------------------
[page 114]
     Musāti visaṁvādanapurekkhārassa atthabhañjanako vacīpayogo kāyappayogo vā.
  Visaṁvādanādhippāyena panassa paravisaṁvādakakāyavacīpayogasamuṭṭhāpikā cetanā musāvādo.
  Aparo nayo:- musāti abhūtamatacchaṁ vatthu. Vādoti tassa bhūtato tacchato viññāpanaṁ.
  Lakkhaṇato pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā cetanā
  musāvādo. So yamatthaṁ bhañjati, tassa appatāya appasāvajjo, mahantatāya mahāsāvajjo.
  Api ca gahaṭṭhānaṁ attano santakaṁ adātukāmatāya "natthī"tiādinayappavatto
  appasāvajjo, sakkhinā hutvā atthabhañjanatthaṁ vutto mahāsāvajjo. Pabbajitānaṁ
  appakampi telaṁ vā sappiṁ vā labhitvā hassādhippāyena 1- "ajja gāme telaṁ nadī
  maññe sandatī"ti pūraṇakathānayena pavatto appasāvajjo, adiṭṭhaṁyeva pana diṭṭhantiādinā
  nayena vadantānaṁ mahāsāvajjo.
     Tassa cattāro sambhārā honti:- atathaṁ vatthu visaṁvādanacittaṁ tajjo vāyāmo
  parassa tadatthavijānananti. Eko payogo sāhatthikova. So ca kāyena vā
  kāyapaṭibaddhena vā vācāya vā paravisaṁvādakakiriyākaraṇe daṭṭhabbo. Tāya ce kiriyāya
  paro tamatthaṁ jānāti, ayaṁ kiriyāsamuṭṭhāpakacetanākkhaṇeyeva 2- musāvādakammunā bajjhati.
     Pisuṇāvācātiādīsu 3- yāya vācāya yassa taṁ vācaṁ bhāsati, tassa hadaye attano
  piyabhāvaṁ parassa ca pesuññabhāvaṁ 4- karoti, sā pisuṇāvācā. Yāya pana attānampi
  parampi pharusaṁ karoti, yā vācā sayampi pharusā neva kaṇṇasukhā na hadayasukhā, 5-
  ayaṁ pharusavācā. 6- Yena samphaṁ palapati niratthakaṁ, so samphappalāPo. Tesaṁ mūlabhūtāpi
  cetanā pisuṇavācādināmameva labhati, sā eva idha adhippetāti.
     Tattha saṅkiliṭṭhacittassa paresaṁ vā bhedāya attano piyakamyatāya vā
  kāyavacīpayogasamuṭṭhāpikā cetanā pisuṇāvācā. Sā yassa bhedaṁ karoti, tassa appaguṇatāya
  appasāvajjā, mahāguṇatāya mahāsāvajjā.

  *  *  *  *  *  *
  Footnote: 1 chaṂa. hasādhippāyena 2 chaṂa. kiriyasamuṭṭhāpikā cetanākkhaṇeyeva 3 chaṂa. pisuṇavācā.
  evamuparipi 4 Sī. piyasuññabhāvaṁ, chaṂa. suññabhāvaṁ 5 chaṂa. hadayaṅgamā 6 Sī. pharusā
  vācā. evamuparipi
-------------------------------------------------
[page 115]
     Tassā cattāro sambhārā honti:- bhinditabbo paro "iti ime nānā
  bhavissanti vinā bhavissantī"ti bhedapurekkhāratā vā, "iti ahaṁ piyo bhavissāmi
  vissāsiko"ti piyakamyatā vā, tajjo vāyāmo, tassa tadatthavijānananti.
     Parassa mammacchedakakāyavacīpayogasamuṭṭhāpikā ekantapharusacetanā pharusavācā.
  Mammacchedakopi payogo cittasaṇhatāya pharusavācā na hoti. Mātāpitaro hi kadāci
  puttake evampi vadanti "corā vo khaṇḍākhaṇḍikaṁ 1- karontū"ti, uppalapattampi
  ca nesaṁ upari patantaṁ na icchanti. Ācariyupajjhāyā ca kadāci nissitake evaṁ
  vadanti "kiṁ ime ahirikā anottappino caranti, niddhamatha ne"ti. Atha ca nesaṁ
  āgamādhigamasampattiṁ icchanti. Yathā ca cittasaṇhatāya pharusavācā na hoti, evaṁ
  vacanasaṇhatāya apharusavācāpi na hoti. Na hi mārāpetukāmassa "imaṁ sukhaṁ sayāpethā"ti
  vacanaṁ apharusavācā hoti, cittapharusatāya panesā pharusavācāva, sā yaṁ sandhāya
  pavattitā. Tassa appaguṇatāya appasāvajjā, mahāguṇatāya mahāsāvajjā. Tassā
  tayo sambhārā:- akkositabbo paro kupitacittaṁ akkosananti.
     Anatthaviññāpikā kāyavacīpayogasamuṭṭhāpikā akusalacetanā samphappalāPo. 2-
  Samphaṁ niratthakaṁ palapati etenāti katvā. 2- So āsevanamandatāya appasāvajjo,
  āsevanamahantatāya mahāsāvajjo. Tassa dve sambhārā honti:- bhāratayuddhasītāharaṇādi-
  niratthakakathāpurekkhāratā tathārūpīkathākathanañcāti.
     Abhijjhāyatīti abhijjhā, parabhaṇḍābhimukhī hutvā tanninnatāya pavattatīti attho.
  Sā "aho vata idaṁ mamassā"ti evaṁ parabhaṇḍābhijjhāyanalakkhaṇā. Adinnādānaṁ
  viya appasāvajjā mahāsāvajjā ca. Tassā dve sambhārā honti:- parabhaṇḍaṁ
  attano pariṇāmanañca. 3- Parabhaṇḍavatthuke hi lobhe uppannepi na tāva kammapathabhedo
  hoti, yāva "aho vatidaṁ mamassā"ti attano na pariṇāmeti.

  *  *  *  *  *  *
  Footnote: 1 khaṇḍākhaṇḍaṁ (dī.A. 1/73) 2-2 chaṂa. ime pāṭhā na dissanti 3 chaṂa.
  pariṇāmanañcāti
-------------------------------------------------
[page 116]
     Hitasukhaṁ byāpādayatīti byāpādo, so paravināsāya manopadosalakkhaṇo. Pharusavācā
  viya appasāvajjo mahāsāvajjo ca. Tassa dve sambhārā honti:- parasatto ca tassa
  ca vināsacintā. 1- Parasattavatthuke hi kodhe uppannepi na tāva kammapathabhedo
  hoti, yāva "aho vatāyaṁ ucchijjeyya vinasseyyā"ti tassa vināsaṁ na cinteti.
     Yathābhuccaggahaṇābhāvena micchā passatīti micchādiṭṭhi. Sā "natthi
  dinnan"tiādinā nayena viparītadassanalakkhaṇā. Samphappalāpo viya appasāvajjā
  mahāsāvajjā ca.
     Saññī. Asaññī. Nevasaññīnāsaññī bhavissāmāti rūpādivasena kaṅkhanti. Bhavissāma nu
  kho mayantiādinā attānaṁ kaṅkhanti. Tattha bhavissāma nu kho. Na nu kho bhavissāmāti
  tassa sassatākārañca ucchedākārañca nissāya anāgate attānaṁ vijjamānatañca
  avijjamānatañca kaṅkhanti. Kiṁ nu kho bhavissāmāti jātiliṅgupapattiyo nissāya
  "khattiyā nu kho bhavissāMa. Brāhmaṇavessasuddagahaṭṭhapabbajitadevamanussānaṁ
  aññatarā"ti kaṅkhanti. Kathaṁ nu kho bhavissāmāti saṇṭhānākāraṁ nissāya
  "dīghā nu kho bhavissāMa. Rassaodātakaṇhapamāṇikāppamāṇikādīnaṁ aññatarā"ti
  kaṅkhanti. Keci pana "issaranimmānādīni nissāya `kena nu kho kāraṇena bhavissāmā'ti
  hetuto kaṅkhantī"ti vadanti. Kiṁ hutvā kiṁ bhavissāma nu kho mayanti jātiādīni
  nissāya "khattiyā hutvā nu kho brāhmaṇā bhavissāma .pe. Devā hutvā
  manussā"ti attano paramparaṁ kaṅkhanti. Sabbattheva pana addhānanti kālādhivacanametaṁ.
     [10] Yasmā etadeva tasmā hi sikkhetha .pe. Āhu dhīrāti. Tattha sikkhethāti
  tisso sikkhā āvajjeyya. Idhevāti imasmiṁyeva sāsane. Tattha ca sikkhitabbāti
  sikkhā. Tissoti gaṇanaparicchedo. Adhisīlasikkhāti adhikaṁ uttamaṁ sīlanti adhisīlaṁ,
  adhisīlañca taṁ sikkhātabbato 2- sikkhā cāti adhisīlasikkhā. Eseva nayo
  adhicittapaññāsu. 3-

  *  *  *  *  *  *
  Footnote: 1 chaṂa. vināsacintāti 2 chaṂa. sikkhitabbaṭṭhena 3 chaṂa. esa nayo
  adhicittādhipaññāsikkhāsu
-------------------------------------------------
[page 117]
     Katamaṁ panettha sīlaṁ, katamaṁ adhisīlaṁ, katamaṁ cittaṁ, katamaṁ adhicittaṁ, katamā
  paññā, katamā adhipaññāti? vuccate:- pañcaṅgadasaṅgasīlaṁ tāva sīlameva. Taṁ
  hi buddhe uppannepi anuppannepi loke pavattati. Uppanne buddhe tasmiṁ sīle
  buddhāpi sāvakāpi mahājanaṁ samādapenti, anuppanne buddhe paccekabuddhā ca
  kammavādino dhammikasamaṇabrāhmaṇā ca cakkavatti ca mahārājā 1- mahābodhisattā
  ca samādapenti, sāmampi paṇḍitā samaṇabrāhmaṇā samādiyanti. Te taṁ kusaladhammaṁ
  paripūretvā devesu ca manussesu ca sampattiṁ anubhonti.
     Pātimokkhasaṁvarasīlaṁ pana "adhisīlan"ti vuccati. Taṁ hi sūriyo viya pajjotānaṁ
  sineru viya pabbatānaṁ sabbalokiyasīlānaṁ adhikañceva uttamañca, buddhuppāde eva
  pavattati, na vinā buddhuppādā. Na hi taṁ paññattiṁ uddharitvā añño satto
  ṭhapetuṁ sakkoti. Buddhā eva pana sabbaso kāyavacīdvārājjhācārasotaṁ chinditvā
  tassa tassa vītikkamassa anucchavikaṁ taṁ sīlasaṁvaraṁ paññapentīti. Pātimokkhasaṁvaratopi
  ca maggaphalasampayuttameva sīlaṁ adhisīlaṁ.
     Kāmāvacarāni pana aṭṭhakusalacittāni lokiyāni aṭṭhasamāpatticittāni ca ekajjhaṁ
  katvā cittamevāti veditabbāni. Buddhuppādānuppāde cassa pavatti, samādapanaṁ
  samādānañca sīle vuttanayeneva veditabbaṁ.
     Vipassanāpādakaṁ aṭṭhasamāpatticittaṁ pana "adhicittan"ti vuccati. Taṁ hi adhisīlaṁ
  viya sīlānaṁ, sabbalokiyacittānaṁ adhikañceva uttamañca, buddhuppāde eva ca hoti,
  na vinā buddhuppādā. Tatopi ca maggaphalacittameva adhicittaṁ.
     "atthi Dinnaṁ atthi yiṭṭhan"tiādinayappavattaṁ 2- pana kammassakatāñāṇaṁ paññā.
  Sā hi buddhe uppannepi anuppannepi loke pavattati. Uppanne buddhe tassā

  *  *  *  *  *  *
  Footnote: 1 chaṂa. mahārājāno. evamuparipi 2 MaṂa. 13/94/70-71
-------------------------------------------------
[page 118]
  Paññāya buddhāpi sāvakāpi mahājanaṁ samādapenti, anuppanne buddhe paccekabuddhā
  ca kammavādino ca dhammikasamaṇabrāhmaṇā ca cakkavatti ca mahārājā mahābodhisattā
  ca samādapenti, sāmampi paṇḍitā sattā samādiyanti. Tathā hi aṅkuro dasavassasahassāni
  mahādānaṁ adāsi. Velāmo vessantaro aññe ca bahū paṇḍitamanussā mahādānāni
  adaṁsu. Te taṁ kusaladhammaṁ paripūretvā devesu ca manussesu ca sampattiṁ anubhaviṁsu.
     Tilakkhaṇākāraparicchedakaṁ pana vipassanāñāṇaṁ "adhipaññā"ti vuccati. Sā
  hi adhisīlādhicittāni viya sīlacittānaṁ, sabbalokiyapaññānaṁ adhikā ceva uttamā
  ca, na ca vinā buddhuppādā loke pavattati. Tatopi ca maggaphalapaññāva adhipaññā.
     Idāni ekekaṁ dassento "katamā adhisīlasikkhā:- idha bhikkhu sīlavā hoti,
  pātimokkhasaṁvarasaṁvuto viharatītiādimāha. Idhāti vacanaṁ pubbabhāgakaraṇīyasampadāya
  sampannassa sabbappakārasīlaparipūrakassa puggalassa sannissayabhūtasāsanaparidīpanaṁ,
  aññasāsanassa ca tathābhāvapaṭisedhanaṁ. Vuttañhetaṁ "idheva bhikkhave samaṇo .pe. Suññā
  parappavādā samaṇebhi aññehī"ti. 1- Bhikkhūti tassa sīlassa paripūrakassa puggalassa
  paridīpanaṁ. Pātimokkhasaṁvarasaṁvutoti idamassa pātimokkhasaṁvare patiṭṭhitabhāvaparidīpanaṁ.
  Viharatīti idamassa tadanurūpavihārasamaṅgībhāvaparidīpanaṁ. Ācāragocarasampannoti idamassa
  pātimokkhasaṁvarassa upakārakadhammaparidīpanaṁ. Aṇumattesu vajjesu bhayadassāvīti idamassa
  pātimokkhato acavanadhammatāparidīpanaṁ. Samādāyāti idamassa sikkhāpadānaṁ anavasesato
  ādānaparidīpanaṁ. Sikkhatīti idamassa sikkhāya samaṅgībhāvaparidīpanaṁ. Sikkhāpadesūti
  idamassa sikkhitabbadhammaparidīpanaṁ.
     Tattha bhikkhūti saṁsāre bhayaṁ ikkhatīti bhikkhu. Sīlamassa atthīti sīlavā. Kiṁ
  ettha sīlanti sīlanaṭṭhena sīlaṁ. Kimidaṁ sīlanaṁ nāma? samādānaṁ 2- vā, kāyakammādīnaṁ
  susīlyavasena avippakiṇṇatāti attho. Upadhāraṇaṁ vā, kusalānaṁ dhammānaṁ patiṭṭhāvasena

  *  *  *  *  *  *
  Footnote: 1 Maṃū. 12/139/98 2 chaṂa. samādhānaṁ
-------------------------------------------------
[page 119]
  Ādhārabhāvoti attho. Etadeva hi ettha atthadvayaṁ saddalakkhaṇavidū anujānanti.
  Aññe pana "adhisevanaṭṭhena ācāraṭṭhena sīlanaṭṭhena siraṭṭhena sītalaṭṭhena sivaṭṭhena
  sīlan"ti vaṇṇayanti.
                Sīlanaṁ lakkhaṇaṁ tassa bhinnassāpi anekadhā
                sanidassanattaṁ rūpassa yathā bhinnassanekadhā.
     Yathā hi nīlapītādibhedena anekadhā bhinnassāpi rūpāyatanassa sanidassanattaṁ
  lakkhaṇaṁ nīlādibhedena bhinnassāpi sanidassanabhāvānatikkamanato. Tathā sīlassa
  cetanādibhedena anekadhā bhinnassāpi yadetaṁ kāyakammādīnaṁ samādānavasena, 1-
  kusalānañca dhammānaṁ patiṭṭhāvasena vuttaṁ sīlanaṁ, tadeva lakkhaṇaṁ cetanādibhedena
  bhinnassāpi samādānapatiṭṭhābhāvānatikkamanato. 2- Evaṁ lakkhaṇassa panassa:-
                dussīlyaviddhaṁsanatā anavajjaguṇo tathā
                kiccasampattiatthena raso nāma pavuccati.
     Tasmā idaṁ sīlaṁ nāma kiccaṭṭhena rasena pana 3- dussīlyaviddhaṁsanarasaṁ,
  sampattiatthena rasena anavajjaguṇarasanti 4- veditabbaṁ.
                Soceyyapaccupaṭṭhānaṁ tayidaṁ tassa viññubhi
                ottappañca hirī ceva padaṭṭhānanti vaṇṇitaṁ.
     Tañhidaṁ sīlaṁ "kāyasocyeyaṁ vacīsoceyyaṁ manosoceyyan"ti evaṁ
  vuttasoceyyapaccupaṭṭhānaṁ, soceyyabhāvena paccupaṭṭhāti gaṇanabhāvaṁ gacchati.
  Hirottappañca pana tassa viññūhi padaṭṭhānanti vaṇṇitaṁ, āsannakāraṇanti attho.
  Hirottappe hi sati sīlaṁ uppajjati ceva tiṭṭhati ca, asati neva uppajjati ceva na
  tiṭṭhati

  *  *  *  *  *  *
  Footnote: 1 chaṂa. samādhānavasena 2 chaṂa. samādhāna... 3 chaṂa. ayaṁ saddo na dissati 4 chaṂa.
  anavajjarasanti
-------------------------------------------------
[page 120]
  Cāti evaṁvidhena sīlena sīlavā hoti. Etaṁ sīlaṁ nāma pāṇātipātādīhi vā
  viramantassa, vattapaṭipattiṁ vā pūrentassa cetanādayo dhammā veditabbā. Vuttañhetaṁ
  paṭisambhidāyaṁ 1- "kiṁ sīlanti, cetanā sīlaṁ cetasikaṁ sīlaṁ saṁvaro sīlaṁ avītikkamo
  sīlan"ti.
     Tattha cetanāsīlaṁ nāma pāṇātipātādīhi vā viramantassa vattapaṭipattiṁ vā pūrentassa
  cetanā. Cetasikasīlaṁ nāma pāṇātipātādīhi viramantassa virati. Api ca cetanāsīlaṁ
  nāma pāṇātipātādīni pajahantassa sattakammapathacetanā. Cetasikasīlaṁ nāma "abhijjhaṁ
  loke pahāya vigatābhijjhena cetasā viharatī"tiādinā 2- nayena saṁyuttamahāvagge 3-
  vuttā anabhijjhāabyāpādasammādiṭṭhidhammā. Saṁvaro sīlanti ettha pañcavidhena
  saṁvaro veditabbo. Pātimokkhasaṁvaro satisaṁvaro ñāṇasaṁvaro khantisaṁvaro vīriyasaṁvaroti.
  Tassa nānākaraṇaṁ upari āvibhavissati. Avītikkamo sīlanti samādinnasīlassa
  kāyikavācasiko avītikkamo. Ettha ca saṁvarasīlaṁ, avītikkamasīlanti idameva
  nippariyāyato sīlaṁ. Cetanāsīlaṁ, cetasikasīlanti pariyāyato sīlanti veditabbaṁ.
     Pātimokkhanti sikkhāpadasīlaṁ. Taṁ hi yo naṁ pāti rakkhati, taṁ mokkheti moceti
  āpāyikādīhi dukkhehi, tasmā "pātimokkhan"ti vuttaṁ. Pātimokkhasaṁvarasaṁvutoti
  pātimokkhasaṁvarena 4- samannāgato. Ācāragocarasampannoti ācārena ca 5- gocarena ca
  sampanno. Aṇumattesūti appamattakesu. Vajjesūti akusaladhammesu. Bhayadassāvīti
  bhayadasSī. Samādāyāti sammā ādiyitvā. Sikkhati sikkhāpadesūti taṁ taṁ sikkhāpadaṁ
  samādiyitvā sikkhati. Api ca samādāya sikkhati sikkhāpadesūti yaṁ kiñci sikkhāpadesu
  sikkhākoṭṭhāsesu sikkhitabbaṁ kāyikaṁ vā cetasikaṁ vā, taṁ sabbaṁ samādāya sikkhati.
     Khuddako sīlakkhandhoti saṅghādisesādisāvaseso sīlakkhandho. Mahantoti
  pārājikādiniravaseso. Yasmā pana pātimokkhasīlena bhikkhu sāsane patiṭṭhāti nāma,

  *  *  *  *  *  *
  Footnote: 1 khu.paṭi. 31/39/46 2 dī.Sī. 9/217/72 3 saṁṃahā. 19/8/7
  4 chaṂa. pātimokkhalaṁvarasīlena 5 chaṂa. ceva
-------------------------------------------------
[page 121]
  Tasmā taṁ "patiṭṭhā"ti vuttaṁ. Patiṭṭhahati vā ettha bhikkhu, kusaladhammā eva
  vā ettha patiṭṭhahantīti patiṭṭhā. Ayamattho "sīle patiṭṭhāya naro sapañño"ti 1-
  ca, "patiṭṭhā 2- mahārāja sīlaṁ sabbesaṁ kusalānaṁ dhammānan"ti ca, "sīle patiṭṭhitassa 3-
  kho mahārāja .pe. Sabbe kusalā dhammā na parihāyantī"ti ca ādisuttavasena
  veditabbo.
     Tadetaṁ pubbuppattiatthena ādi. Vuttampi cetaṁ "tasmātiha tvaṁ uttiya
  ādimeva visodhehi kusalesu dhammesu. Ko cādi kusalānaṁ dhammānaṁ, sīlañca suvisuddhaṁ
  diṭṭhi ca ujukā"ti. 4- Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti,
  tato aparabhāge vīthicatukkasiṅghāṭakādiparicchedena vibhajitvāva nagaraṁ māpeti. Evameva
  yogāvacaro ādito sīlaṁ visodheti, tato aparabhāge samādhivipassanā maggaphalanibbānāni
  sacchikaroti. Yathā vā pana rajako paṭhamaṁ tīhi khārehi vatthaṁ dhovitvā parisuddhe
  vatthe yadicchakaṁ raṅgajātaṁ upaneti, yathā vā pana cheko cittakāro rūpaṁ likhitukāmo
  āditova bhittiparikammaṁ karoti, tato aparabhāge rūpaṁ samuṭṭhāpeti. Evameva yogāvacaro
  āditova sīlaṁ visodhetvā aparabhāge samathavipassanādayo dhamme sacchikaroti. Tasmā
  sīlaṁ "ādī"ti vuttaṁ.
     Tadetaṁ caraṇasarikkhatāya caraṇaṁ. Caraṇāti hi pādā vuccanti. Yathā hi chinnacaraṇassa
  purisassa disaṅgamanābhisaṅkhāro na jāyati, paripuṇṇapādasseva jāyati, evameva
  yassa sīlaṁ bhinnaṁ hoti khaṇḍaṁ aparipuṇṇaṁ, tassa nibbānagamanāya ñāṇagamanaṁ
  na sampajjati. Yassa pana taṁ abhinnaṁ hoti akhaṇḍaṁ paripuṇṇaṁ, tassa nibbānagamanāya
  ñāṇagamanaṁ sampajjati. Tasmā sīlaṁ "caraṇan"ti vuttaṁ.
     Tadeva 5- saṁyamanavasena saṁyamo. Saṁvaraṇavasena saṁvaroti ubhayenāpi sīlasaṁyamo ceva
  sīlasaṁvaro ca kathito. Vacanattho panettha saṁyameti vītikkamavipphandanaṁ, puggalaṁ vā

  *  *  *  *  *  *
  Footnote: 1 saṁ.sa. 15/23,192/16,198 2 chaṂa. patiṭṭhānalakkhaṇaṁ 3 chaṂa. patiṭṭhito
  4 saṁṃahā. 19/382/144 5 chaṂa. tadetaṁ
-------------------------------------------------
[page 122]
  Saṁyameti vītikkamavasena tassa vipphandituṁ na detīti saṁyamo. Vītikkamasaṁyamavasena
  dvāraṁ 1- saṁvarati pidahatīti saṁvaro.
     Mokkhanti uttamaṁ mukhabhūtaṁ vā. Yathā hi sattānaṁ catubbidho āhāro mukhena
  pavisitvā aṅgamaṅgāni pharati, evaṁ yoginopi catubhūmakakusalaṁ sīlamukhena pavisitvā
  atthasiddhiṁ sampādeti. Tena "mokkhan"ti. Pamukhe sādhūti pāmokkhaṁ, pubbaṅgamaṁ
  seṭṭhaṁ padhānanti attho. Kusalānaṁ dhammānaṁ samāpattiyāti catubhūmakakusalānaṁ paṭilābhatthāya
  pāmokkhaṁ pubbaṅgamaṁ seṭṭhaṁ padhānanti veditabbaṁ.
     Vivicceva kāmehīti kāmehi viviccitvā vinā hutvā apasakkitvā. 2- Yo
  panāyamettha evakāro, so niyamatthoti veditabbo. Yasmā ca niyamattho, tasmā
  tasmiṁ paṭhamaṁ jhānaṁ upasampajja viharaṇasamaye avijjamānānampi kāmānaṁ tassa
  paṭhamajjhānassa paṭipakkhabhāvaṁ kāmapariccāgeneva cassa adhigamaṁ dīpeti. Kathaṁ? "vivicceva
  kāmehī"ti evaṁ hi niyame kariyamāne idaṁ paññāyati, nūnimassa jhānassa kāmā
  paṭipakkhabhūtā, yesu sati idaṁ nappavattati andhakāre sati padīpo 3- viya, tesaṁ
  pariccāgeneva cassa adhigamo hoti orimatīrapariccāgena pārimatīrasseva. Tasmā niyamaṁ
  karotīti.
     Tattha siyā "kasmā panesa pubbapadeyeva vutto, na uttarapade, kiṁ akusalehi
  dhammehi aviviccāpi paṭhamaṁ jhānaṁ upasampajja vihareyyā"ti? na kho panetaṁ evaṁ
  daṭṭhabbaṁ. Tannissaraṇato hi pubbapade eva esa vutto. Kāmadhātusamatikkamanato
  hi kāmarāgapaṭipakkhato ca idaṁ jhānaṁ kāmānameva nissaraṇaṁ. Yathāha "kāmānametaṁ
  nissaraṇaṁ yadidaṁ nekkhamman"ti. 4- Uttarapadepi pana yathā "idheva bhikkhave paṭhamo
  samaṇo, idha dutiyo samaṇo"ti 5- ettha evakāro ānetvā vuccati, evaṁ vattabbo.

  *  *  *  *  *  *
  Footnote: 1 chaṂa. vītikkamassa pavesanadvāraṁ 2 chaṂa. apakkamitvā 3 chaṂa. padīpobhāso
  4 khu.iti. 25/72/286 5 Maṃū. 12/139/98
-------------------------------------------------
[page 123]
  Na hi sakkā ito aññehipi nīvaraṇasaṅkhātehi akusalehi dhammehi avivicca jhānaṁ
  upasampajja viharituṁ. Tasmā vivicceva kāmehi, vivicceva akusalehi dhammehīti evaṁ
  padadvayepi esa daṭṭhabbo. Padadvayepi ca kiñcāpi viviccāti iminā sādhāraṇavacanena
  1- tadaṅgavikkhambhanasamucchedapaṭipassaddhinissaraṇavivekā cittakāyaupadhivivekā ca 1-
  saṅgahaṁ gacchanti, tathāpi pubbabhāge kāyavivekacittavivekavikkhambhanavivekā daṭṭhabbā.
  Lokuttaramaggakkhaṇe kāyavivekacittavivekasamucchedavivekanissaraṇavivekā daṭṭhabbā. 2-
     Kāmehīti iminā pana padena ye ca idha "katame vatthukāmā manāpikā
  rūpā"tiādinā nayena vatthukāmā vuttā, ye ca idheva vibhaṅge "chando kāmo
  rāgo kāmo chandarāgo kāmo saṅkappo kāmo rāgo kāmo saṅkapparāgo
  kāmo"ti evaṁ kilesakāmā vuttā, te sabbepi saṅgahitā icceva daṭṭhabbā.
  Evaṁ hi sati vivicceva kāmehīti vatthukāmehipi viviccevāti attho yujjati. Tena
  kāyaviveko vutto hoti.
     Vivicca akusalehi dhammehīti kilesakāmehi sabbākusalehi vā viviccāti attho
  yujjati. Tena cittaviveko vutto hoti. Purimena cettha vatthukāmehi vivekavacanato
  eva kāmasukhapariccāgo, dutiyena kilesakāmehi vivekavacanato nekkhammasukhapariggaho
  vibhāvito hoti. Evaṁ vatthukāmakilesakāmavivekavacanatoyeva ca etesaṁ paṭhamena
  saṅkilesavatthuppahānaṁ, dutiyena saṅkilesappahānaṁ. Paṭhamena lolabhāvassa hetupariccāgo,
  dutiyena bālabhāvassa. Paṭhamena ca payogasuddhi, dutiyena āsayaposanaṁ 3- vibhāvitaṁ hotīti
  viññātabbaṁ. 4- Esa tāva nayo "kāmehī"ti ettha vuttakāmesu vatthukāmapakkhe.
     Kilesakāmapakkhe pana chandoti ca rāgoti ca evamādīhi anekbhedo kāmacchandova
  "kāmo"ti adhippeto. So ca akusalapariyāpannopi samāno "tattha katamo kāmacchando,
  kāmo"tiādinā 5- nayena vibhaṅge jhānapaṭipakkhato visuṁ vutto.

  *  *  *  *  *  *
  Footnote: 1-1 chaṂa. tadaṅgavivekādayo kāyavivekādayo ca sabbepi vivekā 2 chaṂa. ayaṁ pāṭho na
  dissati 3 Sī. āsayasodhanaṁ 4 chaṂa. ñātabbaṁ 5 abhi.vi. 35/564/310
-------------------------------------------------
[page 124]
  Kilesakāmattā vā purimapade vutto, akusalapariyāpannattā dutiyapade. Anekabhedato
  cassa kāmatoti avatvā kāmehīti vuttaṁ. Aññesampi ca dhammānaṁ akusalabhāve
  vijjamāne "tattha katame akusalā dhammā, kāmacchando"tiādinā nayena vibhaṅge 1-
  uparijjhānaṅgānaṁ paccanīkapaṭipakkhabhāvadassanato 2- nīvaraṇāneva vuttāni. Nīvaraṇāni
  hi jhānaṅgānaṁ paccanīkāni, tesaṁ jhānaṅgāneva paṭipakkhāni, viddhaṁsakāni vighātakānīti
  vuttaṁ hoti. Tathā hi "samādhi kāmacchandassa paṭipakkho, pīti byāpādassa, vitakko
  thīnamiddhassa, sukhaṁ uddhaccakukkuccassa, vicāro vicikicchāyā"ti piṭake vuttaṁ.
     Evamettha vivicceva kāmehīti iminā kāmacchandassa vikkhambhanaviveko vutto
  hoti, vivicca akusalehi dhammehīti iminā pañcannampi nīvaraṇānaṁ aggahitaggahaṇena
  pana paṭhamena kāmacchandassa, dutiyena sesanīvaraṇānaṁ. Tathā paṭhamena tīsu akusalamūlesu
  pañcakāmaguṇabhedavisayassa lobhassa, dutiyena āghātavatthubhedādivisayānaṁ dosamohānaṁ.
  Oghādīsu vā dhammesu paṭhamena kāmoghakāmayogakāmāsavakāmupādānābhijjhākāyagantha-
  kāmarāgasaññojanānaṁ, dutiyena avasesaoghayogāsavaupādānaganthasaññojanānaṁ. Paṭhamena
  ca taṇhāya taṁsampayuttakānañca, dutiyena avijjāya taṁsampayuttakānañca. Api ca paṭhamena
  lobhasampayuttāṭṭhacittuppādānaṁ, dutiyena sesānaṁ catunnaṁ akusalacittuppādānaṁ
  vikkhambhanaviveko vutto hotīti veditabbo.
     Ettāvatā ca paṭhamassa jhānassa pahānaṅgaṁ dassetvā idāni sampayogaṅgaṁ dassetuṁ
  "savitakkaṁ savicāran"tiādi vuttaṁ. Tattha ārammaṇe cittassa abhiniropanalakkhaṇo
  vitakko, ārammaṇānumajjanalakkhaṇo vicāro. Santepi ca nesaṁ katthaci aviyoge
  oḷārikaṭṭhena pubbaṅgamaṭṭhena ca ghaṇḍābhighāto viya cetaso paṭhamābhinipāto
  vitakko, sukhumaṭṭhena anumajjanasabhāvena ca ghaṇḍānuravo viya anuppabandho vicāro.
  Vipphāravā cettha vitakko paṭhamuppattikāle paripphandanabhūto cittassa, ākāse

  *  *  *  *  *  *
  Footnote: 1 abhi.vi. 35/564/310 2 uparijhānaṅgapaccanīkapaṭipakkhabhāvadassanato (abhi.A. 1/217)
-------------------------------------------------
[page 125]
  Uppatitukāmassa pakkhino pakkhavikkhepo viya, padumābhimukhapāto viya ca
  gandhānubandhacetaso bhamarassa. Santavutti vicāro nātiparipphandanabhūto 1- cittassa,
  ākāse uppatitassa pakkhino pakkhappasāraṇaṁ viya, paribbhamanaṁ viya ca padumābhimukhapatitassa
  bhamarassa padumassa uparibhāge.
     Dukanipātaṭṭhakathāyaṁ pana "ākāsena 2- gacchato mahāsakuṇassa ubhohi pakkhehi vātaṁ
  gahetvā pakkhe sannisīdāpetvā gamanaṁ viya ārammaṇe cetaso abhiniropanabhāvena
  pavatto vitakko, vātaggahaṇatthaṁ pakkhe phandāpayamānassa gamanaṁ viya anumajjanabhāvena
  pavatto vicāro"ti vuttaṁ. Taṁ anuppabandhena pavattiyaṁ yujjati. So pana nesaṁ viseso
  paṭhamadutiyajjhānesu pākaṭo hoti. Api ca malaggahitaṁ kaṁsabhājanaṁ ekena hatthena daḷhaṁ
  gahetvā itarena hatthena cuṇṇatelavālaṇḍupakena 3- parimajjantassa daḷhaggahaṇahattho
  viya vitakko. Parimajjanahattho viya vicāro. Tathā kumbhakārassa daṇḍappahārena cakkaṁ
  bhamayitvā bhājanaṁ karontassa uppīḷanahattho viya vitakko. Ito cito ca saṁsaraṇahattho 4-
  viya vicāro. Tathā maṇḍalaṁ karontassa majjhe sannirumbhitvā 5- ṭhitakaṇṭako viya
  abhiniropano vitakko. Bahi paribbhamanakaṇṭako viya anumajjamāno vicāro. Iti iminā
  ca vitakkena iminā ca vicārena saha vattati rukkho viya pupphena ca phalena cāti
  idaṁ jhānaṁ "savitakkaṁ savicāran"ti vuccati.
     Vivekajanti ettha vivitti viveko, nīvaraṇavigamoti attho. Vivittoti vā viveko,
  nīvaraṇavivitto jhānasampayuttadhammarāsīti attho. Tasmā vivekā, tasmiṁ vā viveke
  jātanti vivekajaṁ. Pītisukhanti ettha pīṇayatīti pīti, sā sampiyāyanalakkhaṇā. Sā panesā
  khuddakāpīti 6- khaṇikāpīti okkantikāpīti ubbeṅgāpīti pharaṇāpītīti pañcavidhā
  hoti.

  *  *  *  *  *  *
  Footnote: 1 chaṂa....bhāvo 2 chaṂa. ākāse 3 Sī. cuṇṇatelaṇḍupakena
  4 Sī.,chaṂa. sañcaraṇahattho 5 Ma. sannirujjhitvā 6 chaṂa. khuddikāpīti. evamuparipi
-------------------------------------------------
[page 126]
     Tattha khuddakāpīti sarīre lomahaṁsanamattameva kātuṁ sakkoti. Khaṇikāpīti khaṇe khaṇe
  vijjuppādasadisā hoti. Okkantikāpīti samuddatīraṁ vīci viya, kāyaṁ okkamitvā
  okkamitvā bhijjati. Ubbeṅgāpīti balavatī hoti, kāyaṁ uddhaggaṁ katvā
  ākāse laṅghāpanappamāṇappattā.
     Pharaṇāpīti atibalavatī hoti. Tāya hi uppannāya sakalasarīraṁ pharitvā 1-
  pūritavuṭṭhi 2- viya mahatā udakoghena pakkhandapabbatakucchi viya ca anupariphuṭaṁ hoti. Sā
  panesā pañcavidhā pīti gabbhaṁ gaṇhantī paripākaṁ gacchantī duvidhaṁ passaddhiṁ paripūreti
  kāyapassaddhiñca cittapassaddhiñca, passaddhi gabbhaṁ gaṇhantī paripākaṁ gacchantī
  duvidhampi sukhaṁ paripūreti kāyikañca cetasikañca, sukhaṁ gabbhaṁ gaṇhantaṁ paripākaṁ
  gacchantaṁ tividhaṁ samādhiṁ paripūreti khaṇikasamādhiṁ upacārasamādhiṁ appanāsamādhinti. 3-
  Tāsu yā appanāsamādhissa mūlaṁ hutvā vaḍḍhamānā samādhisampayogaṁ gatā pharaṇāpīti, ayaṁ
  imasmiṁ atthe adhippetā pītīti.
     Itaraṁ pana sukhayatīti sukhaṁ, yassuppajjati, taṁ sukhitaṁ karotīti attho. Sukhanaṁ
  vā sukhaṁ, suṭṭhu vā khādati khaṇati ca kāyacittābādhanti sukhaṁ, somanassavedanāyetaṁ
  nāmaṁ. Taṁ sātalakkhaṇaṁ. Santepi ca nesaṁ katthaci avippayoge iṭṭhārammaṇapaṭilābhatuṭṭhi
  pīti, paṭiladdhārammaṇarasānubhavanaṁ 4- sukhaṁ. Yattha pīti, tattha sukhaṁ, yattha sukhaṁ,
  tattha na niyamato pīti. Saṅkhārakkhandhasaṅgahitā pīti, vedanākkhandhasaṅgahitaṁ sukhaṁ.
  Kantārakhinnassa vanantodakadassanasavanesu viya pīti, vanacchāyāpavesanaudakaparibhogesu viya
  sukhaṁ. Tasmiṁ tasmiṁ samaye pākaṭabhāvato cetaṁ vuttanti veditabbaṁ. Iti ayañca
  pīti idañca sukhaṁ assa jhānassa, asmiṁ vā jhāne atthīti idaṁ jhānaṁ "pītisukhan"ti
  vuccati.

  *  *  *  *  *  *
  Footnote: 1 Sī.,chaṂa. dhamitvā 2 Sī.,chaṂa. pūritavatthi
  3 chaṂa. appanāsamādhiñcāti 4 chaṂa. paṭiladdharasānubhavanaṁ
-------------------------------------------------
[page 127]
     Atha vā pīti ca sukhañca pītisukhaṁ dhammavinayādayo viya. Vivekajaṁ pītisukhaṁ assa
  jhānassa, asmiṁ vā jhāne atthīti evaṁ vivekajaṁ pītisukhaṁ. Yatheva hi jhānaṁ,
  evaṁ pītisukhaṁ cettha vivekajameva hoti, tañcassa atthīti, 1- tasmā alopasamāsaṁ katvā
  ekappadeneva "vivekajaṁ pītisukhan"tipi vattuṁ yujjati.
     Paṭhamanti gaṇanānupubbatā paṭhamaṁ, idaṁ paṭhamaṁ uppannantipi paṭhamaṁ. Jhānanti
  duvidhaṁ jhānaṁ ārammaṇūpanijjhānañca lakkhaṇūpanijjhānañcāti. Tattha aṭṭhasamāpattiyo
  paṭhavīkasiṇādiārammaṇaṁ upanijjhāyantīti ārammaṇūpanijjhānanti saṅkhyaṁ gatā.
  Vipassanāmaggaphalāni pana lakkhaṇūpanijjhānaṁ nāMa. Tattha vipassanā aniccādilakkhaṇassa
  upanijjhānato lakkhaṇūpanijjhānaṁ. Vipassanāya katakiccassa maggena ijjhanato maggo
  lakkhaṇūpanijjhānaṁ, phalaṁ pana nirodhasaccaṁ tathalakkhaṇaṁ upanijjhāyatīti lakkhaṇūpanijjhānaṁ.
  Tesu idha pubbabhāge ārammaṇūpanijjhānaṁ, lokuttaramaggakkhaṇe lakkhaṇūpanijjhānaṁ
  adhippetaṁ. Tasmā ārammaṇūpanijjhānato ca lakkhaṇūpanijjhānato ca paccanīkajjhāpanato
  ca jhānanti veditabbaṁ.
     Upasampajjāti upagantvā, pāpuṇitvāti vuttaṁ hoti. Upasampādayitvā vā,
  nipphādetvāti vuttaṁ hoti. Viharatīti tadanurūpena iriyāpathavihārena iriyati,
  vuttappakārajjhānasamaṅgī hutvā attabhāvassa iriyanaṁ vuttiṁ abhinipphādeti.
     Tampanetaṁ paṭhamaṁ jhānaṁ pañcaṅgavippahīnaṁ pañcaṅgasamannāgataṁ tividhakalyāṇaṁ,
  dasalakkhaṇasampannaṁ. Tattha kāmacchando byāpādo thīnamiddhaṁ uddhaccakukkuccaṁ
  vicikicchāti imesaṁ pañcannaṁ nīvaraṇānaṁ pahānavasena pañcaṅgavippahīnatā veditabbā.
  Na hi etesu appahīnesu jhānaṁ uppajjati. Tenassetāni pahānaṅgānīti vuccanti.
  Kiñcāpi hi jhānakkhaṇe aññepi akusalā dhammā pahīyanti, tathāpi etāneva visesena
  jhānantarāyakarāni. Kāmacchandena hi nānāvisayappalobhitaṁ cittaṁ na ekattārammaṇe

  *  *  *  *  *  *
  Footnote: 1 chaṂa. atthi
-------------------------------------------------
[page 128]
  Samādhiyati kāmacchandābhibhūtaṁ vā, taṁ na kāmadhātuppahānāya paṭipadaṁ paṭipajjati. Byāpādena
  vā ārammaṇe paṭihaññamānaṁ na nirantaraṁ pavattati. Thīnamiddhābhibhūtaṁ akammaññaṁ
  hoti. Uddhaccakukkuccaparetaṁ avūpasantameva hutvā paribbhamati. Vicikicchāya
  upahataṁ jhānādhigamasādhikaṁ paṭipadaṁ na ārohati. Iti visesena jhānantarāyakarattā
  etāneva pahānaṅgānīti vuttāni.
     Yasmā pana vitakko ārammaṇe cittaṁ abhiniropeti, vicāro anubandhati,
  tehi avikkhepāya sampāditasaṁyogassa cetaso payogasampattisambhavā pīti pīṇanaṁ
  sukhañca upabrūhanaṁ karoti. Athassa sesasampayuttadhammā 1- etehi
  abhiniropanānubandhanapīṇanaupabrūhanehi anuggahitā ekaggatā ekattārammaṇe samaṁ sammā
  ca ādhiyanti. Tasmā vitakko vicāro pīti sukhaṁ cittekaggatāti imesaṁ pañcannaṁ
  uppattivasena pañcaṅgasamannāgatatā veditabbā. Uppannesu hi etesu pañcasu jhānaṁ
  uppannaṁ nāma hoti. Tenassa etāni pañcaṅgasamannāgatānīti vuccanti. Tasmā na
  etehi samannāgataṁ aññadeva jhānaṁ nāma atthīti gahetabbaṁ. Yathā pana aṅgamattavaseneva
  caturaṅginī senā. Pañcaṅgikaṁ turiyaṁ. Aṭṭhaṅgiko ca maggoti vuccati. Evamidampi
  aṅgamattavaseneva pañcaṅgikanti vā pañcaṅgasamannāgatanti vā vuccatīti veditabbaṁ.
     Etāni ca pañca aṅgāni kiñcāpi upacārakkhaṇepi atthi, atha kho upacāre
  pakaticittato balavatarāni. Idha pana upacāratopi balavatarāni rūpāvacaralakkhaṇappattāni
  nipphannāni. Ettha hi vitakko suvisadena ākārena ārammaṇe cittaṁ abhiniropayamāno
  uppajjati. Vicāro ativiya ārammaṇaṁ anumajjamāno. Pītisukhaṁ sabhāvantampi kāyaṁ
  pharamānaṁ. Tenāha "nāssa kiñci sabbāvato kāyassa vivekajena pītisukhena apphuṭaṁ
  hotī"ti. 2- Cittekaggatāpi heṭṭhimamhi samuggapaṭale uparimaṁ samuggapaṭalaṁ viya
  ārammaṇesu phusitā hutvā uppajjati, ayametesaṁ itarehi viseso. Tattha
  cittekaggatā kiñcāpi

  *  *  *  *  *  *
  Footnote: 1 atha naṁ sasesasampayuttadhammaṁ (visuddhi. 1/186) 2 dī.Sī. 9/227/75
-------------------------------------------------
[page 129]
  "savitakkaṁ Savicāran"ti imasmiṁ pāṭhe na niddiṭṭhā, tathāpi vibhaṅge 1- "jhānanti
  vitakko vicāro pīti sukhaṁ cittekaggatā"ti evaṁ vuttattā aṅgameva. Yena hi
  adhippāyena bhagavatā uddeso kato, soyeva tena vibhaṅge pakāsitoti.
                             Tividhakalyāṇa
     tividhakalyāṇaṁ, dasalakkhaṇasampannanti ettha pana ādimajjhapariyosānavasena
  tividhakalyāṇatā. Tesaṁyeva ca ādimajjhapariyosānānaṁ lakkhaṇavasena dasalakkhaṇasampannatā
  veditabbā. Tatrāyaṁ pāḷi:-
             paṭhamassa jhānassa paṭipadāvisuddhi ādi, upekkhānubrūhanā majjhe,
        sampahaṁsanā pariyosānaṁ, paṭhamassa jhānassa paṭipadāvisuddhi ādi, ādissa
        kati lakkhaṇāni? ādissa tīṇi lakkhaṇāni, yo tassa paripantho, tato
        cittaṁ visujjhati, visuddhattā cittaṁ majjhimaṁ samathanimittaṁ paṭipajjati,
        paṭipannattā tattha cittaṁ pakkhandati. Yañca paripanthato cittaṁ visujjhati,
        yañca visuddhattā cittaṁ majjhimaṁ samathanimittaṁ paṭipajjati, yañca paṭipannattā
        tattha cittaṁ pakkhandati. Paṭhamassa jhānassa paṭipadāvisuddhi ādi, ādissa
        imāni tīṇi lakkhaṇāni. Tena vuccati "paṭhamaṁ jhānaṁ ādikalyāṇañceva
        hoti tilakkhaṇasampannañcā"ti.
             Paṭhamassa jhānassa upekkhānubrūhanā majjhe, majjhassa kati
        lakkhaṇāni? majjhassa tīṇi lakkhaṇāni, visuddhaṁ cittaṁ ajjhupekkhati, samatha-
        paṭipannaṁ ajjhupekkhati, ekattupaṭṭhānaṁ ajjhupekkhati. Yañca visuddhaṁ cittaṁ
        ajjhupekkhati, yañca samathapaṭipannaṁ ajjhupekkhati, yañca ekattupaṭṭhānaṁ
        ajjhupekkhati. Paṭhamassa jhānassa upekkhānubrūhanā majjhe, majjhassa imāni

  *  *  *  *  *  *
  Footnote: 1 abhi.vi. 35/566/310
-------------------------------------------------
[page 130]
        Tīṇi lakkhaṇāni. Tena vuccati "paṭhamaṁ jhānaṁ majjhekalyāṇañceva hoti
        tilakkhaṇasampannañcā"ti.
               Paṭhamassa jhānassa sampahaṁsanā, pariyosānaṁ, pariyosānassa kati
        lakkhaṇāni? pariyosānassa cattāri lakkhaṇāni, tattha jātānaṁ dhammānaṁ
        anativattanaṭṭhena sampahaṁsanā, indriyānaṁ ekarāsaṭṭhena sampahaṁsanā,
        tadupagavīriyāvahanaṭṭhena 1- sampahaṁsanā, āsevanaṭṭhena sampahaṁsanā. Paṭhamassa
        jhānassa sampahaṁsanā pariyosānaṁ, pariyosānassa imāni cattāri lakkhaṇāni.
        Tena vuccati "paṭhamaṁ jhānaṁ pariyosānakalyāṇañceva hoti
        catulakkhaṇasampannañcā"ti. 2-
     "tatra Paṭipadāvisuddhi nāma sasambhāriko upacāro. Upekkhānubrūhanā nāma
  appanā. Sampahaṁsanā nāma paccavekkhaṇā"ti evameke vaṇṇayanti. Yasmā pana
  "ekaggacittaṁ 3- paṭipadāvisuddhilakkhaṇañceva 4- hoti upekkhānubrūhitañca ñāṇena ca
  sampahaṁsitan"ti 2- pāḷiyaṁ vuttaṁ, tasmā antoappanāyameva āgamanavasena
  paṭipadāvisuddhi, tatramajjhattupekkhāya kiccavasena upekkhānubrūhanā, dhammānaṁ
  anativattanādibhāvasādhanena pariyodāpakassa ñāṇassa kiccanipphattivasena sampahaṁsanā ca
  veditabbā.
     Kathaṁ? yasmiṁ hi vāre appanā uppajjati, tasmiṁ yo nīvaraṇasaṅkhāto
  Kilesagaṇo tassa jhānassa paripantho, tato cittaṁ visujjhati. Visuddhattā āvaraṇavirahitaṁ
  hutvā majjhimaṁ samathanimittaṁ paṭipajjati. Majjhimaṁ samathanimittaṁ nāma samappavatto
  appanāsamādhiyeva. Tadanantaraṁ pana purimaṁ cittaṁ ekasantatipariṇāmanayena tathattaṁ
  upagacchamānaṁ majjhimaṁ samathanimittaṁ paṭipajjati nāma, evaṁ paṭipannattā tathattupagamanena
  tattha pakkhandati nāMa. Evaṁ tāva purimacitte vijjamānākāranipphādikā paṭhamajjhānassa
  uppādakkhaṇeyeva āgamanavasena paṭipadāvisuddhi veditabbā.

  *  *  *  *  *  *
  Footnote: 1 Sī.,chaṂa. tadupagavīriyavāhanaṭṭhena 2 khu.paṭi. 31/158/179
  3 Sī.,chaṂa. ekattagataṁ cittaṁ 4 chaṂa. paṭipadāvisuddhipakkhandañceva
-------------------------------------------------
[page 131]
     Evaṁ visuddhassa pana tassa puna visodhetabbābhāvato visodhane byāpāraṁ
  akaronto visuddhaṁ cittaṁ ajjhupekkhati nāMa. Samathabhāvūpagamanena samathapaṭipannassa
  puna samādhāne byāpāraṁ akaronto samathapaṭipannaṁ ajjhupekkhati nāMa. Samathapaṭipannabhāvato
  eva cassa kilesasaṁsaggaṁ pahāya ekattena upaṭṭhitassa puna ekattupaṭṭhāne
  byāpāraṁ akaronto ekattupaṭṭhānaṁ ajjhupekkhati nāMa. Evaṁ tatramajjhattupekkhāya
  kiccavasena upekkhānubrūhanā veditabbā.
     Ye panete evaṁ upekkhānubrūhitā 1- tattha jātā samādhipaññāsaṅkhātā
  yuganaddhadhammā aññamaññaṁ anativattamānā hutvā pavattā, yāni ca saddhādīni
  indriyāni nānākilesehi vimuttattā vimuttirasena ekarasāni hutvā pavattāni,
  yañcetaṁ sarūpagaṁ 2- tesaṁ anativattanaṁ ekarasabhāvānaṁ anucchavikaṁ vīriyaṁ vāhayati, 3- yā
  cassa tasmiṁ khaṇe pavattā āsevanā, sabbepi te ākārā yasmā ñāṇena saṅkilesavodānesu
  taṁ taṁ ādīnavañca ānisaṁsañca disvā tathā tathā sampahaṁsitattā visodhitattā
  pariyodāpitattā nipphannāva tasmā "dhammānaṁ anativattanādibhāvasādhanena
  pariyodāpakassa ñāṇassa kiccanipphattivasena sampahaṁsanā veditabbā"ti vuttaṁ.
     Vitakkavicārānaṁ vūpasamāti vitakkassa ca vicārassa cāti imesaṁ dvinnaṁ vūpasamā
  samatikkamā, dutiyajjhānakkhaṇe apātubhāvāti vuttaṁ hoti. Tattha kiñcāpi dutiyajjhāne
  sabbepi paṭhamajjhānadhammā na santi, aññeyeva hi paṭhamajjhāne phassādayo, aññe
  idha. Oḷārikassa pana oḷārikassa aṅgassa samatikkamā paṭhamajjhānato paresaṁ
  dutiyajjhānādīnaṁ adhigamo hotīti dassanatthaṁ "vitakkavicārānaṁ vūpasamā"ti evaṁ
  vuttanti veditabbaṁ. Ajjhattanti idha niyakajjhattaṁ adhippetaṁ, vibhaṅge pana
  "ajjhattaṁ paccattan"ti ettakameva vuttaṁ. Yasmā niyakajjhattaṁ adhippetaṁ, tasmā
  attani jātaṁ, attano santāne nibbattanti ayamettha attho.

  *  *  *  *  *  *
  Footnote: 1 chaṂa. upekkhānubrūhite 2 chaṂa. yañcesa tadupagaṁ 3 Sī.vattati
-------------------------------------------------
[page 132]
     Sampasādananti sampasādanaṁ vuccati saddhā. Sampasādanayogato jhānampi sampasādanaṁ,
  nīlavaṇṇayogato nīlavatthaṁ viya. Yasmā vā taṁ jhānaṁ sampasādanasamannāgatattā
  vitakkavicārakkhobhavūpasamanena ca ceto sampasādayati, tasmāpi "sampasādanan"ti vuttaṁ.
  Imasmiñca atthavikappe sampasādanaṁ cetasoti evaṁ padasambandho veditabbo. Purimasmiṁ
  pana atthavikappe cetasoti etaṁ ekodibhāvena saddhiṁ yojetabbaṁ.
     Tatrāyaṁ atthayojanā:- eko udetīti ekodi, vitakkavicārehi anajjhārūḷhattā
  aggo seṭṭho hutvā udetīti attho. Seṭṭhopi hi loke ekoti vuccati.
  Vitakkavicāravirahito vā eko asahāyo hutvā itipi vattati. 1- Atha vā
  sampayuttadhamme udāyatīti udi, uṭṭhāpetīti attho. Seṭṭhaṭṭhena eko ca so udi
  cāti ekodi, samādhissetaṁ adhivacanaṁ. Iti imaṁ ekodiṁ bhāveti vaḍḍhetīti idaṁ
  dutiyajjhānaṁ ekodibhāvaṁ. So panāyaṁ ekodi yasmā cetaso, na sattassa, na jīvassa.
  Tasmā etaṁ "cetaso ekodibhāvan"ti vuttaṁ.
     Nanu cāyaṁ saddhā paṭhamajjhānepi atthi, ayañca ekodināmako samādhi, atha
  kasmā idameva "sampasādanaṁ cetaso ekodibhāvan"ti vuttanti? vuccate:- aduṁ
  hi paṭhamajjhānaṁ vitakkavicārakkhobhena vīcitaraṅgasamākulamiva jalaṁ na suppasannaṁ hoti,
  tasmā satiyāpi saddhāya sampasādananti na vuttaṁ. Na suppasannattāyeva cettha
  samādhipi na suṭṭhu pākaṭo, tasmā ekodibhāvantipi na vuttaṁ. Imasmiṁ pana jhāne
  vitakkavicārapalibodhābhāvena laddhokāsā balavatī saddhā, balavasaddhāsahāyapaṭilābheneva
  ca samādhipi pākaṭo. Tasmā idameva evaṁ vuttanti veditabbaṁ.
     Avitakkaṁ avicāranti bhāvanāya pahīnattā etasmiṁ, etassa vā vitakko natthīti
  avitakkaṁ. Imināva nayena avicāraṁ. Etthāha "nanu ca `vitakkavicārānaṁ vūpasamā'ti
  imināpi ayamattho siddho, atha kasmā puna vuttaṁ `avitakkaṁ avicāran'ti "

  *  *  *  *  *  *
  Footnote: 1 chaṂa. vattuṁ vaṭṭati
-------------------------------------------------
[page 133]
  Vuccate:- evameva, 1- siddhovāyamattho. Na panetaṁ tadatthadīpakaṁ, nanu avocumhā 2-
  "oḷārikassa pana oḷārikassa aṅgassa samatikkamā paṭhamajjhānato paresaṁ dutiyajjhānādīnaṁ
  samadhigamo hotīti dassanatthaṁ `vitakkavicārānaṁ vūpasamā'ti evaṁ vuttan"ti.
     Api ca vitakkavicārānaṁ vūpasamā idaṁ sampasādanaṁ, na kilesakālussiyassa. 3-
  Vitakkavicārānañca vūpasamā ekodibhāvaṁ, na upacārajjhānamiva nīvaraṇappahānā,
  na paṭhamajjhānamiva ca aṅgapātubhāvāti evaṁ sampasādanaekodibhāvānaṁ hetuparidīpakamidaṁ
  vacanaṁ. Tathā vitakkavicārānaṁ vūpasamā idaṁ avitakkaṁ avicāraṁ, na tatiyacatutthajjhānāni
  viya cakkhuviññāṇādīni viya ca abhāvāti evaṁ avitakkāvicārabhāvassa hetuparidīpakañca.
  Na vitakkavicārābhāvamattaparidīpakaṁ. Vitakkavicārābhāvamattaparidīpakameva puna 4- "avitakkaṁ
  avicāran"ti idaṁ vacanaṁ. Tasmā purimaṁ vatvāpi puna vattabbamevāti.
     Samādhijanti paṭhamajjhānasamādhito, sampayuttasamādhito vā jātanti attho. Tattha
  kiñcāpi paṭhamampi sampayuttasamādhito jātaṁ, atha kho ayameva samādhijanti 5- vattabbataṁ
  arahati, vitakkavicārakkhobhavirahena ativiya acalattā suppasannattā ca. Tasmā imassa
  vaṇṇabhaṇanatthaṁ idameva "samādhijan"ti vuttaṁ. Pītisukhanti idaṁ vuttanayameva.
     Dutiyanti gaṇanānupubbato 6- dutiyaṁ. Idaṁ dutiyaṁ uppannantipi dutiyaṁ.
     Pītiyā ca virāgāti virāgo nāma vuttappakārāya pītiyā jigucchanaṁ vā
  samatikkamo vā. Ubhinnaṁ pana antarā casaddo sampiṇḍanattho, so vūpasamaṁ vā
  sampiṇḍeti vitakkavicāravūpasamaṁ vā. Tattha yadā vūpasamameva sampiṇḍeti, tadā
  pītiyā virāgā ca, kiñci bhiyyo vūpasamā cāti evaṁ yojanā veditabbā. Imissā
  ca yojanāya virāgo jigucchanattho hoti, tasmā pītiyā jigucchanā ca samatikkamā
  cāti 7- ayamattho daṭṭhabbo. Yadā pana vitakkavicāravūpasamaṁ sampiṇḍeti, tadā pītiyā

  *  *  *  *  *  *
  Footnote: 1 chaṂa. evametaṁ 2 chaṂa. avocumha 3 Ma. kilesakālusiyassa 4 chaṂa. pana
  5 chaṂa. samādhi "samādhī"ti 6 chaṂa. gaṇanānupubbatā 7 Ma. vūpasamā cāti (abhi.A. 1/223)
-------------------------------------------------
[page 134]
  Ca virāgā, kiñci bhiyyo vitakkavicārānañca vūpasamāti evaṁ yojanā veditabbā.
  Imissā ca yojanāya virāgo samatikkamanattho hoti, tasmā pītiyā ca samatikkamā
  vitakkavicārānañca vūpasamāti ayamattho daṭṭhabbo.
     Kāmañcete vitakkavicārā dutiyajjhāneyeva vūpasantā, imassa pana jhānassa
  maggaparidīpanatthaṁ vaṇṇabhaṇanatthañcetaṁ vuttaṁ. "vitakkavicārānaṁ Vūpasamā"ti hi vutte
  idaṁ paññāyati "nanu 1- vitakkavicāravūpasamo maggo imassa jhānassā"ti. Yathā ca tatiye
  ariyamagge appahīnānampi sakkāyadiṭṭhādīnaṁ "pañcannaṁ orambhāgiyānaṁ saññojanānaṁ
  pahānāyā"ti 2- evaṁ pahānaṁ vuccamānaṁ 3- vaṇṇabhaṇanaṁ hoti, tadadhigamāya ussukkānaṁ
  ussāhajananatthaṁ, 4- evameva idha avūpasantānampi vitakkavicārānaṁ vūpasamo
  vuccamāno 5- vaṇṇabhaṇanaṁ hoti, tenāyamattho vutto "pītiyā ca samatikkamā
  vitakkavicārānañca vūpasamā"ti.
     Upekkhako ca viharatīti ettha upapattito ikkhatīti upekkhā, samaṁ passati,
  apakkhapatitāva hutvā passatīti attho. Tāya visadāya vipulāya thāmagatāya
  samannāgatattā tatiyajjhānasamaṅgī "upekkhako"ti vuccati.
     Upekkhā pana dsavidhā hoti chaḷaṅgupekkhā brahmavihārupekkhā bojjhaṅgupekkhā
  vīriyupekkhā saṅkhārupekkhā vedanupekkhā vipassanupekkhā tatramajjhattupekkhā
  jhānupekkhā pārisuddhiupekkhāti.
     Tattha yā "idha bhikkhave bhikkhu cakkhunā rūpaṁ disvā neva sumano hoti
  na dummano, upekkhako ca viharati sato sampajāno"ti 6- evamāgatā khīṇāsavassa
  chasu dvāresu iṭṭhāniṭṭhachaḷārammaṇāpāthe parisuddhapakatibhāvāvijahanākārabhūtā
  upekkhā, ayaṁ chaḷaṅgupekkhā nāMa.

  *  *  *  *  *  *
  Footnote: 1 chaṂa. nūna 2 MaṂa. 13/132/106 3 Ma. pahāne vuccamāne, Sī. idaṁ lakkhaṇavantavasena
  kataṁ 4 chaṂa. ussāhajanakaṁ 5 Ma. vūpasame vuccamāne 6 aṅ.chakka. 22/272/311 (syā)
-------------------------------------------------
[page 135]
     Yā pana "upekkhāsahagatena cetasā ekaṁ disaṁ pharitvā viharatī"ti 1- evamāgatā
  sattesu majjhattākārabhūtā upekkhā, ayaṁ brahmavihārupekkhā nāMa.
     Yā pana "upekkhāsambojjhaṅgaṁ bhāveti vivekanissitan"ti 2- evamāgatā
  sahajātānaṁ dhammānaṁ majjhattākārabhūtā upekkhā, ayaṁ bojjhaṅgupekkhā nāMa.
     Yā pana "kālena kālaṁ upekkhānimittaṁ manasikarotī"ti 3- evamāgatā
  anaccāraddhanātisithilavīriyasaṅkhātā upekkhā, ayaṁ vīriyupekkhā nāMa.
     Yā pana "kati saṅkhārupekkhā samathavasena uppajjanti, kati saṅkhārupekkhā
  vipassanāvasena uppajjanti, aṭṭha saṅkhārupekkhā samathavasena uppajjanti, dasa
  saṅkhārupekkhā vipassanāvasena uppajjantī"ti 4- evamāgatā nīvaraṇādipaṭisaṅkhā
  santiṭṭhanāgahaṇe 5- majjhattabhūtā upekkhā, ayaṁ saṅkhārupekkhā nāMa.
     Yā pana "yasmiṁ samaye kāmāvacaraṁ kusalaṁ cittaṁ uppannaṁ hoti upekkhāsahagatan"ti 6-
  evamāgatā adukkhamasukhasaṅkhātā upekkhā, ayaṁ vedanupekkhā nāMa.
     Yā pana "yadatthi yaṁ bhūtaṁ, taṁ pajahati, upekkhaṁ paṭilabhatī"ti 7- evamāgatā
  vicinane majjhattabhūtā upekkhā, ayaṁ vipassanupekkhā nāMa.
     Yā pana chandādīsu yevāpanakesu āgatā sahajātānaṁ samavāhitabhūtā upekkhā,
  ayaṁ tatramajjhattupekkhā nāMa.
     Yā pana "upekkhako ca viharatī"ti 8- evamāgatā aggasukhepi tasmiṁ apakkhapātajananī
  upekkhā, ayaṁ jhānupekkhā nāMa.
     Yā pana "upekkhāsatipārisuddhiṁ catutthaṁ jhānan"ti 8- evamāgatā
  sabbapaccanīkaparisuddhā paccanīkavūpasamanepi abyāpārabhūtā upekkhā, ayaṁ
  pārisuddhiupekkhā nāMa.

  *  *  *  *  *  *
  Footnote: 1 dī.Sī. 9/556/246, Maṃū. 12/77/51 2 MaṂa. 13/247/223 3 aṅṭika. 20/103/250
  4 khu.paṭi. 31/57/66 5 Sī.,Ma. sanniṭṭhānagahaṇe 6 abhi.saṅ. 34/150/46
  7 Ma.u. 14/71/52, aṅ.sattaka. 23/55/78 8 abhi.saṅ. 34/163/51
-------------------------------------------------
[page 136]
     Tattha chaḷaṅgupekkhā ca brahmavihārupekkhā ca bojjhaṅgupekkhā ca
  tatramajjhattupekkhā ca jhānupekkhā ca pārisuddhiupekkhā ca atthato ekā,
  tatramajjhattupekkhāva hoti. Tena tena avatthābhedena panassā ayaṁ bhedo. Ekassāpi
  sato sattassa kumārayuvattherasenāpatirājādivasena 1- bhedo viya, tasmā tāsu yattha
  chaḷaṅgupekkhā, na tattha bojjhaṅgupekkhādayo. Yattha vā pana bojjhaṅgupekkhā,
  na tattha chaḷaṅgupekkhādayo hontīti veditabbā.
     Yathā cetāsaṁ atthato ekībhāvo, evaṁ saṅkhārupekkhāvipassanupekkhānampi.
  Paññā eva hi esā, kiccavasena dvidhā bhinnā, yathā hi purisassa sāyaṁ
  gehaṁ paviṭṭhaṁ sappaṁ ajapadadaṇḍaṁ gahetvā pariyesamānassa taṁ thusakoṭṭhāse 2- nipannaṁ
  disvā "sappo nu kho no"ti avalokentassa sovattikattayaṁ 3- disvā nibbematikassa
  "sappo na sappo"ti vicinane majjhattatā uppajjati, evameva yā āraddhavipassakassa
  vipassanāñāṇena lakkhaṇattaye diṭṭhe saṅkhārānaṁ aniccabhāvādivicinane majjhattatā
  uppajjati, ayaṁ vipassanupekkhā. Yathā pana tassa purisassa ajapadena daṇḍena
  gāḷhaṁ sappaṁ gahetvā "kintāhaṁ imaṁ sappaṁ aviheṭhento attānañca iminā
  aḍaṁsāpento muñceyyan"ti muñcanākārameva pariyesato gahaṇe majjhattatā hoti,
  evameva yā lakkhaṇattayassa diṭṭhattā āditte viya tayo bhave passato saṅkhāraggahaṇe
  majjhattatā, ayaṁ saṅkhārupekkhā. Iti vipassanupekkhāya siddhāya saṅkhārupekkhāpi
  siddhāva hoti. Iminā panesā vicinanaggahaṇesu majjhattatāsaṅkhātena kiccena dvidhā
  bhinnāti. Vīriyupekkhā pana vedanupekkhā ca aññamaññañca avasesāhi ca atthato
  bhinnā evāti. Āha cettha:-
                "majjhattabrahmabojjhaṅga- chaḷaṅgajjhānasuddhiyo
                vipassanā ca saṅkhāra- vedanāvīriyaṁ iti

  *  *  *  *  *  *
  Footnote: 1 Sī. kumārayuvarāja... 2 chaṂa. thusakoṭṭhake 3 chaṂa. sovatthikattayaṁ
-------------------------------------------------
[page 137]
                Vitthārato dasopekkhā chamajjhattādito tato
                duve paññā tato dvīhi catassova bhavantimā"ti.
     Iti imāsu upekkhāsu jhānupekkhā idha adhippetā. Sā majjhattalakkhaṇā,
  anābhogarasā, abyāpārapaccupaṭṭhānā, pītivirāgapadaṭṭhānāti. Etthāha:- "nanu
  cāyaṁ atthato tatramajjhattupekkhāva hoti, sā ca paṭhamadutiyajjhānesupi atthi. Tasmā
  tatrāpi `upekkhako ca viharatī'ti evamayaṁ vattabbā siyā, sā kasmā na vuttā"ti.
  Aparibyattakiccayogato. 1- Aparibyattaṁ hi tassā tattha kiccaṁ, vitakkādīhi
  abhibhūtattā. Idha panāyaṁ vitakkavicārapītīhi anabhibhūtattā ukkhittasirā viya hutvā
  paribyattakiccā jātā, tasmā vuttāti.
     Sato ca sampajānoti ettha saratīti sato. Sampajānātīti sampajāno. Iti
  puggalena sati ca sampajaññañca vuttaṁ. Tattha saraṇalakkhaṇā sati, asammussanarasā,
  ārakkhapaccupaṭṭhānā. Asammohalakkhaṇaṁ sampajaññaṁ, tīraṇarasaṁ, pavicayapaccupaṭṭhānaṁ.
     Tattha kiñcāpi idaṁ satisampajaññaṁ purimajjhānesupi atthi. Muṭṭhassatissa hi
  asampajānassa upacāramattampi na sampajjati, pageva appanā. Oḷārikattā pana
  tesaṁ jhānānaṁ bhūmiyaṁ viya purisassa cittassa gati sukhā hoti, abyattaṁ tattha
  satisampajaññakiccaṁ. Oḷārikaṅgappahānena pana sukhumattā imassa jhānassa purisassa
  khuradhārāyaṁ viya satisampajaññakiccapariggahitā eva cittassa gati icchitabbāti idheva
  vuttaṁ. Kiñci bhiyyo:- yathā dhenupago vaccho dhenuto apanīto arakkhiyamāno
  punadeva dhenuṁ upagacchati, evamidaṁ tatiyajjhānasukhaṁ pītito apanītaṁ taṁ satisampajaññena 2-
  arakkhiyamānaṁ punadeva pītiṁ upagaccheyya, pītisampayuttameva siyā, sukhe vāpi sattā
  sārajjanti. Idañca atimadhuraṁ sukhaṁ, tato paraṁ sukhābhāvā. Satisampajaññānubhāvena

  *  *  *  *  *  *
  Footnote: 1 chaṂa. aparibyattakiccato 2 Ma. apanītaṁ, taṁ satisampajaññārakkhena, cha. apanītampi
  satisampajaññārakkhena
-------------------------------------------------
[page 138]
  Panettha sukhe asārajjanā hoti, no aññathāti imampi atthavisesaṁ dassetuṁ idaṁ
  idheva vuttanti veditabbaṁ.
     Idāni sukhañca kāyena paṭisaṁvedetīti ettha kiñcāpi tatiyajjhānasamaṅgino
  sukhapaṭisaṁvedanābhogo natthi, evaṁ santepi yasmā tassa nāmakāyena sampayuttaṁ
  sukhaṁ. Yaṁ vā taṁ vā nāmakāyasampayuttaṁ sukhaṁ, taṁsamuṭṭhānenassa yasmā atipaṇītena rūpena
  rūpakāyo phuṭṭho, 1- kāyassa 2- phuṭṭhattā jhānā vuṭṭhitopi sukhaṁ paṭisaṁvedeyya,
  tasmā etamatthaṁ dassento "sukhañca kāyena paṭisaṁvedetī"ti āha.
     Idāni yantaṁ ariyā ācikkhanti upekkhako satimā sukhavihārīti ettha yaṁjhānahetu
  yaṁjhānakāraṇā taṁ tatiyajjhānasamaṅgīpuggalaṁ buddhādayo ariyā ācikkhanti desenti
  paññapenti paṭṭhapenti vivaranti vibhajanti uttānīkaronti pakāsenti, pasaṁsantīti
  adhippāyo. Kinti? upekkhako satimā sukhavihārīti. Taṁ tatiyajjhānaṁ upasampajja
  viharatīti evamettha yojanā veditabbā.
     Kasmā pana taṁ te evaṁ pasaṁsantīti? pasaṁsārahato. Ayaṁ hi yasmā atimadhurasukhe
  Sukhapāramippattepi tatiyajjhāne upekkhako, na tattha sukhābhisaṅgena ākaḍḍhiyati. Yathā
  ca pīti na uppajjati, evaṁ upaṭṭhitassatitāya satimā. Yasmā pana ariyakantaṁ
  ariyajanasevitameva ca asaṅkiliṭṭhaṁ sukhaṁ nāmakāyena paṭisaṁvedeti, tasmā pasaṁsāraho
  hoti. 3- Iti pasaṁsārahato naṁ ariyā te evaṁ pasaṁsārahahetubhūte 4- guṇe
  pakāsento "upekkhako satimā sukhavihārī"ti evaṁ pasaṁsantīti veditabbaṁ. Tatiyanti
  gaṇanānupubbato tatiyaṁ, idaṁ tatiyaṁ uppannantipi tatiyaṁ.
     Sukhassa ca pahānā dukkhassa ca pahānāti kāyikasukhassa ca kāyikadukkhassa ca pahānā.
  Pubbevāti tañca kho pubbeva, na catutthajjhānakkhaṇe. Somanassadomanassānaṁ atthaṅgamāti
  cetasikasukhassa ca cetasikadukkhassa cāti imesampi dvinnaṁ pubbeva atthaṅgamā, pahānā
  icceva vuttaṁ hoti.

  *  *  *  *  *  *
  Footnote: 1 chaṂa. phuṭo. evamuparipi 2 chaṂa. yassa 3 chaṂa. ayaṁ pāṭho na dissati
  4 chaṂa. pasaṁsāhetubhūte
-------------------------------------------------
[page 139]
     Kadā pana nesaṁ pahānaṁ hoti? catunnaṁ jhānānaṁ upacārakkhaṇe. Somanassaṁ hi
  catutthajjhānassa upacārakkhaṇeyeva pahīyati, dukkhadomanassasukhāni paṭhamadutiyatatiyānaṁ
  upacārakkhaṇesu. Evametesaṁ pahānakkamena avuttānaṁ, indriyavibhaṅge pana
  indriyānaṁ uddesakkameneva idhāpi vuttānaṁ sukhadukkhasomanassadomanassānaṁ pahānaṁ
  veditabbaṁ.
     Yadi panetāni tassa tassa jhānassa upacārakkhaṇeyeva pahīyanti, atha kasmā "kattha
  cuppannaṁ dukkhindriyaṁ aparisesaṁ nirujjhati, idha bhikkhave bhikkhu vivicceva
  kāmehi .pe. Paṭhamaṁ jhānaṁ upasampajja viharati, etthuppannaṁ dukkhindriyaṁ
  aparisesaṁ nirujjhati. Kattha cuppannaṁ domanassindriyaṁ. Sukhindriyaṁ.
  Somanassindriyaṁ aparisesaṁ nirujjhati, idha bhikkhave bhikkhu sukhassa ca pahānā .pe.
  Catutthaṁ jhānaṁ upasampajja viharati. Etthuppannaṁ somanassindriyaṁ aparisesaṁ
  nirujjhatī"ti 1- evaṁ jhānesveva nirodho vuttoti. Atisayanirodhattā. Atisayanirodho
  hi nesaṁ paṭhamajjhānādīsu, na nirodhoyeva. Nirodhoyeva pana upacārakkhaṇe, nātisayanirodho.
     Tathā hi nānāvajjane paṭhamajjhānūpacāre niruddhassāpi dukkhindriyassa
  ḍaṁsamakasādisamphassena vā visamāsanupatāpena vā siyā uppatti, nattheva 2-
  antoappanāyaṁ. Upacāre vā niruddhampetaṁ na suṭṭhu niruddhaṁ hoti, paṭipakkhena
  avihatattā. Antoappanāyaṁ pana pītipharaṇena sabbo kāyo sukhokkanto hoti,
  sukhokkantakāyassa ca suṭṭhu niruddhaṁ hoti dukkhindriyaṁ, paṭipakkhena vihatattā.
  Nānāvajjaneyeva ca dutiyajjhānūpacāre pahīnassāpi 3- domanassindriyassa yasmā etaṁ
  vitakkavicārapaccayepi kāyakilamathe cittupaghāte ca sati uppajjati, vitakkavicārābhāve ca
  neva uppajjati. Yattha pana uppajjati, tattha vitakkavicārabhāve. Appahīnāyeva ca
  dutiyajjhānūpacāre vitakkavicārāti tatthassa siyā uppatti, appahīnapaccayattā. 4-
  Na tveva dutiyajjhāne, pahīnapaccayattā. Tathā tatiyajjhānūpacāre pahīnassāpi
  sukhindriyassa pītisamuṭṭhānapaṇītarūpaphuṭṭhakāyassa siyā uppatti, na tveva
  tatiyajjhāne. Tatiyajjhāne hi sukhassa

  *  *  *  *  *  *
  Footnote: 1 saṁṃahā. 19/510/188 2 chaṂa. na tveva 3 Ma. pahīnassa 4 chaṂa. ayaṁ pāṭho na dissati
-------------------------------------------------
[page 140]
  Paccayabhūtā pīti sabbaso niruddhāti. Tathā catutthajjhānūpacāre pahīnassāpi
  somanassindriyassa āsannattā, appanāpattāya upekkhāya abhāvena sammā
  anatikkantattā ca siyā uppatti, na tveva catutthajjhāne. Tasmā eva ca
  "etthuppannaṁ dukkhindriyaṁ aparisesaṁ nirujjhatī"ti tattha tattha aparisesaggahaṇaṁ
  katanti.
     Etthāha:- "athevaṁ tassa tassa jhānassupacāre pahīnāpi etā vedanā
  idha kasmā samāharī"ti 1-? sukhaggahaṇatthaṁ. Yā hi ayaṁ adukkhamasukhanti ettha
  adukkhamasukhā vedanā vuttā, sā sukhumā dubbiññeyyā, na sakkā sukhena gahetuṁ,
  tasmā yathā nāma duṭṭhassa yathā vā tathā vā upasaṅkamitvā gahetuṁ asakkuṇeyyassa
  goṇassa gahaṇatthaṁ 2- gopo ekasmiṁ vaje sabbā 3- gāvo samāharati, athekekaṁ
  nīharanto paṭipāṭiyā āgataṁ "ayaṁ so gaṇhatha nan"ti tampi gāhāpeti, evameva
  bhagavā sukhaggahaṇatthaṁ sabbā etā samāharīti. Evaṁ hi samāhaṭā etā dassetvā
  "yaṁ neva sukhaṁ, na dukkhaṁ, na somanassaṁ, na domanassaṁ, ayaṁ adukkhamasukhā vedanā"ti
  sakkā hoti esā gāhayituṁ.
     Api ca adukkhamasukhāya cetovimuttiyā paccayadassanatthañcāpi etā vuttāti
  veditabbā. Sukhadukkhappahānādayo 4- hi tassā paccayā. Yathāha:- "cattāro kho
  āvuso paccayā adukkhamasukhāya cetovimuttiyā samāpattiyā. Idhāvuso bhikkhu sukhassa
  ca pahānā .pe. Catutthaṁ jhānaṁ upasampajja viharati. Ime kho āvuso cattāro
  paccayā adukkhamasukhāya cetovimuttiyā samāpattiyā"ti. 5- Yathā vā aññattha pahīnāpi
  sakkāyadiṭṭhiādayo tatiyamaggassa vaṇṇabhaṇanatthaṁ "tattha pahīnā"ti vuttā, evaṁ
  vaṇṇabhaṇanatthameva tassa jhānassetā idha vuttātipi veditabbā. Paccayaghātena
  vā ettha rāgadosānaṁ atidūrabhāvaṁ dassetuṁpi etā vuttāti veditabbā. Etāsu

  *  *  *  *  *  *
  Footnote: 1 chaṂa. samāhaṭāti 2 chaṂa. sukhagahaṇatthaṁ 3 Ma. sabbe 4 chaṂa. dukkhappahānādayo,
  sukhappahānādayo (samanta. 1/171), sukhadukkhappahānādayo (abhi.A. 1/230)
  5 Maṃū. 12/458/406
-------------------------------------------------
[page 141]
  Hi sukhaṁ somanassassa paccayo, somanassaṁ rāgassa, dukkhaṁ domanassassa, domanassaṁ
  dosassa. Sukhādighātena ca te sappaccayā rāgadosā hatāti atidūre hontīti.
     Adukkhamasukhanti dukkhābhāvena adukkhaṁ, sukhābhāvena asukhaṁ. Etenettha
  dukkhasukhapaṭipakkhabhūtaṁ tatiyavedanaṁ dīpeti, na dukkhasukhābhāvamattaṁ. Tatiyavedanā nāma
  adukkhamasukhā, upekkhātipi vuccati. Sā iṭṭhāniṭṭhaviparītānubhavanalakkhaṇā,
  majjhattarasā, avibhūtapaccupaṭṭhānā, sukhadukkhanirodhapadaṭṭhānāti 1- veditabbā.
     Upekkhāsatipārisuddhinti upekkhāya janitasatipārisuddhiṁ. Imasmiṁ hi jhāne
  suparisuddhā sati, yā ca tassā satiyā pārisuddhi, sā upekkhāya katā, na
  aññena. Tasmā etaṁ "upekkhāsatipārisuddhī"ti vuccati. Yāya ca upekkhāya ettha
  sati pārisuddhi hoti, sā atthato tatramajjhattatāti veditabbā. Na kevalañcettha
  tāya satiyeva parisuddhā, api ca kho sabbepi sampayuttadhammā, satisīsena pana
  desanā vuttā.
     Tattha kiñcāpi ayaṁ upekkhā heṭṭhāpi tīsu jhānesu vijjati, yathā pana
  divā sūriyappabhābhibhavā somabhāvena vā 2- attano upakārakattena vā sabhāgāya
  rattiyā alābhā divā vijjamānāpi candalekhā aparisuddhā hoti apariyodātā,
  evamayampi tatramajjhattupekkhācandalekhā vitakkādipaccanīkadhammatejābhibhavā sabhāgāya
  ca upekkhāvedanārattiyā alābhā 3- vijjamānāpi paṭhamajjhānādibhedesu aparisuddhā
  hoti. Tassā ca aparisuddhāya divā aparisuddhacandalekhāya pabhā viya sahajātāpi satiādayo
  aparisuddhāva honti. Tasmā tesu ekampi "upekkhāsatipārisuddhī"ti na vuttaṁ.
  Idha pana vitakkādipaccanīkadhammatejābhibhavābhāvā sabhāgāya ca upekkhāvedanārattiyā
  paṭilābhā ayaṁ tatramajjhattupekkhācandalekhā ativiya parisuddhā, tassā parisuddhattā
  parisuddhacandalekhāya pabhā viya sahajātāpi satiādayo parisuddhā honti

  *  *  *  *  *  *
  Footnote: 1 chaṂa. sukhanirodha... 2 chaṂa. ca 3 chaṂa. apaṭilābhā
-------------------------------------------------
[page 142]
  Pariyodātā. Tasmā idameva "upekkhāsatipārisuddhī"ti vuttanti veditabbaṁ.
  Catutthanti gaṇanānupubbato 1- catutthaṁ. Idaṁ catutthaṁ uppannantipi catutthaṁ.
     Paññavā hotīti paññā assa atthīti paññavā. Udayatthagāminiyāti udayagāminiyā
  ceva atthagāminiyā ca. Samannāgatoti paripuṇṇo. Ariyāyāti niddosāya.
  Nibbedhikāyāti nibbedhapakkhikāya. Dukkhakkhayagāminiyāti nibbānagāminiyā. So idaṁ
  dukkhanti evamādīsu "ettakaṁ dukkhaṁ na ito bhiyyo dukkhan"ti 2- sabbampi
  dukkhasaccaṁ sarasalakkhaṇapaṭivedhena yathābhūtaṁ pajānāti paṭivijjhati. Tassa ca dukkhassa
  nibbattikaṁ taṇhaṁ "ayaṁ dukkhasamudayo"ti. Tadubhayampi yaṁ ṭhānaṁ patvā nirujjhati, taṁ
  tesaṁ appavattiṁ nibbānaṁ "ayaṁ dukkhanirodho"ti. Tassa ca sampāpakaṁ ariyamaggaṁ "ayaṁ
  dukkhanirodhagāminīpaṭipadā"ti sarasalakkhaṇapaṭivedhena yathābhūtaṁ pajānāti paṭivijjhatīti
  evamattho veditabbo.
     Evaṁ sarūpato saccāni dassetvā idāni kilesavasena pariyāyato dassento
  "ime āsavā"tiādimāha. Te vuttanayeneva veditabbā. Evaṁ tisso sikkhāyo
  dassetvā idāni tāsaṁ pāripūrikkamaṁ dassetuṁ "imā tisso sikkhāyo āvajjanto
  sikkheyyā"tiādimāha. Tassattho:- paccekaṁ paripūretuṁ āvajjantopi sikkheyya,
  āvajjitvāpi "ayaṁ nāma sikkhā"ti jānantopi sikkheyya, jānitvā punappunaṁ
  passantopi sikkheyya, passitvā yathādiṭṭhaṁ paccavekkhantopi sikkheyya,
  paccavekkhitvā tattheva cittaṁ acalaṁ katvā adhiṭṭhahantopi 3- sikkheyya,
  taṁtaṁsikkhāsampayuttaṁ saddhāvīriyasatisamādhipaññāhi sakasakakiccaṁ karontopi sikkheyya,
  abhiññeyyābhijānanakālepi taṁ taṁ kiccaṁ karontopi tisso sikkhāyo sikkheyyāti,
  4- adhisīlaṁ ācareyya, adhicittaṁ samācareyya, adhipaññaṁ samādāya vatteyya.

  *  *  *  *  *  *
  Footnote: 1 chaṂa. gaṇanānupubbatā 2 chaṂa. ayaṁ dukkhanti pāṭho na dissati
  3 chaṂa. patiṭṭhapentopi 4 chaṂa. sikkheyya
-------------------------------------------------
[page 143]
     Idhāti mūlapadaṁ. Imissā diṭṭhiyātiādīhi dasahi padehi sikkhattayasaṅkhātaṁ
  sabbaññubuddhasāsanameva kathitaṁ. Taṁ hi buddhena bhagavatā diṭṭhattā diṭṭhīti vuccati.
  Taṁyeva 1- khamanavasena khanti, ruccanavasena ruci, gahaṇavasena ādāyo, sabhāvaṭṭhena dhammo,
  sikkhitabbaṭṭhena vinayo, tadubhayenapi dhammavinayo, pavuttavasena pāvacanaṁ, seṭṭhacariyaṭṭhena
  brahmacariyaṁ, anusiṭṭhidānavasena satthusāsananti vuccati. Tasmā "imissā
  diṭṭhiyā"tiādīsu imissā buddhadiṭṭhiyā imissā buddhakhantiyā imissā
  buddharuciyā imasmiṁ buddhāadāye imasmiṁ buddhadhamme imasmiṁ buddhavinaye.
               Ye kho tvaṁ gotami dhamme jāneyyāsi "ime dhammā sarāgāya
          saṁvattanti, no virāgāya, saṁyogāya saṁvattanti, no visaṁyogāya, ācayāya
          saṁvattanti, no apacayāya, mahicchatāya saṁvattanti, no appicchatāya,
          asantuṭṭhiyā saṁvattanti, no santuṭṭhiyā, saṅgaṇikāya saṁvattanti, no
          pavivekāya, kosajjāya saṁvattanti, no vīriyārambhāya, dubbharatāya saṁvattanti,
          no subharatāyā"ti. Ekaṁsena gotami dhāreyyāsi "neso dhammo, neso
          vinayo, netaṁ satthusāsanan"ti.
               Ye ca kho tvaṁ gotami dhamme jāneyyāsi "ime dhammā virāgāya
          saṁvattanti, no sarāgāya .pe. Subharatāya saṁvattanti, no dubbharatāyā"ti.
          Ekaṁsena gotami dhāreyyāsi "eso dhammo, eso vinayo, etaṁ
          satthusāsanan"ti. 2-
  Evaṁ vutte imasmiṁ buddhadhammavinaye imasmiṁ buddhapāvacane imasmiṁ
  buddhabrahmacariye imasmiṁ buddhasatthusāsaneti evamattho veditabbo.
     Api cetaṁ sikkhattayasaṅkhātaṁ sakalaṁ sāsanaṁ buddhena 3- bhagavatā diṭṭhattā
  sammādiṭṭhipaccayattā sammādiṭṭhipubbaṅgamattā ca diṭṭhi. Bhagavato khamanavasena khanti.

  *  *  *  *  *  *
  Footnote: 1 chaṂa. tasseva 2 aṅ.aṭṭhaka. 23/53/233, vi.cūḷa. 7/406/239 3 chaṂa. ayaṁ pāṭho na
  dissati
-------------------------------------------------
[page 144]
  Ruccanavasena ruci. Gahaṇavasena ādāyo. Attano kārakaṁ apāyesu apatamānaṁ katvā
  dhāretīti dhammo. Tasseva 1- saṅkilesapakkhaṁ vinetīti vinayo. Dhammo ca so vinayo
  cāti dhammavinayo. Kusaladhammehi vā akusaladhammānaṁ esa vinayoti dhammavinayo. Teneva
  vuttaṁ:-
               "ye ca kho tvaṁ gotami dhamme jāneyyāsi ime dhammā virāgāya
          .pe. Ekaṁsena gotami dhāreyyāsi eso dhammo, eso vinayo, etaṁ
          satthusāsanan"ti. 2-
     Dhammena vā vinayo, na daṇḍādīhīti dhammavinayo. Vuttampi cetaṁ:-
               "daṇḍeneke damayanti aṅkusehi kasāhi ca
               adaṇḍena asatthena nāgo danto mahesinā"ti. 3-
     Tathā:-
               "dhammena nīyamānāna kā usūyā vijānatan"ti. 4-
     Dhammo 5- vinayo dhammavinayo. Anavajjadhammatthaṁ hesa vinayo, na bhavabhogādiatthaṁ. 6-
  Tenāha bhagavā "nayidaṁ bhikkhave brahmacariyaṁ vussati janakuhanatthan"ti 7- vitthāro.
  Puṇṇattheropi āha "anupādāparinibbānatthaṁ kho āvuso bhagavati brahmacariyaṁ
  vussatī"ti. 8- Visiṭṭhaṁ vā nayatīti vinayo. Dhammato vinayo dhammavinayo.
  Saṁsārādidhammato hi sokādidhammato vā esa visiṭṭhaṁ nibbānaṁ nayati. Dhammassa vā
  vinayo, na titthakarānanti dhammavinayo. Dhammabhūto hi bhagavā, tasseva vinayo.
     Yasmā vā dhammā eva abhiññeyyā pariññeyyā pahātabbā bhāvetabbā
  sacchikātabbā ca, tasmā eva dhammesu vinayo, na sattesu na jīvesu cāti

  *  *  *  *  *  *
  Footnote: 1 chaṂa. sova 2 aṅ.aṭṭhaka. 23/53/233, vi.cūḷa. 7/406/239
  3 vi.cūḷa. 7/342/134, MaṂa. 13/352/337 4 viṃahā. 4/63/56 5 Sī.,chaṂa. dhammāya vā
  6 Sī. na hi vañcanatthaṁ, chaṂa. bhavabhogāmisatthaṁ
  7 aṅa.catukka. 21/25/30 8 Maṃū. 12/259/221
-------------------------------------------------
[page 145]
  Dhammavinayo. Sātthasabyañjanatādīhi aññesaṁ vacanato padhānaṁ vacananti pavacanaṁ, pavacanameva
  pāvacanaṁ. Sabbacariyāhi visiṭṭhacariyabhāvena brahmacariyaṁ. Devamanussānaṁ satthubhūtassa
  bhagavato sāsananti satthusāsanaṁ. Satthubhūtaṁ vā sāsanantipi satthusāsanaṁ. "so Vo
  mamaccayena satthāti 1- hi dhammavinayova satthā"ti vuttoti evametesaṁ padānaṁ attho
  veditabbo.
     Yasmā pana imasmiṁyeva sāsane sabbappakārasikkhattayaparipūrako 2- bhikkhu dissati,
  na aññattha, tasmā tattha tattha "imissā"ti ca "imasmin"ti ca ayaṁ niyamo
  katoti veditabbo.
     Jīvanti tena taṁsampayuttakā dhammāti jīvitaṁ. Anupālanalakkhaṇe indaṭṭhaṁ kāretīti
  indriyaṁ. Jīvitameva indriyaṁ jīvitindriyaṁ. Taṁ pavattasantatādhipateyyaṁ hoti.
  Lakkhaṇādīhi pana attanā avinibhuttānaṁ dhammānaṁ anupālanalakkhaṇaṁ jīvitindriyaṁ, tesaṁ
  pavattanarasaṁ, tesaṁyeva ṭhapanapaccupaṭṭhānaṁ, yāpayitabbadhammapadaṭṭhānaṁ. Santepi ca
  anupālanalakkhaṇādimhi vidhāne atthikkhaṇeyevetaṁ te dhamme anupāleti, udakaṁ viya
  uppalādīni. Yathāsakaṁ paccayehi uppannepi ca dhamme pāleti, dhāti 3- viya kumāraṁ,
  sayaṁ pavattitadhammasambandheneva ca pavattati, niyāmako viya nāvaṁ. Na bhaṅgato uddhaṁ
  pavattayati, attano ca pavattayitabbānañca abhāvā. Na bhaṅgakkhaṇe ṭhapeti,
  sayaṁ bhijjamānattā, khayamāno 4- viya vaṭṭisineho padīpasikhaṁ, na ca
  pavattanaṭṭhapanānubhāvavirahitaṁ, 5- yathāvuttakkhaṇe tassa tassa sādhanatoti daṭṭhabbaṁ.
  Ṭhitiparittatāya vāti ṭhitikkhaṇassa mandatāya thokatāya. Appakanti mandaṁ lāmakaṁ.
  Sarasaparittatāya vāti attano paccayabhūtānaṁ kiccānaṁ sampattīnaṁ vā appatāya dubbalatāya.
     Tesaṁ dvinnaṁ kāraṇaṁ vibhāgato dassetuṁ "kathaṁ ṭhitiparittatāyā"tiādimāha. Tattha
  `atīte cittakkhaṇe jīvitthāti evamādi pañcavokārabhave pavattiyaṁ cittassa
  nirujjhanakāle

  *  *  *  *  *  *
  Footnote: 1 dīṃahā. 10/216/134 2 chaṂa. sabbappakārajjhānanibbattako 3 Ma. dhātī
  4 chaṂa. khīyamāno 5 chaṂa. anupālanapavattanaṭṭhapanānubhāvavirahitaṁ
-------------------------------------------------
[page 146]
  Sabbasmiṁ rūpārūpadhamme anirujjhantepi rūpato arūpassa paṭṭhānabhāvena arūpajīvitaṁ
  sandhāya, cuticittena vā saddhiṁ sabbesaṁ rūpārūpānaṁ nirujjhanabhāvena pañcavokārabhave
  cuticittaṁ sandhāya, catuvokārabhave vā 1- rūpassa abhāvena catuvokārabhavaṁ sandhāya
  kathitan'ti veditabbaṁ. Atīte cittakkhaṇeti atītacittassa bhaṅgakkhaṇasamaṅgīkāle
  taṁsamaṅgīpuggalo "jīvittha"iti vattuṁ labbhati. Na jīvatīti vattamāne 2- "jīvatī"tipi
  vattuṁ na labbhati. Na jīvissatīti anāgate 2- "jīvissatī"tipi vattuṁ na labbhati.
  Anāgate cittakkhaṇe jīvissatīti anāgatacittassa anuppajjanakkhaṇasamaṅgīkāle
  "jīvissatī"ti vattuṁ labbhati. Na jīvatīti "jīvatī"ti vattuṁ na labbhati. Na jīvitthāti
  atīte 2- "jīvittha "itipi vattuṁ na labbhati. Paccuppanne cittakkhaṇe jīvatīti
  paccuppannacittakkhaṇasamaṅgīkāle. Jīvatīti "idāni jīvatī"ti vattuṁ labbhati. Na
  jīvitthāti atīte 2- "jīvittha "iti vattuṁ na labbhati. Na jīvissatīti anāgate 2-
  "jīvissatī"ti vattuṁpi na labbhati.
     Jīvitaṁ attabhāvo ca sukhadukkhā cāti ayaṁ gāthā pañcavokārabhavaṁ amuñcitvā
  labbhamānāya dukkhavedanāya gahitattā pañcavokārabhavameva sandhāya vuttā. 3- Kathaṁ? jīvitanti
  jīvitasīsena saṅkhārakkhandho. Attabhāvoti rūpakkhandho. "upekkhā Pana santattā,
  sukhamicceva bhāsitā"ti 4- vuttattā upekkhāvedanaṁ antokaritvā sukhadukkhā
  cāti vedanākkhandho, cittaṁ iti viññāṇakkhandho vutto. Imesaṁ catunnaṁ khandhānaṁ
  kathitattāyeva khandhalakkhaṇena ekalakkhaṇabhāvena lakkhaṇākāravasena saññākkhandhopi
  kathitoti veditabbo. Evaṁ vuttesu pañcasu khandhesu arūpadhammaṁ muñcitvā
  kammasamuṭṭhānādirūpassa appavattanabhāvena ekacittasamāyuttāti arūpappadhānabhāvo kathito
  hoti. Kathaṁ? asaññīsatte 5- rūpampi idhūpacitakammabalaṁ amuñcitvāva pavattati,
  nirodhasamāpannānaṁ rūpampi paṭhamasamāpattabalaṁ 6- amuñcitvāva pavattati. Evaṁ attano
  appavattiṭṭhānepi rūpappavattiṁ attano santakameva katvā pavattanasabhāvassa

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. ayaṁ pāṭho na dissati 3 chaṂa. vuttāti
  veditabbā 4 abhi.A. 2/194 5 chaṂa. asaññasatte
  6 Sī.,chaṂa. paṭhamasamāpannasamāpattibalaṁ
-------------------------------------------------
[page 147]
  Arūpadhammassa attano pavattiṭṭhāne rūpapavattiyā padhānakāraṇabhāvena ekacittasamāyuttāti
  cittappadhānabhāvo kathitoti veditabbo.
     Evaṁ pañcavokārabhave pavattiyaṁ rūpappavattippadhānabhūtacittanirodhena rūpe
  dharamāneyeva sattānaṁ 1- nirodho nāma hotīti arūpadhammavasena eva "lahuso vattate
  khaṇo"ti vuttaṁ. Atha vā pañcavokārabhave cuticittaṁ sandhāya kathitāti veditabbā.
  Evaṁ kathiyamāne sukhadukkhā cāti kāyikacetasikasukhavedanā ca kāyikacetasikadukkhavedanā
  ca cuticittakkhaṇe ahontīpi ekasantativasena cuticittena saddhiṁ nirujjhatīti kathitā.
  Catuvokārabhavaṁ vā sandhāya kathitātipi veditabbā. Kathaṁ? aññasmiṁ ṭhāne attabhāvoti
  Saññākkhandhassa vuttabhāvena attabhāvoti saññākkhandhova gahito. Brahmaloke
  kāyikasukhadukkhadomanassaṁ 2- ahontampi sukhadukkhā cāti vedanāsāmaññato labbhamāno
  vedanākkhandho gahitoti veditabbaṁ. Sesaṁ vuttasadisameva. Imesu ca tīsu vikappesu
  kevalāti dhuvasukhasubhāttā natthi, kevalaṁ tehi 3- avomissā. Lahuso vattati khaṇoti
  vuttanayena ekacittakkhaṇikatāya lahuko atiparitto jīvitādīnaṁ khaṇo vattati.
     Ekato dvinnaṁ cittānaṁ appavattiṁ dassento "cullāsītisahassānī"ti gāthamāha.
  Cullāsītisahassāni, kappā tiṭṭhanti ye marūti ye devagaṇā caturāsīti kappasahassāni
  āyuṁ gahetvā nevasaññānāsaññāyatane tiṭṭhanti. "ye Narā"tipi pāḷi.
  Na tveva tepi jīvanti, dvīhi cittehi samohitāti 4- tepi devā dvīhi cittehi
  samohitā ekato hutvā yuganaddhena cittena na tu eva jīvanti, ekenekena
  cittena jīvantīti attho.
     Idāni maraṇakālaṁ dassento "ye niruddhā"ti gāthamāha. Tattha ye niruddhāti
  ye khandhā niruddhā atthaṅgatā. Marantassāti matassa. Tiṭṭhamānassa vāti dharamānassa

  *  *  *  *  *  *
  Footnote: 1 chaṂa. pavattānaṁ 2 Sī. kāyikasukhadukkhasomanassadomanassaṁ 3 Ma. hete 4 chaṂa. dvīhi
  cittasamohitā
-------------------------------------------------
[page 148]
  Vā. Sabbepi sadisā khandhāti cutito uddhaṁ niruddhakkhandhā vā pavatte
  niruddhakkhandhā vā puna ghaṭetumasakkuṇeyyaṭṭhena sabbepi khandhā sadisā. Gatā
  appaṭisandhikāti niruddhakkhandhānaṁ puna āgantvā paṭisandhānābhāvena gatā
  appaṭisandhikāti vuccanti.
     Idāni tīsu kālesu niruddhakkhandhānaṁ nānattaṁ natthīti dassetuṁ "anantarā"ti
  gāthamāha. Tattha anantarā ca ye bhaggā, ye ca bhaggā anāgatāti ye khandhā
  anantarātītā hutvā bhinnā niruddhā, ye ca anāgatā khandhā bhijjissanti.
  Tadantareti tesaṁ antare niruddhānaṁ paccuppannakkhandhānaṁ. Vesamaṁ natthi lakkhaṇeti
  visamassa bhāvo vesamaṁ, taṁ vesamaṁ natthi, tehi nānattaṁ natthīti attho. Lakkhīyatīti
  lakkhaṇaṁ, tasmiṁ lakkhaṇe.
     Idāni anāgatakkhandhānaṁ vattamānakkhandhehi asammissabhāvaṁ kathento
  "anibbattena na jāto"ti gāthamāha. Anibbattena na jātoti ajātena apātubhūtena
  anāgatakkhandhena na jāto na nibbatto. Etena anāgatakkhandhassa vattamānakkhandhena
  asammissabhāvaṁ kathesi. Paccuppannena jīvatīti khaṇapaccuppannena vattamānakkhandhena
  jīvati. Etena ekakkhaṇe dvīhi cittehi na jīvatīti kathitaṁ. Cittabhaggā matoti dvīhi
  cittehi ekakkhaṇe ajīvanabhāvena cittabhaṅgena mato. "uparito Cittabhaṅgā"tipi
  pāḷi, taṁ ujukameva. Paññatti paramatthiyāti "rūpaṁ jīrati maccānaṁ, nāmagottaṁ
  na jīratī"ti 1- vacanakkamena paṇṇattimattaṁ 2- na jīraṇasabhāvena paramā ṭhiti
  etissāti paramatthiyā, 3- sabhāvaṭṭhitikāti attho. "datto Mato, mitto mato"ti
  paṇṇattimattameva hi tiṭṭhati. Atha vā paramatthiyāti paramatthikā. Paramo attho
  etissāti paramatthikā. Ajaṭākāsoti paññattiyā natthidhammaṁ paṭicca kathanaṁ viya
  matoti paññatti natthidhammaṁ paṭicca na kathiyati, jīvitindriyabhaṅgasaṅkhātaṁ dhammaṁ
  paṭicca kathiyati.

  *  *  *  *  *  *
  Footnote: 1 saṁ.sa. 15/76/49 2 Sī. paṇṇattimattassa 3 Sī. paramaṭṭhiti
-------------------------------------------------
[page 149]
     Anidhānagatā bhaggāti ye khandhā bhinnā, te nidhānaṁ nihitaṁ nicayaṁ nigacchantīti 1-
  anidhānagatā. Puñjo natthi anāgateti anāgatepi nesaṁ puñjabhāvo rāsibhāvo
  natthi. Nibbattāyeva tiṭṭhantīti paccuppannavasena uppannā ṭhitikkhaṇe cassa 2-
  vayadhammāva hutvā tiṭṭhanti. Kimiva? āragge sāsapūpamāti sūcimukhe sāsapo viya.
     Idāni khandhānaṁ dassanabhāvaṁ dassento "nibbattānan"ti gāthamāha. Tattha
  nibbattānaṁ dhammānanti paccuppannānaṁ khandhānaṁ. Bhaṅgo nesaṁ purakkhatoti etesaṁ
  bhedo purato katvā ṭhapito. Palokadhammāti nassanasabhāvā. Purāṇehi amissitāti
  pure uppannehi khandhehi na missitā na saṁsaggā.
     Idāni khandhānaṁ adassanabhāvaṁ dassento "adassanato āyantī"ti gāthamāha.
  Tattha adassanato āyantīti adissamānāyeva āgacchanti uppajjanti. Bhaṅgā gacchanti
  dassananti bhedā bhaṅgato uddhaṁ adassanabhāvaṁ gacchanti. Vijjuppādova ākāseti
  vivaṭākāse vijjulatāniccharaṇaṁ viya. Uppajjanti vayanti cāti pubbantato uddhaṁ
  uppajjanti ca bhijjanti ca, nassantīti attho. "udeti Āpūrati khīyati 3-
  cando"ti 4- evamādīsu viya.
     Evaṁ ṭhitiparittataṁ dassetvā idāni sarasaparittataṁ dassento "kathaṁ
  sarasaparittatāyā"tiādimāha. Tattha assāsūpanibaddhaṁ jīvitanti abbhantarapavisananāsikavāta-
  paṭibaddhaṁ jīvitindriyaṁ. Passāsoti bahinikkhamananāsikavāto. Assāsapassāsāti
  tadubhayaṁ. Mahābhūtūpanibaddhanti catusamuṭṭhānikānaṁ paṭhavīāpatejavāyānaṁ mahābhūtānaṁ
  paṭibaddhaṁ jīvitaṁ. Kavaḷiṅkārāhārūpanibaddhanti asitapītādikavaḷiṅkārāhārena
  upanibaddhaṁ. Usmūpanibaddhanti kammajatejodhātūpanibaddhaṁ. Viññāṇūpanibaddhanti
  bhavaṅgaviññāṇūpanibaddhaṁ. Yaṁ sandhāya vuttaṁ "āyu usmā ca viññāṇaṁ, yadā kāyaṁ
  jahantiman"ti. 5-

  *  *  *  *  *  *
  Footnote: 1 chaṂa. na gacchantīti 2 chaṂa. ayaṁ pāṭho na dissati 3 chaṂa. veti
  4 khu.jā. 27/351/124 5 saṁ.khandha. 17/95/113
-------------------------------------------------
[page 150]
     Idāni nesaṁ dubbalakāraṇaṁ dassento "mūlampi imesaṁ dubbalan"tiādimāha.
  Tattha mūlampīti patiṭṭhaṭṭhena mūlabhūtampi. Assāsapassāsānaṁ hi karajakāyo mūlaṁ.
  Mahābhūtānaṁ 1- avijjākammataṇhāhāRā. Imesanti vuttappakārānaṁ assāsādīnaṁ
  jīvitindriyapaṭibaddhakāraṇavasena 2- vuttānaṁ. Etesu hi ekekasmiṁ asati
  jīvitindriyaṁ na tiṭṭhati. Dubbalanti appathāmaṁ. Pubbahetūpīti atītajātiyaṁ imassa
  vipākavaṭṭassa hetubhūtā kāraṇasaṅkhātā avijjāsaṅkhārataṇhupādānabhavāpi. Imesaṁ
  dubbalā yepi paccayā tepi dubbalāti ye ārammaṇādisādhāraṇapaccayā. Pabhavikāti 3-
  padhānaṁ hutvā uppādikā taṇhā. 4- Sahabhūpīti 5- sahabhavikāpi rūpārūpadhammā.
  Sampayogāpīti ekato yuttāpi arūpadhammā. Sahajāpīti saddhiṁ ekacitte uppannāpi.
  Yāpi payojikāti cutipaṭisandhivasena yojetuṁ niyuttāti payojikā, vaṭṭamūlakā taṇhā.
  Vuttañhetaṁ "taṇhādutiyo puriso"ti. 6- Niccadubbalāti nirantarena dubbalā.
  Anavaṭṭhitāti na avaṭṭhitā, onamitvā 7- na ṭhitā. Paripātayanti imeti ime aññamaññaṁ
  pātayanti khipanti. 8- Aññamaññassāti añño aññassa, eko ekassāti attho.
  Hiiti kāraṇatthe nipāto. Natthi tāyitāti tāyano rakkhako natthi. Na cāpi ṭhapenti
  aññamaññanti aññe aññaṁ ṭhapetuṁ na sakkonti. Yopi nibbattako so na
  vijjatīti yopi imesaṁ uppādako dhammo, so idāni natthi.
     Na ca kenaci koci hāyatīti koci ekopi kassaci vasena na parihāyati. Bhaṅgabyā 9-
  ca ime hi sabbasoti sabbepi hi ime khandhā sabbākārena bhaṅgaṁ pāpuṇituṁ
  yuttā. Purimehi pabhāvitāti imehi 10- pubbahetupaccayehi ime vattamānakā
  uppādikā. Yepi pabhavakāti 11- yepi ime vattamānakā uppādakā pubbahetupaccayā.
  Te pure matāti te vuttappakārapaccayā vattamānaṁ apāpuṇitvā paṭhamameva maraṇaṁ

  *  *  *  *  *  *
  Footnote: 1 chaṂa. mahābhūtādīnaṁ 2 chaṂa. jīvitindriyapavattikāraṇavasena 3 chaṂa. pabhāvikāti
  4 chaṂa. bhavataṇhā 5 chaṂa. sahabhūmīti 6 khu.iti. 25/15/241 7 chaṂa. otaritvā
  8 chaṂa.,Sī. khepayanti 9 chaṂa. gandhabbā 10 chaṂa. pabhāvitā imeti 11 chaṂa. pabhāvikā
-------------------------------------------------
[page 151]
  Pattā. Purimāpi ca pacchimāpi cāti purimā pubbahetupaccayāpi ca pacchimā
  vattamāne paccayasamuppannāpi ca. Aññamaññaṁ na kadāci maddasaṁsūti aññamaññaṁ
  kismiñci kāle na diṭṭhapubbā. Makāro padasandhivasena vutto.
     Cātummahārājikānaṁ devānanti dhataraṭṭhavirūḷhakavirūpakkhakuverasaṅkhātā catummahārājā
  issarā etesanti cātummahārājikā. Rūpādīhi dibbantīti devā. 1- Te
  sinerupabbatassa vemajjhe honti. Tesu atthi pabbataṭṭhakāpi, atthi ākāsaṭṭhakāpi.
  Tesaṁ paramparā cakkavāḷapabbataṁ pattā. Khiḍḍāpadosikā manopadosikā sītavalāhakā
  uṇhavalāhakā candimā devaputto sūriyo devaputtoti ete sabbepi
  cātummahārājikadevalokaṭṭhā eva tesaṁ cātummahārājikānaṁ jīvitaṁ. Upādāyāti paṭicca.
  Parittakanti vuḍḍhipaṭisedho. 2- Paripakko vayo mayhaṁ parittaṁ mama jīvitantiādīsu
  viya. Thokanti mandakālaṁ, dīghadivasapaṭisedho. Khaṇikanti mandakālaṁ, kālantarapaṭisedho.
  Khaṇikamaraṇaṁ khaṇikajjhānantiādīsu viya. Lahukanti sallahukaṁ, alasapaṭisedho. Evaṁ
  lahuparivattantiādīsu viya. Ittaranti sīghaṁ balavapaṭisedho. Ittarabhatti
  ittarasaddhātiādīsu viya. Anaddhanīyanti kālavasena na addhānakkhamaṁ. Ciraṁ
  dīghamaddhānantiādīsu viya. Naciraṭṭhitikanti divase divase 3- ciraṁ na tiṭṭhatīti
  naciraṭṭhitikaṁ, divasapaṭisedho. Saddhammo naciraṭṭhitikantiādīsu viya. 2-
     Tāvatiṁsānanti tettiṁsajanā tattha upapannāti tāvatiṁsā. Api ca tāvatiṁsāti
  tesaṁ devānaṁ nāmamevātipi vuttaṁ. Tepi atthi pabbataṭṭhakā, atthi ākāsaṭṭhakā,
  tesaṁ paramparā cakkavāḷapabbataṁ pattā. Tathā yāmādīnaṁ. Ekadevalokepi hi devānaṁ
  paramparā cakkavāḷapabbataṁ appattā nāma natthi. Dibbasukhaṁ yātā payātā
  sampattāti yāmā. Tuṭṭhā pahaṭṭhāti tusitā. Pakatipaṭiyattārammaṇato atirekena
  ramitukāmakāle 4- yathārucite bhoge nimminitvā ramantīti nimmānaratī. Cittavāraṁ
  ñatvā

  *  *  *  *  *  *
  Footnote: 1 chaṂa. dibbanti kīḷantīti devā 2-2 chaṂa. etthantare pāṭhā thokaṁ visadisā
  3 chaṂa. divasena 4 chaṂa. nimmitukāmakāle
-------------------------------------------------
[page 152]
  Parehi nimmitesu bhogesu vasaṁ vattentīti paranimmitavasavattī. Brahmakāye
  brahmaghaṭāya niyuttāti brahmakāyikā. Sabbepi pañcavokārabrahmāno gahitā.
     Gamanīyoti gantabbo. 1- Samparāyoti paraloko. Yo bhikkhave ciraṁ jīvati, so
  vassasatanti yo ciraṁ tiṭṭhamāno, so vassasatamattaṁ tiṭṭhati. Appaṁ vā bhiyyoti
  vassasatato upari 2- tiṭṭhamāno dve vassasatāni tiṭṭhamāno nāma natthi. Hīḷeyya
  nanti naṁ jīvitaṁ avaññātaṁ kareyya, lāmakato cinteyya. "hīḷeyyānan"ti Vā 3-
  paṭhanti. Accayantīti atikkamanti. Ahorattāti rattindivaparicchedā. Uparujjhatīti
  jīvitindriyaṁ nirujjhati, abhāvaṁ upagacchati. Āyu khīyati maccānanti sattānaṁ
  āyusaṅkhāro khayaṁ yāti. Kunnadīnaṁva odakanti yathā udakacchinnāya kunnadiyā udakaṁ,
  evaṁ maccānaṁ āyu khīyati. Paramatthato hi atiparitto sattānaṁ jīvitakkhaṇo
  ekacittakkhaṇikamattoyeva. Yathā nāma rathacakkaṁ pavattamānampi ekeneva nemippadesena
  pavattati, tiṭṭhamānampi ekeneva tiṭṭhati, evametaṁ 4- ekacittakkhaṇikaṁ sattānaṁ
  jīvitaṁ tasmiṁ citte niruddhamatte satto niruddhoti vuccati.
     Dhīrāti dhīrā iti. Puna dhīrāti paṇḍitā. Dhitimāti dhiti assa atthīti
  dhitimā. Dhitisampannāti paṇḍiccena samannāgatā. Dhikkitapāpāti 5- garahitapāpā.
  Tasseva 6- pariyāyaṁ dassetuṁ "dhī vuccati paññā"tiādimāha. Tattha pajānātīti paññā.
  Kiṁ pajānāti? "idaṁ dukkhan"tiādinā nayena ariyasaccāni. Aṭṭhakathāyaṁ pana
  "paññāpanavasena Paññā"ti vuttā. Kinti paññāpeti? "aniccaṁ dukkhaṁ anattā"ti
  Paññāpeti. Sā ca avijjāya abhibhavanato adhipatiyaṭṭhena indriyaṁ, dassanalakkhaṇe
  vā indaṭṭhaṁ kāretīti indriyaṁ, paññāva indriyaṁ paññindriyaṁ. Sā panesā
  obhāsanalakkhaṇā ca 7- pajānanalakkhaṇā ca, yathā hi catubbhittike gehe rattibhāge
  dīpe jālite 8- andhakāraṁ nirujjhati, āloko pātubhavati, evameva obhāsanalakkhaṇā

  *  *  *  *  *  *
  Footnote: 1 chaṂa. gandhabbo 2 Sī. uttariṁ 3 chaṂa. ca 4 chaṂa. evameva
  5 chaṂa. dhīkatapāpā 6 Sī.,chaṂa. taṁyeva 7 chaṂa. ayaṁ saddo na dissati 8 chaṂa. jalite
-------------------------------------------------
[page 153]
  Paññā. Paññobhāsasamo obhāso nāma natthi. Paññavato hi ekapallaṅkena
  nisinnassa dasasahassilokadhātu ekālokā hoti. Tenāha thero:-
               "yathā mahārāja puriso andhakāre gehe telappadīpaṁ paveseyya,
          paviṭṭho padīpo andhakāraṁ vidhameti, 1- obhāsaṁ janeti, ālokaṁ vidasseti, 2-
          pākaṭāni ca rūpāni karoti, evameva kho mahārāja paññā uppajjamānā
          avijjandhakāraṁ vidhameti, vijjobhāsaṁ janeti, ñāṇālokaṁ vidasseti, pākaṭāni
          ariyasaccāni karoti. Evameva kho mahārāja obhāsanalakkhaṇā paññā"ti.
     Yathā vā 3- pana cheko bhisakko āturānaṁ sappāyāsappāyāni bhojanādīni
  jānāti, evaṁ paññā uppajjamānā kusalākusalasevitabbāsevitabbahīnappaṇīta-
  kaṇhasukkasappaṭibhāgāppaṭibhāge dhamme pajānāti. Vuttampi cetaṁ dhammasenāpatinā
  "pajānāti pajānātīti kho āvuso tasmā paññavāti vuccati. Kiñca pajānāti?
  idaṁ dukkhanti pajānātī"ti 4- vitthāretabbaṁ. Evamassā pajānanalakkhaṇatā veditabbā.
     Aparo nayo:- yathāsabhāvapaṭivedhalakkhaṇā paññā, akkhalitapaṭivedhalakkhaṇā vā,
  kusalissāsakkhittausupaṭivedho viya. Visayobhāsarasā, padīpo viya. Asammohapaccupaṭṭhānā,
  araññagatasudesako viya.
     Khandhadhīrāti pañcasu khandhesu ñāṇaṁ pavattentīti khandhadhīRā. Aṭṭhārasasu dhātūsu
  ñāṇaṁ pavattentīti dhātudhīRā. Sesesupi iminā nayena attho netabbo. Te dhīrā
  evamāhaṁsūti ete paṇḍitā evaṁ kathayiṁsu. Kathentīti "appakaṁ parittakan"ti kathayanti.
  Bhaṇantīti "thokaṁ khaṇikan"ti bhāsanti. Dīpayantīti "lahukaṁ ittaran"ti paṭṭhapenti. 5-
  Voharantīti "anaddhanikaṁ naciraṭṭhitikan"ti nānāvidhena byāharanti. 6-

  *  *  *  *  *  *
  Footnote: 1 chaṂa. viddhaṁseti. evamuparipi 2 chaṂa. vidaṁseti. evamuparipi 3 chaṂa. ayaṁ saddo
  na dissati 4 Maṃū. 12/449/401 5 chaṂa. patiṭṭhapenti 6 chaṂa. byavaharanti
-------------------------------------------------
[page 154]
     [11] Idāni ye tathā na karonti, tesaṁ byasanuppattiṁ dassento "passāmī"ti
  gāthamāha. Tattha passāmīti maṁsacakkhuādīhi pekkhāmi. Loketi apāyādimhi.
  Pariphandamānanti ito cito ca phandamānaṁ. Pajaṁ imanti imaṁ sattanikāyaṁ. 1-
  Taṇhāgatanti taṇhāya gataṁ abhibhūtaṁ nipātitanti adhippāyo. Bhavesūti kāmabhavādīsu. Hīnā
  narāti hīnakammantā naRā. Maccumukhe lapantīti antakāle sampatte maraṇamukhe
  paridevanti. Avītataṇhā seti avigatataṇhā. Bhavāti kāmabhavādikā. Bhavesūti kāmabhavādikesu.
  Atha vā bhavābhavesūti bhavābhavesu, punappunaṁ bhavesūti vuttaṁ hoti.
     Passāmīti maṁsacakkhunāpi passāmīti duvidhaṁ maṁsacakkhu sasambhāracakkhu pasādacakkhūti.
  Tattha yoyaṁ akkhikūpake patiṭṭhito heṭṭhā akkhikūpakaṭṭhikena upari bhamukaṭṭhikena
  ubhato akkhikūṭehi bahiddhā akkhikūpehi 2- paricchinno akkhikūpamajjhe 3-
  nikkhantena nhārusuttakena matthaluṅgena 4- ābaddho setakaṇhātikaṇhamaṇḍalavicitto
  5- maṁsapiṇḍo, idaṁ sasambhāracakkhu nāMa. Yo pana ettha sito ettha paṭibaddho catunnaṁ
  mahābhūtānaṁ upādāya pasādo, idaṁ pasādacakkhu nāMa. Idamadhippetaṁ. Tadetaṁ tassa
  sasambhāracakkhuno setamaṇḍalaparikkhittassa kaṇhamaṇḍalassa majjhe abhimukhaṭṭhitānaṁ
  sarīrasaṇṭhānuppattidesabhūte diṭṭhamaṇḍale sattasu picupaṭalesu āsittatelapicupaṭalāni
  viya satta akkhipaṭalāni byāpetvā pamāṇato ūkāsiramattaṁ 6- cakkhuviññāṇādīnaṁ
  yathārahaṁ vatthudvārabhāvaṁ sādhayamānaṁ tiṭṭhati.
     Taṁ cakkhatīti cakkhu, tena maṁsacakkhunā passāmi. Dibbacakkhunāti "addasaṁ kho
  ahaṁ bhikkhave dibbena cakkhunā visuddhenā"ti 7- evaṁvidhena dibbena cakkhunā.
  Paññācakkhunāti "virajaṁ vītamalaṁ dhammacakkhuṁ udapādī"ti 8- evaṁ āgatena paññācakkhunā.
  Buddhacakkhunāti "addasaṁ kho ahaṁ bhikkhave buddhacakkhunā lokaṁ volokento"ti 9-

  *  *  *  *  *  *
  Footnote: 1 chaṂa. sattakāyaṁ 2 chaṂa. akkhilomehi, akkhipakhumehi (paṭisaṁ.A. 1/87)
  3 chaṂa. akkhikūpakamajjhā 4 chaṂa. matthaluṅge 5 chaṂa. setakaṇhamaṇḍalavicitto
  6 Ma. muggapaṭalamattaṁ ūkāsīsamattaṁ 7 Maṃū. 12/284/245 8 MaṂa. 13/395/378,
  viṃahā. 4/19/16 9 Maṃū. 12/283/245
-------------------------------------------------
[page 155]
  Evamāgatena buddhacakkhunā. Samantacakkhunāti "samantacakkhu vuccati sabbaññutañāṇan"ti
  1- evamāgatena samantacakkhunā. Passāmīti maṁsacakkhunā hatthatale ṭhapitāmalakaṁ viya rūpagataṁ
  maṁsacakkhunā. Dakkhāmīti sañjānāmi dibbena cakkhunā cutūpapātaṁ. Olokemīti avalokemi
  paññācakkhunā catusaccaṁ. Nijjhāyāmīti cintemi buddhacakkhunā saddhāpañcamakāni
  indriyāni. Upaparikkhāmīti samantato ikkhāmi pariyesāmi samantacakkhunā pañca
  neyyapathe.
     Taṇhāphandanāya phandamānanti taṇhācalanāya calamānaṁ. Ito paraṁ diṭṭhiphandanādi
  diṭṭhibyasanena dukkhena phandamānapariyosānaṁ vuttanayattā uttānameva. Samphandamānanti
  punappunaṁ phandamānaṁ. Vipphandamānanti nānāvidhena calamānaṁ. Vedhamānanti kampamānaṁ.
  Pavedhamānanti padhānena kampamānaṁ. Sampavedhamānanti punappunaṁ kampamānaṁ. Upasaggena
  vā padaṁ vaḍḍhitaṁ.
     Taṇhānugatanti taṇhāya anupaviṭṭhaṁ. Taṇhāyānusaṭanti taṇhāya anupatthaṭaṁ.
  Taṇhāyāpannanti 2- taṇhāya nimuggaṁ. Taṇhāya pātitanti taṇhāya khittaṁ.
  "paripātitan"ti Vā pāṭho. Abhibhūtanti taṇhāya madditaṁ ajjhotthaṭaṁ.
  Pariyādinnacittanti khepetvā gahitacittaṁ. Atha vā oghena gataṁ viya taṇhāgataṁ.
  Upādinnakarūpapaccayehi patitvā gataṁ viya taṇhānugataṁ. Udakapiṭṭhiṁ chādetvā
  patthaṭanīlikā udakapiṭṭhi viya taṇhānusaṭaṁ. Vaccakūpe nimuggaṁ viya taṇhāyāpannaṁ.
  Rukkhaggato patitvā narake patitaṁ viya taṇhāya pātitaṁ. Upādinnakarūpasaṁyogaṁ viya
  taṇhāya abhibhūtaṁ. Upādinnakarūpapariggāhakassa uppannavipassanaṁ viya taṇhāya
  pariyādinnacittaṁ. Atha vā kāmacchandena taṇhāgataṁ. Kāmapipāsāya taṇhānugataṁ. Kāmāsavena
  taṇhānusaṭaṁ. Kāmapariḷāhena taṇhāyāpannaṁ. Kāmajjhosānena taṇhāya pātitaṁ.
  Kāmoghena taṇhāya abhibhūtaṁ. Kāmupādānena taṇhāya pariyādinnacittanti evameke

  *  *  *  *  *  *
  Footnote: 1 khu.cūḷa. 30/216/113 (syā) 2 Sī. taṇhādhipannanti,
  chaṂa. taṇhāyāsannanti. evamuparipi
-------------------------------------------------
[page 156]
  Vaṇṇayanti. Kāmabhaveti kāmāvacare. Rūpabhaveti rūpāvacare. Arūpabhaveti arūpāvacare.
  Tesaṁ nānattaṁ heṭṭhā pakāsitaṁyeva.
     Bhavābhavesūti bhavābhaveti bhavoti kāmadhātu. Abhavoti rūpārūpadhātu. Atha vā
  bhavoti kāmadhātu rūpadhātu. Abhavoti arūpadhātu. Tesu bhavābhavesu. Kammabhaveti kammavaṭṭe.
  Punabbhaveti ponobbhavike vipākavaṭṭe. Kāmabhaveti kāmadhātuyā. Kammabhaveti kammavaṭṭe.
  Tattha kammabhavo bhāvayatīti bhavo. Kāmabhave punabbhaveti kāmadhātuyā upapattibhave
  vipākavaṭṭe. Vipākabhavo bhavatīti bhavo. Rūpabhavādīsupi eseva nayo. Ettha ca "kāmabhave
  rūpabhave arūpabhave"ti okāsabhavaṁ sandhāya vuttaṁ. Tīsupi "kammabhave"ti kammabhavaṁ, tathā
  "punabbhave"ti upapattibhavaṁ sandhāya vuttaṁ. Punappunaṁ bhaveti aparāparaṁ uppattiyaṁ.
  Gatiyāti pañcagatiyā aññatarāya. Attabhāvābhinibbattiyāti attabhāvānaṁ abhinibbattiyaṁ.
  Avītataṇhāti mūlapadaṁ. Avigatataṇhāti khaṇikasamādhi viya khaṇikappahānābhāvena na vigatā
  taṇhā etesanti avigatataṇhā. Accattataṇhāti tadaṅgappahānābhāvena apariccattā
  taṇhāti accattataṇhā. Avantataṇhāti vikkhambhanappahānābhāvena na vamitā
  taṇhāti 1- avantataṇhā. Amuttataṇhāti accantasamucchedappahānābhāvena 2- na muttā
  taṇhāti amuttataṇhā. 2- Appahīnataṇhāti paṭipassaddhippahānābhāvena 3- na pahīnā
  taṇhāti appahīnataṇhā. 3- Appaṭinissaṭṭhataṇhāti nissaraṇappahānābhāvena bhave
  patiṭṭhitaṁ accantasaṅkilesaṁ 4- appaṭinissajjitvā ṭhitattā
  appaṭinissaṭṭhataṇhāti.
     [12] Idāni yasmā avigatataṇhāeva 5- phandanti ca lapanti ca, tasmā taṇhāvinaye
  samādapento "mamāyite"ti gāthamāha. Tattha mamāyiteti taṇhādiṭṭhimamattehi
  "maman"ti pariggahite vatthusmiṁ. Passathāti sotāre ālapanto āha. Etampīti
  etampi ādīnavaṁ. Sesaṁ pākaṭameva.

  *  *  *  *  *  *
  Footnote: 1 chaṂa. na vantataṇhāti 2-2 chaṂa. na muttataṇhā 3-3 chaṂa. na pahīnataṇhā
  4 chaṂa. anusayakilesaṁ 5 chaṂa....evaṁ
-------------------------------------------------
[page 157]
     Dve mamattāti dve ālayā. Yāvatāti paricchedaniyamanatthe 1- nipāto.
  Taṇhāsaṅkhātenāti taṇhākoṭṭhāsena, saṅkhā saṅkhātanti atthato ekaṁ
  "saññānidānā hi papañcasaṅkhā"tiādīsu 2- viya. Sīmakatanti aparicchedadosavirahitaṁ
  mariyādakataṁ "tiyojanaparamaṁ sīmaṁ sammannitun"tiādīsu 3- viya. Odhikatanti
  vacanaparicchedadosavirahitaṁ paricchedakatasīmantarikarukkho viya. Pariyantakatanti
  paricchedakataṁ. Sīmantarikarukkho pana dvinnaṁ sādhāraṇaṁ, ayaṁ pana ekābaddhatālapanti
  viya katanti pariyantakataṁ. Pariggahitanti kālantarepi parāyattaṁ muñcitvā 4-
  sabbākārena gahitaṁ. Mamāyitanti ālayakataṁ vassūpagataṁ senāsanaṁ viya. Idaṁ
  mamanti samīpe ṭhitaṁ. Etaṁ mamanti dūre ṭhitaṁ. Ettakanti parikkhāraniyamanaṁ
  "ettakampi nappaṭibhāseyyā"ti viya. Ettāvatāti paricchedatthepi nipātaniyamanaṁ
  "ettāvatā kho mahānāmā"ti viya. Kevalampi mahāpaṭhavinti sakalampi mahāpaṭhaviṁ.
     Aṭṭhasatataṇhāviparītanti 5- aṭṭhuttarasataṁ taṇhāgamanavitthāraṁ. Aṭṭhuttarasataṁ kathaṁ
  hotīti ce? rūpataṇhā .pe. Dhammataṇhāti evaṁ cakkhudvārādīsu javanavīthiyā
  pavattā taṇhā "seṭṭhiputto, brāhmaṇaputto"ti evamādīsu pitito laddhanāmā
  viya pitusadisārammaṇabhūtā. Ettha ca rūpārammaṇā taṇhā rūpe taṇhāti rūpataṇhā. Sā
  kāmarāgabhāvena rūpaṁ assādentī pavattamānā kāmataṇhā. Sassatadiṭṭhisahagatarāgabhāvena
  "rūpaṁ niccaṁ dhuvaṁ sassatan"ti evaṁ assādentī pavattamānā bhavataṇhā.
  Ucchedadiṭṭhisahagatarāgabhāvena "rūpaṁ ucchijjati vinassati pecca na bhavissatī"ti 6-
  evaṁ assādentī pavattamānā vibhavataṇhāti evaṁ tividhā hoti. Yathā ca rūpataṇhā,
  tathā saddataṇhādayopīti etāni aṭṭhārasa taṇhāviparītāni 7- honti. Tāni
  ajjhattarūpādīsu aṭṭhārasa, bahiddhārūpādīsu aṭṭhārasāti chattiṁsa, iti atītāni
  chattiṁsa, anāgatāni chattiṁsa, paccuppannāni chattiṁsāti aṭṭhasataṁ. Ajjhattikassa
  upādāya

  *  *  *  *  *  *
  Footnote: 1 chaṂa. paricchedaniyamatthe
  2 khu.su. 25/881/506 3 viṃahā. 4/140/151 4 Sī. pariyantaṁ amuñcitvā
  5 chaṂa. aṭṭhasataṁ taṇhāvicaritanti 6 chaṂa. pacchedaṁ bhavissatīti
  7 chaṂa. taṇhāvicaritāni. evamuparipi
-------------------------------------------------
[page 158]
  "asmī"ti Sati, 1- "itthasmī"ti hotīti vā evamādīni ajjhattikarūpādinissitāni
  aṭṭhārasa, bāhirassa upādāya iminā "asmī"ti sati, 1- iminā "itthasmī"ti
  hotīti bāhirarūpādinissitāni aṭṭhārasāti chattiṁsa. Iti atītāni chattiṁsa, anāgatāni
  chattiṁsa, paccuppannāni chattiṁsāti evampi aṭṭhasataṁ taṇhāviparītāni honti.
     Vīsativatthukā sakkāyadiṭṭhīti rūpādīnaṁ pañcannaṁ khandhānaṁ ekekasmiṁ 2-
  "rūpaṁ attato samanupassatī"tiādinā 3- nayena catudhā gāhavasena pavattāni vatthūni
  katvā uppannā vijjamānaṭṭhena sati khandhapañcakasaṅkhāte kāye tasmiṁ kāye 4-
  diṭṭhīti sakkāyadiṭṭhi. Dasavatthukā micchādiṭṭhīti "natthi dinnaṁ, natthi
  yiṭṭhan"tiādinayappavattā micchādiṭṭhi ayāthāvadiṭṭhi, virajjhitvā gahaṇato vā vitathā
  diṭṭhi micchādiṭṭhi, anatthāvahattā paṇḍitehi kucchitā diṭṭhītipi micchādiṭṭhi.
  Sā ayoniso abhinivesalakkhaṇā, parāmāsarasā, micchābhinivesapaccupaṭṭhānā,
  ariyānamadassanakāmatādipadaṭṭhānā, paramavajjāti daṭṭhabbā. Dasavatthukā antaggāhikā
  diṭṭhīti "sassato loko, asassato loko, antvā loko"tiādinayappavattā ekekaṁ
  koṭṭhāsaṁ patiṭṭhaṁ katvā gahaṇavasena evaṁ pavattā diṭṭhi dasavatthukā antaggāhikā
  diṭṭhi. Yā evarūpā diṭṭhīti yā evaṁjātikā diṭṭhi. Diṭṭhigatanti diṭṭhīsu gataṁ.
  Idaṁ dassanaṁ dvāsaṭṭhidiṭṭhiantogadhattāti diṭṭhigataṁ, diṭṭhiyeva duratikkamanaṭṭhena
  gahanaṁ diṭṭhigahanaṁ tiṇagahanavanagahanapabbatagahanāni viya. Sāsaṅkasappaṭibhayaṭṭhena diṭṭhikantāraṁ
  corakantāravāḷakantāranirudakakantāradubbhikkhakantārā viya. Sammādiṭṭhiyā
  vinivijjhanaṭṭhena vilomanaṭṭhena ca diṭṭhivisūkāyikaṁ. Micchādassanaṁ hi uppajjamānaṁ
  sammādassanaṁ vinivijjhati ceva vilometi ca. Kadāci sassatassa, kadāci ucchedassa
  gahaṇato diṭṭhiyā virūpaṁ phanditanti diṭṭhivipphanditaṁ. Diṭṭhigatiko hi ekasmiṁ
  patiṭṭhātuṁ na sakkoti. Kadāci sassataṁ anugacchati, 5- kadāci ucchedaṁ. Diṭṭhiyeva
  bandhanaṭṭhena saññojananti diṭṭhisaññojanaṁ. Suṁsumārādayo viya purisaṁ ārammaṇaṁ daḷhaṁ
  gaṇhātīti gāho. Patiṭṭhahanato

  *  *  *  *  *  *
  Footnote: 1 chaṂa. hoti 2 chaṂa. ekekampi 3 khu.paṭi. 31/130/147
  4 chaṂa. tasmiṁ kāyeti ime pāṭhā na dissanti 5 Sī. anuvattati, chaṂa. anussarati
-------------------------------------------------
[page 159]
  Patiṭṭhā hoti. 1- Ayaṁ hi balavappavattabhāvena 2- patiṭṭhahitvā gaṇhāti. Niccādivasena
  abhinivisatīti abhiniveso. Dhammasabhāvaṁ atikkamitvā niccādivasena parato āmasatīti
  parāmāso. Anatthāvahattā kucchito maggo, kucchitānaṁ vā apāyānaṁ maggoti
  kummaggo. Ayāthāvapathato micchāpatho. Yathā hi disāmūḷhena "ayaṁ asukagāmassa
  nāma patho"ti gahitopi taṁ gāmaṁ na sampāpeti, evaṁ diṭṭhigatikena "sugatipatho"ti
  gahitāpi diṭṭhi sugatiṁ na pāpetīti ayāthāvapathato micchāpatho. Micchāsabhāvato micchattaṁ.
  Tattheva paribbhamanato taranti ettha bālāti titthaṁ, titthañca taṁ anatthānañca āyatananti
  titthāyatanaṁ, titthiyānaṁ vā sañjātidesaṭṭhena nivāsaṭṭhānaṭṭhena ca āyatanantipi
  titthāyatanaṁ. Vipariyesabhūto gāho, vipariyesato vā gāhoti vipariyesaggāho.
  Asabhāvaggāhoti viparītaggāho. "anicce Niccan"tiādinayappavattavasena
  parivattetvā gāho vipallāsaggāho. Anupāyaggāho micchāgāho. Na yāthāvakasmiṁ 3-
  vatthusmiṁ na sabhāvasmiṁ vatthusmiṁ tathaṁ yāthāvakaṁ sabhāvanti gāho "ayāthāvakasmiṁ
  yāthāvakan"ti gāho. Yāvatāti yattakā. Dvāsaṭṭhidiṭṭhigatānīti brahmajāle 4- āgatāni
  dvāsaṭṭhidiṭṭhigatāni.
     Acchedasaṅkinopi phandantīti acchinditvā pasayha balakkārena gaṇhissantīti
  uppannasaṅkinopi calanti. Acchijjantepīti 5- vuttanayena acchijjantepi.
  Acchinnepīti vuttanayena acchinditvā gahitepi. Vipariṇāmasaṅkinopīti
  parivattetvā aññathābhāvena āsaṅkinopi. Vipariṇāmantepīti parivattanakālepi.
  Vipariṇatepīti viparivattitepi. Phandantīti calanti. Samphandantīti sabbākārena
  calanti. Vipphandantīti vividhākārena 6- phandanti. Vedhantīti bhayaṁ disvā kampanti.
  Pavedhantīti chambhitattabhayena visesena kampanti. Sampavedhantīti lomahaṁsanabhayena
  sabbākārena kampanti. Phandamāneti upayogabahuvacanaṁ. Appodaketi mandodake.
  Parittodaketi luḷitodake. Udakapariyādāneti khīṇodake. Balākāhi vāti vuttāvasesāhi
  pakkhijātīhi. Paripātiyamānāti vihiṁsiyamānā

  *  *  *  *  *  *
  Footnote: 1 chaṂa. patiṭṭhāho 2 chaṂa....pavattibhāvena 3 chaṂa. ayāthāvakasmiṁ
  4 dī.Sī. 9/30/13 5 chaṂa. acchindantepīti 6 Ma. vividhā
-------------------------------------------------
[page 160]
  Ghaṭṭiyamānā. Ukkhipiyamānāti kaddamantarato nīhariyamānā giliyamānā vā.
  Khajjamānāti khādiyamānā. Phandanti kākehi. Samphandanti kulalehi. Vipphandanti
  balākāhi. Vedhanti tuṇḍena gahitakāle maraṇavasena. Pavedhanti vijjhanakāle.
  Sampavedhanti maraṇasamīpe.
     Passitvāti aguṇaṁ passitvā. Tulayitvāti guṇāguṇaṁ tulayitvā. Tīrayitvāti
  guṇāguṇaṁ vitthāretvā. Vibhāvayitvāti vatthuhānabhāgiṁ 1- muñcitvā vajjetvā.
  Vibhūtaṁ katvāti nipphattiṁ pāpetvā āveṇikaṁ katvā. Atha vā saṅkiṇṇadosaṁ mocetvā
  vatthuvibhāgakaraṇena passitvā. Aparicchedadosaṁ mocetvā pamāṇakaraṇavasena tulayitvā.
  Vatthudosaṁ mocetvā vibhāgakaraṇavasena tīrayitvā. Sammohadosaṁ mocayitvā
  aggavibhāgakaraṇavasena vibhāvayitvā. Ghanadosaṁ mocetvā pakativibhāgakaraṇavasena vibhūtaṁ katvā.
  Pahāyāti pajahitvā. Paṭinissajjitvāti nissajjitvā. Amamāyantoti taṇhādiṭṭhīhi
  ālayaṁ akaronto. Agaṇhantoti diṭṭhiyā pubbabhāge paññāya taṁ na gaṇhanto.
  Aparāmasantoti vitakkena ohanaṁ 2- akaronto. Anabhinivisantoti 3-
  niyāmokkantidiṭṭhivasena nappavisanto.
     Akubbamānoti pariggāhataṇhāvasena akaronto. Ajanayamānoti ponobbhavikataṇhāvasena
  na janayamāno. 4- Asañjanayamānoti visesena asañjanayamāno. Anibbattayamānoti
  patthanātaṇhāvasena na nibbattayamāno. Anabhinibbattayamānoti sabbākārena na
  abhinibbattayamāno. Upasaggavasena vā etāni padāni vaḍḍhitāni. Evamettha paṭhamagāthāya
  assādaṁ.
     [13] Tato parāhi catūhi gāthāhi ādīnavañca dassetvā idāni saupāyaṁ
  nissaraṇaṁ nissaraṇānisaṁsañca dassetuṁ, sabbāhi vā etāhi kāmānaṁ ādīnavaṁ
  okāraṁ saṅkilesañca dassetvā idāni nekkhamme ānisaṁsaṁ dassetuṁ "ubhosu
  antesū"ti

  *  *  *  *  *  *
  Footnote: 1 Sī. vatthuhīnatāhi 2 cha. ūhanaṁ 3 chaṂa. anabhinivesantoti 4 chaṂa. ajanayamāno
-------------------------------------------------
[page 161]
  Gāthādvayamāha. Tattha ubhosu antesūti phassaphassasamudayādīsu dvīsu dvīsu
  paricchedesu. Vineyya chandanti chandarāgaṁ vinetvā. Phassaṁ pariññāyāti
  cakkhusamphassādiphassaṁ, phassānusārena vā taṁsampayutte sabbepi arūpadhamme,
  tesaṁ vatthudvārārammaṇavasena rūpadhamme cāti sakalampi nāmarūpaṁ tīhi pariññāhi
  parijānitvā. Anānugiddhoti rūpādīsu sabbadhammesu agiddho. Yadattagarahī
  tadakubbamānoti yaṁ attanā garahati, taṁ akurumāno. Na limpatī diṭṭhasutesu dhīroti
  so evarūpo dhitisampanno dhīro diṭṭhesu ca sutesu ca dhammesu dvinnaṁ lepānaṁ
  ekenapi lepena na limpati, ākāsamiva nirupalitto accantavodānappatto hoti.
     Phasso eko antoti phasso ekaparicchedo. Phusatīti phasso. Svāyaṁ phusanalakkhaṇo,
  saṅghaṭṭanaraso, sannipātapaccupaṭṭhāno, āpāthagatavisayapadaṭṭhāno. Ayaṁ hi arūpadhammopi
  samāno ārammaṇe phusanākāreneva pavattatīti phusanalakkhaṇo. Ekadesena ca 1- anallīyamānopi
  rūpaṁ viya cakkhuṁ, saddo viya ca sotaṁ cittaṁ 2- ārammaṇañca saṅghaṭṭetīti
  saṅghaṭṭanaraso, vatthārammaṇasaṅghaṭṭanato vā uppannattā sampattiatthenapi
  rasena "saṅghaṭṭanaraso"ti veditabbo. Vuttañhetaṁ aṭṭhakathāya 3-:-
               "catubhūmakaphasso no phusanalakkhaṇo nāma natthi, saṅghaṭṭanaraso pana
          pañcadvārikova hoti. Pañcadvārikassa hi phusanalakkhaṇotipi saṅghaṭṭana-
          rasotipi nāMa. Manodvārikassa phusanalakkhaṇotveva nāmaṁ, na saṅghaṭṭana-
          raso"ti.
     Idañca vatvā idaṁ suttaṁ ābhataṁ:-
               "yathā mahārāja dve meṇḍā yujjheyyuṁ, yathā eko meṇḍo,
          evaṁ cakkhu daṭṭhabbaṁ. Yathā dutiyo meṇḍo, evaṁ rūpaṁ daṭṭhabbaṁ. Yathā
          tesaṁ sannipāto, evaṁ phasso daṭṭhabbo. Evaṁ phusanalakkhaṇo ca phasso

  *  *  *  *  *  *
  Footnote: 1 chaṂa. ekadeseneva 2 Sī. vatthuṁ 3 abhi.A. 1/157
-------------------------------------------------
[page 162]
          Saṅghaṭṭanaraso ca. Yathā mahārāja dve sammā vajjeyyuṁ, dvepi pāṇī
          vajjeyyuṁ. Yathā eko pāṇi, evaṁ cakkhu daṭṭhabbaṁ. Yathā dutiyo pāṇi,
          evaṁ rūpaṁ daṭṭhabbaṁ. Yathā tesaṁ sannipāto, evaṁ phasso daṭṭhabbo.
          Evaṁ phusanalakkhaṇo ca phasso saṅghaṭṭanaraso cā"ti vitthāro.
     Yathā vā "cakkhunā rūpaṁ disvā"tiādīsu 1- cakkhuviññāṇādīni cakkhuādināmena
  vuttāni, evamidhāpi tāni cakkhuādināmena ca 2- vuttānīti veditabbāni. Tasmā
  "evaṁ cakkhu daṭṭhabban"tiādīsu evaṁ cakkhuviññāṇaṁ daṭṭhabbanti iminā nayena
  attho veditabbo. Evaṁ sante cittārammaṇasaṅghaṭṭanato imasmimpi sutte
  kiccaṭṭheneva rasena "saṅghaṭṭanaraso"ti siddho hoti. Tikasannipātasaṅkhātassa 3- pana
  attano kāraṇassa vasena paveditattā sannipātapaccupaṭṭhāno. Ayaṁ hi tattha tattha "tiṇṇaṁ
  saṅgati phasso"ti evaṁ kāraṇayogavasena 4- paveditoti. Imassa ca suttapadassa tiṇṇaṁ
  saṅgatiyā phassoti ayamattho, na saṅgatimattameva phasso.
     Evaṁ paveditattā pana tenevākārena paccupaṭṭhātīti "sannipātapaccupaṭṭhāno"ti
  vutto. Phalaṭṭhena pana paccupaṭṭhānenapi 5- vedanāpaccupaṭṭhāno nāma hoti. Vedanaṁ
  hesa paccupaṭṭhāpeti, uppādetīti attho. Uppādayamāno ca yathā bahiddhā
  uṇhapaccayopi samāno 6- lākhāsaṅkhātadhātunissitausmā attano nissaye mudubhāvakārī
  hoti, na attano paccayabhūtepi bahiddhā vītacchitaṅgārasaṅkhāte 7- uṇhabhāve. Evaṁ
  vatthārammaṇasaṅkhātāññapaccayopi samāno cittanissitattā attano nissayabhūtaṁ cittaṁ
  eva 8- esa vedanuppādako hoti, na attano paccayabhūtepi vatthumhi ārammaṇevāti
  veditabbo. Tajjena samannāhārena pana indriyena ca parikkhate visaye anantarāyena
  uppajjanato esa "āpāthagatavisayapadaṭṭhāno"ti vuccati.

  *  *  *  *  *  *
  Footnote: 1 abhi.saṅ. 34/1352/302 2 chaṂa. cakkhuādināmeneva 3 chaṂa. tiṇṇaṁ sanni...
  4 chaṂa. kāraṇasseva vasena 5 chaṂa. paccupaṭṭhānenesa 6 chaṂa. uṇhapaccayāpi samānā
  7 chaṂa. vītacci... 8 chaṂa. nissayabhūte citte eva
-------------------------------------------------
[page 163]
     Phasso yato samudeti uppajjati, so "phassasamudayo"ti vuccati, vuttañhetaṁ
  "saḷāyatanapaccayā phasso"ti. 1- Atītaduko kālavasena vutto. Vedanāduko "upekkhā
  pana santattā, sukhamicceva bhāsitā"ti 2- vuttattā upekkhāvedanaṁ sukhameva katvā
  sukhadukkhavasena, nāmarūpaduko rūpārūpavasena, āyatanaduko saṁsārappavattivasena,
  sakkāyaduko pañcakkhandhavasena vuttoti veditabbo. Tattha sukhayatīti sukhā. Vedayatīti
  vedanā. Dukkhayatīti dukkhā. Namanalakkhaṇaṁ nāmaṁ. Ruppanalakkhaṇaṁ rūpaṁ. Cakkhvāyatanādīni
  cha ajjhattikāni. Rūpāyatanādīni cha bāhirāni. Rūpakkhandhādayo pañcakkhandhā
  vijjamānaṭṭhena sakkāyo. Avijjākammataṇhāāhāraphassanāmarūpā sakkāyasamudayo.
     Cakkhusamphassoti cakkhatīti cakkhu, rūpaṁ assādeti vibhāveti cāti attho.
  Cakkhuto pavatto samphasso cakkhusamphasso. So pana attanā sampayuttāya vedanāya
  sahajātāññamaññanissayavipākāahārasampayuttātthiavigatavasena aṭṭhadhā paccayo hoti.
  Suṇātīti sotaṁ. Taṁ sasambhārasotabilassa anto tanutambalomācite aṅguliveṭhakasaṇṭhāne
  padese sotaviññāṇādīnaṁ yathārahaṁ vatthudvārabhāvaṁ sādhayamānaṁ tiṭṭhati. Sotato
  pavatto samphasso sotasamphasso. Ghānasamphassādīsupi eseva nayo. Ghāyatīti ghānaṁ.
  Taṁ sasambhāraghānabilassa anto ajapadasaṇṭhāne padese ghānaviññāṇādīnaṁ yathārahaṁ
  vatthudvārabhāvaṁ sādhayamānaṁ tiṭṭhati. Jīvitamavhayatīti 3- jivhā, sāyanaṭṭhena vā
  jivhā. Sā sasambhārajivhāya atiaggamūlapassāni vajjetvā uparimatalamajjhe
  bhinnauppaladalaggasaṇṭhāne padese jivhāviññāṇādīnaṁ yathārahaṁ vatthudvārabhāvaṁ
  sādhayamānā tiṭṭhati. Kucchitānaṁ sāsavadhammānaṁ āyoti kāyo. Āyoti uppattideso.
  Yāvatā imasmiṁ kāye upādinnappavatti nāma atthi, tattha yebhuyyena kāyappasādo
  kāyaviññāṇādīnaṁ yathārahaṁ vatthudvārabhāvaṁ sādhayamāno tiṭṭhati. Munātīti mano,
  vijānātīti attho. Manoti sahāvajjanaṁ bhavaṅgaṁ. Manato pavatto samphasso manosamphasso.

  *  *  *  *  *  *
  Footnote: 1 viṃahā. 4/1/1, abhi.vi. 35/225/161 2 abhi.A. 2/194 3 chaṂa. jīvitamavhāyatīti
-------------------------------------------------
[page 164]
     Chabbidhampi phassaṁ duvidhameva hotīti dassetuṁ "adhivacanasamphasso paṭighasamphasso"ti
  āha. Manodvāriko adhivacanasamphasso. Pañcadvāriko vatthārammaṇādipaṭighena
  uppajjanato paṭighasamphasso.
     Sukhavedanāya ārammaṇo 1- sukhavedanīyo. Dukkhavedanāya ārammaṇo dukkhavedanīyo.
  Adukkhamasukhavedanāya ārammaṇo adukkhamasukhavedanīyo. Tattha sukhayatīti sukhaṁ,
  yassuppajjati, taṁ sukhitaṁ karotīti attho. Suṭṭhu vā khanati, khādati ca
  kāyacittābādhanti sukhaṁ. Dukkhayatīti dukkhaṁ, yassuppajjati, taṁ dukkhitaṁ karotīti
  attho. Na dukkhaṁ na sukhanti adukkhamasukhaṁ, makāro padasandhivasena vutto.
     Kusalotiādayo jātivasena vuttā. Tattha kusaloti ekavīsatikusalacittasampayutto.
  Akusaloti dvādasākusalacittasampayutto. Abyākatoti avasesavipākakiriyābyākatacitta-
  sampayutto.
     Punabbhavappabhedavasena niddisanto "kāmāvacaro"tiādimāha. Catupaññāsa-
  kāmāvacaracittasampayutto kāmāvacaro. Kāmaṁ pahāya rūpe avacaratīti rūpāvacaro,
  kusalābyākatavasena pañcadasarūpāvacaracittasampayutto. Kāmañca rūpañca pahāya arūpe
  avacaratīti arūpāvacaro, kusalābyākatavasena dvādasārūpāvacaracittasampayutto.
     Idāni abhinivesavasena dassento "suññato"tiādimāha. Tattha suññatoti
  rāgadosamohehi suññattā suññato. Rāgadosamohanimittehi animittattā animitto.
  Rāgadosamohapaṇidhīnaṁ abhāvato appaṇihitoti vuccati.
     Idāni vaṭṭapariyāpannāpariyāpannavasena dassento "lokiyo"tiādimāha. Loko
  vuccati lujjanapalujjanaṭṭhena vaṭṭaṁ, tasmiṁ pariyāpannabhāvena loke niyuttoti lokiyo.
  Uttiṇṇoti uttaro, loke apariyāpannabhāvena lokato uttaroti lokuttaro. Phusanāti
  phusanākāro. Samphusanā samphusitattanti upasaggena padaṁ vaḍḍhitaṁ.

  *  *  *  *  *  *
  Footnote: 1 cha. ārammaṇe. evamuparipi
-------------------------------------------------
[page 165]
     Evaṁ ñātaṁ katvāti evaṁ pākaṭaṁ katvā jānanto tīreti dissati, 1- upari
  vattabbākārena cinteti. Aniccantikatāya ādiantavantatāya ca aniccato tīreti.
  Uppādavayapaṭipīḷanatāya dukkhavatthutāya ca dukkhato. Paccayayāpanīyatāya rogamūlatāya
  ca rogato. Dukkhatosūlayogitāya 2- kilesāsucipaggharaṇatāya uppādajarābhaṅgehi
  uddhumātaparipakkapabhinnatāya ca gaṇḍato. Pīḷājanakatāya antotudanatāya dunnīharaṇīyatāya
  ca sallato. Vigarahaṇīyatāya 3- avuḍḍhiāvahanatāya 4- aghavatthutāya ca aghato.
  Aseribhāvajanakatāya ābādhapadaṭṭhānatāya ca ābādhato. Avasatāya avidheyyatāya ca parato.
  Byādhijarāmaraṇehi lujjanapalujjanatāya ca palokato. Anekabyasanāvahanatāya ītito.
  Aviditānañca 5- vipulānaṁ anatthānaṁ āvahanato sabbūpaddavavatthutāya ca upaddavato.
  Sabbabhayānaṁ ākaratāya ca dukkhavūpasamasaṅkhātassa ca paramassāsassa paṭipakkhabhūtatāya
  bhayato. Anekehi anatthehi anubandhatāya dosūpasaṇṭhitatāya, 6- upasaggo viya
  anadhivāsanārahatāya ca upasaggato. Byādhijarāmaraṇehi ceva lābhādīhi ca lokadhammehi
  cañcalitatāya 7- calato. Upakkamena ceva sarasena ca pabhaṅgupagamanasīlatāya pabhaṅguto.
  Sabbāvatthāvinipātitāya, thirabhāvassa ca abhāvatāya adhuvato. Atāyanatāya ceva
  alabbhaneyyakhematāya ca atāṇato. Allīyituṁ anarahatāya, allīnānampi ca leṇakiccākāritāya
  aleṇato. Nissitānaṁ bhayasārakattābhāvena asaraṇato. Yathāparikappitehi dhuvasubhasukhattabhāvehi
  rittatāya rittato. Rittatāyeva tucchato, appakattā vā. Appakampi hi loke
  "tucchan"ti vuccati. Sāminivāsikavedakakārakādhiṭṭhāyakavirahitatāya suññato.
     Sayañca assāmikabhāvādikatāya 8- anattato. Pavattidukkhatāya, dukkhassa ca
  ādīnavatāya ādīnavato. Atha vā ādīnaṁ vāti gacchati pavattatīti ādīnavo,

  *  *  *  *  *  *
  Footnote: 1 chaṂa. tīrayati 2 chaṂa. dukkhatāsūlayogitāya 3 Sī. visaharaṇīyatāya
  4 chaṂa. avaḍḍhiāvahanatāya 5 Sī. aviparitānañca, chaṂa. aviditānaṁyeva
  6 Sī. dosasūlasaṇṭhitatāya, chaḍosūpasaṭṭhatāya 7 chaṂa. pacalitatāya
  8 chaṂa. asāmikabhāvāditāya
-------------------------------------------------
[page 166]
  Kapaṇamanussassetaṁ adhivacanaṁ. Khandhāpi ca kapaṇāyevāti ādīnavasadisatāya ādīnavato. Jarāya
  ceva maraṇena cāti dvedhā pariṇāmapakatitāya vipariṇāmadhammato. Dubbalatāya, pheggu viya
  sukhabhañjanīyatāya ca asārakato. Aghahetutāya aghamūlato. Mittamukhasapatto viya vissāsaghātitāya
  vadhakato. Vigatabhavatāya vibhavasambhūtatāya ca vibhavato. Āsavapadaṭṭhānatāya sāsavato.
  Hetupaccayehi abhisaṅkhatatāya saṅkhatato. Maccumārakilesamārānaṁ āmisabhūtatāya mārāmisato.
  Jātijarābyādhimaraṇapakatitāya jātijarābyādhimaraṇadhammato. Sokaparidevaupāyāsahetutāya
  sokaparidevaupāyāsadhammato. Taṇhādiṭṭhiduccaritasaṅkilesānaṁ visayadhammatāya
  saṅkilesadhammato. Avijjākammataṇhāsaḷāyatanavasena uppattito samudayato. Tesaṁ abhāvena
  atthaṅgamato. Phasse chandarāgavasena madhurassādena assādato. Phassassa vipariṇāmena
  ādīnavato. Ubhinnaṁ nissaraṇena nissaraṇato tīretīti sabbesu ca imesu "tīretī"ti
  pāṭhaseso daṭṭhabbo.
     Pajahatīti sakasantānato nīharati. Vinodetīti tudati. Byantīkarotīti 1- vigatantaṁ
  karoti. Anabhāvaṅgametīti anu anu abhāvaṁ gameti. Ariyamaggasatthena ucchinnaṁ
  taṇhāvijjāmayaṁ 2- mūlametesanti ucchinnamūlā. Tālavatthu viya nesaṁ vatthu katanti
  tālāvatthukatā. Yathā hi tālarukkhaṁ samūlaṁ uddharitvā tassa vatthumatte tasmiṁ padese
  kate na puna tassa tālassa uppatti paññāyati, evaṁ ariyamaggasatthena samūlarūpādirase
  uddharitvā tesaṁ pubbe uppannapubbabhāvena vatthumatte cittasantāne kate sabbepi
  te "tālāvatthukatā"ti vuccanti. Yassesoti yassa puggalassa eso gedho.
  Samucchinnoti sammāucchinno. 3- Vūpasantoti phalena vūpasanto. Paṭipassaddhoti
  paṭipassaddhippahānena paṭipassambhito. Upasaggena vā padaṁ vaḍḍhitaṁ. Abhabbuppattikoti
  puna uppajjituṁ abhabbo. Ñāṇagginā daḍḍhoti maggañāṇagginā jhāpito. Atha vā
  visanikkhittaṁ bhājanena saha chaḍḍitaṁ viya vatthunā saha pahīno. Mūlacchinnavisavalli viya
  samūlacchinnoti

  *  *  *  *  *  *
  Footnote: 1 chaṂa. byantiṁ karotīti 2 chaṂa. taṇhāavijjāmayaṁ 3 chaṂa. ucchinno
-------------------------------------------------
[page 167]
  Samucchinno. Uddhane udakaṁ siñcitvā nibbāpitāṅgāraṁ viya vūpasanto.
  Nibbāpitāṅgāre patitaudakaphusitaṁ viya paṭipassaddho. Aṅkuruppattiyā hetucchinnaṁ
  bījaṁ viya abhabbuppattiko. Asanipātavisarukkho viya hi 1- ñāṇagginā 2- daḍḍhoti
  evameke vaṇṇayanti.
     Vītagedhoti idaṁ sakabhāvapariccajanavasena vuttaṁ. Vigatagedhoti idaṁ ārammaṇe
  sālayabhāvapariccajanavasena. Cattagedhoti 3- idaṁ puna anādiyanabhāvadassanavasena.
  Muttagedhoti idaṁ santatito vinimocanavasena. Pahīnagedhoti idaṁ muttassāpi kvaci
  anavaṭṭhānadassanavasena. Paṭinissaṭṭhagedhoti idaṁ ādinnapubbassa nissaggadassanavasena
  vuttaṁ. Vītarāgo vigatarāgo cattarāgo vantarāgoti 4- vuttanayena yojetabbaṁ. Tattha
  gijjhanavasena gedho. Rañjanavasena rāgo. Nicchātoti nittaṇho. "nicchado"tipi
  Pāṭho, taṇhāchadanavirahitoti attho. Nibbutoti nibbutasabhāvo. Sītibhūtoti sītasabhāvo.
  Sukhapaṭisaṁvedīti kāyikacetasikasukhaṁ anubhavanasabhāvo. Brahmabhūtenāti uttamasabhāvena.
  Attanāti cittena.
     Katattā cāti pāpakammānaṁ katabhāvena ca. Akatattā cāti kusalānaṁ akatabhāvena
  ca. Kataṁ me kāyaduccaritaṁ, akataṁ me kāyasucaritantiādayo dvāravasena avirativirativasena
  kammapathavasena ca vuttā. Sīlesumhi na paripūrakārītiādayo catupārisuddhisīlavasena.
  Jāgariyamananuyuttoti pañcajāgaraṇavasena. Satisampajaññenāti sātthakādisampajaññavasena.
  Cattāro satipaṭṭhānātiādayo bodhipakkhiyadhammā lokiyalokuttaravasena. Dukkhaṁ
  me apariññātantiādayo cattāro ariyasaccavasena vuttāti veditabbaṁ. Te atthato
  tattha tattha vuttanayattā pākaṭāyeva.
     Dhīro paṇḍitoti satta padā vuttatthāyeva. Api ca dukkhe akampiyaṭṭhena
  dhīro. Sukhe anuppilavanaṭṭhena 5- paṇḍito. Diṭṭhadhammikasamparāyikatthe kataparicayaṭṭhena

  *  *  *  *  *  *
  Footnote: 1 chaṂa. ayaṁ saddo na dissati 2 Ma. pariññāgginā 3 ka. vantagedhoti
  4 chaṂa. vītarāgo vigatarāgo cattarāgoti 5 chaṂa. anuppilavaṭṭhena
-------------------------------------------------
[page 168]
  Paññavā. Attatthaparatthe niccalaṭṭhena buddhimā. Gambhīrauttānatthe apaccosakkanaṭṭhena
  ñāṇī. Guḷhapaṭicchannatthe obhāsanaṭṭhena vibhāvī. Nikkilesabyāvadhānaṭṭhena 1-
  tulāsadisoti medhāvī. Na limpatīti sajātiyā na limpati ākāse lekhā viya. Na
  saṁlimpatīti 2- visesena na limpati. Na upalimpatīti saññogo hutvāpi na limpati
  hatthatale lekhā viya. Alittoti saññogo hutvāpi na kilissati kāsikavatthe
  ṭhapitamaṇiratanaṁ viya. Asaṁlittoti 3- visesena na 4- kilissati maṇiratane
  paliveṭhitakāsikavatthaṁ viya. Anupalittoti upagantvāpi na allīyati pokkharapatte
  udakabindu viya. Nikkhantoti bahi nikkhanto bandhanāgārato palāto viya. Nissaṭṭhoti
  vippahīno 5- amittassa paṭicchāditakiliṭṭhavatthaṁ viya. 6- Vippamuttoti suṭṭhu
  mutto gayhūpage vatthumhi ratiṁ nāsetvā puna nāgamanaṁ viya. Visaññuttoti 7-
  kilesehi ekato na yutto byādhinā muttagilāno viya. Vimariyādikatena cetasāti
  vigatamariyādakatena cittena, sabbabhavena sabbārammaṇena sabbakilesehi 8- muttacittenāti
  attho.
     [14] Saññaṁ pariññāti gāthāya pana ayaṁ saṅkhepattho:- na kevalañca phassameva,
  api ca kho pana kāmasaññādibhedaṁ saññaṁ, saññānusārena vā pubbe vuttanayeneva
  nāmarūpaṁpi tīhi pariññāhi parijānitvā imāya paṭipadāya catubbidhampi vitareyya oghaṁ,
  tato so tiṇṇogho taṇhādiṭṭhipariggahesu taṇhādiṭṭhikilesappahānena 9- anupalitto
  khīṇāsavamuni rāgādisallānaṁ abbūḷhattā abbūḷhasallo sativepullappattiyā
  appamatto caraṁ pubbabhāge vā appamatto caranto tena appamādacārena abbūḷhasallo
  hutvā sakaparattabhāvādibhedaṁ nāsiṁsati lokamimaṁ parañca, aññadatthu carimacittanirodhā
  nirupādānova jātavedo parinibbātīti arahattanikūṭena desanaṁ niṭṭhāpesi
  dhammanettiṭhapanameva karonto, na tu imāya desanāya maggaṁ vā phalaṁ vā uppādesi
  khīṇāsavassa desitattāti.

  *  *  *  *  *  *
  Footnote: 1 Sī. nikkilesapadānaṭṭhena, chaṂa. nikkilesabyavadānaṭṭhena 2 chaṂa.,ka. na palimpatīti
  3 chaṂa. apalittoti 4 chaṂa. ayaṁ saddo na dissati 5 chaṂa. nissaṭoti pāpapahīno
  6 chaṂa. paṭicchāpitakiliṭṭhavatthu viya 7 ka. visaṁyuttoti 8 Sī. sabbakilesena ekato
  na yuttena 9 Ma. taṇhādiṭṭhilepappahānena
-------------------------------------------------
[page 169]
     Nīlādibhedaṁ ārammaṇaṁ sañjānātīti saññā. Sā sañjānanalakkhaṇā,
  paccābhiññāṇarasā. Catubhūmakasaññā hi no sañjānanalakkhaṇā nāma natthi, sabbā
  sañjānanalakkhaṇāva. Yā panettha abhiññāṇena sañjānāti, sā paccābhiññāṇarasā
  nāma hoti. Tassā vaḍḍhakissa dārumhi abhiññāṇaṁ katvā puna tena abhiññāṇena
  tassa 1- paccābhijānanakāle, purisassa kāḷatilakādiabhiññāṇaṁ sallakkhetvā
  puna tena abhiññāṇena "asuko nāma eso"ti tassa paccābhijānanakāle,
  rañño piḷandhanagopakabhaṇḍāgārikassa tasmiṁ tasmiṁ piḷandhane nāmapaṇṇakaṁ
  bandhitvā "asukaṁ piḷandhanaṁ nāma āharā"ti vutte dīpaṁ jāletvā sāragabbhaṁ
  pavisitvā paṇṇaṁ vācetvā tassa tasseva piḷandhanassa āharaṇakāle ca pavatti
  veditabbā.
     Aparo nayo:- sabbasaṅgāhikavasena hi sañjānanalakkhaṇā saññā, puna
  sañjānanapaccayanimittakaraṇarasā dāruādīsu tacchakādayo viya, yathāgahitanimittavasena
  abhinivesakaraṇapaccupaṭṭhānā hatthidassakāndhā viya, ārammaṇe anogāḷhavuttitāya
  aciraṭṭhānapaccupaṭṭhānā vā vijju viya, yathāupaṭṭhitavisayapadaṭṭhānā tiṇapurisakesu
  migapotakānaṁ purisoti 2- uppannasaññā viya. Yā panettha ñāṇasampayuttā hoti,
  sā ñāṇameva anuvattati sasambhārapaṭhavīādīsu sesadhammā paṭhavīādīni viyāti
  veditabbā.
     Kāmapaṭisaṁyuttā saññā kāmasaññā. Byāpādapaṭisaṁyuttā saññā byāpādasaññā.
  Vihiṁsāpaṭisaṁyuttā saññā vihiṁsāsaññā. Tesu dve sattesupi saṅkhāresupi
  uppajjanti. Kāmasaññā hi piye manāpe satte vā saṅkhāre vā vitakkentassa
  uppajjati. Byāpādasaññā appiye amanāpe satte vā saṅkhāre vā kujjhitvā
  olokanakālato paṭṭhāya yāva vināsanā uppajjati. Vihiṁsāsaññā saṅkhāresu na

  *  *  *  *  *  *
  Footnote: 1 chaṂa. taṁ 2 chaṂa. purisāti
-------------------------------------------------
[page 170]
  Uppajjati. Saṅkhāro hi dukkhāpetabbo nāma natthi. "ime Sattā haññantu
  vā, ucchijjantu vā, vinassantu vā, mā vā ahesun"ti cintanakāle pana sattesu
  uppajjati. Nekkhammapaṭisaṁyuttā saññā nekkhammasaññā, sā asubhapubbabhāge
  kāmāvacarā hoti, asubhajhāne rūpāvacarā, taṁ jhānaṁ pādakaṁ katvā uppannamaggaphalakāle
  lokuttaRā. Abyāpādapaṭisaṁyuttā saññā abyāpādasaññā, sā mettāpubbabhāge
  kāmāvacarā hoti, mettājhāne rūpāvacarā, taṁ jhānaṁ pādakaṁ katvā uppannamaggaphalakāle
  lokuttaRā. Avihiṁsāpaṭisaṁyuttā saññā avihiṁsāsaññā, sā karuṇāpubbabhāge kāmāvacarā,
  karuṇājhāne rūpāvacarā, taṁ jhānaṁ pādakaṁ katvā uppannamaggaphalakāle lokuttaRā. Yadā
  alobho sīsaṁ hoti, tadā itare dve tadanvāyikā bhavanti. Yadā mettā sīsaṁ hoti,
  tadā itare dve tadanvāyikā bhavanti. Yadā karuṇā sīsaṁ hoti, tadā itare dve
  tadanvāyikā bhavantīti. Rūpārammaṇaṁ ārabbha uppannā saññā rūpasaññā.
  Saddasaññādīsupi eseva nayo. Idaṁ tassāyeva ārammaṇato nāmaṁ. Ārammaṇānaṁ
  vuttattā cakkhusamphassajādivatthūnipi vuttāneva honti.
     Yā evarūpā saññāti aññāpi "paṭighasamphassajā saññā adhivacanasamphassajā
  saññā"ti evamādikā veditabbā. Tattha adhivacanasamphassajā saññātipi pariyāyena
  chadvārikāyeva. Tayo hi arūpino khandhā sayaṁ piṭṭhivaṭṭakā hutvā attano 1-
  sahajātasaññāya "adhivacanasamphassajā saññā"ti nāmaṁ karonti, nippariyāyena pana
  paṭighasamphassajā saññā nāma pañcadvārikā saññā, adhivacanasamphassajā saññā
  nāma manodvārikā saññā. Etā atirekā saññā pariggahitāti veditabbā.
     Saññāti sabhāvanāmaṁ. Sañjānanāti sañjānanākāro. Sañjānitattanti
  sañjānitabhāvo.

  *  *  *  *  *  *
  Footnote: 1 chaṂa. attanā
-------------------------------------------------
[page 171]
     Avijjoghanti pūretuṁ ayuttaṭṭhena kāyaduccaritādi avindiyaṁ nāma, aladdhabbanti
  attho. Taṁ avindiyaṁ vindatīti avijjā. Tabbiparītato kāyasucaritādi vindiyaṁ nāma,
  taṁ vindiyaṁ na vindatīti avijjā. Khandhānaṁ rāsaṭṭhaṁ, āyatanānaṁ āyatanaṭṭhaṁ, dhātūnaṁ
  suññaṭṭhaṁ, indriyānaṁ adhipatiyaṭṭhaṁ, saccānaṁ tathaṭṭhaṁ aviditaṁ karotīti avijjā.
  Dukkhādīnaṁ pīḷanādivasena vuttaṁ catubbidhaṁ 1- atthaṁ aviditaṁ karotītipi avijjā.
  Antavirahite saṁsāre yonigatibhavaviññāṇaṭṭhitisattāvāsesu satte javāpetīti avijjā.
  Paramatthato avijjamānesu itthipurisādīsu javati, vijjamānesu khandhādīsu na javatīti
  avijjā. Api ca cakkhuviññāṇādīnaṁ vatthārammaṇaṁ paṭicca samuppannānañca 2- dhammānaṁ
  chādanatopi avijjā, taṁ avijjoghaṁ. Kāmoghavasena uttareyya. Bhavoghavasena patareyya.
  Diṭṭhoghavasena samatikkameyya. Avijjoghavasena vītivatteyya. Atha vā sotāpattimaggena
  pahānavasena uttareyya. Sakadāgāmimaggena pahānavasena patareyya. Anāgāmimaggena
  pahānavasena samatikkameyya. Arahattamaggena pahānavasena vītivatteyya. Atha vā
  "tareyyādipañcapadaṁ tadaṅgādipañcappahānena yojetabban"ti keci vadanti.
     "monaṁ Vuccati ñāṇan"ti vatvā taṁ pabhedato dassetuṁ "yā paññā
  pajānanā"tiādimāha. Taṁ vuttanayameva ṭhapetvā "amoho dhammavicayo"ti padaṁ. Amoho
  kusalesu dhammesu abhāvanāya paṭipakkho bhāvanāhetu. Amohena aviparītaṁ gaṇhāti
  mūḷhassa viparītaggahaṇato. Amohena yāthāvaṁ yāthāvato dhārento yathāsabhāve pavattati.
  Mūḷho hi "tacchaṁ atacchaṁ, atacchañca tacchan"ti gaṇhāti, tathā icchitālābhadukkhaṁ
  hoti. 3- Amūḷhassa "taṁ kutettha labbhā"ti evamādipaccavekkhaṇasambhavato maraṇadukkhaṁ
  na hoti. Sammohamaraṇaṁ hi dukkhaṁ, na ca taṁ amūḷhassa hoti, pabbajitānaṁ sukhasaṁvāso
  hoti, tiracchānayoniyaṁ nibbatti na hoti. Mohena hi niccasammūḷhā tiracchānayoniṁ
  upapajjanti. Mohapaṭipakkho ca amoho mohavasena amajjhattabhāvassa

  *  *  *  *  *  *
  Footnote: 1 catubbidhaṁ catubbidhaṁ (paṭisaṁ.A. 1/98-99) 2 chaṂa. vatthārammaṇānaṁ
  paṭiccasamuppādapaṭiccasamuppannānañca 3 chaṂa. na hoti
-------------------------------------------------
[page 172]
  Abhāvakaro. Amohena avihiṁsāsaññā dhātusaññā majjhimāya paṭipattiyā paṭipajjanaṁ,
  pacchimaganthadvayassa 1- pabhedanañca hoti. Pacchimāni dve satipaṭṭhānāni tasseva
  ānubhāvena ijjhanti. Amoho dīghāyukatāya paccayo hoti. Asammūḷho hi hitāhitaṁ
  ñatvā ahitaṁ parivajjento hitañca paṭisevamāno dīghāyuko hoti, attasampattiyā
  aparihīno hoti. Amūḷho hi attano hitameva karonto attānaṁ sampādeti,
  ariyavihārassa paccayo hoti, udāsinapakkhesu nibbuto hoti amūḷhassa
  sabbābhisaṅkitāya 2- abhāvato. Amohena anattadassanaṁ hoti. Amūḷho hi
  yāthāvagahaṇakusalo apariṇāyakaṁ khandhapañcakaṁ apariṇāyakato bujjhati. Yathā ca etena
  anattadassanaṁ, evaṁ anattadassanena amoho. 3- Ko hi nāma attasuññataṁ bujjhitvā
  puna sammohaṁ āpajjeyyāti.
     Tena ñāṇena samannāgatoti etena vuttappakārena ñāṇena samaṅgībhūto sekkhādayo
  muni. Monappattoti paṭiladdhañāṇena 4- munibhāvaṁ patto. Tīṇīti gaṇanaparicchedo.
  Moneyyānīti munibhāvakarā moneyyakarā paṭipadā dhammā. Kāyamoneyyantiādīsu
  viññattikāyarūpakāyavasena paññāpetabbaṁ kāyamoneyyaṁ. Viññattivācāsaddavācāvasena
  paññāpetabbaṁ vacīmoneyyaṁ. Manodvārikacittādivasena paññāpetabbaṁ manomoneyyaṁ.
  Tividhakāyaduccaritānaṁ pahānanti pāṇātipātāditividhānaṁ kāyato pavattānaṁ duṭṭhu
  caritānaṁ pajahanaṁ. Kāyasucaritanti kāyato pavattaṁ suṭṭhu caritaṁ. Kāyārammaṇe ñāṇanti
  kāyaṁ ārammaṇaṁ katvā aniccādivasena pavattaṁ kāyārammaṇe ñāṇaṁ. Kāyapariññāti
  kāyaṁ ñātatīraṇappahānapariññāhi jānanavasena pavattaṁ ñāṇaṁ. Pariññāsahagato maggoti
  ajjhattikaṁ kāyaṁ sammasitvā uppāditamaggo pariññāsahagato. Kāye chandarāgassa
  pahānanti kāye taṇhāchandarāgassa pajahanaṁ. 5- Kāyasaṅkhāranirodhoti assāsapassāsānaṁ
  nirodho āvaraṇo, catutthajjhānasamāpattisamāpajjanaṁ. Vacīsaṅkhāranirodhoti vitakkavicārānaṁ
  nirodho āvaraṇo,

  *  *  *  *  *  *
  Footnote: 1 ka. pacchimagaṇṭhadvayassa 2 chaṂa. sabbābhisaṅgatāya 3 chaṂa. evaṁ attadassanaṁ mohena
  4 chaṂa. paṭiladdhañāṇo 5 Sī.,Ma. kāyachandarāgassa pahānanti kāyataṇhāchandarāgassa pajahanaṁ
-------------------------------------------------
[page 173]
  Dutiyajjhānasamāpattisamāpajjanaṁ. Cittasaṅkhāranirodhoti saññāvedanānaṁ nirodho
  āvaraṇo, saññāvedayitanirodhasamāpattisamāpajjanaṁ.
     Paṭhamagāthāya kāyamunintiādīsu kāyaduccaritappahānavasena kāyamuni. Vacīduccaritap-
  pahānavasena vācāmuni. Manoduccaritappahānavasena manomuni. Sabbākusalappahānavasena
  anāsavamuni. Moneyyasampannanti jānitabbaṁ jānitvā phale ṭhitattā moneyyasampannaṁ.
  Āhu sabbappahāyinanti sabbakilese pajahitvā ṭhitattā sabbappahāyinaṁ kathayanti.
     Dutiyagāthāya ninhātapāpakanti yo ajjhattabahiddhasaṅkhāte sabbasmimpi
  āyatane ajjhattabahiddhārammaṇavasena uppattirahāni sabbapāpakāni maggañāṇena
  ninhāya dhovitvā ṭhitattā ninhātapāpakaṁ āhūti evamattho daṭṭhabbo. Agāramajjhe
  vasantā āgāramunayo 1- pabbajjupagatā anāgāramunayo. Satta 2- sekkhā sekkhamunayo.
  Arahanto asekkhamunayo. Paccekabuddhā paccekamunayo. Sammāsambuddhā munimunayo.
     Puna kathetukamyatāpucchāvasena "katame āgāramunayo"ti āha. Āgārikāti kasigorakkhādi-
  agārikakamme niyuttā. Diṭṭhapadāti diṭṭhanibbānā. Viññātasāsanāti viññātaṁ
  sikkhattayasāsanaṁ etesanti viññātasāsanā. Anāgārāti kasigorakkhādiagāriyakammaṁ
  etesaṁ natthīti pabbajitā "anāgārā"ti vuccanti. Satta sekkhāti sotāpannādayo
  satta. Tīsu sikkhāsu sikkhantīti sekkhā. Arahanto na sikkhantīti asekkhā. Taṁ taṁ
  kāraṇaṁ paṭicca ekakāva anācariyakāva catusaccaṁ bujjhitavantoti paccekabuddhā
  paccekamunayo.
     Munimunayo vuccanti tathāgatāti ettha aṭṭhahi kāraṇehi bhagavā
  tathāgato:- tathā āgatoti tathāgato, tathā gatoti tathāgato, tathalakkhaṇaṁ āgatoti
  tathāgato, tathadhamme yāthāvato abhisambuddhoti tathāgato, tathadassitāya tathāgato,
  tathāvāditāya 3- tathāgato, tathākāritāya tathāgato, abhibhavanaṭṭhena tathāgatoti.

  *  *  *  *  *  *
  Footnote: 1 chaṂa. agāramunino. evamuparipi 2 chaṂa. tattha 3 chaṂa. tathavāditāya
-------------------------------------------------
[page 174]
     Kathaṁ bhagavā tathā āgatoti tathāgato? yathā sabbalokahitāya ussukkamāpannā
  purimakā sammāsambuddhā āgatā. Kiṁ vuttaṁ hoti? yenābhinīhārena purimakā bhagavanto
  āgatā, teneva amhākampi bhagavā āgato. Atha vā yathā purimakā bhagavanto
  dānasīlanekkhammapaññāvīriyakhantisaccādhiṭṭhānamettupekkhāsaṅkhātā dasa pāramiyo dasa
  upapāramiyo dasa paramatthapāramiyoti samatiṁsapāramiyo pūretvā aṅgapariccāganayanadhana-
  rajjaputtadārapariccāganti ime pañca mahāpariccāge pariccajitvā pubbayogapubba-
  cariyadhammakkhānañātatthacariyādayo pūretvā buddhicariyāya koṭiṁ patvā āgatā, tathā
  amhākampi bhagavā āgato. Yathā ca purimakā bhagavanto cattāro satipaṭṭhāne,
  cattāro sammappadhāne, cattāro iddhipāde, pañcindriyāni, pañca balāni, satta
  bojjhaṅge, ariyamaṭṭhaṅgikaṁ maggaṁ bhāvetvā pūretvā āgatā, tathā amhākampi
  bhagavā āgato. Evaṁ tathā āgatoti tathāgato.
                    Yathā ca dīpaṅkarabuddhāadayo
                    sabbaññubhāvaṁ munayo idhāgatā
                    tathā ayaṁ sakyamunīpi āgato
                    tathāgato vuccati tena cakkhumāti. (1)
     Kathaṁ tathā gatoti tathāgato? yathā sampatijātā purimakā bhagavanto gatā.
  Kathañca te gatā? te hi sampatijātā samehi pādehi paṭhaviyaṁ patiṭṭhāya uttarābhimukhā
  sattapadavītihārena gatā. Yathāha:-
               sampatijāto ānanda bodhisatto samehi pādehi paṭhaviyaṁ patiṭṭhahitvā
          uttarābhimukho sattapadavītihārena gacchati, setamhi chatte anudhāriyamāne
          sabbā ca disā anuviloketi, āsabhiñca vācaṁ bhāsati "aggohamasmi lokassa
          jeṭṭhohamasmi lokassa, seṭṭhohamasmi lokassa, ayamantimā jāti, natthidāni
          punabbhavo"ti. 1-

  *  *  *  *  *  *
  Footnote: 1 dīṃahā. 10/31/13, Ma.u. 14/207/173
-------------------------------------------------
[page 175]
     Tañcassa gamanaṁ tathaṁ ahosi avitathaṁ anekesaṁ visesādhigamānaṁ pubbanimittabhāvena. Yaṁ
  hi so sampatijāto samehi pādehi patiṭṭhāti, idamassa caturiddhipādapaṭilābhassa
  pubbanimittaṁ. Uttaramukhabhāvo panassa sabbalokuttarabhāvassa pubbanimittaṁ. Satta-
  padavītihāro sattabojjhaṅgaratanapaṭilābhassa. "suvaṇṇadaṇḍā Vītipatanti cāmarā"ti 1- ettha
  vuttacāmarukkhepo pana sabbatitthiyanimmadanassa. 2- Setacchattadhāraṇaṁ arahattavimutti-
  varavimalasetacchattapaṭilābhassa. Sabbadisānuvilokanaṁ sabbaññutānāvaraṇañāṇapaṭilābhassa.
  Āsabhivācābhāsanaṁ pana appaṭivattiyavaradhammacakkappavattanassa pubbanimittaṁ. Tathā ayaṁ
  bhagavāpi gato. Tañcassa gamanaṁ tathaṁ ahosi avitathaṁ tesaṁyeva visesādhigamānaṁ
  pubbanimittabhāvena. Tenāhu porāṇā:-
                    "muhuttajātova gavampatī yathā
                    samehi pādehi phusī vasundharaṁ
                    so vikkamī satta padāni gotamo
                    setañca chattaṁ anudhārayuṁ marū.
                    Gantvāna so satta padāni gotamo
                    disā vilokesi samā samantato
                    aṭṭhaṅgupetaṁ giramabbhudīrayi
                    sīho yathā pabbatamuddhaniṭṭhito"ti. 3-
     Evaṁ tathā gatoti tathāgato.
     Atha vā yathā purimakā bhagavanto, ayampi bhagavā tatheva nekkhammena 4- kāmacchandaṁ
  .pe. Paṭhamajjhānena nīvaraṇe .pe. Aniccānupassanāya niccasaññaṁ .pe. Arahattamaggena
  sabbakilese pahāya gato, evampi tathā gatoti tathāgato. (2)

  *  *  *  *  *  *
  Footnote: 1 khu.su. 25/694/470 2 Sī.,Ma. sabbatitthiyanimmathanassa
  3 paṭisaṁ.A. 1/223 4 ka. nikkhamena
-------------------------------------------------
[page 176]
     Kathaṁ tathalakkhaṇaṁ āgatoti tathāgato? paṭhavīdhātuyā kakkhaḷattalakkhaṇaṁ tathaṁ avitathaṁ,
  āpodhātuyā paggharaṇalakkhaṇaṁ, tejodhātuyā uṇhattalakkhaṇaṁ, vāyodhātuyā
  vitthambhanalakkhaṇaṁ, ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.
     Rūpassa ruppanalakkhaṇaṁ, vedanāya vedayitalakkhaṇaṁ, saññāya sañjānanalakkhaṇaṁ,
  saṅkhārānaṁ abhisaṅkharaṇalakkhaṇaṁ, viññāṇassa vijānanalakkhaṇaṁ.
     Vitakkassa abhiniropanalakkhaṇaṁ, vicārassa anumajjanalakkhaṇaṁ, pītiyā pharaṇalakkhaṇaṁ,
  sukhassa sātalakkhaṇaṁ, cittekaggatāya avikkhepalakkhaṇaṁ, phassassa phusanalakkhaṇaṁ.
     Saddhindriyassa adhimokkhalakkhaṇaṁ, vīriyindriyassa paggahaṇalakkhaṇaṁ, 1-
  satindriyassa upaṭṭhānalakkhaṇaṁ, samādhindriyassa avikkhepalakkhaṇaṁ, paññindriyassa
  pajānanalakkhaṇaṁ.
     Saddhābalassa assaddhiye akampiyalakkhaṇaṁ, vīriyabalassa kosajje, satibalassa
  muṭṭhassacce, samādhibalassa uddhacce, paññābalassa avijjāya akampiyalakkhaṇaṁ.
     Satisambojjhaṅgassa upaṭṭhānalakkhaṇaṁ, dhammavicayasambojjhaṅgassa pavicayalakkhaṇaṁ,
  vīriyasambojjhaṅgassa paggahalakkhaṇaṁ, pītisambojjhaṅgassa pharaṇalakkhaṇaṁ,
  passaddhisambojjhaṅgassa upasamalakkhaṇaṁ, samādhisambojjhaṅgassa avikkhepalakkhaṇaṁ,
  upekkhāsambojjhaṅgassa paṭisaṅkhānalakkhaṇaṁ.
     Sammādiṭṭhiyā dassanalakkhaṇaṁ, sammāsaṅkappassa abhiniropanalakkhaṇaṁ, sammāvācāya
  pariggahaṇalakkhaṇaṁ, 2- sammākammantassa samuṭṭhānalakkhaṇaṁ, sammāājīvassa vodānalakkhaṇaṁ,
  sammāvāyāmassa paggahaṇalakkhaṇaṁ, sammāsatiyā upaṭṭhānalakkhaṇaṁ, sammāsamādhissa
  avikkhepalakkhaṇaṁ.
     Avijjāya aññāṇalakkhaṇaṁ, saṅkhārānaṁ cetanālakkhaṇaṁ, viññāṇassa vijānanalakkhaṇaṁ,
  nāmassa namanalakkhaṇaṁ, rūpassa ruppanalakkhaṇaṁ, saḷāyatanassa āyatanalakkhaṇaṁ,

  *  *  *  *  *  *
  Footnote: 1 chaṂa. paggahalakkhaṇaṁ. evamuparipi 2 chaṂa. pariggahalakkhaṇaṁ
-------------------------------------------------
[page 177]
  Phassassa phusanalakkhaṇaṁ, vedanāya vedayitalakkhaṇaṁ, taṇhāya hetulakkhaṇaṁ, upādānassa
  gahaṇalakkhaṇaṁ, bhavassa āyūhanalakkhaṇaṁ, jātiyā nibbattilakkhaṇaṁ, jarāya jīraṇalakkhaṇaṁ,
  maraṇassa cutilakkhaṇaṁ.
     Dhātūnaṁ suññatalakkhaṇaṁ, āyatanānaṁ āyatanalakkhaṇaṁ, satipaṭṭhānānaṁ upaṭṭhānalakkhaṇaṁ,
  sammappadhānānaṁ padahanalakkhaṇaṁ, iddhipādānaṁ ijjhanalakkhaṇaṁ, indriyānaṁ
  adhipatilakkhaṇaṁ, balānaṁ akampiyalakkhaṇaṁ, bojjhaṅgānaṁ niyyānalakkhaṇaṁ, maggassa
  hetulakkhaṇaṁ.
     Saccānaṁ tathalakkhaṇaṁ, samathassa avikkhepalakkhaṇaṁ, vipassanāya anupassanālakkhaṇaṁ,
  samathavipassanānaṁ ekarasalakkhaṇaṁ, yuganaddhānaṁ anativattanalakkhaṇaṁ.
     Sīlavisuddhiyā saṁvaraṇalakkhaṇaṁ, cittavisuddhiyā avikkhepalakkhaṇaṁ, diṭṭhivisuddhiyā
  dassanalakkhaṇaṁ, khaye ñāṇassa samucchedalakkhaṇaṁ, anuppāde ñāṇassa passaddhilakkhaṇaṁ,
  chandassa mūlalakkhaṇaṁ.
     Manasikārassa samuṭṭhānalakkhaṇaṁ, phassassa samodhānalakkhaṇaṁ, vedanāya samosaraṇalakkhaṇaṁ,
  samādhissa pamukhalakkhaṇaṁ, satiyā ādhipateyyalakkhaṇaṁ, paññāya tatuttariyalakkhaṇaṁ,
  vimuttiyā sāralakkhaṇaṁ, amatogadhassa nibbānassa pariyosānalakkhaṇaṁ tathaṁ avitathaṁ,
  etaṁ tathalakkhaṇaṁ ñāṇagatiyā āgato avirajjhitvā patto anuppattoti tathāgato.
  Evaṁ tathalakkhaṇaṁ āgatoti tathāgato. (3)
     Kathaṁ tathadhamme yāthāvato abhisambuddhoti tathāgato? tathadhammā nāma cattāri
  ariyasaccāni. Yathāha:-
               "cattārimāni bhikkhave tathāni avitathāni anaññathāni. Katamāni
          cattāri? `idaṁ dukkhan'ti bhikkhave tathametaṁ avitathametaṁ anaññathametan"ti. 1-
          Vitthāro.

  *  *  *  *  *  *
  Footnote: 1 saṁṃahā. 19/1090/375
-------------------------------------------------
[page 178]
     Tāni ca bhagavā abhisambuddhoti tathānaṁ abhisambuddhattā tathāgatoti vuccati.
  Abhisambodhattho 1- hi ettha gatasaddo.
     Api ca jarāmaraṇassa jātipaccayasambhūtasamudāgataṭṭho tatho avitatho anaññatho
  .pe. Saṅkhārānaṁ avijjāpaccayasambhūtasamudāgataṭṭho tatho avitatho anaññatho. Tathā
  avijjāya saṅkhārānaṁ paccayaṭṭho .pe. Jātiyā jarāya maraṇassa 2- paccayaṭṭho tatho
  avitatho anaññatho. Taṁ sabbaṁ bhagavā abhisambuddho, tasmāpi tathānaṁ abhisambuddhattā
  tathāgato. Evaṁ tathadhamme yāthāvato abhisambuddhoti tathāgato. (4)
     Kathaṁ tathadassitāya tathāgato? bhagavā yaṁ sadevake loke .pe. Sadevamanussāya
  pajāya aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ
  āgacchantaṁ rūpārammaṇaṁ nāma atthi, taṁ sabbākārena jānāti passati. Evaṁ
  jānato passato 3- ca tena taṁ iṭṭhāniṭṭhādivasena vā diṭṭhasutamutaviññātesu
  labbhamānakapadavasena vā "katamantaṁ rūpaṁ rūpāyatanaṁ? yaṁ rūpaṁ catunnaṁ mahābhūtānaṁ
  upādāya vaṇṇanibhā sanidassanaṁ sappaṭighaṁ nīlaṁ pītakan"tiādinā 4- nayena anekehi
  nāmehi terasahi vārehi dvipaññāsāya nayehi vibhajjamānaṁ tathameva hoti, vitathaṁ
  natthi. Esa nayo sotadvārādīsupi āpāthamāgacchantesu saddādīsu. Vuttampi cetaṁ
  bhagavatā:-
               "yaṁ bhikkhave sadevakassa lokassa .pe. Sadevamanussāya pajāya diṭṭhaṁ
          sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi .pe.
          Tamahaṁ abbhaññāsiṁ. Taṁ tathāgatassa viditaṁ, taṁ tathāgate 5- na upaṭṭhāsī"ti. 6-
     Evaṁ tathadassitāya tathāgato. Tattha tathadassīatthe tathāgatoti padasambhavo
  veditabbo. (5)

  *  *  *  *  *  *
  Footnote: 1 chaṂa. abhisambuddhattho 2 chaṂa. jarāmaraṇassa 3 chaṂa. evaṁ jānatā passatā
  4 abhi.saṅ. 34/616/188 5 chaṂa. tathāgato 6 aṅ.catukka. 21/24/29
-------------------------------------------------
[page 179]
     Kathaṁ tathavāditāya tathāgato? yaṁ rattiṁ bhagavā bodhimaṇḍe aparājitapallaṅke nisinno
  catunnaṁ 1- mārānaṁ matthakaṁ madditvā anuttaraṁ sammāsambodhiṁ abhisambuddho,
  yañca rattiṁ yamakasālānamantare anupādisesāya nibbānadhātuyā parinibbāyi,
  etthantare pañcacattālīsavassaparimāṇe kāle paṭhamabodhiyāpi majjhimabodhiyāpi
  pacchibodhiyāpi yaṁ bhagavatā bhāsitaṁ suttaṁ geyyaṁ .pe. Vedallaṁ. Sabbantaṁ atthato
  ca byañjanato ca anupavajjaṁ anūnamanadhikaṁ sabbākāraparipuṇṇaṁ rāgamadanimmadanaṁ
  dosamohamadanimmadanaṁ, natthi tattha vālaggamattampi pakkhalitaṁ, sabbantaṁ ekamuddikāya
  lañcitaṁ viya, 2- ekanāḷiyā minitaṁ viya, 3- ekatulāya tulitaṁ viya ca tathameva hoti
  avitathaṁ anaññathaṁ. Tenāha 4-:-
               "yañca cunda rattiṁ tathāgato anuttaraṁ sammāsambodhiṁ abhisambujjhati,
          yañca rattiṁ anupādisesāya nibbānadhātuyā parinibbāyati, yaṁ etasmiṁ
          antare bhāsati lapati niddisati. Sabbantaṁ tatheva hoti no aññathā,
          tasmā `tathāgato'ti vuccatī"ti. 5-
     Gadattho hi ettha gatasaddo. Evaṁ tathavāditāya tathāgato.
     Api ca āgadanaṁ āgado, vacananti attho. Tatho aviparīto āgado assāti
  dakārassa takāraṁ katvā tathāgatoti evametasmiṁ atthe padasiddhi veditabbā. (6)
     Kathaṁ tathākāritāya tathāgato? bhagavato hi vācāya kāyo anulometi, kāyassāpi
  vācā. Tasmā yathāvādī tathākārī, yathākārī tathāvādī ca hoti. Evaṁbhūtassa
  cassa yathā vācā, kāyopi tathā gato pavattoti attho. Yathā ca kāyo, vācāpi
  tathā gatā pavattāti tathāgato. 6- Tenevāha "yathāvādī bhikkhave tathāgato tathākārī,

  *  *  *  *  *  *
  Footnote: 1 su.vi. 1/64, pa.sū. 1/55, mano.pū. 1/99 2 chaṂa. lañchitaṁ viya 3 chaṂa. mitaṁ viya
  4 chaṂa. yathāha 5 dī.pā. 11/188/117 6 ka. tathā gatāti tathāgato
-------------------------------------------------
[page 180]
  Yathākārī tathāvādī. Iti yathāvādī tathākārī, yathākārī tathāvādī. `tasmā Tathāgato'ti
  vuccatī"ti. 1- Evaṁ tathākāritāya tathāgato. (7)
     Kathaṁ abhibhavanaṭṭhena tathāgato? upari bhavaggaṁ heṭṭhā avīciṁ pariyantaṁ katvā
  tiriyaṁ aparimāṇāsu lokadhātūsu sabbasatte abhibhavati sīlena samādhinā paññāya
  vimuttiyā vimuttiñāṇadassanena, na tassa tulā vā pamāṇaṁ vā atthi, atha
  kho atulo appameyyo anuttaro rājādhirājā devānaṁ atidevo sakkānaṁ atisakko
  brahmānaṁ atibrahmā. Tenāha:-
               "sadevake bhikkhave loke .pe. Sadevamanussāya pajāya tathāgato
          abhibhū anabhibhūto aññadatthudaso vasavattī, tasmā tathāgato'ti vuccatī"ti. 1-
     Tatthevaṁ 2- padasiddhi veditabbā:- agado viya agado. Ko panesa? desanāvilāso
  ceva puññussayo ca. Tena hesa mahānubhāvo bhisakko dibbāgadena sappe
  viya sabbaparappavādino sadevakañca lokaṁ abhibhavati. Iti sabbalokābhibhave 3- tatho
  aviparīto desanāvilāsamayo ceva puññamayo ca agado assāti dakārassa takāraṁ
  katvā tathāgatoti veditabbo. Evaṁ abhibhavanaṭṭhena tathāgato. (8)
     Api ca tathāya gatotipi tathāgato, tathaṁ gatotipi tathāgato. Gatoti avagato,
  atīto patto paṭipannoti attho. Tattha sakalaṁ lokaṁ tīraṇapariññāya tathāya gato
  avagatoti tathāgato, lokasamudayaṁ pahānapariññāya tathāya gato atītoti tathāgato,
  lokanirodhaṁ sacchikiriyāya tathāya gato pattoti tathāgato, lokanirodhagāminīpaṭipadaṁ
  tathaṁ gato paṭipannoti tathāgato. Tena yaṁ vuttaṁ bhagavatā:-
               "loko bhikkhave tathāgatena abhisambuddho, lokasmā tathāgato visaṁyutto.

  *  *  *  *  *  *
  Footnote: 1 aṅ.catukka. 21/23/28 2 Sī.,Ma. tatrevaṁ 3 chaṂa...ḷokābhibhavane
-------------------------------------------------
[page 181]
          Lokasamudayo bhikkhave tathāgatena abhisambuddho, lokasamudayo tathāgatassa
          pahīno. Lokanirodho bhikkhave tathāgatena abhisambuddho, lokanirodho tathāgatassa
          sacchikato. Lokanirodhagāminī paṭipadā bhikkhave tathāgatena abhisambuddhā,
          lokanirodhagāminī paṭipadā tathāgatassa bhāvitā. Yaṁ bhikkhave sadevakassa
          lokassa .pe. Anuvicaritaṁ manasā, sabbantaṁ tathāgatena abhisambuddhaṁ. Tasmā
          `tathāgato'ti vuccatī"ti. 1-
     Tassa evampi attho veditabbo. Idampi ca tathāgatassa tathāgatabhāvadīpane
  mukhamattakameva. Sabbākārena pana tathāgatova tathāgatassa tathāgatabhāvaṁ vaṇṇeyya.
  Yasmā pana sabbabuddhā tathāgataguṇenāpi samasamā, tasmā sabbesaṁ vasena
  "tathāgato"ti āha.
     Arahantoti kilesehi ārakattā, arīnaṁ arānañca hatattā, paccayādīnaṁ
  arahattā, pāpakaraṇe rahābhāvā tathāgato arahaṁ. Ārakā hi so sabbakilesehi
  suvidūravidūre ṭhito maggena savāsanānaṁ kilesānaṁ viddhaṁsitattāti ārakattā arahaṁ.
              So tato ārakā nāma yassa yenāsamaṅgitā
              asamaṅgī ca dosehi nātho tenārahaṁ mato.
  Te ca tena 2- kilesārayo maggena hatāti arīnaṁ hatattāpi arahaṁ.
              Yasmā rāgādisaṅkhātā sabbepi arayo hatā
              paññāsatthena nāthena tasmāpi arahaṁ mato.
     Yañcetaṁ avijjābhavataṇhāmayanābhiṁ 3- puññādiabhisaṅkhārāraṁ jarāmaraṇanemiṁ 4-
  āsavasamudayamayena akkhena vijjhitvā tibhavarathe samāyojitaṁ anādikālappavattaṁ
  saṁsāracakkaṁ, tassānena bodhimaṇḍe vīriyapādehi sīlapaṭhaviyaṁ patiṭṭhāya saddhāhatthena
  kammakkhayakaraṁ ñāṇapharasuṁ gahetavā sabbe arā hatāti arahaṁ.

  *  *  *  *  *  *
  Footnote: 1 aṅ. catukka. 21/23/27-8 2 chaṂa. te cānena 3 ka...ṭaṇhāmayanābhi
  4 ka.jarāmaraṇanemi
-------------------------------------------------
[page 182]
              Arā saṁsāracakkassa hatā ñāṇāsinā yato
              lokanāthena tenesa "arahan"ti pavuccati.
     Aggadakkhiṇeyyattā ca cīvarādipaccaye arahati pūjāvisesañca, teneva ca uppanne
  tathāgate ye keci mahesakkhā devamanussā, na te aññattha pūjaṁ karonti. Tathā
  hi brahmā sahampati sinerumattena ratanadāmena tathāgataṁ pūjesi, yathābalañca aññe
  devā ca manussā ca bimbisārakosalarājādayo. Parinibbutampi ca bhagavantaṁ uddissa
  channavutikoṭidhanaṁ vissajjetvā asokamahārājā sakalajambudīpe caturāsītivihārasahassāni
  patiṭṭhāpesi. Ko pana vādo aññesaṁ pūjāvisesānanti paccayādīnaṁ arahattāpi
  arahaṁ.
                       Pūjāvisesaṁ saha paccayehi
                       yasmā ayaṁ arahati lokanātho
                       atthānurūpaṁ arahanti loke
                       tasmā jino arahati nāmametaṁ.
     Yathā ca loke ye keci paṇḍitamānino bālā asilokabhayena raho pāpaṁ
  karonti, evamesa na kadāci pāpaṁ karotīti pāpakaraṇe rahābhāvatopi arahaṁ.
              Yasmā natthi raho nāma pāpakammesu tādino
              rahābhāvena tenesa arahaṁ iti vissuto.
     Evaṁ sabbathāpi:-
              ārakattā hatattā ca kilesārīna so muni
              hatasaṁsāracakkāro paccayādīnamāraho 1-
              na raho karoti pāpāni arahaṁ tena pavuccatīti. 2-

  *  *  *  *  *  *
  Footnote: 1 chaṂa. paccayādīna cāraho 2 chaṂa. vuccatīti
-------------------------------------------------
[page 183]
     Yasmā pana sabbe buddhā arahattaguṇenāpi samasamā, tasmā sabbesampi
  vasena "arahanto"ti āha. Sammāsambuddhāti sammā sāmañca sabbadhammānaṁ
  buddhattā sammāsambuddho. Tathā hesa sabbadhamme sammāsambuddho, abhiññeyye
  dhamme abhiññeyyato, pariññeyye dhamme pariññeyyato, pahātabbe dhamme
  pahātabbato, sacchikātabbe dhamme sacchikātabbato, bhāvetabbe dhamme bhāvetabbato.
  Tenevāha:-
              "abhiññeyyaṁ abhiññātaṁ bhāvetabbañca bhāvitaṁ
              pahātabbaṁ pahīnamme tasmā buddhosmi brāhmaṇā"ti. 1-
     Atha vā cakkhu dukkhasaccaṁ, tassa mūlakāraṇabhāvena samuṭṭhāpikā purimataṇhā
  samudayasaccaṁ, ubhinnaṁ appavatti nirodhasaccaṁ, nirodhapajānanā paṭipadā maggasaccanti
  evaṁ ekekapaduddhārenāpi sabbadhamme sammā sāmañca buddho. Esa nayo
  sotaghānajivhākāyamanesu. Eteneva ca nayena rūpādīni cha āyatanāni, cakkhuviññāṇādayo
  cha viññāṇakāyā, cakkhusamphassādayo cha phassā, cakkhusamphassajā vedanādayo cha
  vedanā, rūpasaññādayo cha saññā, rūpasañcetanādayo cha cetanā, rūpataṇhādayo
  cha taṇhākāyā, rūpavitakkādayo cha vitakkā, rūpavicārādayo cha vicārā,
  rūpakkhandhādayo pañcakkhandhā, dasa kasiṇāni, dasa anussatiyo, uddhumātakasaññādivasena
  dasa saññā, kesādayo dvattiṁsākārā, dvādasāyatanāni, aṭṭhārasa dhātuyo,
  kāmabhavādayo nava bhavā, paṭhamādīni cattāri jhānāni, mettābhāvanādayo catasso
  appamaññāyo, catasso arūpasamāpattiyo, paṭilomato jarāmaraṇādīni, anulomato
  avijjādīni paṭiccasamuppādaṅgāni ca yojetabbāni.
     Tatrāyaṁ ekapadayojanā:- jarāmaraṇaṁ dukkhasaccaṁ, jāti samudayasaccaṁ, ubhinnaṁ
  nissaraṇaṁ nirodhasaccaṁ, nirodhapajānanā paṭipadā maggasaccanti evaṁ ekekapaduddhārena

  *  *  *  *  *  *
  Footnote: 1 khu.sutta. 25/574/448, MaṂa. 13/399/385
-------------------------------------------------
[page 184]
  Sabbadhamme sammā sāmañca buddho anubuddho paṭividdho. Yaṁ vā pana kiñci atthi
  neyyaṁ nāma, sabbassa sammāsambuddhattā vimokkhantikañāṇavasena sammāsambuddho.
  Tesampana vibhāgo upari āvibhavissatīti. 1- Yasmā pana sabbabuddhā
  sammāsambuddhaguṇenāpi samasamā, tasmā sabbesampi vasena "sammāsambuddhā"ti āha.
     Monenāti kāmaṁ hi moneyyapaṭipadāsaṅkhātena maggañāṇamonena muni nāma
  hoti, idha pana tuṇhībhāvaṁ sandhāya "na monenā"ti 2- vuttaṁ. Mūḷharūpoti tuccharūPo.
  Aviddasūti aviññū. Evarūpo hi tuṇhībhūtopi muni nāma na hoti. Atha vā moneyyamuni
  nāma na hoti, tucchabhāvo ca pana añāṇīva 3- hotīti attho. Yo ca tulaṁva paggayhāti
  yathā hi tulaṁ gahetvā ṭhito atirekaṁ ce hoti, harati, ūnaṁ ce hoti, pakkhipati, evameva
  so atirekaṁ haranto viya pāpaṁ harati parivajjeti, ūnake pakkhipanto viya kusalaṁ
  paripūreti. Evañca pana karonto sīlasamādhipaññāvimuttivimuttiñāṇadassanasaṅkhātaṁ varaṁ
  uttamameva ādāya pāpāni akusalakammāni parivajjeti sa muni nāmāti attho.
  Tena so munīti kasmā pana so munīti ce? yaṁ heṭṭhā vuttakāraṇaṁ, tena so
  Munīti attho. Yo munāti ubho loketi yo puggalo imasmiṁ khandhādiloke tulaṁ
  āropetvā minanto viya "ime ajjhattikā khandhā, ime bāhirā"tiādinā nayena
  ime ubho atthe munāti. Muni tena pavuccatīti tena pana kāraṇena "munī"ti
  vuccatiyevāti attho.
     Asatañcāti gāthāya ayaṁ saṅkhepattho:- yvāyaṁ akusalakusalappabhedo, asatañca
  satañca dhammo, taṁ "ajjhattabahiddhā"ti imasmiṁ sabbaloke pavicayañāṇena asatañca
  satañca ñatvā dhammaṁ. Tassa ñātattā eva, rāgādibhedato sattavidhaṁ saṅgaṁ
  taṇhādiṭṭhibhedato duvidhaṁ jālañca aticca atikkamitvā ṭhito, so tena monasaṅkhātena
  pavicayañāṇena samannāgatattā muni. Devamanussehi pūjitoti idaṁ panassa thutivacanaṁ.
  So hi khīṇāsavamunittā devamanussānaṁ pūjāraho hoti, tasmā evaṁ vuttoti.

  *  *  *  *  *  *
  Footnote: 1 chaṂa. āvi bhavissati 2 ka. monenāti 3 chaṂa. aññāṇī ca
-------------------------------------------------
[page 185]
    Sallanti mūlapadaṁ. Satta sallānīti gaṇanaparicchedo. Rāgasallanti rañjanaṭṭhena rāgo ca
  pīḷājanakatāya antotudanatāya dunnīharaṇatāya sallañcāti rāgasallaṁ. Dosasallādīsupi
  eseva nayo. Abbūḷhasalloti mūlapadaṁ. Abbūhitasalloti 1- nīhaṭasallo.
  Uddhaṭasalloti 2- uddhaṁ hatasallo uddharitasallo. Samuddhaṭasalloti 3- upasaggavasena
  vutto. Uppāṭitasalloti luñcitasallo. Samuppāṭitasalloti upasaggavasena. 4-
     Sakkaccakārīti dānādikusaladhammānaṁ bhāvanāya puggalassa vā deyyadhammassa
  vā sakkaccakaraṇavasena sakkaccakārī. Satatabhāvakaraṇena sātaccakārī. Aṭṭhitakaraṇena
  aṭṭhitakārī. Yathā nāma kakaṇṭako 5- thokaṁ gantvā thokaṁ tiṭṭhati, na nirantaraṁ
  gacchati, evameva yo puggalo ekadivasaṁ dānaṁ datvā pūjaṁ vā katvā dhammaṁ
  vā sutvā samaṇadhammaṁ vā katvā puna cirassaṁ karoti, taṁ na nirantaraṁ pavatteti.
  So "asātaccakārī, anaṭṭhitakārī"ti vuccati. Ayaṁ evaṁ na karotīti aṭṭhitakārī.
  Anolīnavuttikoti nirantarakaraṇasaṅkhātassa vipphārassa bhāvena na līnavuttikoti
  anolīnavuttiko. Anikkhittacchandoti kusalakaraṇe vīriyacchandassa anikkhittabhāvena
  anikkhittacchando. Anikkhittadhuroti vīriyadhurassa anoropanena anikkhittadhuro,
  anosakkitamānasoti attho. Yo tattha chando ca vāyāmo cāti yo tesu kusaladhammesu
  kattukamyatādhammacchando ca payuttasaṅkhāto 6- vāyāmo ca. Ussahanavasena ussāho
  ca. Adhimattussahanavasena ussoḷhī ca. Vāyāmo ceso pāraṁ gamanaṭṭhena. Ussāho
  ceso pubbaṅgamanaṭṭhena. Ussoḷhī ceso adhimattaṭṭhena. Appaṭivāni cāti anivattanā
  ca. Sati ca sampajaññañcāti saratīti sati. Sampajānātīti sampajaññaṁ, samantato
  pakārehi jānātīti attho. Sātthakasampajaññaṁ sappāyasampajaññaṁ gocarasampajaññaṁ
  asammohasampajaññanti imassa sampajānassa vasena bhedo veditabbo. Ātappanti
  kilesatāpanavīriyaṁ. Padhānanti uttamavīriyaṁ. Adhiṭṭhānanti kusalakaraṇe patiṭṭhābhāvo.
  Anuyogoti anuyuñjanaṁ. Appamādoti nappamajjanaṁ, satiyā avippavāso.

  *  *  *  *  *  *
  Footnote: 1 chaṂa. abbahitasalloti 2 chaṂa. uddhatasalloti 3 ka. samuddharitassalloti,
  chaṂa. samuddhatasalloti 4 chaṂa. upasaggavaseneva 5 Sī. kukaṇṭako
  6 chaṂa. payattasaṅkhāto
-------------------------------------------------
[page 186]
     Imaṁ lokaṁ nāsiṁsatīti mūlapadaṁ. Sakattabhāvanti attano attabhāvaṁ. Parattabhāvanti
  paraloke attabhāvaṁ. Sakarūpavedanādayo attano pañcakkhandhe, pararūpavedanādayo ca
  paraloke pañcakkhandhe. Kāmadhātunti kāmabhavaṁ. Rūpadhātunti rūpabhavaṁ. Arūpadhātunti
  arūpabhavaṁ. Puna rūpārūpavasena dukaṁ 1- dassetuṁ kāmadhātuṁ rūpadhātuṁ ekaṁ katvā, arūpadhātuṁ
  ekaṁ katvā vuttaṁ. Gatiṁ vāti patiṭṭhānavasena pañcagati vuttā. Upapattiṁ vāti
  nibbattivasena catuyoni vuttā. Paṭisandhiṁ vāti tiṇṇaṁ bhavānaṁ ghaṭanavasena paṭisandhi
  vuttā. Bhavaṁ vāti kammabhavavasena. Saṁsāraṁ vāti khandhādīnaṁ abbocchinnavasena. Vaṭṭaṁ
  vāti tebhūmakavaṭṭaṁ nāsiṁsatīti.
                   Saddhammapajjotikāya mahāniddesaṭṭhakathāya
                     guhaṭṭhakasuttaniddesavaṇṇanā niṭṭhitā.
                         -----------------

  *  *  *  *  *  *
  Footnote: 1 ka. dukkhaṁ
-------------------------------------------------
[page 187]
                      3. Duṭṭhaṭṭhakasuttaniddesavaṇṇanā
     [15] Duṭṭhaṭṭhake paṭhamagāthāyaṁ tāva tattha vadantīti bhagavantaṁ bhikkhusaṁghañca upavadanti.
  Duṭṭhamanāpi eke, aññepi 1- ve saccamanāti, eketi 2- ekacce duṭṭhacittā,
  ekacce tathasaññinopi hutvā titthiyā duṭṭhacittā, 3- ye tesaṁ sutvā saddahiṁsu,
  te saccamanāti adhippāyo. Vādañca jātanti etaṁ 4- akkosavādaṁ uppannaṁ.
  Muni no upetīti akārakatāya ca akuppanatāya ca buddhamuni na upeti. Tasmā munī
  natthi khilo kuhiñcīti tena kāraṇena ayaṁ muni, rāgādikhilehi natthi khilo kuhiñcīti
  veditabbo.
     Duṭṭhamanāti uppannehi dosehi dūsitacittā. Viruddhamanāti tehi kilesehi
  kusalassa dvāraṁ adatvā āvaritacittā. Paṭiviruddhamanāti upasaggavasena padaṁ
  vaḍḍhitaṁ. Āhatamanāti paṭighena āhataṁ cittaṁ etesanti āhatamanā. Paccāhatamanāti
  upasaggavaseneva. Āghātitamanāti vihiṁsāvasena āghātitaṁ manaṁ etesanti āghātitamanā.
  Paccāghātitamanāti upasaggavaseneva. Atha vā "kodhavasena duṭṭhamanā, upanāhavasena
  paduṭṭhamanā, makkhavasena viruddhamanā, paḷāsavasena paṭiviruddhamanā, dosavasena
  āhatapaccāhatamanā, byāpādavasena āghātitapaccāghātitamanā. Paccayānaṁ alābhena
  duṭṭhamanā paduṭṭhamanā, ayasena viruddhamanā paṭiviruddhamanā, garahena āhatapaccāhatamanā,
  dukkhavedanāsamaṅgībhāvena āghātitapaccāghātitamanā"ti evamādinā nayena eke
  vaṇṇayanti. Upavadantīti garahaṁ uppādenti. Abhūtenāti asaṁvijjamānena.
     Saddahantāti pasādavasena saddhaṁ uppādentā. Okappentāti guṇavasena
  otāretvā 5- avakappayantā. Adhimuccantāti sampasādanavasena sanniṭṭhānaṁ katvā
  tesaṁ kathaṁ adhivāsentā. Saccamanāti tacchamanā. Saccasaññinoti tacchasaññino.

  *  *  *  *  *  *
  Footnote: 1 Sī.,chaṂa. athopi 2 chaṂa. ayaṁ pāṭho na dissati 3 chaṂa. tuṭṭhacittā 4 ka. ekaṁ
  5 chaṂa. otaritvā
-------------------------------------------------
[page 188]
  Tathamanāti aviparītamanā. Bhūtamanāti bhūtatthamanā. 1- Yāthāvamanāti niccalamanā.
  Aviparītamanāti nicchayamanā. Tattha "saccamanā saccasaññino"ti saccavādiguṇaṁ, "tathamanā
  tathasaññino"ti saccasandhaguṇaṁ, 2- "bhūtamanā bhūtasaññino"ti cetobhūtaguṇaṁ, 3- "yāthāvamanā
  yāthāvasaññino"ti paccayikaguṇaṁ, 4- "aviparītamanā aviparītasaññino"ti avisaṁvādaguṇaṁ
  kathitanti ñātabbaṁ.
     Paratoghosoti aññassa santikā 5- uppannasaddo. Akkosoti jātiādīsu
  dasasu akkosesu aññataro. Yo vādaṁ upetīti yo puggalo upavādaṁ upagacchati.
  Kārako vāti katadoso vā. Kārakatāyāti 6- dosassa katabhāvena. Vuccamānoti
  kathiyamāno. Upavadiyamānoti dosaṁ upavajjamāno. Kuppatīti kopaṁ karoti.
     Khilajātatāpi natthīti cittabandhabhāvacittakacavarabhāvasaṅkhātaṁ 7- paṭighakhilaṁ jātaṁ
  assāti khilajāto, tassa bhāvo khilajātatā, sāpi 8- natthi na santi. Pañcapi
  cetokhilāti kāme avītarāgo, kāye avītarāgo, rūpe avītarāgo, yāvadatthaṁ
  udarāvadehakaṁ bhuñjitvā seyyasukhaṁ passasukhaṁ middhasukhaṁ anuyutto viharati, aññataraṁ
  devanikāyaṁ paṇidhāya brahmacariyaṁ carati "imināhaṁ sīlena vā vatena vā tapena
  vā brahmacariyena vā devo vā bhavissāmi, devaññataro vā"ti 9- evarūpā pañcapi
  cittassa bandhabhāvakacavarabhāvasaṅkhātā cetokhilā natthi.
     [16] Imañca gāthaṁ vatvā bhagavā ānandattheraṁ pucchi "evaṁ khuṁsetvā
  vambhetvā vuccamānā bhikkhū ānanda kiṁ vadantī"ti. Na kiñci bhagavāti. "na
  Ānanda `ahaṁ sīlavā'ti sabbattha tuṇhī bhavitabbaṁ. Loke hi nābhāsamānaṁ jānanti,
  missaṁ bālehi paṇḍitan"ti vatvā "bhikkhū ānanda te manusse evaṁ paṭicodentū"ti

  *  *  *  *  *  *
  Footnote: 1 Ma. bhūtattamanā 2 Sī. saccasaññiguṇaṁ, chaṂa. saccasaddhāguṇaṁ 3 chaṂa. ṭhitaguṇaṁ
  4 sī,Ma. saccāyikaguṇaṁ 5 chaṂa. aññesaṁ santikā 6 Sī. katakodhatāyāti
  7 Sī. cittathaddhabhāva... 8 chaṂa. tāpi 9 Maṃū. 12/186/158
-------------------------------------------------
[page 189]
  Dhammadesanatthāya "abhūtavādī nirayaṁ upetī"ti 1- imaṁ gāthamabhāsi. Thero taṁ uggahetvā
  bhikkhū āha "manussā tumhehi imāya gāthāya paṭicodetabbā"ti. Bhikkhū tathā
  akaṁsu. Paṇḍitamanussā tuṇhī ahesuṁ. Rājāpi rājapurise sabbattha pesetvā 2-
  yesaṁ dhuttānaṁ lañcaṁ 3- datvā titthiyā taṁ mārāpesuṁ, te gahetvā niggayha
  taṁ pavattiṁ ñatvā titthiye paribhāsi. Manussāpi titthiye disvā leḍḍunā hananti,
  paṁsunā okiranti "bhagavato ayasaṁ uppādesun"ti. Ānandatthero taṁ disvā bhagavato
  ārocesi, bhagavā therassa imaṁ gāthaṁ abhāsi "sakañhi diṭṭhiṁ .pe. Vadeyyā"ti.
     Tassattho:- yāyaṁ diṭṭhi titthiyajanassa "sundariṁ māretvā samaṇānaṁ
  sakyaputtiyānaṁ avaṇṇaṁ pakāsetvā etenupāyena laddhaṁ sakkāraṁ sādiyissāmā"ti 4-
  so taṁ diṭṭhiṁ kathaṁ atikkameyya, atha kho so ayaso tameva titthiyajanaṁ paccāgato
  taṁ diṭṭhiṁ accetuṁ asakkontaṁ. Yo vā sassatādivādī, 5- sopi sakaṁ diṭṭhiṁ
  kathamaccayeyya, tena diṭṭhicchandena anunīto tāya ca diṭṭhiruciyā niviṭṭho, api ca kho
  pana sayaṁ samattāni pakubbamāno attanāva paripuṇṇāni tāni diṭṭhigatāni karonto
  yathā jāneyya, tatheva vadeyyāti.
     Avaṇṇaṁ pakāsayitvāti aguṇaṁ pākaṭaṁ katvā. Sakkāranti catunnaṁ paccayānaṁ
  sakkaccakaraṇaṁ. Sammānanti cittena bahumānanaṁ. Paccāharissāmāti etaṁ lābhādiṁ
  nibbattessāMa. Evaṁdiṭṭhikāti evaṁladdhikā. Yathā 6- taṁ "lābhādiṁ
  nibbattessāmā"ti evaṁ ayaṁ laddhi tesaṁ atthi, tathā "atthi me vuttappakāro
  dhammo"ti etesaṁ khamati ceva ruccati ca, evaṁsabhāvameva vā tesaṁ cittaṁ "atthi me
  cittan"ti. Tathā 7- tesaṁ diṭṭhi vā, diṭṭhiyā saha khanti vā, diṭṭhikhantīhi saddhiṁ
  ruci vā, diṭṭhikhantirucīhi saddhiṁ laddhi vā, diṭṭhikhantiruciladdhīhi saddhiṁ
  ajjhāsayo vā, diṭṭhikhantiruciladdhiajjhāsayehi saddhiṁ adhippāyo vā hotīti
  dassento "evaṁdiṭṭhikā .pe.

  *  *  *  *  *  *
  Footnote: 1 khuḍha. 25/306/69, khu.u. 25/38/154, khu.iti. 25/48/269,
  khu.su. 25/667/465 2 Ma. sabbato 3 chaṂa. lañjaṁ 4 Sī.,Ma. harissāmāti
  5 ka. sassatavādī 6 ka. yasmā 7 Sī.,chaṂa. tadā
-------------------------------------------------
[page 190]
  Evaṁadhippāyā"ti āha. Sakaṁ diṭṭhinti attano dassanaṁ. Sakaṁ khantinti attano
  sahanaṁ. Sakaṁ rucinti attano ruciṁ. Sakaṁ laddhinti attano laddhiṁ. Sakaṁ ajjhāsayanti
  attano ajjhāsayaṁ. Sakaṁ adhippāyanti attano bhāvaṁ. Atikkamitunti samatikkamituṁ.
  Atha kho sveva ayasoti so eva ayaso ekaṁsena. Te paccāgatoti tesaṁ paṭiāgato.
  Teti sāmiatthe upayogavacanaṁ.
     Atha vāti atthantaranidassanaṁ. 1- Sassatoti nicco dhuvo. Lokoti attabhāvo. Idameva
  saccaṁ, moghamaññanti idaṁ eva tacchaṁ tathaṁ, aññaṁ tucchaṁ. Samattāti sampuṇṇā.
  Samādinnāti sammā ādinnā. Gahitāti upagantvā gahitā.
     Parāmaṭṭhāti sabbākārena parāmasitvā gahitā. Abhiniviṭṭhāti visesena
  laddhappatiṭṭhā. Asassatoti vuttavipariyāyena veditabbo.
     Antavāti sānto. Anantavāti vuḍḍhianantavā. Taṁ jīvanti so jīvo,
  liṅgavipallāso kato. Jīvoti ca attāyeva. Tathāgatoti satto, "arahan"ti eke.
  Parammaraṇāti maraṇato uddhaṁ, paraloketi attho. Na hoti tathāgato parammaraṇāti
  maraṇato uddhaṁ na hoti. Hoti ca na ca hoti tathāgato parammaraṇāti maraṇato
  uddhaṁ hoti ca na hoti ca. Neva hoti na na hoti tathāgato parammaraṇāti
  ucchedavasena neva hoti, sassatavasena 2- na na hoti.
     Sakāya diṭṭhiyātiādayo karaṇavacanaṁ. Allīnoti ekībhūto.
     Sayaṁ samattaṁ karotīti attanā ūnabhāvaṁ mocetvā sammā attaṁ samattaṁ karoti.
  Paripuṇṇanti atirekadosaṁ mocetvā sampuṇṇaṁ. Anomanti hīnadosaṁ mocetvā alāmakaṁ.
  Agganti ādiṁ. Seṭṭhanti padhānaṁ niddosaṁ. Viseṭṭhanti 3- jeṭṭhakaṁ. Pāmokkhanti

  *  *  *  *  *  *
  Footnote: 1 chaṂa...ḍassanaṁ 2 Sī.,chaṂa. takkikavasena 3 chaṂa. visesanti
-------------------------------------------------
[page 191]
  Adhikaṁ. Uttamanti visesaṁ na heṭṭhimaṁ. Pavaraṁ karotīti atirekena uttamaṁ karoti. Atha
  vā "āsayadosamocanena aggaṁ, saṅkilesadosamocanena seṭṭhaṁ, upakkilesadosamocanena
  viseṭṭhaṁ, 1- samantadosamocanena 2- pāmokkhaṁ, majjhimadosamocanena uttamaṁ,
  uttamamajjhimadosamocanena pavaraṁ karotī"ti evameke vaṇṇayanti.
     Ayaṁ satthā sabbaññūti ayaṁ amhākaṁ satthā sabbajānanavasena sabbaññū.
  Ayaṁ dhammo svākkhātoti ayaṁ amhākaṁ dhammo suṭṭhu akkhāto. Ayaṁ gaṇo
  suppaṭipannoti ayaṁ amhākaṁ gaṇo suṭṭhu paṭipanno. Ayaṁ diṭṭhi bhaddikāti ayaṁ
  amhākaṁ laddhi sundaRā. Ayaṁ paṭipadā supaññattāti ayaṁ amhākaṁ pubbabhāgā paṭipadā 3-
  suṭṭhu paññattā. Ayaṁ maggo niyyānikoti ayaṁ amhākaṁ niyyāmokkantiko 4-
  maggo niyyānikoti sayaṁ samattaṁ karoti.
     Katheyya "sassato loko"ti. Bhaṇeyya "idameva saccaṁ moghamaññan"ti. Dīpeyya
  "antavā loko"ti. Vohareyya nānāvidhena gaṇhāpeyya "hoti ca na ca hotī"ti.
     [17] Atha rājā sattāhaccayena taṁ kuṇapaṁ chaḍḍāpetvā sāyaṇhasamayaṁ
  vihāraṁ gantvā bhagavantaṁ abhivādetvā āha "nanu bhante īdise ayase uppanne
  mayhampi ārocetabbaṁ siyā"ti. Evaṁ vutte bhagavā "na mahārāja `ahaṁ sīlavā
  guṇasampanno'ti paresaṁ ārocetuṁ ariyānaṁ paṭirūpan"ti vatvā tassā atthuppattiyā
  "yo attano sīlavatānī"ti avasesagāthāyo abhāsi.
     Tattha sīlavatānīti pātimokkhādīni sīlāni, āraññikādīni dhutaṅgavattāni ca.
  Anānupuṭṭhoti apucchito. Pāvāti vadati. Anariyadhammaṁ kusalā tamāhu, yo ātumānaṁ
  sayameva pāvāti yo evaṁ attānaṁ sassatameva 5- vadati, tassa taṁ vādaṁ "anariyadhammo
  eso"ti kusalā evaṁ kathenti.

  *  *  *  *  *  *
  Footnote: 1 Ma. visiṭṭhaṁ, cha. visesaṁ 2 Sī. sapatta...,
  chaṂa. pamatta... 3 Sī.,chaṂa. attantapādipaṭipadā 4 Sī. niyamokkantiko
  5 Sī.,chaṂa. sayameva
-------------------------------------------------
[page 192]
     Atthi sīlañceva vatañcāti sīlanaṭṭhena sīlañceva atthi, samādānaṭṭhena vatañca atthi,
  vataṁ na sīlanti vuttatthena vataṁ atthi, taṁ na sīlaṁ. Katamanti kathetukamyatāpucchā.
  Idha bhikkhu sīlavātiādayo vuttanayā eva. Saṁvaraṭṭhenāti saṁvarakaraṇaṭṭhena, 1-
  vītikkamadvāraṁ pidahanaṭṭhena. Samādānaṭṭhenāti taṁ taṁ sikkhāpadaṁ sammā ādānaṭṭhena.
  Āraññikaṅganti 2- araññe nivāso sīlaṁ 3- assāti āraññiko, tassa aṅgaṁ
  āraññikaṅgaṁ. Piṇḍapātikaṅganti bhikkhāsaṅkhātānaṁ pana āmisapiṇḍānaṁ 4- pāto
  piṇḍapāto, parehi dinnānaṁ piṇḍānaṁ patte nipatananti vuttaṁ hoti. Taṁ piṇḍapātaṁ
  uñchati taṁ taṁ kulaṁ upasaṅkamanto gavesatīti piṇḍapātiko, piṇḍāya vā patituṁ
  vattametassāti piṇḍapātī. Patitunti carituṁ. Piṇḍapātī eva piṇḍapātiko, tassa
  aṅgaṁ piṇḍapātikaṅgaṁ. Aṅganti kāraṇaṁ vuccati. Tasmā yena samādānena so
  piṇḍapātiko hoti, tassetaṁ adhivacananti veditabbaṁ. Eteneva nayena
  rathikāsusānasaṅkārakūṭādīnaṁ yattha katthaci paṁsūnaṁ upari ṭhitattā abbhuggataṭṭhena tesu
  paṁsukūlamivāti paṁsukūlaṁ. Atha vā paṁsu viya kucchitabhāvaṁ ulatīti paṁsukūlaṁ,
  kucchitabhāvaṁ gacchatīti vuttaṁ hoti. Evaṁ laddhanibbacanassa paṁsukūlassa dhāraṇaṁ
  paṁsukūlaṁ, paṁsukūlaṁ sīlamassāti paṁsukūliko, paṁsukūlikassa aṅgaṁ paṁsukūlikaṅgaṁ.
  Saṅghāṭiuttarāsaṅgāntaravāsakasaṅkhātaṁ ticīvaraṁ sīlamassāti tecīvariko, tecīvarikassa
  aṅgaṁ tecīvarikaṅgaṁ. Sapadānacārikaṅganti dānaṁ vuccati avakhaṇḍanaṁ, apetaṁ dānato
  apadānaṁ, anavakhaṇḍananti attho. Saha apadānena sapadānaṁ, avakhaṇḍanavirahitaṁ, anugharanti
  vuttaṁ hoti. Sapadānaṁ carituṁ idamassa sīlanti sapadānacārī, sapadānacārīyeva
  sapadānacāriko, tassa aṅgaṁ sapadānacārikaṅgaṁ. Khalupacchābhattikaṅganti khalūti
  paṭisedhatthe 5- nipāto. Pavāritena satā pacchā laddhaṁ bhattaṁ pacchābhattaṁ nāma,
  tassa pacchābhattassa bhojanaṁ pacchābhattabhojanaṁ, tasmiṁ pacchābhattabhojane
  pacchābhattasaññaṁ katvā pacchābhattaṁ sīlamassāti pacchābhattiko,

  *  *  *  *  *  *
  Footnote: 1 chaṂa. saṁvaraṇaṭṭhena 2 Sī. āraññakaṅganti 3 ka. ayaṁ pāṭho na dissati
  4 chaṂa. parāamisapiṇḍānaṁ 5 chaṂa. paṭisedhanatthe
-------------------------------------------------
[page 193]
  Na pacchābhattiko khalupacchābhattiko, samādānavasena paṭikkhittātirittabhojanassetaṁ nāmaṁ,
  tassa aṅgaṁ khalupacchābhattikaṅgaṁ. Nesajjikaṅganti sayanaṁ paṭikkhipitvā nisajjāya
  viharituṁ sīlamassāti nesajjiko, tassa aṅgaṁ nesajjikaṅgaṁ. Yathāsanthatikaṅganti yadeva
  santhataṁ yathāsanthataṁ, "idaṁ tuyhaṁ pāpuṇātī"ti evaṁ paṭhamaṁ uddiṭṭhasenāsanassetaṁ
  adhivacanaṁ. Tasmiṁ yathāsanthate viharituṁ sīlamassāti yathāsanthatiko, tassa aṅgaṁ
  yathāsanthatikaṅgaṁ. Sabbāneva panetāni tena tena samādānena dhutakilesattā dhutassa
  bhikkhuno aṅgāni, kilesadhunanato vā dhutanti laddhavohāraṁ ñāṇaṁ aṅgaṁ etesanti
  dhutaṅgāni. Atha vā dhutāni ca tāni paṭipakkhānaṁ dhunanato aṅgāni ca paṭipattiyātipi
  dhutaṅgāni. Evantāvettha atthato viññātabbo vinicchayo. Sabbāneva cetāni
  samādānacetanālakkhaṇāni. Vuttampi cetaṁ:-
               "yo samādiyati, so puggalo. Yena samādiyati, cittacetasikā ete
          dhammā. Yā samādānacetanā, taṁ dhutaṅgaṁ. Yaṁ paṭikkhipati, taṁ vatthun"ti. 1-
     Sabbāneva ca loluppaviddhaṁsanarasāni, aloluppabhāvapaccupaṭṭhānāni, 2-
  appicchatādiariyadhammapadaṭṭhānāni. Evamettha lakkhaṇādīhi vinicchayo veditabbo.
     Vīriyasamādānampīti vīriyaggahaṇampi. Kāmanti ekaṁsatthe nipāto. Taco ca
  nhāru cāti chavi ca nhāruvalliyo ca. Aṭṭhi cāti sabbā aṭṭhiyo ca. Avasussatūti 3-
  sussatu. 4- Upasussatu maṁsalohitanti sabbaṁ maṁsañca lohitañca sussatu. 5- "taco"ti
  Ekaṁ aṅgaṁ, "nhārū"ti ekaṁ, "aṭṭhī"ti ekaṁ, "upasussatu maṁsalohitan"ti ekaṁ
  aṅgaṁ. Yantanti upari vattabbapadena sambandho. Purisathāmenāti purisassa kāyikena
  balena, balenāti ñāṇabalena. Vīriyenāti cetasikañāṇavīriyatejena. Parakkamenāti paraṁ paraṁ
  ṭhānaṁ akkamanena ussāhappattavīriyena. Pattabbanti yantaṁ pāpuṇitabbaṁ. Na taṁ

  *  *  *  *  *  *
  Footnote: 1 visuddhi. 1/76 2 cha. nilloluppa... 3 chaṂa. avasissatūti
  4 Sī.,chaṂa. tiṭṭhatu 5 Sī.,cha. sukkhatu, Ma. ṭhassatu
-------------------------------------------------
[page 194]
  Apāpuṇitvāti taṁ pattabbaṁ appatvā. Vīriyassa saṇṭhānaṁ 1- bhavissatīti
  vuttappakārassa vīriyassa sithilattaṁ osīdanaṁ na bhavissatīti. "saṇṭhānan"tipi 2-
  Pāṭho, ayamevattho. Cittaṁ paggaṇhātīti cittaṁ ussāhaṁ gaṇhāpeti. Padahatīti
  patiṭṭhāpeti.
     Nāsissanti na khādissāmi na bhuñjissāmi. Na pivissāmīti yāgupānādīni
  na pivissāmi. Vihārato na nikkhameti senāsanato bahi na nikkhameyyaṁ. Napi
  passaṁ nipātessanti sīsaṁ 3- mañce vā pīṭhe vā bhūmiyaṁ vā kaṭasantharake vā
  pātanaṁ ṭhapanaṁ na karissāmīti. Taṇhāsalle anūhateti taṇhāsaṅkhāte kaṇḍe
  anuddhaṭe, avigateti attho.
     Imaṁ pallaṅkanti samantato ābhujitaṁ ūrubaddhāsanaṁ. Na bhindissāmīti na
  vijahissāmi. Yāva me na anupādāyāti catūhi upādānehi gahaṇaṁ aggahetvā.
  Āsavehīti kāmāsavādīhi catūhi āsavehi. Vimuccissatīti samucchedavimuttiyā na
  vimuccissati. Na tāvāhaṁ imamhā āsanā vuṭṭhahissāmīti ādiṁ katvā yāva rukkhamūlā
  nikkhamissāmīti okāsavasena vuttaṁ. 4- Imasmiṁyeva pubbaṇhasamayaṁ ariyadhammaṁ
  āharissāmīti ādiṁ katvā yāva gimheti kālavasena vuttaṁ. Purime vayokhandhetiādayo
  vayavasena vuttā. Tattha āsanā na vuṭṭhahissāmīti nisinnāsanā na uṭṭhahissāmi.
  Aḍḍhayogāti nikuṇḍagehā. Pāsādāti dīghapāsādā. Hammiyāti muṇḍacchadanagehā.
  Guhāyāti paṁsuguhāya. Leṇāti mariyādacchinnā acchinnā 5- pabbataleṇā.
  Kuṭiyāti ullittādikuṭiyā. Kūṭāgārāti kaṇṇikaṁ āropetvā katagehato.
  Aṭṭāti dvāraṭṭālakā. Māḷāti vaṭṭagehā. Uddaṇḍo nāma eko patissayaviseso.
  "tichadanageho"tipi Eke. Upaṭṭhānasālāti sannipātasālā, bhojanasālā vā. Maṇḍapādayo
  pākaṭāyeva. Ariyadhammanti anavajjadhammaṁ, ariyānaṁ vā buddhapaccekabuddhasāvakānaṁ 6-
  dhammaṁ. Āharissāmīti mama cittasamīpaṁ ānayissāmi sīlena.

  *  *  *  *  *  *
  Footnote: 1 Sī. santhānaṁ 2 chaṂa. paṭṭhānantipi 3 Ma. pāsuṁ, cha. passaṁ
  4 chaṂa. vuttā. evamuparipi 5 chaṂa. mariyādachinnacchiddā 6 chaṂa....buddhasāvakānaṁ
-------------------------------------------------
[page 195]
  Samāharissāmīti visesena ānayissāmi samādhinā. Adhigacchissāmīti paṭilābhavasena
  gamissāmi dhutaṅgena. 1- Phassayissāmīti phusissāmi maggena. Sacchikarissāmīti
  paccakkhaṁ karissāmi phalena. Atha vā sotāpattimaggena āharissāmi. Sakadāgāmimaggena
  samāharissāmi, anāgāmimaggena adhigacchissāmi, arahattamaggena phassayissāmi,
  paccavekkhaṇena sacchikarissāmi. Dvīsupi nayesu phassayissāmīti nāmakāyena nibbānaṁ
  phusissāmīti attho.
     Apuṭṭhoti mūlapadaṁ, tassa apucchitoti attho. Apucchitoti ajānāpito. Ayācitoti
  anāyācito. Anajjhesitoti anāṇāpito, "na icchito"ti eke. Appasāditoti
  nappasādāpito. Pāvadatīti kathayati. Ahamasmīti ahaṁ asmi bhavāmi. Jātiyā vāti
  khattiyabrāhmaṇajātiyā vā. Gottena vāti gotamādigottena vā. Kolaputtiyena
  vāti kulaputtabhāvena vā. Vaṇṇapokkharatāya vāti sarīrasundaratāya vā. Dhanena
  vāti dhanasampattiyā vā. Ajjhenena vāti ajjhāyakaraṇena vā. Kammāyatanena
  vāti kammameva kammāyatanaṁ, tena kammāyatanena, kasigorakkhakammādinā vā.
  Sippāyatanena vāti dhanusippādinā vā. Vijjaṭṭhānena 2- vāti aṭṭhārasavijjaṭṭhānena
  vā. Sutena vāti bahussutaguṇena vā. Paṭibhānena vāti kāraṇākāraṇapaṭibhānasaṅkhātañāṇena
  vā. Aññataraññatarena vā vatthunāti jātiādīnaṁ ekena vatthunā vā.
     Uccā kulāti khattiyabrāhmaṇakulā, etena jātigottamahattaṁ dīpeti.
  Mahābhogakulāti gahapatimahāsālakulā, etena aḍḍhamahattaṁ dīpeti. Uḷārabhogakulāti
  avasesavessādikulā, etena pahūtajātarūparajatādiṁ dīpeti. Caṇḍālāpi hi uḷārabhogā
  honti. Ñātoti pākaṭo. Yasassīti parivārasampanno. Suttantikoti suttante
  niyutto. Vinayadharoti vinayapiṭakadharo. Dhammakathikoti ābhidhammiko. Āraññikotiādayo

  *  *  *  *  *  *
  Footnote: 1 chaṂa. tadaṅgena 2 chaṂa. vijjāṭṭhānena
-------------------------------------------------
[page 196]
  Dhutaṅgapubbaṅgamapaṭipattidassanatthaṁ vuttā. Paṭhamassa jhānassa lābhītiādayo
  rūpārūpāṭṭhasamāpattiyo dassetvā paṭivedhadassanavasena vuttā. Pāvadatīti mūlapadaṁ.
  Kathetīti "piṭakācariyomhī"ti 1- kathayati. Bhaṇatīti "dhutaṅgikomhī"ti pākaṭaṁ karoti.
  Dīpayatīti "rūpajjhānalābhimhī"ti paridīpayati. Voharatīti "arūpajjhānalābhimhī"ti
  vākyabhedaṁ karoti.
     Khandhakusalāti pañcasu khandhesu salakkhaṇasāmaññalakkhaṇesu chekā, ñātatīraṇapahānavasena
  kusalāti attho. Dhātuāyatanapaṭiccasamuppādādīsupi eseva nayo. Nibbānakusalāti
  nibbāne chekā. Anariyānanti na ariyānaṁ. Eso dhammoti eso sabhāvo.
  Bālānanti apaṇḍitānaṁ. Asappurisānanti na sobhanapurisānaṁ. Attāti attānaṁ.
     [18] Santoti rāgādikilesūpasamena santo. Tathā abhinibbutatto. Itihanti
  sīlesu akatthamānoti "ahamasmi sīlasampanno"tiādinā nayena iti sīlesu akatthamāno,
  sīlanimittaṁ attupanāyikavācaṁ abhāsamānoti vuttaṁ hoti. Tamariyadhammaṁ kusalā vadantīti
  tassa taṁ akatthanaṁ "ariyadhammo eso"ti buddhādayo khandhādikusalā vadanti. Yassussadā
  natthi kuhiñci loketi yassa khīṇāsavassa rāgādayo sattussadā kuhiñci loke
  natthi. Tassa taṁ akatthanaṁ "ariyadhammo eso"ti evaṁ kusalā vadantīti sambandho.
     Santoti mūlapadaṁ. Rāgassa samitattāti rañjanalakkhaṇassa rāgassa samitabhāvena.
  Dosādīsupi eseva nayo. Vijjhātattāti sabbapariḷāhānaṁ jhāpitattā. Nibbutattāti
  sabbasantāpānaṁ nibbāpitabhāvena. Vigatattāti sabbākusalābhisaṅkhārānaṁ vigatabhāvena
  dūrabhāvena. Paṭipassaddhattāti sabbākārena passaddhuppattikabhāvena. 2- Sattannaṁ
  dhammānaṁ bhinnattā bhikkhūti upari vattabbānaṁ sattadhammānaṁ bhinditvā ṭhitabhāvena
  bhikkhu. Sakkāyadiṭṭhivicikicchāsīlabbataparāmāsoti ime tayo kilesā sotāpattimaggena
  bhinnā, kāmarāgo 3- dosoti ime dve kilesā oḷārikā sakadāgāmimaggena

  *  *  *  *  *  *
  Footnote: 1 chaṂa. piṭakācariyosmīti 2 Sī.,chaṂa. abhabbuppattikabhāvena 3 chaṂa. rāgo
-------------------------------------------------
[page 197]
  Bhinnā, te eva aṇusahagatā anāgāmimaggena bhinnā, moho mānoti ime dve
  kilesā arahattamaggena bhinnā. Avasese hi 1- kilese dassetuṁ "bhinnāssa honti
  pāpakā akusalā dhammā"ti āha. Saṅkilesikāti kilesapaccayā. Ponobbhavikāti
  punabbhavadāyikā. Sadarāti 2- kilesadarathā ettha santīti sadaRā. "saddarā"tipi Pāṭho,
  sahadarathāti attho. Dukkhavipākāti phalakāle dukkhadāyikā. Āyatiṁ jātijarāmaraṇiyāti
  anāgate jātijarāmaraṇassa paccayā.
     Pajjena katena attanāti gāthāya ayaṁ piṇḍattho:- yo attanā bhāvitena
  maggena parinibbānagato, kilesaparinibbānagatattā eva ca 3- vitiṇṇakaṅkho
  vipattisampattihānivuḍḍhiucchedasassatāpuññapuññappabhedaṁ bhavañca vibhavañca vippahāya
  maggavāsaṁ vusitavā khīṇapunabbhavoti evaṁ 4- etesaṁ thutivacanānaṁ araho so bhikkhūti.
     Itihanti, idahantīti duvidho pāṭho. Itīti padasandhiādayo sandhāya "idahan"ti
  pāṭhaṁ āropenti. 5- Tattha itīti yaṁ vuttaṁ. Padasandhīti padānaṁ sandhi padasandhi,
  padaghaṭananti attho. Padasaṁsaggoti padānaṁ ekībhāvo. Padapāripūrīti padānaṁ paripūraṇaṁ
  dvinnaṁ padānaṁ ekībhāvo. Akkharasamavāyoti ekībhūtopi aparipuṇṇopi hoti, ayaṁ
  na evaṁ. Akkharānaṁ samavāyo sannipāto hotīti dassanatthaṁ "akkharasamavāyo"ti
  āha. Byañjanasiliṭṭhatāti byañjanasamuccayapāripūriyatthaṁ vuttānaṁ 6- byañjanānaṁ
  atthabyañjanānaṁ atthabyattikāraṇānaṁ vā madhurabhāvato 7- pāṭhassa mudubhāvo, na
  visamabhāvo. 8- Padānupubbatā metanti padānaṁ anupubbabhāvo padānupubbatā,
  padapaṭipāṭibhāvoti attho. Metanti etaṁ. Katamanti ce? itīti idaṁ. Metanti ettha
  makāro padasandhivasena vutto. Katthī hotīti "ahamasmi sīlasampanno"ti attānaṁ
  ukkaṁsetvā kathanasīlo hoti. Katthatīti vuttanayena kathayati. Vikatthatīti vividhaṁ 9-
  kathayati.

  *  *  *  *  *  *
  Footnote: 1 chaṂa. ayaṁ saddo na dissati 2 ka. saddarāti 3 chaṂa. kilesaparinibbānaṁ patto,
  parinibabānagatattā eva ca 4 chaṂa. ayaṁ saddo na dissati 5 chaṂa. na rocenti
  6 chaṂa. byañjanasamuccayo padamīti vuttānaṁ 7 chaṂa. madhurabhāvattā 8 chaṂa. na
  visamabhāvoti pāṭho na dissati 9 chaṂa. vividhā
-------------------------------------------------
[page 198]
  Katthanāti kathanā. Āratoti dūrato rato. Viratoti ṭhānasaṅkantivasena vigatabhāvena
  rato. Paṭiviratoti tato nivattitvā sabbākārena viyutto hutvā rato. Tattha
  pisācaṁ viya disvā palāto ārato. Hatthimhi maddante viya paridhāvitvā gato
  virato. Yodhasampahāraṁ viya sādhetvā 1- maddetvā gato paṭivirato.
     Khīṇāsavassāti khīṇakilesāsavassa. Kammussadoti puññābhisaṅkhārāpuññābhi-
  saṅkhārāneñjābhisaṅkhārasaṅkhātānaṁ kammānaṁ ussado ussannatā. Tassimeti tassa 2-
  khīṇāsavassa ime ussadā.
     [19] Evaṁ khīṇāsavapaṭipattiṁ dassetvā idāni diṭṭhigatikānaṁ titthiyānaṁ
  paṭipattiñca dassento āha "pakappitā saṅkhatā"ti. Tattha pakappitāti parikappitā.
  Saṅkhatāti paccayābhisaṅkhatā. Yassāti yassa kassaci diṭṭhigatikassa. Dhammāti diṭṭhiyo.
  Purakkhatāti purato katā. Santīti saṁvijjanti. Avīvadātāti 3- avodātā.
  Yadattani passati ānisaṁsaṁ, tannissito kuppapaṭiccasantinti yassete diṭṭhidhammā
  `purakkhatā avodātā santi, so evaṁvidho yasmā attani tassā diṭṭhiyā
  diṭṭhidhammikañca sakkārādiṁ, samparāyikañca gativisesādiṁ ānisaṁsaṁ sampassati, tasmā
  tañca ānisaṁsaṁ, tañca kuppatāya ca 4- paṭiccasamuppannatāya ca sammutisantitāya ca
  kuppapaṭiccasantisaṅkhātadiṭṭhinissito ca hoti. So tannissitattā attānaṁ vā
  ukkaṁseyya, pare vā vambheyya abhūtehipi guṇadosehi.
     Saṅkhatāti mūlapadaṁ. Saṅkhatāti paccayehi samāgantvā katā. Upasaggavasena padaṁ
  vaḍḍhitaṁ. Abhisaṅkhatāti paccayehi abhikatā. Saṇṭhapitāti paccayavaseneva sammā ṭhapitā.
  Aniccāti hutvā abhāvena. Paṭiccasamuppannāti vatthārammaṇaṁ paṭicca uppannā.
  Khayadhammāti kamena khayasabhāvā. Vayadhammāti pavattivasena parihāyanasabhāvā. Virāgadhammāti

  *  *  *  *  *  *
  Footnote: 1 chaṂa. pothetvā 2 chaṂa. yassimeti yassa 3 ka. avevadātāti 4 ka. kuppataṁ
-------------------------------------------------
[page 199]
  Anivattī hutvā vigamanasabhāvā. 1- Nirodhadhammāti nirujjhanasabhāvā, anuppattidhammā
  hutvā nirujjhanasabhāvāti attho. Diṭṭhigatikassāti dvāsaṭṭhidiṭṭhiyo gahetvā
  ṭhitapuggalassa.
     Purekkhārāti pure katā. Taṇhādhajoti ussāpitaṭṭhena taṇhādhajo, taṇhāpaṭākā
  assa atthīti taṇhādhajo. Purecārikaṭṭhena taṇhā eva ketu assāti
  taṇhāketu. Taṇhādhipateyyoti chandādhipativasena, taṇhā adhipatito āgatāti vā
  taṇhādhipateyyo, taṇhādhipati vā etassa atthīti taṇhādhipateyyo. Diṭṭhidhajādīsupi
  eseva nayo. Avodātāti aparisuddhā. Saṅkiliṭṭhāti sayaṁ kiliṭṭhā. Saṅkilesikāti
  tapanīyā.
     Dve ānisaṁse passatīti dve guṇe dakkhati. Diṭṭhadhammikañca ānisaṁsanti
  imasmiṁyeva attabhāve paccakkhadhammānisaṁsañca. Samparāyikanti paraloke pattabbaṁ
  ānisaṁsañca. Yaṁdiṭṭhiko satthā hotīti satthā yathāladdhiko bhavati. Taṁdiṭṭhikā sāvakā
  hontīti tassa vacanaṁ suṇantā sāvakāpi tathāladdhikā honti. Sakkarontīti
  sakkārappattaṁ karonti. Garukarontīti 2- garukārappattaṁ karonti. Mānentīti manasā
  piyāyanti. Pūjentīti catupaccayābhihārapūjāya pūjenti. Apacitiṁ karontīti
  apacitippattaṁ karonti. Tattha yassa cattāro paccaye sakkaritvā abhisaṅkhate
  paṇītappaṇīte 3- katvā denti, so sakkato. Yasmiṁ garubhāvaṁ paṭṭhapetvā denti, so
  garukato. Yaṁ manasā 4- piyāyanti, so mānito. Yassa sabbampetaṁ karonti, so pūjito.
  Yassa abhivādanapaccupaṭṭhānāñjalikammādivasena paramanipaccakāraṁ karonti, so apacito.
  Keci "sakkaronti kāyena, garukaronti vācāya, mānenti cittena, pūjenti lābhenā"ti
  vaṇṇayanti. Alaṁ nāgattāya vāti nāgabhāvāya nāgarājabhāvāya vā alaṁ pariyattaṁ.
  Supaṇṇattāya vāti supaṇṇarājabhāvāya. Yakkhattāya vāti yakkhasenāpatibhāvāya.

  *  *  *  *  *  *
  Footnote: 1 chaṂa. vigacchanasabhāvā 2 chaṂa. garuṁ karontīti. evamuparipi 3 chaṂa. suabhisaṅkhate
  paṇīte 4 Sī. manussā
-------------------------------------------------
[page 200]
  Asurattāya vāti asurabhāvāya. Gandhabbattāya vāti gandhabbadevaghaṭe nibbattabhāvāya.
  Mahārājattāya vāti catunnaṁ mahārājānaṁ aññatarabhāvāya. Indattāya vāti sakkabhāvāya.
  Brahmattāya vāti brahmakāyikādīnaṁ aññatarabhāvāya. Devattāya vāti sammutidevādīnaṁ
  aññatarabhāvāya. Suddhiyāti parisuddhabhāvāya alaṁ pariyattaṁ. Visuddhiyāti
  sabbamalarahitāccantaparisuddhabhāvāya. Parisuddhiyāti sabbākārena parisuddhabhāvāya.
     Tattha tiracchānayoniyaṁ ādhipaccatthaṁ 1- suddhiyā. Devaloke ādhipaccatthaṁ
  visuddhiyā. Brahmaloke ādhipaccatthaṁ parisuddhiyā. Caturāsītikappasahassāni
  atikkamitvā muccanatthaṁ muttiyā. Antarāyābhāvena vimuccanatthaṁ vimuttiyā.
  Sabbākārena muttiyā parimuttiyā. Sujjhantīti tasmiṁ samayantare 2- pabbajitabhāvena
  suddhiṁ pāpuṇanti. Visujjhantīti pabbajjaṁ gahetvā paṭipattiyā yuttabhāvena vividhena
  sujjhanti. Parisujjhantīti nipphattiṁ pāpetvā sabbākārena sujjhanti. Muccanti
  tesaṁ samayantaradhammena. Vimuccanti etassa satthuno ovādena. Parimuccanti etassa
  satthuno anusāsanena. Sujjhissāmītiādayo anāgatavasena vuttā. Āyatiṁ phalapāṭikaṅkhīti
  anāgate vipākaphalamākaṅkhamāno. Idaṁ diṭṭhigatikānaṁ ajjhāciṇṇaṁ. 3- Diṭṭhigataṁ hi
  ijjhamānaṁ 4- nirayaṁ vā tiracchānayoniṁ vā nipphādeti.
     Accantasantīti atiantanissaraṇasanti. Tadaṅgasantīti paṭhamajjhānādiguṇaṅgena
  nīvaraṇādiaguṇaṅgaṁ sametīti jhānaṁ tadaṅgasanti. Sammutisantīti samāhāravasena
  diṭṭhisanti. Tā vibhāgato dassetuṁ "katamā accantasantī"tiādimāha. Amataṁ nibbānanti
  evamādayo heṭṭhā vuttatthāyeva. Paṭhamajjhānaṁ samāpannassa nīvaraṇā santā hontīti
  evamādayo antoappanāya atisayavasena vuttā. Api ca sammutisanti imasmiṁ atthe
  adhippetā, santīti itarā 5- dve santiyo paṭikkhipitvā sammutisantimeva dīpeti.
  Kuppasantinti vipākajanakavasena parivattanavasena kappasantiṁ. 6- Pakuppasantinti visesena

  *  *  *  *  *  *
  Footnote: 1 chaṂa. adhipaccattaṁ, Sī. ādhipaccaṁ. evamuparipi 2 chaṂa. samaye
  3 chaṂa. icchāmattaṁ 4 Sī. icchamānaṁ 5 chaṂa. itare 6 chaṂa. calasantiṁ. evamuparipi
-------------------------------------------------
[page 201]
  Kuppasantiṁ. Eritasantinti kampanasantiṁ. Sameritasantinti visesena kuppitasantiṁ.
  1- Calitasantinti tasseva vevacanaṁ. Ghaṭṭitasantinti pīḷitasantiṁ. Santiṁ
  nissitoti diṭṭhisaṅkhātasantiṁ nissito. Assitoti āsito visesena nissito.
  Allīnoti ekībhūto.
     [20] Evaṁ nissite tāva "diṭṭhīnivesā .pe. Ādiyatī ca dhamman"ti tattha
  diṭṭhīnivesāti idaṁsaccābhinivesasaṅkhātāni diṭṭhinivesanāni. Na hi svātivattāti
  sukhena ativattitabbā na honti. Dhammesu niccheyya samuggahītanti dvāsaṭṭhidiṭṭhi-
  dhammesu 2- taṁ taṁ samuggahitaṁ abhiniviṭṭhadhammaṁ vinicchinitvā 3- pavattā diṭṭhi-
  nivesā na hi svātivattāti vuttaṁ hoti. Tasmā naro tesu nivesanesu, nirassatī
  ādiyatī ca dhammanti yasmā na hi svātivattā, tasmā naro tesuyeva diṭṭhinivesanesu
  ajasīlagosīlakukkurasīlapañcātapamaruppapātaukkuṭikappadhānakaṇṭakāpassayādibhedaṁ satthāraṁ
  dhammakkhānaṁ gaṇādibhedañca taṁ taṁ dhammaṁ nirassati ca ādiyati ca jahati ca gaṇhāti
  ca vanamakkaṭo viya taṁ taṁ sākhanti vuttaṁ hoti.
     Evaṁ nirassento 4- ādiyanto ca anavaṭṭhitacittattā asantehipi guṇadosehi
  attano vā parassa vā yasāyasaṁ uppādeyya. Durativattāti atikkamituṁ dukkhā.
  Duttarāti dūttaRā. Duppatarā dussamatikkamā dubbīnivattāti 5- upasaggena
  vaḍḍhitā.
     Nicchinitvāti sassatavasena nicchayaṁ katvā. Vinicchinitvāti attavasena
  nānāvidhena vinicchayaṁ katvā. Vicinitvāti pariyesitvā. Pavicinitvāti
  attanivesena 6- sabbākārena pariyesitvā. "nicinitvā Vicchinitvā"tipi 7- pāṭho.
  Odissaggāhoti avisesetvā 8- gāho. Vilaggāhoti koṭṭhāsavasena gāho "vilaso
  paṭivibhajitvā"tiādīsu 9- 10- viya. Varaggāhoti uttamaggāho. Koṭṭhāsaggāhoti
  avayavavasena gāho.

  *  *  *  *  *  *
  Footnote: 1 chaṂa. kampitasantiṁ 2 Ma. dvisaṭṭhidhammesu, cha. dvāsaṭṭhidiṭṭhigatesu
  3 chaṂa. nicchinitvā 4 chaṂa. nirassanto ca 5 chaṂa. dubbinivattāti
  6 chaṂa. attaniyavasena 7 chaṂa. viccinitvātipi 8 chaṂa. avadhiyitvā
  9 chaṂa. bilaso vibhajitvā, ka. saṁvibhajitvā 10 dīṃahā. 10/378/252,
  Maṃū. 12/111/80
-------------------------------------------------
[page 202]
  Uccayaggāhoti rāsivasena gāho. Samuccayaggāhoti koṭṭhāsavasena rāsivasena ca
  gāho. 1- Idaṁ saccanti idameva sabhāvaṁ. Tacchanti tathabhāvaṁ aviparītasabhāvaṁ. Tathanti
  vipariṇāmarahitaṁ. Bhūtanti vijjamānaṁ. Yāthāvanti yathāsabhāvaṁ. Aviparītanti na viparītaṁ.
     Nirassatīti niassati vikkhipati. Paravicchindanāya vāti parehi vissajjanena. 2-
  Anabhisambhuṇanto vāti asampāpuṇanto vā asakkonto vā vissajjeti. Paro
  vicchindatīti 3- añño viyogaṁ karoti. Natthetthāti natthi ettha. Sīlaṁ
  anabhisambhuṇantoti sīlaṁ asampādento. Sīlaṁ nirassatīti sīlaṁ vissajjeti. Ito
  paresupi eseva nayo.
     [21] Yo panāyaṁ sabbadiṭṭhigatādidosadhunanāya paññāya samannāgatattā dhono,
  tassa dhonassa hi .pe. Anūpayo so. Kiṁ vuttaṁ hoti? dhonadhammasamannāgamā
  dhonassa dhutasabbapāpassa arahato katthaci loke tesu tesu bhavesu saṅkappanā
  diṭṭhi natthi. So tassā diṭṭhiyā abhāvā, yāya ca attanā kataṁ pāpakammaṁ
  paṭicchādentā titthiyā māyāya vā mānena vā evaṁ agatiṁ gacchanti, tampi
  māyañca mānañca pahāya dhono rāgādīnaṁ dosānaṁ kena gaccheyya, diṭṭhadhamme
  samparāye vā nirayādīsu gativisesesu kena saṅkhaṁ gaccheyya, anūpayo so, so
  hi taṇhādiṭṭhiupayānaṁ dvinnaṁ abhāvena anūpayoti.
     Kiṁkāraṇāti kena kāraṇena. Dhonā vuccati paññāti dhonā iti kiṁkāraṇā
  paññā kathiyati. Tāya paññāya kāyaduccaritanti tāya vuttappakārāya paññāya kāyato
  pavattaṁ duṭṭhaṁ 4- kilesapūtikattā vā caritanti kāyaduccaritaṁ. Dhutañca dhotañcāti
  kampitañca dhovitañca. Sandhotañcāti sammā dhovitañca. Niddhotañcāti visesena
  suṭṭhu niddhotañca. Rāgo dhuto cātiādayo catunnaṁ maggānaṁ vasena yojetabbā.

  *  *  *  *  *  *
  Footnote: 1 Sī. samuccayaggāhoti visesarāsivasena gāho, Ma. samuccayaggāhoti visesena gāho
  2 chaṂa. vissajjāpanena 3 chaṂa. vicchindetīti 4 chaṂa. duṭṭhu
-------------------------------------------------
[page 203]
     Sammādiṭṭhiyā micchādiṭṭhi dhutā cāti maggasampayuttāya sammādiṭṭhiyā
  micchādiṭṭhi kampitā calitā dhovitā. Sammāsaṅkappādīsu eseva nayo. Vuttañhetaṁ
  "sammādiṭṭhikassa bhikkhave micchādiṭṭhi nijjiṇṇā hotī"ti suttaṁ 1-
  vitthāretabbaṁ. Sammāñāṇenāti maggasampayuttañāṇena, paccavekkhaṇañāṇena vā.
  Micchāñāṇanti viparītañāṇaṁ ayāthāvañāṇaṁ, pāpakiriyāsu sukhumacintāvasena 2- pāpaṁ
  katvā "sukataṁ mayā"ti paccavekkhaṇākārena ca uppanno moho. Sammāvimuttiyā
  micchāvimuttīti samucchedavimuttiyā viparītā 3- ayāthāvavimuttiyeva
  cetovimuttisaññitā. 3-
     Arahā imehi dhoniyehi dhammehīti rāgādīhi kilesehi dūre ṭhito arahā
  imehi vuttappakārehi kilesadhovanehi dhammehi upeto hoti. Dhonoti dhono puggalo,
  teneva "so dhutarāgo"tiādayo āha.
     Māyā vuccati vañcanikā cariyāti vañcanakiriyaṁ vañcanakaraṇaṁ assā atthīti vañcanikā
  cariyā. Tassa paṭicchādanahetūti tesaṁ duccaritānaṁ appakāsanakāraṇā. Pāpikaṁ icchaṁ
  paṇidahatīti lāmakaṁ patthanaṁ patiṭṭhāpeti. "mā Maṁ jaññā"ti icchatīti "mayhaṁ kataṁ pāpaṁ
  pare mā jāniṁsū"ti paccāsiṁsati. Saṅkappetīti vitakkaṁ uppādeti. Vācaṁ bhāsatīti
  jānaṁyeva paṇṇattiṁ vītikkamanto bhikkhu bhāriyaṁ karoti. "amhākaṁ Vītikkamaṭṭhānaṁ
  nāma natthī"ti upasanto viya bhāsati. Kāyena parakkamatīti "mayā kataṁ idaṁ pāpakammaṁ
  mā keci jāniṁsū"ti kāyena vattaṁ karoti. Vijjamānadosapaṭicchādanato cakkhumohanā
  māyā assāti māyāvī, māyāvino bhāvo māyāvitā. Katvā pāpaṁ puna paṭicchādanato
  aticca assarati etāya sattoti accasaRā. Kāyavācākiriyāhi aññathā dassanato
  vañcetīti vañcanā. Etāya sattā nikarontīti nikati, micchā karontīti attho.
  "nāhaṁ Evaṁ karomī"ti pāpānaṁ vikkhipanato nikiraṇā. "nāhaṁ Evaṁ karomī"ti parivajjanato
  pariharaṇā. Kāyādīhi saṁsaraṇato 4- gūhanā.

  *  *  *  *  *  *
  Footnote: 1 aṅḍasaka. 24/106/174, dī.pā. 11/360/281 2 Ma. upāyacintāvasena,
  cha. upacintāvasena 3-3 Sī. ayāthāvavimuttasseva sato vimuttisaññitā
  4 chaṂa. saṁharaṇato
-------------------------------------------------
[page 204]
  Samantabhāvena 1- gūhanā parigūhanā. Tiṇapaṇṇehi viya gūthaṁ kāyavacīkammehi pāpaṁ
  chādetīti chādanā. Sabbato bhāgena chādanā paricchādanā. Na uttānīkatvā 2-
  dassetīti anuttānikammaṁ. Na pākaṭaṁ katvā dassetīti anāvikammaṁ. Suṭṭhu chādanā
  vocchādanā. Katapaṭicchādanavasena punapi pāpassa karaṇato pāpakiriyā. Ayaṁ vuccatīti
  ayaṁ katapaṭicchādanalakkhaṇā māyā nāma vuccati, yāya samannāgato puggalo
  bhasmapaṭicchanno viya aṅgāro, udakapaṭicchanno viya khāṇu, pilotikapaliveṭhitaṁ viya ca
  satthaṁ hoti.
     Ekavidhena mānoti ekaparicchedena ekakoṭṭhāsena māno. Yā cittassa
  uṇṇatīti 3- yā cittassa abbhussāpanā, ayaṁ mānoti attho. Ettha puggalaṁ
  anāmasitvā nibbattitamānova vutto.
     Attukkaṁsanamānoti attānaṁ upari ṭhapanamāno. Paravambhanamānoti paresaṁ 4-
  lāmakakaraṇamāno. Ime dve mānā yebhuyyena tathā pavattākāravasena vuttā.
     "seyyohamasmī"ti Mānoti jātiādīni nissāya "ahamasmi seyyo"ti uppanno
  māno asadisamāno. 5- Sadisamānādīsupi eseva nayo. Evamimepi tayo mānā
  puggalavisesaṁ anissāya tathā pavattākāravasena vuttā. Tesu ekeko tiṇṇampi
  seyyasadisahīnānaṁ uppajjati. Tattha "seyyohamasmī"ti māno seyyasseva yāthāvamāno,
  sesānaṁ ayāthāvamāno. "sadisohamasmī"ti Māno sadisasseva yāthāvamāno, sesānaṁ
  ayāthāvamāno. "hīnohamasmī"ti Māno hīnasseva yāthāvamāno, sesānaṁ ayāthāvamāno.
     Catubbidhena māno lokadhammavasena vutto. Pañcavidhena māno pañcakāmaguṇavasena
  vutto. Chabbidhena māno cakkhvādisampattivasena 6- vutto. Tattha mānaṁ janetīti mānaṁ
  uppādeti.

  *  *  *  *  *  *
  Footnote: 1 chaṂa. samabhāgena 2 chaṂa. na uttāniṁ katvā 3 chaṂa. unnatīti. evamuparipi
  4 chaṂa. pare 5 chaṂa. ayaṁ pāṭho na dissati 6 chaṂa. cakkhādi...
-------------------------------------------------
[page 205]
     Sattavidhena mānaniddese mānoti uṇṇamo. 1- Atimānoti "jātiādīhi mayā
  sadiso natthī"ti atikkamitvā maññanavasena uppanno māno. Mānātimānoti "ayaṁ
  pubbe mayā sadiso, idāni ahaṁ seṭṭho, ayaṁ hīnataro"ti uppanno māno.
  Ayaṁ bhārātibhāro viya purimaṁ sadisamānaṁ upādāya mānātimāno nāmāti dasasetuṁ
  "mānātimāno"ti āha. Omānoti hīnamāno. Yo "hīnohamasmī"ti māno nāma
  vutto, ayaṁ omāno nāMa. Api cettha "tvaṁ jātimā, kākajāti viya te jāti.
  Tvaṁ gottavā, caṇḍālagottaṁ viya te gottaṁ. Tuyhaṁ saro atthi, kākasaro viya
  te saro"ti evaṁ attānaṁ heṭṭhā katvā pavattanavasena ayaṁ "omāno"ti veditabbo.
     Adhimānoti cattāri saccāni appatvā pattasaññissa, catūhi maggehi
  kattabbakicce akateyeva katasaññissa, catusaccadhamme anadhigate adhigatasaññissa, arahatte
  asacchikate sacchikatasaññissa uppanno adhigatamāno adhimāno nāMa. Ayampana kassa
  uppajjati, kassa na uppajjatīti? ariyasāvakassa tāva na uppajjati. So hi
  maggaphalanibbānapahīnakilesāvasiṭṭhakilesapaccavekkhaṇena sañjātasomanasso
  ariyaguṇapaṭivedhe nikkaṅkho, tasmā sotāpannādīnaṁ "ahaṁ sakadāgāmī"tiādivasena māno
  na uppajjati, dussīlassa ca na uppajjati. So hi ariyaguṇādhigame nirāsova.
  Sīlavatopi pariccattakammaṭṭhānassa niddārāmatādimanuyuttassa na uppajjati,
  parisuddhasīlassa pana kammaṭṭhāne appamattassa nāmarūpaṁ vavatthapetvā paccayapariggahena
  vitiṇṇakaṅkhassa tilakkhaṇaṁ āropetvā saṅkhāre sammasantassa āraddhavipassakassa
  uppajjati, uppanne ca suddhasamathalābhī suddhavipassanālābhī vā antarā ṭhapeti.
  So hi dasapi vīsatimpi tiṁsampi vassāni 2- kilesasamudācāraṁ apassanto "ahaṁ
  sotāpanno"ti vā "sakadāgāmī"ti vā "anāgāmī"ti vā maññati, samathavipassanālābhī
  pana arahatteyeva ṭhapeti. Tassa hi samādhibalena kilesā vikkhambhitā, vipassanābalena

  *  *  *  *  *  *
  Footnote: 1 chaṂa. unnamo 2 chaṂa. dasapi vassāni vīsampi vassāni tiṁsampi vassāni asītipi
  vassāni
-------------------------------------------------
[page 206]
  Saṅkhārā supariggahitā, tasmā saṭṭhimpi 1- vassāni asītimpi 2- vassāni
  vassasatampi kilesā na samudācaranti, khīṇāsavasseva cittācāro 3- hoti. So evaṁ
  dīgharattaṁ kilesasamudācāraṁ apassanto antarā aṭṭhatvāva "arahā ahan"ti maññati.
     Asmimānoti rūpe asmītiādinā nayena pañcasu khandhesu "ahaṁ rūpādayo"ti
  uppanno māno. Micchāmānoti pāpakehi kammāyatanasippāyatanavijjāṭṭhānasuta-
  paṭibhānasīlabbatehi, pāpikāya ca diṭṭhiyā uppanno māno. Tattha pāpakaṁ kammāyatanaṁ nāma
  kevaṭṭamacchabandhanesādānaṁ kammaṁ. Pāpakaṁ sippāyatanaṁ nāma macchajālakhipakumīnakaraṇesu ceva
  pāsaoḍḍanasūlāropanādīsu ca chekatā. Pāpakaṁ vijjāṭṭhānaṁ nāma yā kāci
  parūpaghātavijjā. Pāpakaṁ sutaṁ nāma bhāratayuddhasītāharaṇādipaṭisaṁyuttaṁ. Pāpakaṁ paṭibhānaṁ
  nāma dubbhāsitayuttaṁ kābbanāṭakavindumbanādipaṭibhānaṁ. 4- Pāpakaṁ sīlaṁ nāma ajasīlaṁ
  gosīlaṁ. Vatampi ajavatagovatameva. Pāpikā diṭṭhi pana dvāsaṭṭhidiṭṭhigatesu yā kāci
  diṭṭhi. Aṭṭhavidhamāno uttānatthoyeva.
     Navavidhena mānaniddese seyyassa "seyyohamasmī"tiādayo nava mānā puggalaṁ
  nissāya vuttā. Ettha pana seyyassa "seyyohamasmī"ti māno rājūnañceva
  pabbajitānañca uppajjati. Rājā hi "raṭṭhena vā dhanavāhanehi vā ko mayā
  sadiso atthī"ti etaṁ mānaṁ karoti. Pabbajitopi "sīladhutaṅgādīhi ko mayā sadiso
  atthī"ti etaṁ mānaṁ karoti.
     Seyyassa "sadisohamasmī"ti mānopi etesaṁyeva uppajjati. Rājā hi "raṭṭhena
  vā dhanavāhanehi vā aññarājūhi saddhiṁ mayhaṁ kinnānākaraṇan"ti etaṁ mānaṁ
  karoti. Pabbajitopi "sīladhutaṅgādīhi aññena bhikkhunā mayhaṁ kinnānākaraṇan"ti
  etaṁ mānaṁ karoti.

  *  *  *  *  *  *
  Footnote: 1 chaṂa. saṭṭhipi 2 chaṂa. asītipi 3 Sī. cittavāro 4 Sī....vilambanāṭakādi,
  chaṂa. kappanāṭakavilappanādi...
-------------------------------------------------
[page 207]
     Seyyassa "hīnohamasmī"ti mānopi etesaṁyeva uppajjati. Yassa hi rañño
  raṭṭhaṁ vā dhanavāhanādīni vā nātisampannāni honti, so "mayhaṁ `rājā'ti
  vohārasukhamattakameva, kiṁ rājā nāma ahan"ti etaṁ mānaṁ karoti. Pabbajitopi
  appalābhasakkāro "ahaṁ dhammakathiko, bahussuto, mahātheroti kathāmattameva, kiṁ
  dhammakathiko nāmāhaṁ, kiṁ bahussuto nāmāhaṁ, kiṁ mahāthero nāmāhaṁ, yassa me
  lābhasakkāro natthī"ti etaṁ mānaṁ karoti.
     Sadisassa "seyyohamasmī"ti mānādayo amaccādīnaṁ uppajjanti. Amacco hi
  raṭṭhiyo vā "bhogayānavāhanādīhi vā ko mayā sadiso añño rājapuriso atthī"ti
  vā, "mayhaṁ aññehi saddhiṁ kinnānākaraṇan"ti vā, "amaccoti nāmameva mayhaṁ,
  ghāsacchādanamattampi me natthi, kiṁ amacco nāmāhan"ti vā ete māne karoti.
     Hīnassa "seyyohamasmī"ti mānādayo dāsādīnaṁ uppajjanti. Dāso hi
  "mātito vā pitito vā ko mayā sadiso añño dāso nāma atthi, aññe
  jīvituṁ asakkontā kucchihetu dāsā nāma jātā, ahampana paveṇiāgatattā seyyo"ti
  vā, "paveṇiāgatabhāvena ubhatosuddhikadāsattena asukadāsena nāma saddhiṁ kiṁ mayhaṁ
  nānākaraṇan"ti vā, "kucchivasenāhaṁ dāsabyaṁ upagato, mātāpitukoṭiyā pana me
  dāsaṭṭhānaṁ natthi, kiṁ dāso nāmāhan"ti vā ete māne karoti. Yathā ca
  dāso, evaṁ pukkusacaṇḍālādayopi ete māne karontiyeva,
     ettha ca seyyassa "seyyohamasmī"ti uppannamānova yāthāvamāno, itare
  dve ayāthāvamānā. Tathā sadisassa "sadisohamasmī"ti, hīnassa "hīnohamasmī"ti
  uppannamānova yāthāvamāno, itare dve ayāthāvamānā. Tattha yāthāvamānā
  arahattamaggavajjhā, ayāthāvamānā sotāpattimaggavajjhā.
     Ettha ca seyyassa "seyyohamasmī"ti māno uttamassa uttamaṭṭhena "ahaṁ
-------------------------------------------------
[page 208]
  Seyyo"ti evaṁ uppannamāno, seyyassa "sadisohamasmī"ti māno uttamassa samaṭṭhena
  "ahaṁ sadiso"ti evaṁ uppannamāno. Seyyassa "hīnohamasmī"ti māno uttamassa
  lāmakaṭṭhena "ahaṁ hīno"ti evaṁ uppannamāno. Evaṁ seyyamāno sadisamāno
  hīnamānoti ime tayo mānā seyyassa uppajjanti. Sadisassāpi ahaṁ seyyo, sadiso,
  hīnoti tayo mānā uppajjanti. Hīnassāpi ahaṁ hīno, sadiso, seyyoti tayo
  mānā uppajjanti.
     Dasavidhamānaniddese idhekacco mānaṁ janetīti ekacco puggalo mānaṁ janayati.
  Jātiyā vāti khattiyabhāvādijātisampattiyā vā. Gottena vāti gotamagottādinā
  ukkaṭṭhagottena vā. Kolaputtiyena vāti mahākulabhāvena vā. Vaṇṇapokkharatāya vāti
  vaṇṇasampannasarīratāya vā. Sarīraṁ hi "pokkharan"ti vuccati, tassa vaṇṇasampattiyā
  abhirūpabhāvenāti attho. Dhanena vāti dhanasampannabhāvena vā, mayhaṁ nidhānagatassa
  dhanassa pamāṇaṁ natthīti attho. Ajjhenena vāti ajjhāyanavasena vā. Kammāyatanena
  vāti "avasesā sattā chinnapakkhakākasadisā, ahampana mahiddhiko mahānubhāvo"ti
  vā, "ahaṁ yaṁ yaṁ kammaṁ karomi, taṁ taṁ ijjhatī"ti 1- vā evamādinayappavattena
  kammāyatanena vā. Sippāyatanena vāti "avasesā sattā nisippā, ahaṁ
  sippavā"ti evamādinayappavattena sippāyatanena vā. Vijjāṭṭhānena vāti idaṁ
  heṭṭhā vuttanayameva. Sutena vāti "avasesā sattā appassutā, ahampana bahussuto"ti
  evamādisutena vā. Paṭibhānena vāti "avasesā sattā appaṭibhānā, mayhaṁ pana
  paṭibhānappamāṇaṁ natthī"ti evamādipaṭibhānena vā. Aññataraññatarena vā vatthunāti
  avuttena aññena vatthunā vā. Yo evarūpo mānoti mānakaraṇavasena māno.
  Maññanā maññitattanti ākārabhāvaniddeso. Ussitaṭṭhena uṇṇati. Yassuppajjati,
  taṁ puggalaṁ uṇṇāmeti ukkhipitvā ṭhapetīti uṇṇamo. 2- Samussitaṭṭhena dhajo.

  *  *  *  *  *  *
  Footnote: 1 chaṂa. samijjhatīti 2 chaṂa. unnāmo
-------------------------------------------------
[page 209]
  Ukkhipanaṭṭhena cittaṁ sampaggaṇhātīti sampaggāho. Ketu vuccati bahūsu dhajesu
  accuggataddhajo. Mānopi punappunaṁ uppajjamāno aparāpare upādāya accuggataṭṭhena
  ketu viyāti ketu, taṁ ketuṁ icchatīti ketukamyaṁ, tassa bhāvo ketukamyatā. Sā
  pana cittassa, na attano. Tena vuttaṁ "ketukamyatā cittassā"ti. Mānasampayuttaṁ
  hi cittaṁ ketuṁ icchati, tassa bhāvo, ketusaṅkhāto mānoti. Dhono māyañca mānañca
  pahāya pajahitvā yo so dhono arahā heṭṭhā vuttanayena vinodanabyantikaraṇādivasena
  kilese pajahitvā ṭhito, so kena 1- rāgādinā kilesena gaccheyya.
     Nerayikoti vāti niraye nibbattakasattoti vā. Tiracchānayoniyādīsupi 2- eseva
  nayo. So hetu natthīti yena janakahetunā gatiyādīsu nibbatteyya, so hetu
  natthi. Paccayoti tasseva vevacanaṁ. Kāraṇanti ṭhānaṁ. Kāraṇaṁ hi tadāyattavuttitāya
  attano phalassa ṭhānanti vuccati. Tasmā yena hetunā yena paccayena gatiyādīsu
  nibbatteyya, taṁ kāraṇaṁ natthi.
     [22] Yo pana nesaṁ dvinnaṁ upayānaṁ bhāvena upayo hoti, so upayo
  hi .pe. Diṭṭhimidheva sabbanti. Tattha upayoti taṇhādiṭṭhinissito. Dhammesu upeti
  vādanti "ratto"ti vā "duṭṭho"ti vā evaṁ tesu tesu dhammesu upeti vādaṁ.
  Anūpayaṁ kena kathaṁ vadeyyāti taṇhādiṭṭhippahānena pana anūpayaṁ khīṇāsavaṁ kena
  rāgena vā dosena vā kathaṁ "ratto"ti vā "duṭṭho"ti vā vadeyya. Evaṁ
  anūpavajjova 3- so kiṁ titthiyā viya katapaṭicchādako bhavissatīti adhippāyo. Attaṁ
  nirattaṁ 4- na hi tassa atthīti tassa hi attadiṭṭhi vā ucchedadiṭṭhi vā natthi,
  gahaṇamuñcanaṁ vāpi attanirattasaññitaṁ natthi. Kiṁkāraṇā natthīti ce? adhosi so
  diṭṭhimidheva sabbanti, yasmā so idheva attabhāve ñāṇambunā sabbaṁ diṭṭhigataṁ
  adhosi pajahi vinodesīti arahattanikūṭena desanaṁ niṭṭhāpesi. Taṁ sutvā rājā
  attamano bhagavantaṁ abhivādetvā pakkāmīti.

  *  *  *  *  *  *
  Footnote: 1 chaṂa. tena 2 chaṂa. tiracchānayonikā... 3 chaṂa. anupavajjo ca 4 chaṂa. attā
  nirattā
-------------------------------------------------
[page 210]
     Rattoti vāti rāgena rattoti vā. Duṭṭhoti vātiādīsupi eseva nayo.
  Te abhisaṅkhārā appahīnāti ye puññāpuññāneñjābhisaṅkhārā, te appahīnā.
  Abhisaṅkhārānaṁ appahīnattāti tesaṁ vuttappakārānaṁ kammābhisaṅkhārānaṁ appahīnabhāvena.
  Gatiyā vādaṁ upetīti pañcannaṁ gatīnaṁ aññatarāya kathanaṁ upagacchati. Tenevāha "nerayikoti
  vā .pe. Vādaṁ upeti upagacchatī"ti. Vadeyyāti katheyya. Gahitaṁ 1- natthīti gahetabbaṁ
  natthi. Muñcitabbaṁ natthīti muñcitvā ṭhitattā mocetabbaṁ natthi.
     Yassatthi gahitanti yassa puggalassa "ahaṁ mamā"ti gahitaṁ atthi. Tassatthi
  muñcitabbanti tassa puggalassa mocetabbaṁ atthi. Upari padāni parivattetvā
  yojetabbāni. Gahaṇamuñcanā samatikkantoti gahaṇamocanā arahā atikkanto.
  Vuḍḍhiparihānivītivattoti 2- vuḍḍhiñca parihāniñca atikkamitvā pavatto. So
  vuṭṭhavāsoti ādiṁ katvā ñāṇagginā daḍḍhānīti pariyosānaṁ heṭṭhā vuttanayameva.
  Adhosīti kantesi. 3- Dhuni sandhuni niddhunīti upasaggena padaṁ vaḍḍhitanti.
                   Saddhammapajjotikāya mahāniddesaṭṭhakathāya
                    duṭṭhaṭṭhakasuttaniddesavaṇṇanā niṭṭhitā.
                               Tatiyaṁ.
                       ---------------------

  *  *  *  *  *  *
  Footnote: 1 chaṂa. patitaṁ 2 chaṂa. buddhi... 3 Sī. adhopīti kampesi
-------------------------------------------------
[page 211]
                      4. Suddhaṭṭhakasuttaniddesavaṇṇanā
     [23] Catutthe suddhaṭṭhake paṭhamagāthāyaṁ 1- tāvattho:- na bhikkhave evarūpena
  dassanena suddhi hoti, api ca kho kilesamalīnattā asuddhaṁ, kilesarogānaṁ adhigamā
  sarogameva candābhaṁ brāhmaṇaṁ, 2- aññaṁ vā evarūpaṁ disvā diṭṭhigatiko bālo
  abhijānāti "passāmi suddhaṁ paramaṁ ārogyaṁ, 3- tena ca diṭṭhisaṅkhātena dassanena
  saṁsuddhi narassa hotī"ti, so evaṁ abhijānanto taṁ dassanaṁ "paraman"ti ñatvā
  tasmiṁ dassane suddhānupassī samāno taṁ dassanaṁ "maggañāṇan"ti pacceti. Tampana
  maggañāṇaṁ na hoti.
     Paramaṁ ārogyaṁ pattanti uttamaṁ nibyādhiṁ pāpuṇitvā ṭhitaṁ. Tāṇappattanti
  tathā pālanappattaṁ. Leṇappattanti nilīyanappattaṁ. Saraṇappattanti patiṭṭhāpattaṁ,
  dukkhanāsanaṁ vā pattaṁ. Abhayappattanti nibbhayabhāvappattaṁ. Accutappattanti
  niccabhāvappattaṁ. 4- Amatappattanti amataṁ mahānibbānaṁ pattaṁ. Nibbānappattanti
  vānavirahitappattaṁ.
     Abhijānantoti visesena jānanto. Ājānantoti atthaṁ jānamāno. 5- Vijānantoti
  anekavidhena jānamāno. Paṭivijānantoti taṁ taṁ paṭicca vijānamāno. Paṭivijjhantoti
  hadaye kurumāno.
     Cakkhuviññāṇena rūpadassananti 6- cakkhuviññāṇena rūpassa dassanaṁ. Ñāṇanti
  paccetīti paññā iti saddahati. Maggoti paccetīti "upāyo"ti saddahati. Pathoti
  sañcāro. Nīyānanti gahetvā yānaṁ. 7- "niyyānan"ti Vā pāṭho.

  *  *  *  *  *  *
  Footnote: 1 chaṂa. paṭhamagāthāya 2 Sī. candaṁ ābhabbanikaṁ 3 chaṂa. arogaṁ 4 Sī.,chaṂa. niccalabhāvaṁ
  pattaṁ 5 chaṂa. ājānamāno 6 chaṂa. cukkhuviññāṇaṁ rūpadassanenāti 7 chaṂa. yātīti
  nīyānaṁ
-------------------------------------------------
[page 212]
     [24] "diṭṭhena Ce suddhī"ti dutiyagāthā. Tassattho:- tena rūpadassanasaṅkhātena
  diṭṭhena yadi kilesasuddhi narassa hoti, tena vā ñāṇena so yadi jātiādidukkhaṁ
  pajahāti, evaṁ sante ariyamaggato aññena asuddhimaggeneva so sujjhati,
  rāgādiupadhīhi saupadhiko eva ca samāno sujjhatīti vattabbataṁ āpanno
  hoti, na ca evaṁvidho sujjhati. Yasmā 1- diṭṭhī hi naṁ pāva tathā vadānaṁ, sā
  naṁ diṭṭhiyeva "micchādiṭṭhiko ayan"ti katheti, diṭṭhiyā anurūpaṁ "sassato
  loko"tiādinā nayena tathā tathā vadatīti.
     Rāgena saha vattatīti sarāgo, rāgavāti attho. Sadosotiādīsupi eseva
  nayo.
     [25] Na brāhmaṇoti tatiyagāthā. Tassattho:- yo pana bāhitapāpattā
  brāhmaṇo hoti, so maggena adhigatāsavakkhayo khīṇāsavabrāhmaṇo ariyamaggañāṇato
  aññena abhimaṅgalasammatarūpasaṅkhāte diṭṭhe tathāvidhasaddasaṅkhāte sute avītikkamasaṅkhāte
  sīle hatthivatābhibhede vate paṭhavīādibhede mute ca uppannena micchāñāṇena
  suddhiṁ na āhāti. Khīṇāsavabrāhmaṇassa 2- vaṇṇabhaṇanāya vuttaṁ. So hi tedhātukapuññe
  sabbasmiṁ ca pāpe anūpalitto, kasmā? tassa pahīnattā tassa attadiṭṭhiyā,
  yassa kassaci vā gahaṇassa pahīnattā attañjaho, puññābhisaṅkhārādīnaṁ
  akaraṇato "nayidha pakubbamāno"ti vuccati. Tasmā naṁ evaṁ pasaṁsanto āha.
  Sabbasseva cassa purimapadena 3- sambandho veditabbo:- puññe ca pāpe ca
  anūpalitto attañjaho nayidha pakubbamāno na brāhmaṇo aññato suddhimāhāti.
  Nāti paṭikkhepoti na iti paṭisedho.
     Bāhetvā sabbapāpakānīti gāthāyattho:- yo catutthamaggena bāhetvā sabbapāpakāni
  diṭṭhiniṭṭhitattā 4- ṭhitatto ṭhitoicceva vuttaṁ hoti. Bāhitapāpattā eva

  *  *  *  *  *  *
  Footnote: 1 chaṂa. tasmā 2 chaṂa. sesamassa brāhmaṇassa 3 chaṂa. purimapādena 4 chaṂa. ayaṁ pāṭho
  na dissati
-------------------------------------------------
[page 213]
  Ca vimalo vimalabhāvaṁ brahmabhāvaṁ seṭṭhabhāvaṁ patto, paṭinissaṭṭhasamādhivikkhepakara-
  kilesamalena maggaphalasamādhinā 1- sādhusamāhito, saṁsārahetusamatikkamena saṁsāramaticca
  pariniṭṭhitakiccatāya kevalīti ca, taṇhādiṭṭhianissitattā anissitoti ca, lokadhamme-
  hi nibbikārattā tādīti ca pavuccati. Evaṁ thutiraho sa brahmā so brāhmaṇoti.
     Aññatra satipaṭṭhānehīti cattāro satipaṭṭhāne muñcitvā. Sammappadhānādīsupi
  eseva nayo.
     Santeke samaṇabrāhmaṇāti ekacce lokasaṅketena "samaṇabrāhmaṇā"ti laddhavohārā
  saṁvijjanti. Diṭṭhasuddhikāti diṭṭhena suddhiṁ icchamānā. Te ekaccānaṁ rūpānaṁ
  dassananti ete diṭṭhasuddhikā etesaṁ rūpārammaṇānaṁ olokanaṁ. Maṅgalaṁ paccentīti
  iddhikāraṇaṁ 2- vuḍḍhikāraṇaṁ sabbasampattikāraṇaṁ patiṭṭhāpenti. 3- Amaṅgalaṁ
  paccentīti aniddhikāraṇaṁ 4- na vuḍḍhikāraṇaṁ na sabbasampattikāraṇaṁ patiṭṭhāpenti.
  Te kālato vuṭṭhahitvāti te 5- diṭṭhādimaṅgalikā puretarameva uṭṭhahitvā.
  Abhimaṅgalagatānīti visesena vuḍḍhikāraṇaṁ gatāni. Rūpāni passantīti nānāvidhāni
  rūpārammaṇāni dakkhanti. Vātasakuṇanti 6- evaṁnāmakaṁ. Pussaveḷuvalaṭṭhinti
  pussanakkhattena uppannaṁ taruṇaveḷuvalaṭṭhiṁ. Gabbhinitthinti sagabbhaṁ itthiṁ.
  Kumārakaṁ khandhe āropetvā gacchantanti taruṇadārakaṁ aṁse ussāpetvā gacchamānaṁ.
  Puṇṇaghaṭanti udakapuṇṇaghaṭaṁ. Rohitamacchanti rattarohitamacchaṁ. Ājaññarathanti
  sindhavayuttaṁ rathaṁ. Usabhanti maṅgalausabhaṁ. Gokapilanti kapilagāviṁ.
     Palālapuñjanti thusarāsiṁ. 7- Takkaghaṭanti gotakkādipūritacāṭiṁ. Rittaghaṭanti
  tucchaghaṭaṁ. Naṭanti naṭanāṭakādiṁ. 8- "dhuttakiriyan"ti Eke. Naggasamaṇakanti
  niccoḷasamaṇaṁ. Kharanti gadrabhaṁ. Kharayānanti gadrabhayuttaṁ vayhādikaṁ. Ekayuttayānanti
  ekena vāhanena

  *  *  *  *  *  *
  Footnote: 1 chaṂa. aggamaggaphalasamādhinā 2 Sī.,Ma. iṭṭhakāraṇaṁ 3 Sī. paṭicchāpenti
  4 Sī.,Ma. aniṭṭhakāraṇaṁ 5 chaṂa. ete 6 Ma. cāpasakuṇanti, cātasakuṇanti,
  cha. cāṭakasakuṇanti 7 Sī. busarāsiṁ 8 chaṂa. naṭakādiṁ
-------------------------------------------------
[page 214]
  Saññuttaṁ yānaṁ. Kāṇanti ekakkhiubhayakkhikāṇaṁ. Kuṇinti hatthakuṇiṁ. Khañjanti
  khañjapādaṁ tiriyagatapādaṁ. Pakkhahatanti pīṭhasappiṁ. Jiṇṇakanti jarājiṇṇaṁ. Byādhikanti
  byādhipīḷitaṁ. Matanti kālakataṁ.
     Sutasuddhikāti sotaviññāṇena sutena suddhiṁ icchamānā. Saddānaṁ savananti
  saddārammaṇānaṁ savanaṁ. Vaḍḍhāti vātiādayo loke pavattasaddamattāni gahetvā
  vuttā. Amaṅgalaṁ pana "kāṇo"tiādinā tena tena nāmena vuttasaddāyeva. "chinnan"ti
  Vāti hatthapādādicchinnanti vā. "bhindan"ti Vāti sīlādibhinnanti vā. "daḍḍhan"ti
  Vāti agginā jhāpitanti vā. "naṭṭhan"ti Vāti corādīhi vināsitanti vā. "natthī"ti
  Vāti na vijjatīti vā.
     Sīlasuddhikāti sīlena visuddhiṁ icchanakā. Sīlamattenāti saṁvaraṇamattena.
  Saññamamattenāti uparamamattena. Saṁvaramattenāti dvārathakanamattena.
  Avītikkamamattenāti na atikkamitamattena. Samaṇamuṇḍikāputtoti mātito laddhanāmaṁ.
  Sampannakusalanti paripuṇṇakusalaṁ. Paramakusalanti uttamakusalaṁ. Uttamapattippattanti
  uttamaṁ arahattaṁ pāpuṇitabbataṁ patvā ṭhitaṁ. Ayojjanti parājetuṁ asakkuṇeyyaṁ samaṇaṁ.
     Vatasuddhikāti samādānena vatena suddhiṁ icchanakā. Hatthivatikā vāti samādinnaṁ
  hatthivataṁ etesaṁ atthīti hatthivatikā, sabbahatthikiriyaṁ karontīti attho. Kathaṁ?
  "ajjato 1- paṭṭhāya hatthīhi kātabbaṁ karissāmī"ti evaṁ uppannacittā hatthīnaṁ
  gamanākāratiṭṭhanākāranisīdanākārasayanākārauccārapassāvakaraṇākāraṁ, aññe hatthī disvā
  soṇḍaṁ ussāpetvā gamanākārañca sabbaṁ karontīti hatthivatikā. Assavatikādīsupi
  labbhamānavasena yathāyogaṁ yojetabbaṁ. Tesu avasāne disāvatikā vāti puratthimādidisānaṁ
  namassanavasena samādinnadisāvatikā, etesaṁ vuttappakārānaṁ samaṇabrāhmaṇānaṁ
  vatasamādānaṁ sampajjamānaṁ hatthiādīnaṁ sahabyataṁ upaneti. Sace kho panassa

  *  *  *  *  *  *
  Footnote: 1 chaṂa. ajja
-------------------------------------------------
[page 215]
  Micchādiṭṭhi hoti "imināhaṁ sīlavatasamādānabrahmacariyena devo vā devaññataro
  vā homī"ti cintayantassa 1- nirayatiracchānayonīnaṁ aññatarā 2- hotīti ñātabbaṁ.
  Vuttañhetaṁ bhagavatā 3-:-
               idha puṇṇa ekacco kukkuravataṁ bhāveti paripuṇṇaṁ abbokiṇṇaṁ,
       kukkurasīlaṁ bhāveti paripuṇṇaṁ abbokiṇṇaṁ, kukkuracittaṁ bhāveti paripuṇṇaṁ
       abbokiṇṇaṁ, kukkurākappaṁ bhāveti paripuṇṇaṁ abbokiṇṇaṁ. So kukkuravataṁ
       bhāvetvā paripuṇṇaṁ abbokiṇṇaṁ, kukkurasīlaṁ bhāvetvā paripuṇṇaṁ
       abbokiṇṇaṁ, kukkuracittaṁ bhāvetvā paripuṇṇaṁ abbokiṇṇaṁ, kukkurākappaṁ
       bhāvetvā paripuṇṇaṁ abbokiṇṇaṁ kāyassa bhedā parammaraṇā kukkurānaṁ
       sahabyataṁ upapajjati. Sace kho panassa evaṁdiṭṭhi hoti "imināhaṁ sīlena
       vā vatena vā tapena vā brahmacariyena vā devo vā bhavissāmi
       devaññataro vā"ti, sāssa hoti micchādiṭṭhi. Micchādiṭṭhissa kho ahaṁ
       puṇṇa dvinnaṁ gatīnaṁ aññataraṁ gatiṁ vadāmi nirayaṁ vā tiracchānayoniṁ
       vā. Iti kho puṇṇa sampajjamānaṁ kukkuravataṁ kukkurānaṁ sahabyataṁ upaneti,
       vipajjamānaṁ nirayanti.
     Gandhabbavatikādayo gandhabbādīnaṁ sahabyataṁ upagacchantīti attho na gahetabbo,
  micchādiṭṭhiyā gahitattā nirayatiracchānayonimeva upagacchantīti gahetabbo.
     Mutasuddhikāti phusitena suddhikā. Paṭhaviṁ āmasantīti sasambhārikamahāpaṭhaviṁ
  kāyena phusanti. Haritanti allanīlasaddalaṁ. Gomayanti gavādigomayaṁ. Kacchapanti
  aṭṭhikacchapādianekavidhaṁ. Jālaṁ 4- akkamantīti ayajālaṁ maddanti. Tilavāhanti
  tilasakaṭaṁ tilarāsiṁ vā. Pussatilaṁ khādantīti maṅgalapaṭisaṁyuttaṁ tilaṁ khādanti.
  Pussatelaṁ makkhentīti tathārūpaṁ

  *  *  *  *  *  *
  Footnote: 1 Sī. dvinnaṁ tassa 2 chaṂa. aññataro 3 MaṂa. 13/78/55 4 Sī. thālaṁ, chaṂa. phālaṁ
-------------------------------------------------
[page 216]
  Tilatelaṁ sarīrabbhañjanaṁ karonti. Dantakaṭṭhanti dantapoṇaṁ. Mattikāya nhāyantīti
  kuṅkuṭṭhādikāya saṇhamattikāya sarīraṁ ubbattetvā 1- nhāyanti. Sāṭakaṁ
  nivāsentīti maṅgalapaṭisaṁyuttaṁ vatthaṁ paridahanti. Veṭhanaṁ veṭhentīti sīsaveṭhanaṁ
  pattuṇṇādipaṭaṁ sīse ṭhapenti paṭimuccanti.
     Tedhātukaṁ kusalābhisaṅkhāranti kāmadhāturūpadhātuarūpadhātūsu paṭisandhidāyakaṁ
  kosallasambhūtaṁ paccayābhisaṅkhāraṁ. Sabbaṁ akusalanti dvādasavidhaṁ akosallasambhūtaṁ
  akusalaṁ. Yatoti yadā. Terasavidho 2- puññābhisaṅkhāro ca, dvādasavidho apuññābhisaṅkhāro
  ca, catubbidho aneñjābhisaṅkhāro ca yathānurūpaṁ samucchedappahānena pahīnā honti.
  Attadiṭṭhijahoti "eso me attā"ti gahitadiṭṭhiṁ jaho. Gāhañjahoti "esohamasmī"ti
  mānasampayuttaggahaṇaṁ jaho. Puna attañjahoti "etaṁ mamā"ti taṇhāgahaṇavasena
  ca diṭṭhigahaṇavasena ca parāmasitvā gahitaṁ, parato āmaṭṭhañca, tasmiṁ abhiniviṭṭhañca,
  balavataṇhāvasena gilitvā ajjhositañca, balavamucchitañca. Sabbassa 3- taṁ cattaṁ
  hotītiādayo vuttanayāyeva.
     [26] Evaṁ "na brāhmaṇo aññato suddhimāhā"ti vatvā idāni ye
  diṭṭhigatikā aññato suddhiṁ brūvanti, tesaṁ tassā diṭṭhiyā anibbāhakabhāvaṁ
  dassento "purimaṁ pahāyā"ti gāthamāha. Tassattho:- tehi aññato suddhivādā samānāpi
  tassā 4- diṭṭhiyā appahīnattā gahaṇamuñcanābhibhūtatāya 5- purimasatthārādiṁ pahāya aparaṁ
  nissitā ejāsaṅkhātāya taṇhāya anugatā abhibhūtā rāgādibhedaṁ saṅgaṁ na taranti,
  tañca atarantā taṁ taṁ dhammaṁ uggaṇhanti ca nirassajanti ca makkaṭova sākhanti.
     Purimaṁ satthāraṁ pahāyāti purimaggahitaṁ satthupaṭiññaṁ vajjetvā. Paraṁ satthāraṁ
  nissitāti aññaṁ satthupaṭiññaṁ sannissitā allīnā. Purimaṁ dhammakkhānaṁ
  pahāyātiādīsupi eseva nayo.

  *  *  *  *  *  *
  Footnote: 1 chaṂa. ubbaṭṭetvā 2 chaṂa. te dasavidho 3 chaṂa. sabbaṁ 4 chaṂa. yassā
  5 chaṂa. gahaṇamuñcanaṁ hoti, tāya
-------------------------------------------------
[page 217]
     Ejānugāti taṇhāya anugā. Ejānugatāti taṇhāya anugatā. Ejānusaṭāti
  taṇhāya anusaṭā pakkhandā vā. Ejāya pannā patitāti taṇhāya nimuggā
  ca nikkhipitā ca.
     Makkaṭoti vānaro. Araññeti iriṇe. 1- Pavaneti mahāvane. Caramānoti gacchamāno.
  Evamevāti opammasampaṭipādanaṁ. 2- Puthūti nānā. Puthudiṭṭhigatānīti nānāvidhāni
  diṭṭhigatāni. Gaṇhanti ca muñcanti cāti gahaṇavasena gaṇhanti ca cajanavasena
  muñcanti ca. Ādiyanti ca nirassajanti cāti palibodhaṁ karonti ca vissajjenti
  ca khipanti ca.
    [27] Pañcamagāthāya ca sambandho:- yo ca so "diṭṭhī hi naṁ pāva
  tathā vadānan"ti vutto, so sayaṁ samādāyāti. Tattha sayanti sāmaṁ. Samādāyāti
  gahetvā. Vatānīti hatthivatādīni. Uccāvacanti aparāparaṁ, hīnappaṇītaṁ vā satthārato
  satthārādiṁ. Saññasattoti kāmasaññādīsu vilaggo. 3- Vidvā ca vedehi samecca
  dhammanti paramatthavidvā ca arahā catūhi maggañāṇavedehi catusaccadhammaṁ abhisameccāti.
  Sesaṁ pākaṭameva.
     Sayaṁ 4- samādāyāti sayameva gahetvā. Ādāyāti ādiyitvā gaṇhitvā.
  Samādāyāti sammā ādāya. Ādiyitvāti palibodhaṁ katvā. Samādiyitvāti sammā
  palibodhaṁ katvā. Gaṇhitvāti avissajjetvā. Parāmasitvāti dassitvā.
  Abhinivisitvāti patiṭṭhahitvā. Kāmasaññādayo vuttanayā eva.
     Vidvāti medhāvī. Vijjāgatoti vijānanabhāvaṁ gato. Ñāṇīti paññāsampanno.
  Vibhāvīti ñāṇena vīmaṁsako. Medhāvīti aniccādīhi tulitañāṇo. Paññātiādayo heṭṭhā
  vuttanayāyeva. Catusaccadhammaṁ vicinātīti dhammavicayasambojjhaṅgo. Bojjhaṅgattho heṭṭhā

  *  *  *  *  *  *
  Footnote: 1 Ma. arājake, cha. vipine 2 chaṂa. opammasaṁsandanaṁ 3 chaṂa. laggo 4 chaṂa. sāmaṁ
-------------------------------------------------
[page 218]
  Vuttova. Vīmaṁsāti catusaccadhammavicinanā paññāva. "vīmaṁsā Dhammacintanā"ti 1- hi
  vuttaṁ. Vipassanāti maggasampayuttā vividhākārena passanā paññāva. Sammādiṭṭhīti
  sobhanā, pasaṭṭhā, sundarā maggasampayuttā sammādiṭṭhi. Tehi vedehīti teheva catūhi
  maggañāṇehi. Antagatoti jātijarāmaraṇassa pariyosānaṁ gato. Koṭigatotiādayo heṭṭhā
  vuttanayāva. Vedānaṁ vā antagatoti jānitabbānaṁ avasānappatto. Vedehi vā
  antagatoti catūhi maggañāṇavedehi vaṭṭadukkhassa pariyantabhāvena antasaṅkhātaṁ
  nibbānaṁ gato. Viditattāti viditabhāvena jānitabhāvena.
     Vedāni viceyya kevalānīti gāthāyamattho 2-:- yo catūhi maggañāṇavedehi
  kilesakkhayaṁ karonto gato, so paramatthato vedagū nāma hoti. Yo ca 3-
  sabbasamaṇabrāhmaṇānaṁ satthasaññitāni vedāni tāyeva maggabhāvanāya kiccato
  aniccādivasena viceyya. Tattha chandarāgappahānena tameva sabbaṁ vedamaticca yāpi
  vedapaccayā vā, aññathā vā uppajjanti vedanā, tāsu sabbavedanāsu vītarāgo hoti.
  Tasmā tamatthaṁ dassento "kiṁ pattinamāhu vedagū"ti 4- puṭṭho "idaṁ pattinan"ti
  avatvā "vedāni viceyya .pe. Vedagū so"ti āha. Yasmā vā yo pavicayapaññāya
  vedāni viceyya, tattha chandarāgappahānena sabbaṁ vedamaticca vattati. So
  satthasaññitāni vedāni gato ñāto atikkantova hoti. Yo vedanāsu vītarāgo, sopi
  vedanāsaññitāni vedāni gato atikkanto, ativedanaṁ gatotipi vedagū. Tasmā tampi
  atthaṁ dassento "idaṁ pattinan"ti avatvā "vedāni viceyya .pe. Vedagū so"ti
  āha.
     Sameccāti ñāṇena samāgantvā. Abhisameccāti ñāṇena paṭivijjhitvā. Dhammanti
  catusaccadhammaṁ. Sabbe saṅkhārāti sabbe sappaccayā dhammā. Te hi saṅkhatasaṅkhārā
  nāMa. Paccayehi saṅgamma kariyantīti saṅkhārā, te evaṁ paccayehi saṅgamma

  *  *  *  *  *  *
  Footnote: 1 Sī. vīmaṁsā dhammavicinanāti 2 chaṂa. gāthāya ayamattho
  3 chaṂa. sova 4 chaṂa. vedagunti, khu.su. 25/534/438
-------------------------------------------------
[page 219]
  Katattā "saṅkhatā"ti visesetvā vuttā. "kammanibbattā Tebhūmakā rūpārūpadhammā
  abhisaṅkhatasaṅkhārā"ti aṭṭhakathāsu 1- vuttā. Tepi "aniccā vata saṅkhārā"tiādīsu 2-
  saṅkhatasaṅkhāresu saṅgahaṁ gacchanti. "avijjāgato Ayaṁ bhikkhave purisapuggalo puññañce
  saṅkhāraṁ abhisaṅkharotī"tiādīsu 3- avijjāpaccayā saṅkhārāva āgatā.
  Tebhūmakakusalākusalacetanā abhisaṅkharaṇakasaṅkhārā nāMa. "yāvatikā Abhisaṅkhārassa gati,
  tāvatikaṁ gantvā akkhāhataṁ maññe aṭṭhāsī"tiādīsu 4- āgataṁ kāyikacetasikavīriyaṁ
  payogābhisaṅkhāro nāMa. "saññāvedayitanirodhaṁ Samāpajjantassa kho āvuso visākha bhikkhuno
  paṭhamaṁ nirujjhati vacīsaṅkhāro, tato kāyasaṅkhāro, tato cittasaṅkhāro"tiādīsu 5- āgatā
  vitakkavicāRā. Vācaṁ saṅkharontīti vacīsaṅkhārā, assāsapassāsā kāyena saṅkharīyantīti
  kāyasaṅkhārā, saññā ca vedanā ca cittena saṅkharīyantīti cittasaṅkhāRā. Idha pana
  saṅkhatasaṅkhārā adhippetā. Aniccā hutvā abhāvaṭṭhena. Dukkhā paṭipīḷanaṭṭhena. Sabbe
  dhammāti nibbānampi antokaritvā vuttā. Anattā avasavattanaṭṭhena. Avijjāpaccayā
  saṅkhārāta ettha yampaṭicca phalameti, so paccayo. Paṭiccāti na vinā,
  appaṭikkhitvāti 6- attho. Etīti uppajjati ceva pavattati cāti attho. Api ca
  upakāraṭṭho 7- paccayaṭṭho, avijjā ca sā paccayo cāti avijjāpaccayo, tasmā
  avijjāpaccayā saṅkhārā sambhavantīti abhinibbattanti, 8- evaṁ sambhavantisaddassa
  sesapadehipi yojanā kātabbā.
     Tattha katamā avijjā? dukkhe aññāṇaṁ dukkhasamudaye aññāṇaṁ dukkhanirodhe
  Aññāṇaṁ dukkhanirodhagāminiyā paṭipadāya aññāṇaṁ pubbante aññāṇaṁ aparante
  aññāṇaṁ pubbantāparante aññāṇaṁ idappaccayatāpaṭiccasamuppannesu dhammesu
  aññāṇaṁ. Katame saṅkhārā? puññābhisaṅkhāro apuññābhisaṅkhāro aneñjābhisaṅkhāro,
  kāyasaṅkhāro vacīsaṅkhāro cittasaṅkhāro, aṭṭha kāmāvacarakusalacetanā, pañca

  *  *  *  *  *  *
  Footnote: 1 abhi.A. 2/145, visudadhi. 3/120 2 dīṃahā. 10/221,272/137,171,
  saṁ.sa. 15/186/190 3 saṁṇi. 16/51/80 4 aṅṭika. 20/15/107 5 Maṃū. 12/464/413
  6 chaṂa. apaccakkhitvāti 7 chaṂa. upakārakaṭṭho 8 chaṂa. nibbattanti
-------------------------------------------------
[page 220]
  Rūpāvacarakusalacetanā puññābhisaṅkhāro, dvādasa akusalacetanā apuññābhisaṅkhāro,
  catasso arūpāvacarakusalacetanā aneñjābhisaṅkhāro, kāyasañcetanā kāyasaṅkhāro,
  vacīsañcetanā vacīsaṅkhāro, manosañcetanā cittasaṅkhāro.
     Tattha siyā:- kathaṁ panetaṁ jānitabbaṁ "ime saṅkhārā avijjāpaccayā
  hontī"ti? avijjābhāve bhāvato. Yassa hi dukkhādīsu avijjāsaṅkhātaṁ aññāṇaṁ
  appahīnaṁ hoti, so dukkhe tāva pubbantādīsu ca aññāṇena saṁsāradukkhaṁ sukhasaññāya
  gahetvā tasseva hetubhūte tividhepi saṅkhāre ārabhati. Samudaye aññāṇena
  dukkhahetubhūtepi taṇhāparikkhāre saṅkhāre sukhahetuto maññamāno ārabhati. Nirodhe
  pana magge ca aññāṇena dukkhassa anirodhabhūtepi gativisese dukkhanirodhasaññī
  hutvā, nirodhasseva 1- amaggabhūtesupi yaññāmaratapādīsu nirodhamaggasaññī hutvā
  dukkhanirodhaṁ patthayamāno yaññāmaratapādimukhena tividhepi saṅkhāre ārabhati.
     Api ca so tāya catūsu saccesu appahīnāvijjatāya visesato jātijarāmaraṇādi-
  anekādīnavavokiṇṇampi 2- puññaphalasaṅkhātaṁ dukkhaṁ dukkhato ajānanto tassa adhigamāya
  kāyavacīcittasaṅkhārabhedaṁ puññābhisaṅkhāraṁ ārabhati devaccharakāmako viya maruppapātaṁ.
  Sukhasammatassāpi ca tassa puññaphalassa ante mahāpariḷāhajanikaṁ vipariṇāmadukkhataṁ
  appassādatañca apassanto tappaccayaṁ vuttappakārameva puññābhisaṅkhāraṁ ārabhati
  sallabho 3- viya dīpasikhābhinipātaṁ, madhubindugiddho viya ca madhulittasatthadhārālehanaṁ.
     Kāmupasevanādīsu ca savipākesu ādīnavaṁ apassanto sukhasaññāya ceva kilesābhibhūtatāya
  ca dvārattayappavattampi apuññābhisaṅkhāraṁ ārabhati bālo viya gūthakīḷanaṁ, maritukāmo
  viya ca visakhādanaṁ. Āruppavipākesu cāpi saṅkhāravipariṇāmadukkhataṁ anavabujjhamāno
  sassatādivipallāsena cittasaṅkhārabhūtaṁ aneñjābhisaṅkhāraṁ ārabhati

  *  *  *  *  *  *
  Footnote: 1 chaṂa. nirodhassa ca 2 chaṂa. jātijarārogamaraṇādianekādīnavavokiṇṇampi
  3 Sī.,chaṂa. salabho
-------------------------------------------------
[page 221]
  Disāmūḷho viya pisācanagarābhimukhamaggagamanaṁ. Evaṁ yasmā avijjābhāvatova saṅkhārabhāvo, 1-
  na abhāvato. Tasmā jānitabbametaṁ "ime saṅkhārā avijjāpaccayā hontī"ti.
     Etthāha:- gaṇhāma tāva etaṁ "avijjā saṅkhārānaṁ paccayo"ti, kiṁ
  panāyamekāva avijjā saṅkhārānaṁ paccayo, udāhu aññepi paccayā santīti?
  kiṁ panettha yadi tāva ekāva, ekakāraṇavādo āpajjati. Atha aññepi santi,
  "avijjāpaccayā saṅkhārā"ti ekakāraṇaniddeso nupapajjatīti? na nupapajjatīti. 2-
  Kasmā? yasmā:-
              ekaṁ na ekato idha nānekamanekatopi no ekaṁ
              phalamatthi atthi pana eka- hetuphaladīpane attho. 3-
     Bhagavā hi katthaci padhānattā, katthaci pākaṭattā, katthaci asādhāraṇattā
  desanāvilāsassa ca veneyyānañca anurūpato ekameva hetuṁ vā phalaṁ vā dīpeti. Tasmā
  ayamidha avijjā vijjamānesupi aññesu vatthārammaṇasahajātadhammādīsu saṅkhārakāraṇesu
  "assādānupassino viharato taṇhā pavaḍḍhatī"ti 4- ca, "avijjāsamudayā
  āsavasamudayo"ti 5- ca vacanato aññesampi taṇhādīnaṁ saṅkhārahetūnaṁ hetūti
  padhānattā, "avidvā bhikkhave avijjāgato puññābhisaṅkhārampi abhisaṅkharotī"ti
  pākaṭattā, asādhāraṇattā ca saṅkhārānaṁ hetubhāvena dīpitāti veditabbā. Eteneva ca
  ekekahetuphaladīpanaparihāravacanena sabbattha ekekahetuphaladīpane payojanaṁ veditabbanti.
     Etthāha:- evaṁ santepi ekantāniṭṭhaphalāya sāvajjāya avijjāya kathaṁ
  puññāneñjābhisaṅkhārapaccayattaṁ yujjati. Na hi nimbabījato ucchu uppajjatīti.
  Kathaṁ na yujjissati. Lokasmiṁ hi:-

  *  *  *  *  *  *
  Footnote: 1 Sī. saṅkhārā 2 chaṂa. itisaddo na dissati 3 abhi.A. 2/159, paṭisaṁ.A. 1/370,
  visuddhi. 3/142 4 saṁṇi. 16/52/82 5 Maṃū. 12/104/75
-------------------------------------------------
[page 222]
              Viruddho cāviruddho ca sadisāsadiso tathā
              dhammānaṁ paccayo siddho vipākā eva te ca na.
     Iti ayaṁ avijjā vipākavasena ekantāniṭṭhaphalā, sabhāvavasena ca sāvajjāpi
  samānā sabbesampi etesaṁ puññābhisaṅkhārādīnaṁ yathānurūpaṁ ṭhānakiccasabhāvaviruddhā-
  viruddhapaccayavasena, sadisāsadisapaccayavasena ca paccayo hotīti veditabbā. Api ca
  ayaṁ aññopi pariyāyo:-
              "cutūpapāte saṁsāre saṅkhārānañca lakkhaṇe
              yo paṭiccasamuppanna- dhammesu ca vimuyhati.
              Abhisaṅkharoti so ete saṅkhāre tividhe yato.
              Avijjā paccayo tesaṁ tividhānampayaṁ tato.
              Yathāpi nāma jaccandho naro apariṇāyako
              ekadā yāti maggena ummaggenāpi ca ekadā.
              Saṁsāre saṁsaraṁ bālo tathā apariṇāyako
              karoti ekadā puññaṁ apuññampi ca ekadā.
              Yadā ca ñatvā so dhammaṁ saccāni abhisamessati
              tadā avijjūpasamā upasanto carissatī"ti.
     Saṅkhārapaccayā viññāṇanti chaviññāṇakāyā cakkhuviññāṇaṁ sotaviññāṇaṁ
  ghānaviññāṇaṁ jivhāviññāṇaṁ kāyaviññāṇaṁ manoviññāṇaṁ. Tattha cakkhuviññāṇaṁ
  kusalavipākaṁ akusalavipākanti duvidhaṁ. Tathā sotaghānajivhākāyaviññāṇāni.
  Manoviññāṇaṁ pana dve vipākamanodhātuyo, 1- tisso ahetukavipākamanoviññāṇadhātuyo,
  aṭṭha sahetukavipākacittāni, pañca rūpāvacaravipākacittāni, cattāri
  arūpāvacaravipākacittānīti bāvīsatividhaṁ. Iti sabbāni bāttiṁsa
  lokiyavipākaviññāṇāni.

  *  *  *  *  *  *
  Footnote: 1 Sī. kusalākusalavipākā manodhātuyo
-------------------------------------------------
[page 223]
     Tattha siyā:- kathaṁ panetaṁ jānitabbaṁ "idaṁ vuttappakāraṁ viññāṇaṁ saṅkhārapaccayā
  hotī"ti? upacitakammābhāve vipākābhāvato. Vipākaṁ hetaṁ, vipākañca na
  upacitakammābhāve uppajjati, yadi uppajjeyya, sabbesaṁ sabbavipākāni
  uppajjeyyuṁ, na ca uppajjantīti jānitabbametaṁ "saṅkhārapaccayā idaṁ viññāṇaṁ
  hotī"ti. Sabbameva hi idaṁ pavattipaṭisandhivasena dvedhā pavattati. Tattha dve
  pañcaviññāṇāni, dve manodhātuyo, somanassasahagatā ahetukamanoviññāṇadhātūti imāni
  terasa pañcavokārabhave pavattiyaṁyeva pavattanti. Sesāni ekūnavīsati tīsu bhavaseu
  yathānurūpaṁ pavattiyampi paṭisandhiyampi pavattanti.
              Laddhappaccayamiti dhamma- mattametaṁ bhavantaramupeti
              nāssa tato saṅkanti na tato hetuṁ vinā hoti.
     Iti hetaṁ laddhappaccayaṁ rūpārūpadhammamattaṁ uppajjamānaṁ "bhavantaramupetī"ti
  vuccati, na satto na jīvo. Tassa ca nāpi atītabhavato idha saṅkanti atthi,
  nāpi tato hetuṁ vinā idha pātubhāvo. Ettha ca purimaṁ cavanato cuti, pacchimaṁ
  bhavantarādipaṭisandhānato paṭisandhīti vuccati.
     Etthāha:- nanu evaṁ asaṅkantipātubhāve sati ye imasmiṁ manussattabhāve
  khandhā, tesaṁ niruddhattā, phalapaccayassa ca kammassa tattha agamanato, aññassa
  aññato ca taṁ phalaṁ siyā, upabhuñjake ca asati kassetaṁ 1- phalaṁ siyā, tasmā
  na sundaramidaṁ vidhānanti? tatridaṁ vuccati:-
              "santāne yaṁ phalaṁ etaṁ nāññassa na ca aññato
              bījānaṁ abhisaṅkhāro etassatthassa sādhako.
              Phalassuppattiyā eva siddhā bhuñjakasammuti
              phaluppādena rukkhassa yathā phalati sammutī"ti.

  *  *  *  *  *  *
  Footnote: 1 chaṂa. kassa taṁ
-------------------------------------------------
[page 224]
     Yopi vadeyya "evaṁ santepi ete saṅkhārā vijjamānā vā phalassa paccayā
  siyuṁ, avijjamānā vā. Yadi ca vijjamānā, pavattikkhaṇeyeva nesaṁ vipākena bhavitabbaṁ.
  Atha 1- avijjamānā, pavattito pubbe pacchā ca niccaṁ phalāvahā siyun"ti. So
  evaṁ vattabbo:-
              "katattā paccayā ete na ca niccaphalāvahā
              pāṭibhogādikaṁ veditabbaṁ nidassanan"ti.
     Viññāṇapaccayā nāmarūpanti idha vedanāsaññāsaṅkhārakkhandhā nāmaṁ, cattāri
  mahābhūtāni catunnañca mahābhūtānaṁ upādāyarūpaṁ rūpaṁ. Abhāvakagabbhaseyyakānaṁ aṇḍajānañca
  paṭisandhikkhaṇe vatthudasakaṁ kāyadasakanti vīsatirūparūpāni, tayo ca arūpino khandhāti ete
  tevīsati dhammā "viññāṇapaccayā nāmarūpan"ti veditabbā. Sabhāvakānaṁ bhāvadasakaṁ
  pakkhipitvā tettiṁsa, opapātikasattesu brahmakāyikānaṁ 2- paṭisandhikkhaṇe
  cakkhusotavatthudasakāni jīvitindriyanavakañcāti ekūnacattālīsa rūparūpāni,
  tayo ca arūpino khandhāti ete dvācattālīsa 3- dhammā "viññāṇapaccayā
  nāmarūpan"ti veditabbā. Kāmabhave pana sesaopapātikānaṁ, saṁsedajānaṁ vā
  sabhāvakaparipuṇṇāyatanānaṁ paṭisandhikkhaṇe cakkhusotaghānajivhākāyavatthubhāvadasakānīti
  sattati rūparūpāni, tayo ca arūpino khandhāti ete tesattati dhammā "viññāṇapaccayā
  nāmarūpan"ti veditabbā. Evaṁ 4- ukkaṁso, avakaṁso 5- pana taṁtaṁdasakavikalānaṁ tassa tassa
  vasena hāpetvā hāpetvā paṭisandhiyaṁ viññāṇapaccayā nāmarūpasaṅkhārā 6- veditabbā.
  Arūpīnaṁ pana tayova arūpino khandhā. Asaññīnaṁ rūpato jīvitindriyanavakamevāti. Esa
  tāva paṭisandhiyaṁ nayo.
     Pavatte pana sabbattha rūpappavattidese paṭisandhicittassa ṭhitikkhaṇe
  paṭisandhicittena saha pavattaututo utusamuṭṭhānaṁ suddhaṭṭhakaṁ pātubhavati. Paṭhamabhavaṅgato
  pabhūti

  *  *  *  *  *  *
  Footnote: 1 Sī. atha vā 2 chaṂa. brahmakāyikādīnaṁ 3 chaṂa. ete bācattālīsa
  4 chaṂa. esa 5 chaṂa. avakaṁsena 6 Sī.,chaṂa. nāmarūpasaṅkhā
-------------------------------------------------
[page 225]
  Cittasamuṭṭhānaṁ suddhaṭṭhakaṁ, saddapātubhāvakāle ututo ceva cittato ca saddanavakaṁ,
  kavaḷiṅkārāhārūpajīvīnaṁ āhārasamuṭṭhānaṁ suddhaṭṭhakanti evaṁ āhārasamuṭṭhānassa,
  suddhaṭṭhakassa, utucittasamuṭṭhānānañca dvinnaṁ navakānaṁ vasena chabbīsatividhaṁ,
  ekekacitte tikkhattuṁ uppajjamānaṁ vuttakammasamuṭṭhānañca sattatividhanti
  channavutividhaṁ rūpaṁ, tayo ca arūpino khandhāti navanavutidhammā yathāsambhavaṁ "viññāṇapaccayā
  nāmarūpan"ti veditabbā.
     Tattha siyā:- kathaṁ panetaṁ jānitabbaṁ "paṭisandhināmarūpaṁ viññāṇapaccayā
  hotī"ti? suttato yuttito ca. Suttato 1- hi "cittānuparivattino
  dhammā"tiādinā 2- nayena bahudhā vedanādīnaṁ viññāṇapaccayatā siddhā. Yuttito pana:-
              "cittajena hi rūpena idha diṭṭhena sijjhati
              adiṭṭhassāpi rūpassa viññāṇaṁ paccayo itī"ti.
     Nāmarūpapaccayā saḷāyatananti nāmaṁ vuttameva. Idha pana rūpaṁ niyamato cattāri
  mahābhūtāni, cha vatthūni, jīvitindriyanti ekādasavidhaṁ. Saḷāyatanampana cakkhvāyatanaṁ
  sotaghānajivhākāyamanāyatanaṁ.
     Tattha siyā:- kathaṁ panetaṁ jānitabbaṁ "nāmarūpaṁ saḷāyatanassa paccayo"ti?
  Nāmarūpabhāve bhāvato. Tassa tassa hi nāmassa rūpassa ca bhāve taṁ taṁ āyatanaṁ
  hoti, na aññathāti.
     Saḷāyatanapaccayā phassoti:-
              chaḷeva phassā saṅkhepā cakkhusamphassāadayo
              viññāṇamiva bāttiṁsa vitthārena bhavanti te.

  *  *  *  *  *  *
  Footnote: 1 chaṂa. sutte 2 abhi.saṅ. 34/62/12
-------------------------------------------------
[page 226]
     Phassapaccayā vedanāti:-
              dvārato vedanā vuttā cakkhusamphassajādikā
              chaḷeva tā pabhedena idha bāttiṁsa vedanā.
     Vedanāpaccayā taṇhāti:-
              "rūpataṇhādibhedena cha taṇhā idha dīpitā
              ekekā tividhā tattha pavattākārato matā.
              Dukkhī sukhaṁ patthayati sukhī bhiyyopi icchati
              upekkhā pana santattā sukhamicceva bhāsitā.
              Taṇhāya paccayā tasmā honti tissopi vedanā
              vedanāpaccayā taṇhā iti vuttā mahesinā"ti.
     Taṇhāpaccayā upādānanti cattāri upādānāni kāmupādānaṁ diṭṭhupādānaṁ
  sīlabbatupādānaṁ attavādupādānaṁ. Upādānapaccayā bhavoti idha kammabhavo adhippeto,
  upapattibhavo pana paduddhāravasena vutto. Bhavapaccayā jātīti kammabhavapaccayā jāti
  paṭisandhikkhandhānaṁ pātubhavo.
     Tattha siyā:- kathaṁ panetaṁ jānitabbaṁ "bhavo jātiyā paccayo"ti ce?
  Bāhirapaccayasamattepi hīnappaṇītatādivisesadassanato. Bāhirānaṁ hi
  janakajananīsukkasoṇitāhārādīnaṁ paccayānaṁ samattepi sattānaṁ yamakānampi sataṁ
  hīnappaṇītatādiviseso dissati. So ca na ahetuko sabbadāva sabbesañca abhāvato, na
  kammabhavato aññahetuko tadabhinibbattakasattānaṁ ajjhattasantāne aññassa kāraṇassa
  abhāvatoti kammabhavahetukova. Kammaṁ hi sattānaṁ hīnappaṇītatādivisesassa hetu. Tenāha
  bhagavā "kammaṁ satte vibhajati yadidaṁ hīnappaṇītatāyā"ti. 1- Tasmā jānitabbametaṁ "bhavo
  jātiyā paccayo"ti.

  *  *  *  *  *  *
  Footnote: 1 Ma.u. 14/289/262
-------------------------------------------------
[page 227]
     Jātipaccayā jarāmaraṇantiādīsu yasmā asati jātiyā jarāmaraṇañceva sokādayo ca
  dhammā na honti, jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa
  bālassa jarāmaraṇādisambandhā vā tena tena dukkhadhammena phuṭṭhassa anabhisambandhā
  vā sokādayo ca dhammā honti. Tasmā jātipaccayā jarāmaraṇanti. Samecca
  abhisamecca dhammanti ñāṇena samāgantvā catusaccadhammaṁ paṭivijjhitvā.
     Evaṁ dvādasapadikaṁ paccayākārappavattiṁ dassetvā idāni vivaṭṭavasena
  avijjādīnaṁ nirodhadassanatthaṁ "avijjānirodhā saṅkhāranirodhoti samecca abhisamecca
  dhamman"tiādimāha. Tattha avijjānirodhāti avijjāya anuppādanirodhā puna
  appavattinirodhena. Saṅkhāranirodhoti saṅkhārānaṁ anuppādanirodho hoti. Evaṁ
  sesapadesupi. Idaṁ dukkhantiādayo pubbe vuttanayā eva. Ime dhammā abhiññeyyāti
  ime tebhūmakā dhammā sabhāvalakkhaṇāvabodhavasena sobhanākārena, adhikena ñāṇena vā sabhāvato
  jānitabbā. Pariññeyyāti sāmaññalakkhaṇāvabodhavasena, kiccasamāpanavasena ca
  byāpitvā 1- jānitabbā. Ime dhammā pahātabbāti ime samudayapakkhikā dhammā
  tena tena guṇaṅgena pahātabbā. Bhāvetabbāti vaḍḍhetabbā. Sacchikātabbāti
  paccakkhaṁ kātabbā. Duvidhā sacchikiriyā paṭilābhasacchikiriyā ca ārammaṇasacchikiriyā
  ca. Channaṁ phassāyatanānanti cakkhvādīnaṁ channaṁ āyatanānaṁ. Samudayañca atthaṅgamañcāti
  uppādañca nirodhañca.
     Bhūripaññoti bhūri viyāti bhūri, tāya bhūripaññāya samannāgato bhūripañño.
  Mahāpaññotiādīsu mahāpaññādīhi samannāgatoti attho.
     Tatridaṁ mahāpaññādīnaṁ nānattaṁ:- katamā mahāpaññā? mahante atthe
  Pariggaṇhātīti mahāpaññā, mahante dhamme. Mahantā niruttiyo. Mahantāni
  paṭibhānāni pariggaṇhātīti mahāpaññā, mahante sīlakkhandhe pariggaṇhātīti

  *  *  *  *  *  *
  Footnote: 1 Ma. byāpetvā
-------------------------------------------------
[page 228]
  Mahāpaññā, mahante samādhikkhandhe. Paññākkhandhe. Vimuttikkhandhe.
  Vimuttiñāṇadassanakkhandhe pariggaṇhātīti mahāpaññā, mahantāni ṭhānāṭhānāni.
  Mahāvihārasamāpattiyo. Mahantāni ariyasaccāni. Mahante satipaṭṭhāne. Sammappadhāne.
  Iddhipāde. Mahantāni indriyāni. Balāni. Bojjhaṅgāni. Mahante ariyamagge.
  Mahantāni sāmaññaphalāni. Mahāabhiññāyo. Mahantaṁ paramatthaṁ nibbānaṁ pariggaṇhātīti
  mahāpaññā.
     Katamā puthupaññā? puthunānākhandhesu ñāṇaṁ pavattatīti puthupaññā. Puthunānādhātūsu.
  Puthunānāāyatanesu. Puthunānāpaṭiccasamuppādesu. Puthunānāsuññatamanupalabbhesu.
  Puthunānāatthesu. Dhammesu. Niruttīsu. Paṭibhānesu. Puthunānāsīlakkhandhesu.
  Puthunānāsamādhipaññāvimuttivimuttiñāṇadassanakkhandhesu. Puthunānāṭhānāṭhānesu.
  Puthunānāvihārasamāpattīsu. Puthunānāariyasaccesu. Puthunānāsatipaṭṭhānesu.
  Sammappadhānesu. Iddhipādesu. Indriyesu. Balesu. Bojjhaṅgesu.
  Puthunānāariyamaggesu. Sāmaññaphalesu. Abhiññāsu. Puthunānājanasādhāraṇe 1- dhamme
  samatikkamma paramatthe nibbāne ñāṇaṁ pavattatīti puthupaññā.
     Katamā hāsapaññā? idhekacco hāsabahulo vedabahulo tuṭṭhibahulo pāmujjabahulo
  Sīlaṁ paripūreti. Indriyasaṁvaraṁ paripūreti. Bhojane mattaññutaṁ.
  Jāgariyānuyogaṁ. Sīlakkhandhaṁ. Samādhikkhandhaṁ. Paññākkhandhaṁ. Vimuttikkhandhaṁ.
  Vimuttiñāṇadassanakkhandhaṁ paripūretīti hāsapaññā, hāsabahulo .pe. Pāmujjabahulo
  ṭhānāṭhānaṁ paṭivijjhatīti hāsapaññā, hāsabahulo vihārasamāpattiyo paripūretīti
  hāsapaññā, hāsabahulo ariyasaccāni paṭivijjhatīti hāsapaññā, satipaṭṭhāne bhāvetīti.
  Sammappadhāne. Iddhipāde. Indriyāni. Balāni. Bojjhaṅgāni. 2- Ariyamaggaṁ
  bhāvetīti hāsapaññā, hāsabahulo sāmaññaphalāni sacchikarotīti hāsapaññā, abhiññāyo
  paṭivijjhatīti

  *  *  *  *  *  *
  Footnote: 1 puthujjanasādhāraṇe (khu.paṭi. 31/4/405) 2 chaṂa. bojjhaṅge
-------------------------------------------------
[page 229]
  Hāsapaññā, hāsabahulo vedatuṭṭhipāmujjabahulo 1- paramatthaṁ nibbānaṁ sacchikarotīti
  hāsapaññā.
     Katamā javanapaññā? yaṁ kiñci rūpaṁ atītānāgatapaccuppannaṁ ajjhattaṁ vā
  Bahiddhā vā oḷārikaṁ vā sukhumaṁ vā hīnaṁ vā paṇītaṁ vā yaṁ dūre santike
  vā, sabbaṁ rūpaṁ aniccato khippaṁ javatīti javanapaññā, dukkhato. Anattato khippaṁ
  javatīti javanapaññā, yā kāci vedanā. Yā kāci saññā. Ye keci saṅkhāRā.
  Yaṁ kiñci viññāṇaṁ atītānāgatapaccuppannaṁ .pe. Yaṁ dūre santike vā, sabbaṁ
  viññāṇaṁ. Aniccato. Dukkhato. Anattato khippaṁ javatīti javanapaññā. Cakkhu .pe.
  Jarāmaraṇaṁ atītānāgatapaccuppannaṁ aniccato. Dukkhato. Anattato khippaṁ javatīti
  javanapaññā.
     Rūpaṁ atītānāgatapaccuppannaṁ aniccaṁ khayaṭṭhena, dukkhaṁ bhayaṭṭhena, anattā
  asārakaṭṭhenāti tulayitvā tīrayitvā vibhāvayitvā vibhūtaṁ katvā rūpanirodhe nibbāne
  khippaṁ javatīti javanapaññā. Vedanā. Saññā. SaṅkhāRā. Viññāṇaṁ. Cakkhuṁ .pe.
  Jarāmaraṇaṁ atītānāgatapaccuppannaṁ aniccaṁ khayaṭṭhena, dukkhaṁ bhayaṭṭhena, anattā
  asārakaṭṭhenāti tulayitvā .pe. Vibhūtaṁ katvā jarāmaraṇanirodhe nibbāne khippaṁ
  javatīti javanapaññā.
     Rūpaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ khayadhammaṁ vayadhammaṁ
  virāgadhammaṁ nirodhadhammanti tulayitvā .pe. Vibhūtaṁ katvā rūpanirodhe nibbāne
  khippaṁ javatīti javanapaññā. Vedanā. Saññā. SaṅkhāRā. Viññāṇaṁ. Cakkhuṁ .pe.
  Jarāmaraṇaṁ atītānāgatapaccuppannaṁ aniccaṁ .pe. Nirodhadhammanti tulayitvā .pe.
  Vibhūtaṁ katvā jarāmaraṇanirodhe nibbāne khippaṁ javatīti javanapaññā.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 230]
     Katamā tikkhapaññā? khippaṁ kilese chindatīti tikkhapaññā, uppannaṁ
  kāmavitakkaṁ nādhivāseti. Uppannaṁ byāpādavitakkaṁ. Uppannaṁ vihiṁsāvitakkaṁ.
  Uppannuppanne pāpake akusale dhamme. Uppannaṁ rāgaṁ. Uppannaṁ dosaṁ. Mohaṁ.
  Kodhaṁ. Upanāhaṁ. Makkhaṁ. Palāsaṁ. Issaṁ. Macchariyaṁ. Māyaṁ. Sāṭheyyaṁ. Thambhaṁ. Sārambhaṁ.
  Mānaṁ. Atimānaṁ. Madaṁ. Pamādaṁ. Sabbe kilese. Sabbe duccarite. Sabbe abhisaṅkhāre.
  Sabbe bhavagāmikamme nādhivāseti pajahati vinodeti byantīkaroti anabhāvaṁ gametīti
  tikkhapaññā. Ekamhi āsane cattāro ariyamaggā, cattāri ca sāmaññaphalāni, catasso ca
  paṭisambhidāyo, cha ca abhiññāyo adhigatā honti sacchikatā phusitā 1- paññāyāti
  tikkhapaññā.
     Katamā nibbedhikapaññā? idhekacco sabbasaṅkhāresu ubbegabahulo hoti
  Uttāsabahulo ukkaṇṭhanabahulo aratibahulo anabhiratibahulo bahimukho na ramati
  sabbasaṅkhāresu, anibbiddhapubbaṁ apadālitapubbaṁ lobhakkhandhaṁ nibbijjhati
  padāletīti nibbedhikapaññā. Anibbiddhapubbaṁ apadālitapubbaṁ dosakkhandhaṁ.
  Mohakkhandhaṁ. Kodhaṁ. Upanāhaṁ .pe. Sabbe bhavagāmikamme nibbijjhati padāletīti
  nibbedhikapaññā.
     [28] Sa sabbadhammesu visenibhūto, yaṁ kiñci diṭṭhaṁva sutaṁ mutaṁ vāti
  so bhūripañño khīṇāsavo yaṁ kiñci diṭṭhaṁ vā sutaṁ vā mutaṁ vā tesu sabbadhammesu
  mārasenaṁ vināsetvā ṭhitabhāvena visenibhūto. Tameva dassinti taṁ eva 2- visuddhadassiṁ.
  Vivaṭaṁ carantanti taṇhāchadanādivigamena vivaṭaṁ hutvā carantaṁ. Kenīdha lokasmiṁ
  vikappayeyyāti kena idha loke taṇhākappena vā diṭṭhikappena vā koci vikappeyya,
  tesaṁ vā pahīnattā rāgādinā pubbe vuttenāti.
     Kāmā te paṭhamā senātiādīsu catūsu gāthāsu ayamattho:- yasmā āditova
  āgāriyabhūte satte vatthukāmesu kilesakāmā mohayanti, te abhibhuyya anāgāriyabhāvaṁ

  *  *  *  *  *  *
  Footnote: 1 chaṂa. phassitā 2 Sī. taṁ evaṁ
-------------------------------------------------
[page 231]
  Upagatānaṁ pantesu vā senāsanesu, aññataraññataresu vā adhikusalesu dhammesu
  arati uppajjati. Vuttañcetaṁ "pabbajitena kho āvuso abhirati dukkarā"ti. 1- Tato
  te parapaṭibaddhajīvikattā khuppipāsā bādheti, tāya bādhitāya 2- pariyesanataṇhā cittaṁ
  kilamayati, atha nesaṁ kilantacittānaṁ thīnamiddhaṁ okkamati, tato visesamanadhigacchantānaṁ
  durabhisambhavesu araññavanapatthesu senāsanesu viharataṁ utrāsasaññitā bhīru jāyati,
  tesaṁ ussaṅkitaparisaṅkitānaṁ dīgharattaṁ vivekarasamanassādayamānānaṁ viharataṁ "na siyā
  nu kho esa maggo"ti pariyattiyaṁ 3- vicikicchā uppajjati, taṁ vinodetvā viharataṁ
  appamattakena visesādhigamena mānamakkhathambhā jāyanti. Tepi vinodetvā viharataṁ
  tato adhikataravisesādhigamaṁ nissāya lābhasakkārasilokā uppajjanti, lābhādimucchitā
  dhammapaṭirūpakāni pakāsentā micchāyasaṁ adhigantvā tattha ṭhitā 4- jātiādīhi attānaṁ
  ukkaṁsenti, paraṁ vambhenti. Tasmā kāmādīnaṁ paṭhamasenādibhāvo veditabbo.
     Evametaṁ dasavidhaṁ senaṁ uddisitvā yathā 5- sā kaṇhadhammasamannāgatattā
  kaṇhassa namucino upakārāya saṁvattati, tasmā naṁ "tava senā"ti niddisanto
  āha "esā namuci te senā, kaṇhassābhippahārinī"ti. Tattha abhippahārinīti
  samaṇabrāhmaṇānaṁ ghātinī nippothanī, 6- antarāyakarīti attho. Na naṁ asūro jināti,
  jetvā ca labhate sukhanti evaṁ mārasenaṁ 7- asūro kāye ca jīvite ca sāpekkho
  puriso na jināti, sūro pana jināti, jetvā ca maggasukhaṁ phalasukhañca adhigacchati.
     Yato catūhi maggehīti 8- yadā catūhi niddosanibbānamagganasaṅkhātehi maggehi.
  Mārasenāti mārassa senā vacanakarā kilesā. Paṭisenikarāti paṭipakkhakaRā. Jitā
  cāti parājayamāpāditā 9- ca. Parājitā cāti niggahitā ca. Bhaggāti bhinnā.
  Vippaluttāti 10- cuṇṇavicuṇṇā. Parammukhāti vimukhabhāvaṁ pāpitā. Visenibhūtoti
  nikkileso hutvā ṭhito.

  *  *  *  *  *  *
  Footnote: 1 saṁ.sa. 18/331/239 2 chaṂa. bādhitānaṁ 3 chaṂa. paṭipattiyaṁ 4 Sī. niviṭṭhā
  5 chaṂa. yasmā 6 Sī. nipphoṭanī, chaṂa. nippothinī 7 Sī.,chaṂa. evaṁ tava senaṁ
  8 chaṂa. ariyamaggehīti 9 chaṂa. parājayamānā hanitā 10 Sī.,chaṂa. vippaluggāti
-------------------------------------------------
[page 232]
     Vodānadassīti byavadānadasSī. 1- Tāni chadanānīti etāni taṇhādikilesacchadanāni.
  Vivaṭānīti pākaṭikatāni. Viddhaṁsitānīti ṭhitaṭṭhānato apahatāni. Ugghāṭitānīti
  uppāṭitāni. Samugghāṭitānīti visesena uppāṭitāni.
     [29] Na kappayantīti gāthāya sambandho attho ca:- kiñci bhiyyo? te hi tādisā
  Santo dvinnaṁ kappānaṁ purekkhārānañca kenaci na kappayanti na purekkharonti,
  paramatthaṁ accantasuddhiṁ adhigatattā anaccantasuddhiṁyeva 2- akiriyasassatadiṭṭhiṁ
  "accantasuddhī"ti na te vadanti. Ādānaganthaṁ gathitaṁ visajjāti catubbidhampi
  rūpādīnaṁ ādāyakattā ādānaganthaṁ attano cittasantāne gathitaṁ baddhaṁ 3-
  ariyamaggasatthena vissajja chinditvā. Sesaṁ pākaṭameva.
     Accantasuddhinti accantaparamasuddhiṁ. 4- Saṁsārasuddhinti saṁsārato suddhiṁ.
  Akiriyadiṭṭhinti karoto na kariyati pāpanti akiriyadiṭṭhiṁ. Sassatavādanti "nicco
  dhuvo sassato"ti vacanaṁ. Na vadanti na kathenti.
     Ganthāti nāmakāyaṁ ganthenti cutipaṭisandhivasena vaṭṭasmiṁ ghaṭentīti ganthā.
  Abhijjhā ca sā nāmakāyaghaṭanavasena gantho cāti abhijjhākāyagantho. Hitasukhaṁ
  byāpādayatīti byāpādo. Byāpādo ca so vuttanayena gantho cāti byāpādo
  kāyagantho. Sīlabbataparāmāsoti "ito bahiddhā samaṇabrāhmaṇānaṁ sīlena suddhi vatena
  suddhī"ti 5- parato āmāso. Idaṁsaccābhinivesoti sabbaññubhāsitampi paṭikkhipitvā
  "sassato loko, idameva saccaṁ, moghamaññan"ti 6- iminā ākārena abhiniveso
  idaṁsaccābhiniveso. Attano diṭṭhiyā rāgoti attanābhinivisitvā gahitāya diṭṭhiyā
  chandarāgo. Paravādesu āghātoti parassa vacanesu koPo. Appaccayoti atuṭṭhākāro.
  Attano sīlaṁ vāti attanā samādinnaṁ gosīlādisīlaṁ vā. Attano diṭṭhīti attanā

  *  *  *  *  *  *
  Footnote: 1 chaṂa. vodātadassinti byavadātadassiṁ 2 Sī. accantasuddhāyeva 3 Sī. gaṭhitagaṇṭhaṁ
  4 chaṂa. accantaṁ paramatthaṁ suddhiṁ
  5 abhi.saṅ. 34/1264/290 6 abhi.saṅ. 34/1144/267
-------------------------------------------------
[page 233]
  Gahitā parāmaṭṭhā diṭṭhi. Tehi ganthehīti etehi vuttehi nāmakāyaghaṭanehi. Rūpaṁ
  ādiyantīti catusamuṭṭhānikaṁ rūpārammaṇaṁ ādiyanti gaṇhanti. Upādiyantīti
  upagantvā gaṇhanti taṇhāgahaṇena. Parāmasanti diṭṭhiggahaṇena. Abhinivisanti
  mānaggahaṇena. Vaṭṭanti tebhūmakavaṭṭaṁ. Gantheti bandhane.
     Vossajjitvā vāti sammā vissajjitvā vā. Gathiteti bandhane. Ganthiteti
  bandhanena bandhite. 1- Vibandheti visesena bandhe. Ābandheti anekavidhena
  bandhe. Palibuddheti amuñcite. Bandhane phoṭyitvāti taṇhāmānadiṭṭhibandhanāni
  pappoṭayitvā. Visajjāti cajitvā.
     Ime pana cattāro ganthe kilesapaṭipāṭiyāpi āharituṁ vaṭṭati, maggapaṭipāṭiyāpi.
  Kilesapaṭipāṭiyā abhijjhākāyagantho arahattamaggena pahīyati, byāpādo kāyagantho
  anāgāmimaggena, sīlabbataparāmāso kāyagantho idaṁsaccābhiniveso kāyagantho
  sotāpattimaggena. Maggapaṭipāṭiyā sīlabbataparāmāso kāyagantho idaṁsaccābhiniveso
  kāyagantho sotāpattimaggena, byāpādo kāyagantho anāgāmimaggena, abhijjhākāyagantho
  arahattamaggenāti. Ete cattāro ganthā yassa saṁvijjanti, taṁ cutipaṭisandhivasena
  vaṭṭasmiṁ ganthenti ghaṭentīti ganthā. Te catuppabhedā abhijjhāyanti etāya, sayaṁ vā
  abhijjhāyati, abhijjhāyanamattameva vā esāti abhijjhā. Lobhoyeva nāmakāyaṁ gantheti
  cutipaṭisandhivasena vaṭṭasmiṁ ghaṭetīti kāyagantho. Byāpajjati tena cittaṁ pūtibhāvaṁ
  gacchati, byāpādayati vā vinayācārarūpasampattihitasukhādīnīti byāpādo. "ito
  Bahiddhā samaṇabrāhmaṇānaṁ sīlena suddhi vatena suddhī"ti parāmasanaṁ sīlabbataparāmāso,
  sabbaññubhāsitampi paṭikkhipitvā "sassato loko, idameva saccaṁ, moghamaññan"tiādinā
  ākārena abhinivisatīti idaṁsaccābhiniveso. Yathā vayhaṁ vātiādiṁ vayhādivisaṅkharaṇaṁ
  ganthānaṁ viyogakaraṇe upamaṁ dassento āha.

  *  *  *  *  *  *
  Footnote: 1 chaṂa. ganthanena ganthite
-------------------------------------------------
[page 234]
     Na janentīti na uppādenti. Na sañjanentīti na nibbattenti.
  Nābhinibbattentīti upasaggavasena padaṁ vaḍḍhitaṁ. Na sañjanentīti uppādakkhaṇaṁ.
  Na nibbattenti nābhinibbattentīti pavattikkhaṇaṁ sandhāya vuttaṁ.
     [30] 1- Catunnaṁ kilesasīmānaṁ atītattā sīmātīto, 1- bāhitapāpattā ca
  brāhmaṇo, itthambhūtassa ca tassa natthi, paracittapubbenivāsañāṇehi ñatvā vā
  maṁsadibbacakkhūhi disvā vā kiñci samuggahītaṁ, abhiniviṭṭhanti vuttaṁ hoti. So
  ca kāmarāgābhāvato na rāgarāgī rūpārūparāgābhāvato na virāgaratto, yato evaṁvidhassa tassa
  "idaṁ paraman"ti kiñci idha uggahitaṁ natthīti arahattanikūṭena desanaṁ niṭṭhāpesi.
     Catasso sīmāyoti cattāro paricchedā. Diṭṭhānusayoti diṭṭhi ca sā
  appahīnaṭṭhena anusayo cāti diṭṭhānusayo. Vicikicchānusayādīsupi eseva nayo.
  Kenaṭṭhena anusayo 2-? anusayanaṭṭhena. Ko esa anusayanaṭṭho nāmāti? appahīnaṭṭho. Ete
  Hi appahīnaṭṭhena tassa tassa santāne anusenti nāma, tasmā "anusayā"ti
  vuccanti. Anusentīti anurūpaṁ kāraṇaṁ labhitvā uppajjantīti attho. Athāpi
  siyā:- anusayanaṭṭho nāma appahīnākāro, appahīnākāro ca "uppajjatī"ti vattuṁ
  na yujjati, tasmā na anusayā uppajjantīti. Tatridaṁ paṭivacanaṁ:- appahīnākāro
  anusayo, anusayoti pana appahīnaṭṭhena thāmagatakilesā vuccanti. Yo 3- cittasampayutto
  sārammaṇo sappaccayaṭṭhena sahetuko ekantākusalo atītopi hoti anāgatopi
  paccuppannopi, tasmā "uppajjatī"ti vattuṁ yujjati.
     Tatridaṁ pamāṇaṁ:- paṭisambhidāyaṁ tāva abhisamayakathāya 4- "paccuppanne kilese
  pajahatī"ti pucchitvā anusayānaṁ paccuppannabhāvassa atthitāya "thāmagato anusayaṁ

  *  *  *  *  *  *
  Footnote: 1-1 chaṂa. sīmātigoti gāthā ekapuggalādhiṭṭhānāya desanāya vuttā. pubbasadiso eva
  panassā sambandho, so evaṁ atthavaṇṇanāya saddhiṁ veditabbo:- kiñca bhiyyo? so
  īdiso bhūripañño catunnaṁ kilesasamānaṁ atītattā sīmātigo 2 chaṂa. anusayā
  3 chaṂa. so 4 khu.paṭi. 31/21/428
-------------------------------------------------
[page 235]
  Pajahatī"ti vuttaṁ. Dhammasaṅgaṇiyaṁ mohassa padabhājane 1- "avijjānusayo
  avijjāpariyuṭṭhānaṁ, avijjālaṅgī moho akusalamūlaṁ, ayaṁ tasmiṁ samaye moho hotī"ti
  akusalacittena saddhiṁ mohassa 2- uppannabhāvo vutto. Kathāvatthusmiṁ "anusayā
  abyākatā anusayā ahetukā anusayā cittavippayuttā"ti 3- sabbe vādā paṭisedhitā.
  Anusayayamake sattannaṁ mahāvārānaṁ aññatarasmiṁ uppajjanavāre 4- "yassa kāmarāgānusayo
  uppajjati tassa paṭighānusayo uppajjatī"tiādi vuttaṁ. Tasmā "anusentīti
  anurūpaṁ kāraṇaṁ labhitvā uppajjantī"ti yaṁ vuttaṁ, taṁ iminā tantippamāṇena
  suvuttanti veditabbaṁ. Yampi "cittasampayutto sārammaṇo"tiādi vuttaṁ, tampi
  suvuttameva. Anusayo hi nāmesa parinipphanno cittasampayutto akusaladhammoti
  niṭṭhamettha gantabbaṁ. Tattha diṭṭhānusayo catūsu diṭṭhisampayuttesu,
  vicikicchānusayo vicikicchāsahagate, avijjānusayo dvādasasu akusalacittesu
  sahajātavasena ārammaṇavasena ca, tayopi avasesatebhūmakadhammesu ārammaṇavasena
  diṭṭhivicikicchāmohā. Kāmarāgānusayo cettha lobhasahagatacittesu sahajātavasena ārammaṇavasena
  ca manāpesu avasesakāmāvacaradhammesu ārammaṇavaseneva uppajjamāno lobho. Paṭighānusayo
  domanassasahagatacittesu sahajātavasena ārammaṇavasena ca amanāpesu avasesakāmāvacaradhammesu
  ārammaṇavaseneva uppajjamāno doso. Mānānusayo diṭṭhivippayuttalobhasahagatacittesu
  sahajātavasena ārammaṇavasena ca dukkhavedanāvajjesu avasesakāmāvacaradhammesu
  rūpārūpāvacaradhammesu ca ārammaṇavaseneva uppajjamāno māno. Bhavarāgānusayo catūsu
  diṭṭhivippayuttesu uppajjamānopi sahajātavasena vutto, ārammaṇavaseneva pana
  rūpārūpāvacaradhammesu uppajjamāno lobho vutto.
     Tattha diṭṭhānusayoti dvāsaṭṭhividhā diṭṭhi. Vicikicchānusayoti aṭṭhavatthukā
  vicikicchā. Tadekaṭṭhā ca kilesāti sahajekaṭṭhavasena diṭṭhiyā vicikicchāya,

  *  *  *  *  *  *
  Footnote: 1 abhi.saṅ. 34/390/109 2 chaṂa. avijjānusayassa
  3 abhi.ka. 37/305-309/369-371 4 abhi.Yu. 38/330/543
-------------------------------------------------
[page 236]
  Sahajekaṭṭhavasena ekato ṭhitā. Mānānusayoti navavidhamāno. Paracittañāṇena 1- vā
  ñatvāti paresaṁ cittavārajānanapaññāya 2- jānitvā, cetopariyañāṇena jānitvāti
  vuttaṁ hoti. Pubbenivāsānussatiñāṇena vāti atīte nivuṭṭhakkhandhānussaraṇañāṇena
  jānitvā. Maṁsacakkhunā vāti pakaticakkhunā. Dibbacakkhunā vāti dibbasadisena
  dibbavihārasannissitena vā dibbena cakkhunā passitvā. Rāgarattāti rāgena rañjitā.
  Ye pañcasu kāmaguṇesūti ye pañcasu rūpādivatthukāmakoṭṭhāsesu. Virāgarattāti
  virāgasaṅkhātāsu rūpārūpasamāpattīsu atirattā allīnā. Yato kāmarāgo cāti yadā
  kāmarāgo 3- ca. Rūpārūpabhavesupi 4- eseva nayo.
                   Saddhammapajjotikāya mahāniddesaṭṭhakathāya
                    suddhaṭṭhakasuttaniddesavaṇṇanā niṭṭhitā.
                               Catutthaṁ.
                       ---------------------

  *  *  *  *  *  *
  Footnote: 1 chaṂa. paramatthañāṇena 2 chaṂa. cittācāra... 3 chaṂa. kāmabhave rāgo
  4 chaṂa. rūpārūparāgesupi
-------------------------------------------------
[page 237]
                      5. Paramaṭṭhakasuttaniddesavaṇṇanā
     [31] Pañcame paramaṭṭhakasutte paramanti diṭṭhīsu paribbasānoti idaṁ paramanti
  gahetvā sakāya sakāya diṭṭhiyā vasamāno. Yaduttariṁ kuruteti yaṁ attano satthārādiṁ
  seṭṭhaṁ karoti. Hīnāti aññe tato sabbamāhāti taṁ attano satthārādiṁ ṭhapetvā
  tato aññe sabbe "hīnā ime"ti āha. Tasmā vivādāni avītivattoti tena
  kāraṇena tāni diṭṭhikalahāni 1- avītivattova hoti.
     Vasantīti paṭhamuppannadiṭṭhivasena vasanti. Pavasantīti pavisitvā vasanti.
  Āvasantīti visesena vasanti. Parivasantīti sabbabhāgena vasanti. Taṁ upamāya sādhento
  "yathā āgārikā vā"tiādimāha. Āgārikā vāti gharasāmikā. Gharesu vasantīti attano
  gharesu āsaṅkavirahitā hutvā nivasanti. Sāpattikā vāti āpattibahulā. Sakilesāti 2-
  rāgādikilesabahulā. Uttariṁ karotīti atirekaṁ karoti. Ayaṁ satthā sabbaññūti ayaṁ
  amhākaṁ satthā sabbaṁ jānāti.
     Sabbe parappavāde khipatīti sabbāparaladdhiyo chaḍḍeti. Ukkhipatīti nīharati.
  Parikkhipatīti parammukhe karoti. Diṭṭhimedhagānīti diṭṭhivihesakāni.
     [32] Dutiyagāthāyattho:- evaṁ avītivattova yaṁ diṭṭhe sute sīlavate muteti
  etesu catūsu vatthūsu uppannadiṭṭhisaṅkhāte attani pubbe vuttappakāraṁ ānisaṁsaṁ
  passati, tadeva so tattha sakāya diṭṭhiyā ānisaṁsaṁ "idaṁ seṭṭhan"ti abhinivisitvā
  aññaṁ sabbaṁ parasatthārādikaṁ nihīnato passati.
     Dve ānisaṁse passatīti dve guṇe oloketi. Diṭṭhadhammikañcāti diṭṭhe
  paccakkhe attabhāve vipaccanakaguṇaṁ. 3- Samparāyikañcāti paraloke paṭilabhitabbaguṇañca.
  Yaṁdiṭṭhiko satthāti yaṁladdhiko titthāyatanasāmiko. Alaṁ nāgattāya vāti nāgabhāvāya 4-

  *  *  *  *  *  *
  Footnote: 1 chaṂa. so diṭṭhikalahe 2 chaṂa. sakilesā vāti 3 chaṂa. vipaccanakaraṇaṁ
  4 chaṂa. nāgarājabhāvāya
-------------------------------------------------
[page 238]
  Vā pariyattaṁ. Supaṇṇattādīsupi eseva nayo. Devattāya vāti sammutidevādibhāvāya.
  Āyatiṁ phalapāṭikaṅkhī hotīti anāgate vipākaphalaṁ patthayāno hoti. Diṭṭhasuddhiyāpi
  dve ānisaṁse passatīti cakkhuviññāṇena diṭṭharūpāyatanassa vasena suddhiyā hetuttāpi
  attano gahitaggahaṇena dve guṇe oloketi. Sutasuddhiyādīsupi eseva nayo.
     [33] Tatiyagāthāyattho:- evaṁ passato passa 1- yaṁ attano satthārādiṁ
  nissito aññaṁ parasatthārādiṁ hīnaṁ passati, taṁ pana dassanaṁ ganthameva kusalā
  vadanti, bandhananti vuttaṁ hoti. Yasmā etadeva, tasmā hi diṭṭhaṁva sutaṁ mutaṁ
  vā, sīlabbataṁ bhikkhu na nissayeyya, nābhiniviseyyāti 2- vuttaṁ hoti.
     Kusalāti khandhādijānane chekā. Khandhakusalāti rūpādīsu pañcasu khandhesu kusalā.
  Dhātuāyatanapaṭiccasamuppādasatipaṭṭhānasammappadhānaiddhipādaindriyabalabojjhaṅgamagga-
  phalanibbānesupi eseva nayo. Tattha maggakusalāti catūsu maggesu. Phalakusalāti catūsu
  phalesu. Nibbānakusalāti duvidhe nibbāne chekā. Te kusalāti te etesu
  vuttappakāresu chekā. Evaṁ vadantīti evaṁ kathenti. Gantho esoti passato ca attano
  satthārādinissitañca aññaṁ parasatthārādiṁ hīnato dassanañca gantho bandhano esoti
  vadanti. Lambanaṁ 3- etanti etaṁ vuttappakāraṁ nāgadante laggitaṁ viya adholambanaṁ.
  Bandhanaṁ etanti nicchindituṁ dukkhaṭṭhena saṅkhalikādibandhanaṁ viya etaṁ bandhanaṁ.
  Palibodho esoti saṁsārato nikkhamituṁ appadānaṭṭhena eso palibodho.
     [34] Catutthagāthāyattho:- na kevalaṁ diṭṭhasutādiṁ 4- na nissayeyya, api
  ca kho pana asañjātaṁ uparūpari diṭṭhimpi lokasmiṁ na kappayeyya, na janeyyāti
  vuttaṁ hoti. Kīdisaṁ? ñāṇena vā sīlabbatena vāpi, samāpattiñāṇādinā ñāṇena
  vā sīlabbatena vā yaṁ kappayissati, 5- etaṁ diṭṭhiṁ na kappayeyya. 6- Na kevalañca

  *  *  *  *  *  *
  Footnote: 1 Sī. evaṁ passantopi, chaṂa. ca 2 chaṂa. nābhiniveseyyāti 3 Sī.,chaṂa. lagganaṁ
  4 chaṂa. diṭṭhasutādīsu 5 chaṂa. yā kappiyati 6 chaṂa. kappeyya
-------------------------------------------------
[page 239]
  Diṭṭhiṁ na kappayeyya, api ca kho pana mānenapi jātiādīhi vatthūhi samoti
  vā attānaṁ anūpaneyya, hīno na maññetha visesi vāpīti.
     Aṭṭhasamāpattiñāṇena vāti paṭhamajjhānādīnaṁ aṭṭhannaṁ samāpattīnaṁ sampayuttapaññāya
  vā. Pañcābhiññāñāṇena vāti lokiyānaṁ pañcannaṁ abhiññānaṁ sampayuttapaññāya vā.
  Micchāñāṇena vāti viparītasabhāvena pavattāya paññāya amutte muttammayāti 1-
  evaṁ uppannena micchāñāṇena vā.
     [35] Pañcamagāthāyattho:- evaṁ hi diṭṭhiṁ akappento amaññamāno ca
  attaṁ pahāya anupādiyāno yaṁ pubbe gahitaṁ, taṁ pahāya paraṁ aggaṇhanto tasmimpi
  vuttappakāre ñāṇepi duvidhaṁ nissayaṁ no karoti, akaronto ca sa ve viyattesu
  nānādiṭṭhivasena bhinnesu sattesu na vaggasārī chandādivasena agacchanadhammo hutvā
  dvāsaṭṭhiyā diṭṭhīsu kiñci diṭṭhiṁ na pacceti, na paccāgacchatīti vuttaṁ hoti.
     Catūhi upādānehīti kāmupādānādīhi catūhi bhusaṁ gahaṇehi. Sa ve vavatthitesūti 2-
  so puggalo nicchitesu. Bhinnesūti dvidhā bhinnesu.
     [36] Idāni yo so imāya gāthāya vutto khīṇāsavo, tassa vaṇṇabhaṇanatthaṁ
  "yassūbhayante"tiādikā tisso gāthāyo āha. Tesu 3- paṭhamagāthāya yassūbhayanteti
  pubbe vuttaphassādibhede. Paṇidhīti taṇhā. Bhavābhavāyāti punappunaṁ bhavāya. Idha
  vā huraṁ vāti sakattabhāvādibhede idha vā parattabhāvādibhede parattha vā.
     Phasso eko antoti cakkhusamphassādiko eko koṭṭhāso. Phassasamudayoti
  vatthārammaṇo. Yato samudeti uppajjati, so samudayo. Dutiyo antoti dutiyo
  koṭṭhāso. Atītanti ati itaṁ atītaṁ, atikkantanti vuttaṁ hoti. Anāgatanti na

  *  *  *  *  *  *
  Footnote: 1 chaṂa. muttaṁ passāti 2 chaṂa. viyattesūti 3 chaṂa. tattha
-------------------------------------------------
[page 240]
  Āgataṁ anāgataṁ, anuppannanti vuttaṁ hoti. Sukhavedanādayo visabhāgavasena. Nāmarūpadukaṁ
  namanaruppanavasena. Ajjhattikādayo ajjhattabāhiravasena. Sakkāyādayo khandhapañcakānaṁ
  pavattisamudayavasena vuttāti veditabbā.
     Sakattabhāvoti attano attabhāvo. Parattabhāvoti parassa attabhāvo.
     [37] Dutiyagāthāya diṭṭhe vāti diṭṭhasuddhiyā vā. Esa nayo sutādīsu.
  Saññāti saññāsamuṭṭhāpikā diṭṭhi.
     Aparāmasantanti taṇhāmānadiṭṭhīhi na parāmasantaṁ. Anabhinivisantanti 1- teheva
  anabhinivisantaṁ.
     "vinibandho"ti Vāti 2- mānena vinibandhoti vā. "parāmaṭṭho"ti Vāti parato
  niccasukhasubhādīhi parāmaṭṭhoti vā. Vikkhepagatoti uddhaccavasena. Aniṭṭhaṅgatoti
  vicikicchāvasena. Thāmagatoti anusayavasena. Gatiyāti gantabbavasena.
     [38] Tatiyagāthāya dhammāpi tesaṁ na paṭicchitā seti dvāsaṭṭhidiṭṭhigatadhammāpi
  tesaṁ "idameva saccaṁ, moghamaññan"ti 3- evaṁ na paṭicchitā. Pāraṅgato na pacceti
  tādīti nibbānapāraṅgato tena tena maggena pahīne kilese puna nāgacchati pañcahi
  ca ākārehi tādi hotīti. Sesaṁ pākaṭameva.
     Vīsativatthukā sakkāyadiṭṭhīti "rūpaṁ attato samanupassatī"tiādinā 4-
  nayena ekekasmiṁ khandhe catūhi catūhi ākārehi pañcakkhandhe patiṭṭhaṁ katvā
  pavattā vijjamāne kāye diṭṭhi. Dasavatthukā micchādiṭṭhīti "natthi
  dinnan"tiādinayappavattā 5- diṭṭhi. Antagagāhikā diṭṭhīti "sassato loko
  idameva saccaṁ, moghamaññan"tiādinayappavattā 6- ekekaṁ antaṁ atthīti gahetvā
  pavattā diṭṭhi. Yā evarūpā diṭṭhīti

  *  *  *  *  *  *
  Footnote: 1 chaṂa. anabhinivesantanti. evamuparipi 2 chaṂa. vinibaddhoti vā
  3 khu.u. 25/56/194 4 khu.paṭi. 31/131/148 5 abhi.saṅ. 34/1221/279
  6 Ma.u. 14/27/22
-------------------------------------------------
[page 241]
  Idāni vuccamānānaṁ ekūnavīsapadānaṁ sādhāraṇaṁ mūlapadaṁ. Yā diṭṭhi, tadeva
  diṭṭhigataṁ, yā diṭṭhi, tadeva diṭṭhiggahaṇanti sabbopi 1- sambandho kātabbo. Yā
  ayāthāvadassanaṭṭhena diṭṭhi, tadeva diṭṭhīsu gataṁ dassanaṁ dvāsaṭṭhidiṭṭhiyā
  antogatattāti diṭṭhigataṁ. Heṭṭhāpissa attho vuttoyeva.
     Dvinnaṁ antānaṁ ekantagatattātipi diṭṭhigataṁ. Tattha sassatoti nicco. Lokoti
  attā. Idha sarīraṁyeva nassati, attā pana idha parattha ca soyevāti maññanti. So hi
  sāmaññeva āloketīti katvā lokoti maññati. Asassatoti anicco. Attā sarīreneva
  saha nassatīti maññanti. Antavāti paritte kasiṇe jhānaṁ uppādetvā taṁ
  parittakasiṇārammaṇacetanaṁ sapariyanto "attā"ti maññanti. Anantavāti na
  antavā appamāṇe kasiṇe jhānaṁ uppādetvā taṁ appamāṇakasiṇārammaṇacetanaṁ
  apariyanto "attā"ti maññanti. Taṁ jīvaṁ taṁ sarīranti jīvo ca sarīrañca
  taṁyeva. Jīvoti attā, liṅgavipallāsena napuṁsakavacanaṁ kataṁ. Sarīranti
  rāsaṭṭhena khandhapañcakaṁ. Aññaṁ jīvaṁ aññaṁ sarīranti añño jīvo aññaṁ khandhapañcakaṁ.
  Hoti tathāgato parammaraṇāti khandhā idheva vinassanti, satto maraṇato paraṁ
  hoti vijjati na nassati, tathāgatoti cetaṁ sattādhivacanaṁ bhavati. 2- Keci pana
  "tathāgatoti arahā"ti vadanti. Ime na hotīti pakkhe dosaṁ disvā evaṁ gaṇhanti.
  Na hoti tathāgato parammaraṇāti khandhāpi idheva nassanti, tathāgato ca maraṇato
  paraṁ na hoti ucchijjati. Ime hotīti pakkhe dosaṁ disvā evaṁ gaṇhanti. Hoti
  ca na ca hotīti ime ekekapakkhapariggahe dosaṁ disvā ubhayapakkhaṁ gaṇhanti.
  Neva hoti na na hotīti ime ubhayapakkhapariggahe ubhayadosāpattiṁ disvā "hoti
  ca na hotī"ti ca "neva hoti na na hotī"ti ca amarāvikkhepapakkhaṁ gaṇhanti.
     Ayampanettha aṭṭhakathānayo 3-:- "sassato loko"ti vātiādīhi dasahākārehi
  diṭṭhippabhedova vutto. Tattha sassato lokoti ca khandhapañcakaṁ lokoti gahetvā

  *  *  *  *  *  *
  Footnote: 1 Sī.,chaṂa. sabbesaṁ 2 chaṂa. sattādhivacananti 3 paṭisaṁ.A. 2/6
-------------------------------------------------
[page 242]
  "ayaṁ Loko nicco dhuvo sabbakāliko"ti gaṇhantassa sassatanti gahaṇākārappavattā
  diṭṭhi. Asassatoti tameva lokaṁ "ucchijjati vinassatī"ti gaṇhantassa ucchedaggahaṇā-
  kārappavattā diṭṭhi. Antavāti parittakasiṇalābhino suppamatte vā sarāvamatte
  vā kasiṇe samāpannassa antosamāpattiyaṁ vattitarūpārūpadhamme "loko"ti ca
  kasiṇaparicchedantena "antavā"ti ca gaṇhantassa "antavā loko"ti gahaṇākārappavattā
  diṭṭhi. Sā sassatadiṭṭhipi hoti ucchedadiṭṭhipi. Vipulakasiṇalābhino pana tasmiṁ kasiṇe
  samāpannassa antosamāpattiyaṁ vattitarūpārūpadhamme "loko"ti ca kasiṇaparicchedantena
  ca "ananto"ti gaṇhantassa "anantavā loko"ti gahaṇākārappavattā diṭṭhi. Sā
  sassatadiṭṭhipi hoti ucchedadiṭṭhipi. Taṁ jīvaṁ taṁ sarīranti "bhedanadhammassa
  sarīrasseva jīvan"ti gahitattā "sarīre ucchijjamāne jīvampi ucchijjatī"ti
  ucchedaggahaṇākārappavattā diṭṭhi. Dutiyapadena sarīrato aññassa jīvassa gahitattā
  "sarīre ca ucchijjamānepi jīvaṁ na ucchijjatī"ti sassataggahaṇākārappavattā diṭṭhi.
  Hoti tathāgatotiādīsu "satto tathāgato nāma, so parammaraṇā hotī"ti gaṇhato paṭhamā
  sassatadiṭṭhi. "na Hotī"ti gaṇhato dutiyā ucchedadiṭṭhi. "hoti Ca na ca hotī"ti
  gaṇhato tatiyā ekaccasassatadiṭṭhi. "neva Hoti na na hotī"ti gaṇhato catutthā
  amarāvikkhepadiṭṭhīti vuttappakārā dasavidhā diṭṭhi. Yathāyogaṁ bhavadiṭṭhi ca vibhavadiṭṭhi
  cāti dvidhā hoti. Tāsu ekāpi tesaṁ khīṇāsavānaṁ na paṭicchitāti attho.
     Ye kilesāti ye kilesā sotāpattimaggena pahīnā, te kilese. Na punetīti
  na puna eti. Na paccetīti puna nibbattetvā na paṭieti, na paccāgacchatīti
  paccabhave nāgacchati. Pañcahākārehi tādīti pañcahi kāraṇehi koṭṭhāsehi vā
  sadiso. Iṭṭhāniṭṭhe tādīti iṭṭhārammaṇe ca aniṭṭhārammaṇe ca anunayapaṭighaṁ
  muñcitvā ṭhitattā dvīsu sadiso. Cattāvīti kilese cajitavā. Tiṇṇāvīti saṁsāraṁ
  atikkamitavā. Muttāvīti rāgādito muttavā. Taṁniddesā tādīti tena tena
  sīlasaddhādinā niddisitvā niddisitvā kathetabbato sadiso.
-------------------------------------------------
[page 243]
     Taṁ pañcavidhaṁ vitthāretvā kathetukāmo "kathaṁ arahā iṭṭhāniṭṭhe tādī"tiādimāha.
  Tattha lābhepīti catunnaṁ paccayānaṁ lābhepi. Alābhepīti tesaṁ alābhepi. Yasepīti
  parivārepi. Ayasepīti parivāravipattiyāpi. Pasaṁsāyapīti vaṇṇabhaṇanāyapi. Nindāyapīti
  garahāyapi. Sukhepīti kāyikasukhepi. Dukkhepīti kāyikadukkhepi. Ekaṁ ce bāhaṁ
  gandhena limpeyyunti sace ekaṁ bāhaṁ catujātiyagandhena lepaṁ uparūpari dadeyyuṁ.
  Vāsiyā taccheyyunti yadi ekaṁ bāhaṁ vaḍḍhakī vāsiyā tacchetvā tacchetvā tanuṁ
  kareyyuṁ. Amusmiṁ natthi rāgoti amusmiṁ gandhalepane sineho natthi na saṁvijjati.
  Amusmiṁ natthi paṭighanti amusmiṁ vāsiyā tacchane paṭihananasaṅkhātaṁ paṭighaṁ kopaṁ natthi
  na saṁvijjati. Anunayapaṭighavippahīnoti sinehañca kopañca pajahitvā ṭhito.
  Ugghātinigghātivītivattoti anunayavasena anuggahañca paṭighavasena niggahañca
  atikkamitvā ṭhito. Anurodhavirodhasamatikkantoti anunayañca paṭighañca sammā atikkanto.
     Sīle satīti sīle saṁvijjamāne. Sīlavāti sīlasampanno. Tena niddesaṁ kathanaṁ
  labhatīti tādī. Saddhāya sati saddhoti evamādīsupi eseva nayo.
                   Saddhammapajjotikāya mahāniddesaṭṭhakathāya
                    paramaṭṭhakasuttaniddesavaṇṇanā niṭṭhitā.
                               Pañcamaṁ.
                        -------------------
-------------------------------------------------
[page 244]
                        6. Jarāsuttaniddesavaṇṇanā
     [39] Chaṭṭhe jarāsutte appaṁ vata jīvitaṁ idanti idaṁ vata manussānaṁ jīvitaṁ
  appakaṁ parittaṁ ṭhitiparittatāya sarasaparittatāyāti guhaṭṭhakasuttepi vuttanayametaṁ.
  Oraṁ vassasatāpi miyyatīti vassasatā oraṁ kalalādikālepi miyyati. Aticcāti vassasataṁ
  atikkamitvā. Jarasāpi miyyatīti jarāyapi miyyati. Ito paraṁ guhaṭṭhakasuttavaṇṇanāya
  vuttanayeneva gahetabbaṁ.
     Appanti mandaṁ. Gamanīyo samparāyoti paraloko gantabbo. Kalalakālepīti ettha
  kalalaṁ 1- nāma paṭisandhikkhaṇe tīhi jātiuṇṇaṁsūhi katasuttagge ṭhitatelabinduppamāṇaṁ
  acchaṁ vippasannaṁ kalalaṁ hoti. Yaṁ sandhāya vuttaṁ:-
             "tilatelassa yathā bindu sappimaṇḍo anāvilo
             evaṁ vaṇṇappaṭibhāgaṁ kalalanti pavuccatī"ti. 2-
     Tasmiṁ kalalakālepi. Cavatīti jīvitā 3- galati. Maratīti jīvitaviyogaṁ āpajjati.
  Antaradhāyatīti adassanaṁ pāpuṇāti. Vippalujjatīti chijjati. "aṇḍajayoniyā Cavati.
  Jalābujayoniyā marati. Saṁsedajayoniyā antaradhāyati. Upapātikayoniyā 4- vippalujjatī"ti
  evameke vaṇṇayanti. Abbudakālepīti abbudaṁ nāma kalalato sattāhaccayena
  maṁsadhovanaudakavaṇṇaṁ hoti, kalalanti nāmaṁ antaradhāyati. Vuttampi cetaṁ:-
             "sattāhaṁ kalalaṁ hoti paripakkaṁ samūhataṁ
             vivaṭṭamānaṁ taṁ bhāvaṁ abbudaṁ nāma jāyatī"ti. 5-
     Tasmiṁ abbudakālepi. Pesikālepīti tasmāpi abbudā sattāhaccayena
  vilīnatipusadisā pesi nāma sañjāyati. Sā maricaphāṇitena dīpetabbā. Gāmadārakā 6-

  *  *  *  *  *  *
  Footnote: 1 chaṂa. kalalakālaṁ 2 chaṂa. kalalaṁ sampavuccatīti, saṁ.A. 1/284, abhi.a, 2/24
  3 Sī.,chaṂa. jīvitaṁ 4 chaṂa. opapātika... 5 saṁ.A. 2/285 6 chaṂa. gāmadārikā
-------------------------------------------------
[page 245]
  Hi supakkāni maricāni gahetvā sāṭakante bhaṇḍikaṁ katvā pīḷetvā maṇḍaṁ
  ādāya kapāle pakkhipitvā ātape ṭhapenti, taṁ sukkhamānaṁ sabbabhāgehi muccati.
  Evarūpā pesi hoti, abbudanti nāmaṁ antaradhāyati. Vuttampi cetaṁ:-
             "sattāhaṁ abbudaṁ hoti paripakkaṁ samūhataṁ
             vivaṭṭamānaṁ taṁ bhāvaṁ pesi ca nāma jāyatī"ti. 1-
     Tasmiṁ pesikālepi. Ghanakālepīti tatopi pesito sattāhaccayena kukkuṭaṇḍasaṇṭhāno
  ghano nāma maṁsapiṇḍo nibbattati, pesīti nāmaṁ antaradhāyati. Vuttampi cetaṁ:-
             "sattāhaṁ pesi bhavati paripakkaṁ samūhataṁ
             vivaṭṭamānaṁ taṁ bhāvaṁ ghano ca nāma jāyati. 2-
             Yathā kukkuṭiyā aṇḍaṁ samantā parimaṇḍalaṁ
             evaṁ ghanassa saṇṭhānaṁ nibbattaṁ kammapaccayā"ti. 3-
     Tasmiṁ ghanakālepi. Pañcasākhakālepīti 4- pañcame sattāhe dvinnaṁ dvinnaṁ
  hatthapādānaṁ sīsassa catthāya pañca pīḷakā jāyanti, yaṁ sandhāya vuttaṁ "pañcime
  bhikkhave sattāhe pañca pīḷakā saṇṭhahanti kammato"ti. 3- Tasmiṁ sākhakālepi. Tato
  paraṁ chaṭṭhasattamādīni sattāhāni atikkamma desanaṁ saṅkhipitvā dvācattālīsasattāhe
  pariṇatakāle kesalomanakhādīnaṁ uppattikālañca. Tassa ca nābhito uṭṭhito nāḷo
  mātu udarapaṭalena ekābaddho hoti, so uppaladaṇḍako viya chiddo, tena āhāraraso
  saṁsaritvā āhārasamuṭṭhānaṁ rūpaṁ samuṭṭhāpeti. Evaṁ so dasa māse yāpeti, taṁ sabbaṁ
  avatvā "sūtighare"ti āha, yaṁ sandhāya vuttaṁ:-
          "kesā lomā nakhāpi ca "5-

  *  *  *  *  *  *
  Footnote: 1 saṁ.A. 1/285 2 chaṂa. ghanoti nāma jāyati 3 saṁ.A. 1/285
  4 Sī.,chaṂa. pasākhakālepīti 5 chaṂa. nakhāni ca
-------------------------------------------------
[page 246]
             "yañcassa Bhuñjatī mātā annaṁ pānañca bhojanaṁ
             tena so tattha yāpeti mātukucchigato naro"ti. 1-
     Tattha sūtighareti sūtikaghare, vijāyanaghareti attho. "sūtikāghare"ti Vā pāṭho,
  sūtikāyāti padacchedo. Aḍḍhamāsikopīti vijātadivasato 2- paṭṭhāya aḍḍhamāso etassa
  atthīti aḍḍhamāsiko. Dvemāsikādīsupi eseva nayo. Jātadivasato paṭṭhāya ekaṁ
  saṁvaccharaṁ etassa atthīti saṁvacchariko. Upari dvevassikādīsupi eseva nayo.
     Yadā jiṇṇo hotīti yasmiṁ kāle jarājiṇṇo bhavati jajjarībhūto. Vuḍḍhoti
  vayovuḍḍho. Mahallakoti jātimahallako. Addhagatoti tayo addhe atikkanto.
  Vayoanuppattoti tatiyaṁ vayaṁ anuppatto. Khaṇḍadantoti antarantarā patitā dantā
  phālitā ca jarānubhāvena khaṇḍā dantā jātā assāti khaṇḍadanto. Palitakesoti
  paṇḍarakeso. Vilūnanti luñcitvā gahitā kesā viya khallātaṁ. 3- Khalitasiroti
  mahākhallāṭasīso. Valinanti sañjātavali. Tilakāhatagattoti setatilakakāḷatilakehi
  vikiṇṇasarīro. Bhoggoti bhaggo, imināpissa vaṅkabhāvaṁ dīpeti. Daṇḍaparāyanoti
  daṇḍapaṭissaraṇo daṇḍadutiyo. So jarāyapīti so puggalo jarāyapi abhibhūto marati.
  Natthi maraṇamhā mokkhoti maraṇato muccanupāyo natthi nupalabbhati.
     Phalānamiva pakkānaṁ, pāto patanato bhayanti paripākagatānaṁ sithilavaṇṭānaṁ
  panasaphalādipakkānaṁ paccūsakāle avassaṁ patissantīti phalasāmikānaṁ bhāyanaṁ 4- viya.
  Evaṁ jātāna maccānaṁ, niccaṁ maraṇato bhayanti evameva uppannānaṁ sattānaṁ
  maccusaṅkhātamaraṇato satataṁ kālaṁ bhayaṁ.
     Yathāpi kumbhakārassāti yathā nāma mattikābhājanaṁ karontassa. Katā mattikabhājanāti 5-
  tena niṭṭhāpitabhājanaṁ. Sabbe bhedapariyantāti pakkāpakkaṁ sabbaṁ bhedanaṁ

  *  *  *  *  *  *
  Footnote: 1 saṁ.sa. 15/235/248, abhi.ka. 37/692/410 2 chaṂa. jātadivasato
  3 chaṂa. khallāṭasīso 4 chaṂa. bhāyamānānaṁ 5 khu.su. 25/583/451
-------------------------------------------------
[page 247]
  Bhijjanaṁ pariyantaṁ avasānaṁ assāti bhedanapariyantaṁ. Evaṁ maccāna jīvitanti evameva
  sattānaṁ āyusaṅkhāRā. 1-
     Daharā ca mahantā cāti taruṇā ca mahallakā ca. Ye bālā ye ca
  paṇḍitāti ye ca assāsapassāsāyattajīvikā bālā ye ca paṇḍiccena samannāgatā
  buddhādayo. Sabbe maccuvasaṁ yantīti ete vuttappakārā daharādayo sabbe
  maccuno issariyaṁ upagacchanti.
     Tesaṁ maccuparetānanti etesaṁ maccunā parivāritānaṁ. Gacchataṁ paralokatoti
  ito manussalokato paralokaṁ gacchantānaṁ. Na pitā tāyate puttanti pitā puttaṁ
  na rakkhati. Ñātī vā pana ñātaketi mātāpitipakkhikā ñātī vā teyeva ñātake
  rakkhituṁ na sakkonti.
     Pekkhataññeva ñātīnanti vuttavidhānaṁyeva ñātīnaṁ pekkhantānaṁyeva olokentānaṁyeva.
  Passa lālappataṁ puthūti passāti ālapanaṁ. Lālapantānaṁ vilapantānaṁ puthūnaṁ
  nānappakārānaṁ. Ekamekova maccānaṁ, govajjho viya niyyatīti sattānaṁ ekameko
  vadhāya niyyamānagoṇo viya maraṇāya niyyati pāpuṇīyati. Evaṁ abbhāhato lokoti
  evameva sattaloko bhusaṁ āhato. Maccunā ca jarāya cāti maraṇena ca jarāya
  ca abhibhūto.
     [40] Mamāyiteti mamāyitavatthukāraṇā. Vinābhāvasantamevidanti santavinābhāvaṁ 2-
  vijjamānavinābhāvameva idaṁ, na sakkā avinābhāvena bhavitunti vuttaṁ hoti.
     Socantīti cittena socanaṁ karonti. Kilamantīti kāyena kilamathaṁ pāpuṇanti.
  Paridevantīti nānāvidhaṁ vācāvilāpaṁ gacchanti. 3- Urattāḷiṁ kandantīti uraṁ
  tāḷetvā tāḷetvā kandanti. Sammohaṁ āpajjantīti sammohabhāvaṁ pāpuṇanti.

  *  *  *  *  *  *
  Footnote: 1 chaṂa. āyusaṅkhāraṁ 2 chaṂa. santaṁ 3 chaṂa. bhaṇanti
-------------------------------------------------
[page 248]
     Aniccoti hutvā abhāvaṭṭhena. Saṅkhatoti paccayehi saṅgamma kato.
  Paṭiccasamuppannoti paccayasāmaggiṁ paṭicca na paccakkhāya saha sammā ca uppanno.
  Khayadhammoti khayaṁ gamanasabhāvo. Vayadhammoti vayaṁ gamanasabhāvo, bhaṅgaṁ gamanasabhāvoti 1-
  attho. Virāgadhammoti virajjanasabhāvo. Nirodhadhammoti nirujjhanasabhāvo. Yvāyaṁ
  pariggahoti yo ayaṁ pariggaho. "yāyaṁ 2- Pariggaho"tipi pāṭho, ayameva padacchedo.
  Niccoti satatakāliko. Dhuvoti thiro. Sassatoti acavano. Avipariṇāmadhammoti
  pakatiajahanasabhāvo. Sassatisamaṁ tatheva ṭhassatīti candasūriyasinerumahāsamuddapaṭhavīpabbatādayo
  viya tiṭṭheyya.
     Nānābhāvoti jātiyā nānāsabhāvo. 3- Vinābhāvoti maraṇena viyogabhāvo.
  Aññathābhāvoti bhavena 4- aññathābhāvo. Purimānaṁ purimānaṁ khandhānanti anantare
  pure uppannānaṁ khandhānaṁ. Vipariṇāmaññathābhāvāti pakatibhāvaṁ jahitvā aññathābhāvena.
  Pacchimā pacchimā khandhādayo pavattanti uppajjantīti sambandho.
     Sabbaṁ gharāvāsapalibodhanti sakalaṁ gihibhāvajaṭaṁ. Ñātimittāmaccapalibodhanti
  mātāpitupakkhikā ñātī, mittā sahāyā, amaccā gumbā. 5- Sannidhipalibodhanti
  nidhānajaṭaṁ chaḍḍetvā. 6- Kesamassuṁ ohāretvāti kese ca massūni ca oropayitvā.
  Kāsāyāni vatthānīti kāsāyarasapītāni 7- vatthāni.
     [41] Māmakoti mama upāsako bhikkhu vāti saṅkhyaṁ gato, buddhādīni vā
  vatthūni mamāyamāno.
     Tesaṁ tesaṁ sattānanti anekesaṁ sattānaṁ sādhāraṇaniddeso. "yaññadattassa
  Maraṇaṁ, somadattassa maraṇan"ti evaṁ hi divasampi kathiyamāne neva sattā pariyādānaṁ
  gacchanti, na sabbaṁ aparatthadīpanaṁ sijjhati. Imehi pana dvīhi padehi na koci

  *  *  *  *  *  *
  Footnote: 1 chaṂa. bhaṅgavasena bhaṅgagamanasabhāvoti 2 chaṂa. yāya 3 chaṂa. nānābhāvo 4 chaṂa. sabbhāvato
  5 Sī. amaccagaṇā, chaṂa. bhaccā 6 chaṂa. chinditvā 7 chaṂa. kasāyarasapītāni
-------------------------------------------------
[page 249]
  Satto apariyādinno hoti, na kiñci aparatthadīpanaṁ sijjhati. Tamhā tamhāti
  ayaṁ gativasena anekesaṁ nikāyānaṁ sādhāraṇaniddeso. Sattanikāyāti sattānaṁ nikāyā,
  sattaghaṭā sattasamūhāti attho. Cutīti cavanavasena vuttaṁ. Ekacatupañcakkhandhāya cutiyā
  sāmaññavacanametaṁ. Cavanatāti bhāvavacanena lakkhaṇanidassanaṁ. Bhedoti cutikkhandhānaṁ
  bhaṅguppattiparidīpanaṁ. Antaradhānanti ghaṭassa viya bhinnassa bhinnānaṁ khandhānaṁ yena
  kenaci pariyāyena anantabhāvaparidīpanaṁ. 1- Maccumaraṇanti maccusaṅkhātaṁ maraṇaṁ, na
  khaṇikamaraṇaṁ. Kālo nāma antako, tassa kiriyāti kālakiriyā. Ettāvatā sammutimaraṇaṁ
  dīpitaṁ. Idāni paramatthena dīpetuṁ "khandhānaṁ bhedo"tiādimāha. Paramatthena
  hi khandhāyeva bhijjanti, na satto nāma koci marati. Khandhesu pana bhijjamānesu
  satto marati, bhinnesu "mato"ti vohāro hoti.
     Ettha ca catuvokārapañcavokāravasena khandhānaṁ bhedo, ekavokāravasena
  kaḷevarassa nikkhePo. Catuvokāravaseneva vā khandhānaṁ bhedo, sesadvayavasena kaḷevarassa
  nikkhepo veditabbo. Kasmā? kammabhavadvayepi 2- rūpakāyasaṅkhātassa kaḷevarassa
  sabbhāvato. Yasmā vā cātummahārājikādīsu khandhā bhijjanteva, na kiñci nikkhipanti,
  tasmā tesaṁ vasena khandhānaṁ bhedo, manussādibhūtassa 3- kaḷevarassa nikkhePo. Ettha
  ca kaḷevarassa nikkhepakaraṇato maraṇaṁ "kaḷevarassa nikkhepo"ti vuttaṁ. Jīvitindriyassa
  upacchedoti iminā indriyabaddhasseva maraṇaṁ nāma hoti, anindriyabaddhassa maraṇaṁ
  nāma natthīti dasseti. "pusso Mato, tisso mato"ti 4- idampana vohāramattameva.
  Atthato pana evarūpāni vacanāni sassādīnaṁ khayavayabhāvameva dīpenti. Rūpagatanti
  rūpameva rūpagataṁ. Vedanāgatantiādīsupi eseva nayo.
     Tattha pubbeva maccanti maccaṁ vā bhogā pubbeva paṭhamataraññeva vijahanti.
  Macco vā te bhoge pubbataraṁ jahati. Kāmakāmīti corarājānaṁ ālapati. Ambho

  *  *  *  *  *  *
  Footnote: 1 Sī. ghaṭanābhāvaparidīpanaṁ, chaṂa. ṭhānābhāvaparidīpanaṁ 2 Sī. kāmarūpabhavadvaye,
  chaṂa. kāmarūpabhavadvayepi 3 Sī.,chaṂa. manussādīsu 4 chaṂa.,Sī. sassaṁ mataṁ, rukkho
  matoti
-------------------------------------------------
[page 250]
  Kāme kāmayamānakāmabhogino 1- nāma loke asassatā, bhogesu vā naṭṭhesu
  jīvamānāva 2- abhogino honti. Bhoge vā pahāya sayaṁ nassanti, tasmā ahaṁ
  mahājanassa sokakālepi na socāmīti attho.
     Viditā mayā sattuka lokadhammāti corarājānaṁ ālapanto āha. Ambho sattuka
  mayā lābho alābho yaso ayasotiādayo lokadhammā viditā. Yatheva hi cando
  udeti ca pūrati ca puna ca khīyati, yathā ca sūriyo andhakāraṁ vidhamento mahantaṁ
  lokappadesaṁ tejitvāna 3- puna sāyaṁ atthaṁ paleti atthaṅgacchati na dissati, evameva
  bhogā uppajjanti ca vinassanti ca, tattha kiṁ sokena, tasmā na socāmīti
  attho.
     Taṇhāmaññanāya maññatīti taṇhāya janitamānamaññanāya maññati. Mānaṁ karoti
  diṭṭhimaññanāyāti diṭṭhiṁ upanissayaṁ katvā uppannāya maññanāya. Mānamaññanāyāti
  sahajātamānamaññanāya. Kilesamaññanāyāti vuttappakārāya upatāpanaṭṭhena kilesamaññanāya
  maññati.
     Kuhāti vimhāpakā. 4- Thaddhāti khāṇu viya thaddhā. Lapāti paccayanimittena lapanakā.
     [42] Saṅgatanti samāgataṁ diṭṭhaṁ phuṭṭhaṁ vāpi. 5- Piyāyitanti piyakataṁ.
     Saṅgatanti sammukhībhūtaṁ. Samāgatanti samīpaṁ āgataṁ. Samāhitanti ekībhūtaṁ.
  Sannipatitanti piṇḍitaṁ. Supinagatoti supinaṁ paviṭṭho. Senāviyūhaṁ 6- passatīti
  senāsannivesaṁ dakkhati. Ārāmarāmaṇeyyakanti pupphārāmādīnaṁ ramaṇīyabhāvaṁ.
  Vanarāmaṇeyyakādīsupi eseva nayo. Petanti ito paralokaṁ gataṁ. Kālakatanti mataṁ.

  *  *  *  *  *  *
  Footnote: 1 chaṂa. kāmakāmi bhogino 2 chaṂa. ca 3 chaṂa. tapitvāna 4 Ma. jimhāpakā
  5 Sī. diṭṭhapubbaṁ vā, Ma. diṭṭhaṁ vā sutaṁ vā, chaṂa. pisaddo na dissati
  6 chaṂa. senābyūhaṁ
-------------------------------------------------
[page 251]
     [43] Nāmamevāvasissati, akkheyyanti sabbaṁ rūpādidhammajātaṁ pahīyati,
  nāmamattameva tu avasissati "buddharakkhito dhammarakkhito"ti evaṁ saṅkhyātuṁ 1- kathetuṁ.
     Ye cakkhuviññāṇābhisambhūtāti ye sayaṁ cakkhuviññāṇena abhisambhūtā rāsikatā
  diṭṭhā catussamuṭṭhānikā rūpā. Sotaviññāṇābhisambhūtāti paratoghosena sotaviññāṇena
  rāsikatā sutā dvisamuṭṭhānikā saddā.
     [44] Munayoti khīṇāsavamunayo. Khemadassinoti nibbānadassino.
     Sokoti sokaniddese:- byasatīti byasanaṁ, hitasukhaṁ khipati viddhaṁsetīti attho.
  Ñātīnaṁ byasanaṁ ñātibyasanaṁ, corarogabhayādīhi ñātikkhayo ñātivināsoti attho.
  Tena ñātibyasanena. Phuṭṭhassāti ajjhotthaṭassa, abhibhūtassa samannāgatassāti attho.
  Sesesupi eseva nayo. Ayampana viseso:- bhogānaṁ byasanaṁ bhogabyasanaṁ,
  rājacorādivasena bhogakkhayo bhogavināsoti attho. Rogoyeva byasanaṁ rogabyasanaṁ. Rogo
  hi ārogyaṁ nāseti 2- vināsetīti byasanaṁ. Sīlassa byasanaṁ sīlabyasanaṁ,
  dussīlyassetaṁ nāmaṁ. Sammādiṭṭhiṁ vināsayamānā uppannā diṭṭhiyeva byasanaṁ
  diṭṭhibyasanaṁ. Ettha ca purimāni dve anipphannāni, pacchimāni tīṇi nipphannāni
  tilakkhaṇabbhāhatāni. Purimāni ca tīṇi neva kusalāni nākusalāni, sīladiṭṭhibyasanadvayaṁ
  akusalaṁ.
     Aññataraññatarenāti gahitesu vā yena kenaci aggahitesu vā mittāmaccabyasanādīsu
  yena kenaci. Samannāgatassāti samanubandhassa aparimuccamānassa. Aññataraññatarena
  dukkhadhammenāti yena kenaci sokadukkhassa uppattihetunā. Sokoti socanavasena
  soko. Idaṁ etehi kāraṇehi uppajjanakasokassa sabhāvapaccattaṁ. Socanāti
  socanākāro. Socitattanti socitabhāvo. Antosokoti abbhantarasoko. Dutiyapadaṁ
  upasaggena vaḍḍhitaṁ. So hi abbhantaraṁ 3- sukkhāpento parisukkhāpento 3-
  uppajjatīti

  *  *  *  *  *  *
  Footnote: 1 chaṂa. akkhātuṁ 2 chaṂa. byasati 3-3 chaṂa. sukkhāpento viya parisukkhāpento viya
-------------------------------------------------
[page 252]
  "antosokoti 1- Antoparisoko"ti vuccati. 2- Antoḍāhoti abbhantaraḍāho. Dutiyapadaṁ
  upasaggena vaḍḍhitaṁ. Cetaso parijjhāyanāti cittassa jhāyanākāro. 3- Soko hi
  uppajjamāno aggi viya cittaṁ jhāpeti ḍahati, "cittaṁ me jhāpaṁ, na me kiñci
  paṭibhātī"ti vadāpeti. Dukkhito mano dummano, tassa bhāvo domanassaṁ. Anupaviṭṭhaṭṭhena
  sokova sallanti sokasallaṁ.
     Paridevaniddese "mayhaṁ dhītā, mayhaṁ putto"ti evaṁ ādissa 4- devanti rodanti
  etenāti ādevo. Taṁ taṁ vaṇṇaṁ parikittetvā 5- devanti etenāti paridevo.
  Tato parāni dve dve padāni purimadvayasseva ākārabhāvaniddesavasena vuttāni.
  Vācāti vacanaṁ. Palāpoti tucchaniratthakavacanaṁ. Uppathabhaṇitāññabhaṇitādivasena 6- virūpo
  palāpoti vippalāPo. Lālappoti punappunaṁ lapanaṁ. Lālappanākāro lālappanā.
  Lālappitassa bhāvo lālappitattaṁ. Macchariyādīni vuttatthāneva.
     [45] Sattamagāthā evaṁ maraṇabbhāhate loke anurūpapaṭipattidassanatthaṁ vuttā.
  Tattha paṭilīnacarassāti tato tato paṭilīnaṁ cittaṁ katvā carantassa. Bhikkhunoti
  kalyāṇaputhujjanassa vā sekkhassa vā. Sāmaggiyamāhu tassa taṁ, yo attānaṁ bhavane
  na dassayeti tassetaṁ paṭirūpamāhu, yo evaṁpaṭipanno nirayādibhede bhavane attānaṁ
  na dassaye. Evañhi so 7- imamhā maraṇā mucceyyāti adhippāyo.
     Paṭilīnacarā vuccantīti tato tato līnacittācārā kathīyanti. Satta sekkhāti
  adhisīlādīsu tīsu sikkhāsu sikkhantīti sotāpattimaggaṭṭhaṁ ādiṁ katvā yāva
  arahattamaggaṭṭhā satta sekkhā. Arahāti phalaṭṭho. So niṭṭhitacittattā paṭilīno.
  Sekkhānaṁ paṭilīnacaraṇabhāve kāraṇaṁ dassento "kiṁkāraṇā"tiādimāha. Te tato tatoti te
  satta sekkhā tehi tehi ārammaṇehi cittaṁ paṭilīnentāti attano cittaṁ
  nilīnentā.

  *  *  *  *  *  *
  Footnote: 1 chaṂa. itisaddo na dissati 2 Sī. so antoparisokoti vuccati 3 chaṂa. jhānanākāro
  4 chaṂa. ādissa ādissa 5 chaṂa. parikittetvā parikittetvā
  6 chaṂa. uppaḍḍha... 7 chaṂa. yo
-------------------------------------------------
[page 253]
  Paṭikuṭentāti saṅkocentā. Paṭivaṭṭentāti kaṭasārakaṁ viya ābhujentā.
  Sanniruddhantāti sannirujjhantā. Sannigaṇhantāti niggahaṁ kurumānā.
  Sannivārentāti vārayamānā. Rakkhantāti rakkhaṁ kurumānā. Gopentāti cittamañjūsāya
  gopayamānā.
     Idāni dvāravasena dassento "cakkhudvāre"tiādimāha. Tattha cakkhudvāreti
  cakkhuviññāṇadvāre. Sotadvārādīsupi eseva nayo. Bhikkhunoti puthujjanakalyāṇakassa
  vā bhikkhuno, sekkhassa vā bhikkhunoti bhikkhusaddassa vacanatthaṁ avatvā
  idhādhippetabhikkhuyeva dassito. Tattha puthujjano ca so kilesānaṁ asamucchinnattā,
  kalyāṇo ca sīlādipaṭipattiyuttattāti puthujjanakalyāṇo, 1- puthujjanakalyāṇova
  puthujjanakalyāṇako, tassa puthujjanakalyāṇakassa. Adhisīlādīni sikkhatīti sekkho,
  tassa sekkhassa vā sotāpannassa vā sakadāgāmino vā anāgāmino vā.
     Āsanti nisīdanti etthāti āsanaṁ. Yatthāti yesu mañcapīṭhādīsu. Mañcotiādīni
  āsanassa pabhedavacanāni. Mañcopi hi nisajjāyapi okāsattā idha āsanesu
  vutto, so pana masārakabundikābaddhakuḷīrapādakāahaccapādakānaṁ aññataro. Pīṭhampi
  tesaṁ aññatarameva. Bhisīti uṇṇabhisicoḷabhisivākabhisitiṇabhisipaṇṇabhisīnaṁ aññataRā.
  Taṭṭikāti tālapaṇṇādīhi vinitvā katā. Cammakhaṇḍoti nisajjāraho yo koci
  cammakhaṇḍo. Tiṇasanthārādayo tiṇādīni gaṇṭhetvā 2- katā. Asappāyarūpadassanenāti
  asappāyānaṁ iṭṭharūpānaṁ olokanena. Vittanti 3- abbhantarato tucchaṁ. Vivittanti
  bahiddhāpavesanena suññaṁ. Pavivittanti koci gahaṭṭho tattha natthīti atirekena
  suññaṁ. Asappāyasaddassavanepi eseva nayo. Pañcahi kāmaguṇehīti
  itthirūpasaddagandharasaphoṭṭhabbehi pañcahi kāmakoṭṭhāsehi. Vuttampi cetaṁ:-

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī.,cha. gumbetvā, Ma. gumbhetvā
  3 Sī.,chaṂa. rittanti
-------------------------------------------------
[page 254]
             "rūpā Saddā rasā gandhā phoṭṭhabbā ca manoramā
             pañca kāmaguṇā ete 1- itthirūpasmi dissare"ti. 2-
     Bhajatoti cittena sevanaṁ karontassa. Sambhajatoti sammā sevantassa. Sevatoti
  upasaṅkamantassa. Nisevatoti nissayaṁ katvā sevantassa. Saṁsevatoti suṭṭhu sevantassa.
  Paṭisevatoti punappunaṁ upasaṅkamantassa.
     Gaṇasāmaggīti samaṇānaṁ ekībhāvo samaggabhāvo. Dhammasāmaggīti
  sattatiṁsabodhipakkhiyadhammānaṁ samūhabhāvo. Anabhinibbattisāmaggīti anibbattamānānaṁ
  anuppajjamānānaṁ anupādisesāya nibbānadhātuyā parinibbutānaṁ arahantānaṁ
  samūho. Samaggāti kāyena aviyogā. Sammodamānāti cittena suṭṭhu modamānā
  tussamānā. Avivadamānāti vācāya vivādaṁ akurumānā. Khīrodakībhūtāti khīrena
  saṁsaṭṭhaudakasadisā.
     Te ekato pakkhandantīti te bodhipakkhiyā dhammā ekaṁ ārammaṇaṁ pavisanti.
  Pasīdantīti tasmiṁyeva ārammaṇe pasādamāpajjanti. Anupādisesāyāti upādivirahitāya.
     Nibbānadhātuyāti amatamahānibbānadhātuyā. Onattaṁ vāti ettha unabhāvo
  onattaṁ, aparipuṇṇabhāvoti attho. Puṇṇattaṁ vāti paripuṇṇabhāvo puṇṇattaṁ,
  puṇṇabhāvo vā na paññāyati natthīti attho.
     Nerayikānanti niraye nibbattanakakammānaṁ atthibhāvena. Nirayaṁ arahantīti
  nerayikā, tesaṁ nerayikānaṁ. Nirayo bhavananti nirayo eva tesaṁ vasanaṭṭhānaṁ gharaṁ.
  Tiracchānayonikānantiādīsupi eseva nayo. Tassesā sāmaggīti tassa khīṇāsavassa
  esā nibbānasāmaggī. Etaṁ channanti etaṁ anucchavikaṁ. Paṭirūpanti sadisaṁ
  sappaṭibhāgaṁ, 3-

  *  *  *  *  *  *
  Footnote: 1 chaṂa. loke 2 aṅ.pañcaka. 22/55/78 (syā) 3 chaṂa. paṭibhāgaṁ
-------------------------------------------------
[page 255]
  Asadisaṁ appaṭibhāgaṁ na hoti. Anucchavikanti etaṁ samaṇakaraṇānaṁ 1- vā dhammānaṁ,
  maggaphalanibbānasāsanadhammānaṁ vā anucchavikaṁ. Tesaṁ anucchavikatāya 2- sundarabhāvaṁ
  anveti anugacchati, 3- atha kho santikāva tehi dhammehi anucchavikattā eva ca anulomaṁ.
  Tesañca anulometi, atha kho na vilomaṁ na paccanīkabhāve ṭhitaṁ.
     [46] Idāni "yo attānaṁ bhavane na dassaye"ti evaṁ khīṇāsavo vibhāvito,
  tassa vaṇṇabhaṇanatthaṁ ito paraṁ tisso gāthāyo āha. Tattha paṭhamagāthāya ca
  sabbatthāti dvādasasu āyatanesu. Na piyaṁ kubbati nopi appiyanti niddese
  piyāti citte pītikaRā. Te vibhāgato dassento "katame sattā piyā, idha yassa
  te hontī"ti āha. Tattha yassa teti ye assa te. Hontīti bhavanti. Atthakāmāti
  vuḍḍhikāmā. Hitakāmāti sukhakāmā. Phāsukāmāti sukhavihārakāmā. Yogakkhemakāmāti
  catūhi yogehi khemaṁ nibbhayaṁ kāmā. Mamāyatīti mātā. Piyāyatīti pitā. Bhajatīti bhātā.
  Bhaginīti etthāpi eseva nayo. Puttayati 4- rakkhatīti putto. Kulavaṁsaṁ dhāretīti
  dhītā. Mittā sahāyā. Amaccā bhaccā. 5- Ñātī pitupakkhikā. Sālohitā mātupakkhikā.
  6- Ime sattā piyāti ime sattā pītijanakā. Vuttavipariyāyena appiyā veditabbā.
     [47] Yadidaṁ diṭṭhasutamutesu vāti ettha pana yadidaṁ diṭṭhasutaṁ, ettha vā
  mutesu vā dhammesu evaṁ muni na upalimpatīti evaṁ sambandho veditabbo.
     Udakathevoti udakassa thevo. "udakatthevako"tipi Pāṭho. Padumapatteti
  paduminipatte.
     [48] Dhono na hi tena maññati, yadidaṁ diṭṭhasutamutesu vāti atrāpi
  yadidaṁ diṭṭhasutaṁ, tena vatthunā na maññati, mutesu vā dhammesu na maññatīti
  evameva sambandho veditabbo. Na hi sārajjati 7- no virajjatīti bālaputhujjano

  *  *  *  *  *  *
  Footnote: 1 chaṂa. samaṇabrāhmaṇānaṁ 2 chaṂa. chaviṁ chāyaṁ 3 Sī. dūrabhāvaṁ atigacchati
  4 chaṂa. puṁ tāyati 5 Sī. amaccagaṇā, Ma. bhajjā 6 chaṂa. mātipakkhikā 7 chaṂa. so
  rajjati
-------------------------------------------------
[page 256]
  Viya na sārajjati, 1- kalyāṇaputhujjanasekkhā viya na virajjati, rāgassa pana 2- khīṇattā
  "viratto"tveva saṅkhyaṁ gacchati. Sesaṁ pākaṭamevāti.
     Tāya paññāya kāyaduccaritanti taṁ sampayuttāya 3- pubbabhāgāyeva vā paññāya
  pariggahetabbe pariggaṇhanto yogī tividhaṁ kāyaduccaritaṁ samucchedavasena dhunāti.
  Ayañca puggalo 4- vipannadhamme desanādhammesu dhunanto dhutadhammasamaṅgī puggalopi 4-
  dhunāti nāMa. Te ca dhamme paññāya avihāya 5- attano pavattikkhaṇe dhunitumāraddhā 6-
  dhutāti vuccanti, 7- yathā bhuñjitumāraddho bhuttoti vuccati. Lakkhaṇaṁ panettha
  saddasatthato veditabbaṁ. Dhutanti kattusādhanaṁ. Dhutaṁ paṭhamamaggena. Dhotaṁ dutiyamaggena.
  Sandhotaṁ tatiyamaggena. Niddhotaṁ catutthamaggena.
     Dhono diṭṭhaṁ na maññatīti arahā maṁsacakkhunāpi 8- diṭṭhaṁ dibbacakkhunāpi diṭṭhaṁ
  rūpāyatanaṁ na maññati tīhi maññanāhi, kathaṁ? rūpāyatanaṁ subhasaññāya sukhasaññāya
  ca apassanto 9- na tattha chandarāgaṁ janeti na taṁ assādeti nābhinandati, evaṁ
  diṭṭhaṁ taṇhāmaññanāya na maññati. "iti Me rūpaṁ siyā anāgatamaddhānan"ti
  vā panettha na nandanaṁ 10- samannāneti. Rūpasampadaṁ vā ākaṅkhamāno dānaṁ na
  deti, sīlaṁ na samādiyati, uposathakammaṁ na karoti. Evampi diṭṭhaṁ taṇhāmaññanāya na
  maññati, attano pana parassa ca rūpasampattivipattiṁ nissāya mānaṁ na janeti. "imināhaṁ
  Seyyosmīti vā, sadisosmīti vā, hīnosmīti vā"ti evaṁ diṭṭhaṁ mānamaññanāya
  na maññati. Rūpāyatanampana "niccaṁ dhuvaṁ sassatan"ti na maññati. Attā 11-
  "attaniyan"ti na maññati. Amaṅgalaṁ "maṅgalan"ti 12- na maññati. Evaṁ diṭṭhaṁ
  diṭṭhi-maññanāya na maññati. Diṭṭhasmiṁ na maññatīti rūpasmiṁ attānaṁ samanupassananayena
  amaññanto

  *  *  *  *  *  *
  Footnote: 1 chaṂa. rajjati 2 chaṂa. ayaṁ saddo na dissati 3 chaṂa. sampayuttāya
  4-4 chaṂa. vipannadhammaṁ desanādhammesu dhunantesu taṁdhammasamaṅgīpuggalopi 5 chaṂa. ayaṁ
  pāṭho na dissati 6 chaṂa. dhunitumāraddho 7 chaṂa. vuccati 8 chaṂa. pisaddo na
  dissati 9 chaṂa. passanto 10 chaṂa. nandiṁ na 11 chaṂa. attānaṁ 12 chaṂa. maṅgalaṁ
  amaṅgalanti
-------------------------------------------------
[page 257]
  Diṭṭhasmiṁ na maññati. Yathā vā thane thaññaṁ, evaṁ rūpasmiṁ rāgādayoti amaññantopi
  diṭṭhasmiṁ na maññati. Tasmiṁyeva panassa diṭṭhimaññanāya amaññite vatthusmiṁ sinehaṁ
  mānañca anuppādayato taṇhāmānamaññanāpi natthīti veditabbā. Evaṁ diṭṭhasmiṁ
  na maññati. Diṭṭhato na maññatīti ettha pana diṭṭhatoti nissakkavacanaṁ. Tasmā
  saupakāraṇassa attano vā parassa vā yathāvuttappabhedato diṭṭhato upapattiṁ
  vā niggamanaṁ vā diṭṭhato vā añño attāti amaññamāno diṭṭhato na maññatīti
  veditabbo. Ayamassa na diṭṭhimaññanā. Tasmiṁyeva panassa diṭṭhimaññanāya amaññite
  vatthusmiṁ sinehaṁ mānañca na uppādayato na taṇhāmānamaññanāpi veditabbā.
     Diṭṭhaṁ meti na maññatīti ettha pana "etaṁ mamā"ti taṇhāvasena amamāyamāno
  diṭṭhaṁ taṇhāmaññanāya na maññati. Sutanti maṁsasotenapi sutaṁ, dibbasotenapi sutaṁ,
  saddāyatanassetaṁ adhivacanaṁ. Mutanti mutvā munitvā ca gahitaṁ āhacca upagantvāti
  attho. Indriyānaṁ ārammaṇānañca aññamaññaṁ saṅkilesena uppannanti 1- vuttaṁ
  hoti. Gandharasaphoṭṭhabbāyatanānaṁ etaṁ adhivacanaṁ. Viññātanti manasā viññātaṁ,
  sesānaṁ sattānaṁ āyatanānametaṁ adhivacanaṁ, dhammārammaṇassāpi, 2- idha pana
  sakkāyapariyāpannameva labbhati. Vitthāro panettha diṭṭhavāre vuttanayena veditabbo.
     Idāni bhagavatā vuttasuttavasena dassento "asmīti bhikkhave"tiādimāha.
  Tattha asmīti bhavāmi, niccassetaṁ adhivacanaṁ. Maññitametanti diṭṭhikappanaṁ etaṁ. 3-
  Mama ahamasmīti mama ahaṁ asmi bhavāmi. 3-
     Aññatra satipaṭṭhānehīti ṭhapetvā catusatipaṭṭhāne.
     Sabbe bālaputhujjanā rajjantīti sakalā andhabālā nānā janā lagganti.
  Satta sekkhā virajjantīti sotāpannādayo satta ariyajanā virāgamāpajjanti. Arahā

  *  *  *  *  *  *
  Footnote: 1 chaṂa. saṁkilese viññātanti 2 chaṂa. dhammārammaṇassa vā 3-3 chaṂa. ayamahamasmīti ayaṁ
  ahaṁ asmi bhavāmi
-------------------------------------------------
[page 258]
  Neva rajjati no virajjatīti kilesānaṁ parinibbāpitattā ubhayampi na karoti. Khayā
  rāgassātiādayo tividhāpi nibbānameva.
                   Saddhammapajjotikāya mahāniddesaṭṭhakathāya
                      jarāsuttaniddesavaṇṇanā niṭṭhitā.
                               Chaṭṭhaṁ.
                         -----------------
-------------------------------------------------
[page 259]
                    7. Tissametteyyasuttaniddesavaṇṇanā
     [49] Sattame tissametteyyasutte methunamanuyuttassāti methunadhammasamāyuttassa.
  Itīti evamāha. Āyasmāti piyavacanametaṁ. Tissoti nāmaṁ tassa therassa. Sopi hi
  tissoti nāmena. Metteyyoti gottavaseneva 1- esa pākaṭo ahosi. Tasmā
  atthuppattiyaṁ 2- vuttaṁ "tissametteyyā nāma dve sahāyā"ti. Vighātanti
  upaghātaṁ. Brūhīti ācikkha. Mārisāti piyavacanametaṁ. Niddukkhāti vuttaṁ hoti.
  Sutvāna tava sāsananti tava vacanaṁ sutvā. Viveke sikkhissāmaseti sahāyaṁ ārabbha
  dhammadesanaṁ yācanto bhaṇati, so pana sikkhitasikkhoyeva.
     Methunadhammo nāmāti idaṁ niddisitabbassa methunadhammassa uddesapadaṁ. 3-
  Asaddhammoti asataṁ nīcajanānaṁ dhammo. Gāmadhammoti gāmavāsīnaṁ sevanadhammo.
  Vasaladhammoti vasalānaṁ dhammo, kilesavassanato vā vassameva 4- vasalo dhammoti vasaladhammo.
  Duṭṭhulloti duṭṭho ca kilesehi duṭṭhattā, thūlo ca anipuṇabhāvatoti duṭṭhullo.
  Yasmā ca tassa dhammassa parivārabhūtaṁ dassanampi gahaṇampi āmasanampi phusanampi ghaṭṭanampi
  duṭṭhullaṁ, tamhāpi duṭṭhullo so methunadhammo. Odakantikoti udakaṁ assa
  ante suddhatthaṁ ādiyatīti udakanto, udakantoyeva odakantiko. Raho paṭicchanne
  okāse kattabbatāya rahasso. Vinaye 5- pana "duṭṭhullaṁ odakantikaṁ rahassan"ti
  pāṭho. Tattha tīsu padesu yo soti padaṁ parivattetvā yaṁ tanti katvā yojetabbaṁ
  "yantaṁ duṭṭhullaṁ, so methunadhammo, yantaṁ odakantikaṁ so methunadhammo, yantaṁ
  rahassaṁ, so methunadhammo"ti. Idha pana "yo so asaddhammo, so methunadhammo .pe. Yo
  so rahasso, so methunadhammo"ti evaṁ yojanā veditabbā. Dvayena dvayena
  samāpajjitabbato dvayaṁdvayasamāpatti. Tattha yojanā:- yā sā dvayaṁdvayasamāpatti,

  *  *  *  *  *  *
  Footnote: 1 chaṂa. gottaṁ, gottavaseneva 2 su.A. 2/371
  3 chaṂa. upadesapadaṁ 4 chaṂa. sayameva 5 viṃahā. 1/39/25
-------------------------------------------------
[page 260]
  So methunadhammo nāmāti. Kiṁkāraṇā vuccati methunadhammoti kena kāraṇena kena
  pariyāyena methunadhammoti kathiyati. Taṁ kāraṇaṁ dassento "ubhinnaṁ rattānan"tiādimāha.
  Tattha ubhinnaṁ rattānanti dvinnaṁ itthipurisānaṁ rāgena rañjitānaṁ. Sārattānanti
  visesena suṭṭhu rañjitānaṁ. Avassutānanti kilesena tintānaṁ. Pariyuṭṭhitānanti
  kusalācāraṁ pariyādiyitvā madditvā ca ṭhitānaṁ "magge corā pariyuṭṭhitā"tiādīsu
  viya. Pariyādinnacittānanti kusalacittaṁ pariyādiyitvā khepetvā ṭhitacittānaṁ.
  Ubhinnaṁ sadisānanti dvinnaṁ kilesena sadisānaṁ. Dhammoti sabhāvo. Taṁkāraṇāti tena
  kāraṇena. Taṁ upamāya sādhento "ubho kalahakārakā"tiādimāha. Tattha ubho kalahakārakāti
  pubbabhāge kalahakārakā dve. Methunakāti vuccantīti sadisāti vuccanti. Bhaṇḍanakārakāti
  tattha tattha gantvā bhaṇḍanaṁ karontā. Bhassakārakāti vācākalahaṁ karontā.
  Vivādakārakāti nānāvacanaṁ karontā. Adhikaraṇakārakāti vinicchayapāpuṇanavisesakāraṇaṁ
  karontā. Vādinoti vādapaṭivādino. Sallāpakāti vācaṁ kathentā evamevanti
  upamāsaṁsandanaṁ.
     Yuttassāti saññuttassa. Payuttassāti ādarena yuttassa. Āyuttassāti
  visesena yuttassa. Samāyuttassāti ekato yuttassa. Tañcaritassāti taṁ 1-
  karontassa. Tabbahulassāti taṁbahulaṁ karontassa. Taggarukassāti taṁgaruṁ karontassa.
  Tanninnassāti tasmiṁ natacittassa. Tappoṇassāti tasmiṁ natakāyassa. Tappabbhārassāti
  tasmiṁ abhimukhakāyassa. Tadadhimuttassāti tasmiṁ avasāritassa. 2- Tadadhipateyyassāti taṁ
  adhipatiṁ jeṭṭhakaṁ katvā pavattassa.
     Vighātanti niddesassa uddesapadaṁ. 3- Vighātanti pīḷanaṁ. Upaghātanti samīpaṁ katvā
  pīḷanaṁ. Pīḷananti ghaṭṭanaṁ. Ghaṭṭananti pīḷanaṁ. Sabbaṁ aññamaññavevacanaṁ. Upaddavanti
  hiṁsanaṁ. Upasagganti tattha tattha upagantvā pīḷanākāraṁ. 4- Brūhīti kathehi.
  Ācikkhāti

  *  *  *  *  *  *
  Footnote: 1 chaṂa. taccaritassāti taṁcaritaṁ 2 Sī.,chaṂa. adhiharitassa 3 chaṂa. uddesavacanaṁ
  4 Sī.,Ma. līnākāraṁ
-------------------------------------------------
[page 261]
  Vissajjehi. Desehīti dassehi. Paññapehīti ñāpehi. Paṭṭhapehīti ṭhapehi. Vivarāti
  pākaṭaṁ karohi. Vibhajāti bhājehi. Uttānīkarohīti tīraṁ pāpehi. Pakāsehīti pākaṭaṁ
  karohi.
     Tuyhaṁ vacananti tava vācaṁ. Byappathanti vacanaṁ. Desananti ācikkhanaṁ. Anusāsananti
  ovādaṁ. Anusiṭṭhanti anusāsanaṁ. Sutvāti sotena sutvā. Suṇitvāti tasseva
  vevacanaṁ. Uggahetvāti sammā gahetvā. Upadhārayitvāti anāsetvā. Upalakkhayitvāti
  sallakkhetvā.
     [50] Mussate vāpi sāsananti pariyattipaṭipattito duvidhampi sāsanaṁ nassati.
  Vāpīti padapūraṇamattaṁ. Etaṁ tasmiṁ anariyanti tasmiṁ puggale etaṁ anariyaṁ, yadidaṁ
  micchāpaṭipadā. Gāravādhivacananti guṇavisiṭṭhasattuttamagarūnaṁ garubhāvavācakavacanaṁ. 1-
  Tenāhu porāṇā:-
         "bhagavāti vacanaṁ seṭṭhaṁ bhagavāti vacanamuttamaṁ
         garugāravayutto so bhagavā tena vuccatī"ti. 2-
     Catubbidhaṁ hi 3- nāmaṁ āvatthikaṁ, liṅgikaṁ, nemittikaṁ, adhiccasamuppannanti.
  Adhiccasamuppannaṁ nāma lokiyavohārena "yadicchakan"ti vuttaṁ hoti. Tattha vaccho, damo,
  balibaddoti evamādi āvatthikaṁ, daṇḍī, chattī, sikhī, karīti evamādi liṅgikaṁ,
  tevijjo, chaḷabhiññoti evamādi nemittikaṁ, sirivaḍḍhako, dhanavaḍḍhakoti evamādi
  vacanatthaṁ anapekkhitvā pavattaṁ adhiccasamuppannaṁ. Idampana bhagavāti nāmaṁ nemittikaṁ,
  na mahāmāyāya, na suddhodanamahārājena, na asītiyā ñātisahassehi kataṁ, na
  sakkasantusitādīhi devatāvisesehi kataṁ. Vakkhati ca "bhagavāti netaṁ nāmaṁ mātarā kataṁ
  .pe. Paṭilābhā sacchikā paññatti yadidaṁ bhagavā"ti. 4-

  *  *  *  *  *  *
  Footnote: 1 chaṂa. guṇavisiṭṭhasabbasattuttamagarugāravādhivacanaṁ 2 visuddhi. 1/268
  3 chaṂa. catubbidhaṁ vā 4 khuṃahā. 29/379/257 (syā)
-------------------------------------------------
[page 262]
         "bhāgyavā Bhaggavā yutto bhagehi ca vibhattavā
         bhattavā vantagamano bhavesu bhagavā tato"ti. 1-
     Tattha:-
         "vaṇṇāgamo vaṇṇavipariyāyo, dve cāpare vaṇṇavikāranāsā.
         Dhātūnamatthātisayena yogo, taṁ vuccate 2- pañcavidhaṁ niruttin"ti
  evaṁ vuttaṁ niruttilakkhaṇaṁ gahetvā padasiddhi veditabbā. Tattha "nakkhattarājāriva
  tārakānan"ti ettha rakārāgamo viya avijjamānassa akkharassa āgamo vaṇṇāgamo
  nāMa. "hiṁsanā, Hiṁso"ti vattabbe "sīho"ti viya vijjamānakkharānaṁ heṭṭhupariyavasena
  parivattanaṁ vaṇṇavipariyāyo nāMa. "navicchandake Dāne diyatīti 3- ettha akārassa
  ekārāpajjanatā viya akkharassa 4- aññakkharāpajjanatā vaṇṇavikāro nāMa. "jīvanassa
  Muto jīvanamuto"ti vattabbe "jīmuto"ti vanakārānaṁ vināso viya vijjamānakkharavināso
  vaṇṇavināso nāMa. "pharusāhi Vācāhi pakrubbamāno āsajja maṁ tvaṁ vadasi
  kumārā"ti ettha pakrubbamānoti padassa atibhavamānoti atthapaṭipādanaṁ viya tattha
  tattha yathāyogaṁ visesatthayogo dhātūnaṁ atthātisayena yogo nāMa.
     Evaṁ niruttilakkhaṇaṁ gahetvā 5- saddanayena vā 5- pisodarādipakkhepalakkhaṇaṁ
  gahetvā yasmā lokiyalokuttarasukhābhinibbattakaṁ dānasīlādipārappattaṁ bhāgyamassa
  atthi, tasmā "bhāgyavā"ti vattabbe "bhagavā"ti vuccatīti ñātabbaṁ.
     Yasmā pana lobha dosa moha viparīta manasikāra ahirikānottappa kodhūpanāha makkha
  palāsa issā macchariya māyā sāṭheyya thambha sārambha mānātimāna madappamāda
  taṇhāvijjā tividhākusalamūla duccaritasaṅkilesamala visamasaññā vitakka papañca catubbidha
  vipariyesāasava

  *  *  *  *  *  *
  Footnote: 1 visuddhi. 1/269 2 Sī.,chaṂa. taduccate 3 Sī. navacchedake, chaṂa. nave channake
  dāni diyyati 4 chaṂa. aññakkharassa 5-5 chaṂa. saddanayena vā
  pisodarādinissito patiṭṭhānīti
-------------------------------------------------
[page 263]
  Gantha ogha yogāgati taṇhūpādāna pañcacetokhīla vinibandha nīvaraṇābhinandana chavivādamūla
  taṇhākāya sattānusaya aṭṭhamicchatta navataṇhāmūlakadasākusalakammapathadvāsaṭṭhidiṭṭhigata
  aṭṭhasatataṇhāviparītappabheda sabbadarathapariḷāha kilesasatasahassāni, saṅkhepato vā
  pañcakilesakkhandhābhisaṅkhāramaccudevaputtamāre abhañji, tasmā bhaggattā etesaṁ
  parissayānaṁ "bhaggavā"ti vattabbe "bhagavā"ti vuccati. Āha cettha:-
         "bhaggarāgo bhaggadoso bhaggamoho anāsavo
         bhaggassa pāpakā dhammā bhagavā tena vuccatī"ti. 1-
     Bhāgyavatāya panassa satapuññalakkhaṇadharassa 2- rūpakāyasampatti dīpitā hoti.
  Bhaggadosatāya dhammakāyasampatti. Tathā lokiyaparikkhakānaṁ 3- bahumatabhāvo, gahaṭṭhapabbajitehi
  abhigamanīyatā, abhigatānañca nesaṁ kāyacittadukkhāpanayane paṭibalabhāvo, āmisadānadhammadānehi
  upakāritā, lokiyalokuttarasukhehi ca saññojanasamatthatā dīpitā hoti.
     Yasmā ca loke issariyadhammayasasirikāmappayattesu chasu dhammesu bhagasaddo pavattati,
  paramañcassa sakacitte issariyaṁ, aṇimālaṅghimādikaṁ vā lokiyasammataṁ sabbākāraparipūraṁ
  atthi, tathā lokuttaro dhammo, lokattayabyāpako yathābhuccaguṇādhigato
  ativiya parisuddho yaso, rūpakāyadassanabyāvaṭajananayanamanappasādajananasamatthā
  sabbākāraparipūrā sabbaṅgapaccaṅgasirī, yaṁ yaṁ etena icchitaṁ patthitaṁ attahitaṁ
  vā parahitaṁ vā, tassa tassa tatheva abhinipphannattā icchitatthanipphattisaññito 4-
  kāmo, sabbalokagarubhāvuppattihetubhūto sammāvāyāmasaṅkhāto payatto ca atthi,
  tasmā imehi bhagehi yuttattāpi bhagā assa santīti iminā atthena "bhagavā"ti
  vuccati.
     Yasmā pana kusalādīhi bhedehi sabbadhamme, khandhāyatanadhātusaccaindriyapaṭicca-
  samuppādādīhi vā kusalādidhamme, pīḷanasaṅkhatasantāpavipariṇāmaṭṭhena vā dukkhaṁ

  *  *  *  *  *  *
  Footnote: 1 samanta. 1/131, visuddhi. 1/271 2 chaṂa. bhāgyavantatāya cassa satapuññajalakkhaṇavarassa
  3 chaṂa. lokiyasarikkhakānaṁ 4 chaṂa. icchiticchitattha...
-------------------------------------------------
[page 264]
  Ariyasaccaṁ, āyūhananidānasaṁyogapalibodhaṭṭhena samudayaṁ, nissaraṇavivekāsaṅkhatāmataṭṭhena
  nirodhaṁ, niyyānikahetudassanādhipateyyaṭṭhena maggaṁ vibhattavā, vibhajitvā vivaritvā
  desitavāti vuttaṁ hoti, tasmā "vibhattavā"ti vattabbe "bhagavā"ti vuccati.
     Yasmā ca esa dibbabrahmāriyavihāre kāyacittaupadhiviveke suññatappaṇihitā-
  nimittavimokkhe aññe ca lokiyalokuttare uttarimanussadhamme bhaji sevi bahulamakāsi,
  tasmā "bhattavā"ti vattabbe "bhagavā"ti vuccati.
     Yasmā pana tīsu bhavesu taṇhāsaṅkhātaṁ gamanamanena vantaṁ, tasmā "bhavesu
  vantagamano"ti vattabbe bhavasaddato bhakāraṁ gamanasaddato gakāraṁ vantasaddato
  vakārañca dīghaṁ katvā ādāya "bhagavā"ti vuccati, yathā loke "mehanassa khassa
  mālā"ti vattabbe "mekhalā"ti vuccati.
     Puna aparampi pariyāyaṁ niddisanto "api ca bhaggarāgoti bhagavā"tiādimāha.
  Tattha bhaggo rāgo assāti bhaggarāgo. Bhaggadosādīsupi eseva nayo. Kaṇṭakoti 1-
  vinivijjhanaṭṭhena kilesā eva. Bhajīti uddesavasena vibhāgaṁ katvā bhājesi. Vibhajīti
  niddesavasena vividhā bhājesi. Pavibhajīti paṭiniddesavasena pakārena vibhaji. Uggha
  titaññūnaṁ vasena bhaji. Vipacitaññūnaṁ vasena vibhaji. Neyyānaṁ vasena pavibhaji.
     Dhammaratananti:-
         "cittīkataṁ mahagghañca atulaṁ dullabhadassanaṁ
         anomasattaparibhogaṁ ratanaṁ tena vuccatī"ti. 2-
  Evaṁ vaṇṇitadhammaratanaṁ tividhena bhājesi. Bhavānaṁ antakaroti kāmabhavādīnaṁ navannaṁ
  bhavānaṁ paricchedaṁ pariyantaṁ parivaṭumaṁ kārako. Bhāvitakāyoti vaḍḍhitakāyo. Tathā

  *  *  *  *  *  *
  Footnote: 1 chaṂa. kaṇḍakoti 2 khu.A. 149, dī.A. 2/38
-------------------------------------------------
[page 265]
  Itaresupi. Bhajīti sevi. Araññavanapatthānīti gāmassa vā nagarassa vā indakhīlato
  bahi araññaṁ. Vanapatthāni manussūpacārātikkantāni vanasaṇḍāni. Pantānīti yattha
  manussā na kasanti na vapanti dūrāni senāsanāni. Keci pana "vanapattānīti
  yasmā yattha byagghādayo atthi, taṁ vanaṁ te pālayanti rakkhanti, tasmā tehi
  rakkhitattā vanapattānī"ti vadanti. Senāsanānīti seti ca āsati ceva etthāti
  senāsanāni. Appasaddānīti vacanasaddena appasaddāni. Appanigghosānīti
  gāmanagaranigghosādisaddena appanigghosāni. Vijanavātānīti antosañcaraṇakajanassa
  sarīravātena virahitāni. "vijanavādānī"tipi Pāṭho, antojanavādena virahitānīti attho.
  "vijanapātānī"tipi Pāṭho, janasañcāravirahitānīti attho. Manussarāhasseyyakānīti
  manussānaṁ rahassakaraṇaṭṭhānāni. Paṭisallānasāruppānīti vivekānurūpāni. Bhāgī vāti
  bhāgo cīvarādikoṭṭhāso assa atthīti bhāgī. Paṭilābhavasena attharasādibhāgo assa
  atthīti bhāgī. Attharasassāti hetuphalasampattisaṅkhātassa attharasassa. Dhammarasassāti
  hetusampattisaṅkhātassa dhammarasassa. Vuttañhetaṁ "hetuphale ñāṇaṁ atthapaṭisambhidā,
  hetumhi ñāṇaṁ dhammapaṭisambhidā"ti. 1- Vimuttirasassāti phalasampattisaṅkhātassa
  vimuttirasassa. Vuttampi cetaṁ "kiccasampattiatthena, raso nāma pavuccatī"ti. 2-
     Catunnaṁ jhānānanti paṭhamajjhānādīnaṁ catunnaṁ jhānānaṁ. Catunnaṁ appamaññānanti
  mettādīnaṁ pharaṇappamāṇavirahitānaṁ catunnaṁ brahmavihārānaṁ. Catunnaṁ
  arūpasamāpattīnanti ākāsānañcāyatanādīnaṁ catunnaṁ arūpajjhānānaṁ. Aṭṭhannaṁ
  vimokkhānanti "rūpī rūpāni passatī"tiādinā 3- nayena vuttānaṁ ārammaṇavimuttānaṁ
  aṭṭhannaṁ vimokkhānaṁ. Abhibhāyatanānanti ettha abhibhūtāni āyatanāni etesaṁ
  jhānānanti abhibhāyatanāni, jhānāni. Āyatanānīti adhiṭṭhānaṭṭhena āyatanasaṅkhātāni
  kasiṇārammaṇāni. Ñāṇuttariko hi puggalo visadañāṇoti kiṁ ettha

  *  *  *  *  *  *
  Footnote: 1 abhi.vi. 35/720/360 2 paṭisaṁ.A. 1/18, visuddhi. 1/10 3 abhi.saṅ. 34/248/76
-------------------------------------------------
[page 266]
  Ārammaṇe samāpajjitabbaṁ, na mayi cittekaggatākaraṇe bhāro atthīti tāni
  ārammaṇāni abhibhavitvā samāpajjati. Saha nimittuppādenevettha appanaṁ
  nibbattetīti attho. Evaṁ uppāditāni jhānāni abhibhāyatanānīti vuccanti, tesaṁ
  aṭṭhannaṁ abhibhāyatanānaṁ. Navannaṁ anupubbavihārasamāpattīnanti pubbaṁ pubbaṁ anu
  anupubbaṁ, anupubbaṁ viharitabbato samāpajjitabbato anupubbavihārasamāpatti,
  anupaṭipāṭiyā samāpajjitabbāti attho, tāsaṁ navannaṁ anupubbavihārasamāpattīnaṁ.
  Dasannaṁ saññābhāvanānanti girimānandasutte 1- āgatānaṁ aniccasaññādīnaṁ
  dasannaṁ saññābhāvanānaṁ. Dasannaṁ kasiṇasamāpattīnanti sakalaṭṭhena kasiṇasaṅkhātānaṁ
  paṭhavīkasiṇajjhānādīnaṁ dasannaṁ jhānānaṁ. Ānāpānassatisamādhissāti
  ānāpānassatisampayuttasamādhissa. Asubhasamāpattiyāti asubhajjhānasamāpattiyā. Dasannaṁ
  tathāgatabalānanti dasabalabalānaṁ dasannaṁ. Catunnaṁ vesārajjānanti visāradabhāvānaṁ catunnaṁ
  vesārajjānaṁ. Catunnaṁ paṭisambhidānanti paṭisambhidāñāṇānaṁ catunnaṁ. Channaṁ
  abhiññānanti iddhividhādīnaṁ channaṁ abhiññāṇānaṁ. Channaṁ buddhadhammānanti "sabbaṁ
  kāyakammaṁ ñāṇānuparivattī"tiādinā 2- nayena upari āgatānaṁ channaṁ buddhadhammānaṁ.
     Tattha cīvarādayo bhāgyasampattivasena vuttā. Attharasatiko paṭivedhavasena vutto.
  Adhisīlatiko paṭipattivasena. Jhānattiko rūpārūpajjhānavasena. Vimokkhattiko
  samāpattivasena. Saññācatukko upacārappanāvasena. Satipaṭṭhānādayo
  sattatiṁsabodhipakkhiyadhammavasena. Tathāgatabalānantiādayo āveṇikadhammavasena vuttāti
  veditabbā.
     Ito paraṁ bhagavāti netaṁ nāmantiādi "atthamanugatā ayaṁ paññattī"ti
  upanayanatthaṁ 3- vuttaṁ. Tattha samaṇā pabbajjūpagatā. Brāhmaṇā bhovādino samitapāpā
  bāhitapāpā vā. 4- Devatā sakkādayo brahmāno ca. Vimokkhantikanti vimokkho
  arahattamaggo, vimokkhassa anto arahattaphalaṁ, tasmiṁ vimokkhante bhavaṁ vimokkhantikaṁ

  *  *  *  *  *  *
  Footnote: 1 aṅḍasaka. 24/60/86 2 khu.cūḷa. 30/492/239 3 Sī.,chaṂa. ñāpanatthaṁ
  4 chaṂa. samitapāpabāhitapāpā vā
-------------------------------------------------
[page 267]
  Nāmaṁ. Sabbaññubhāvo hi arahattamaggena sijjhati, arahattaphalādhigamena siddho hoti.
  Tasmā sabbaññubhāvo vimokkhante bhavo hoti. Taṁ nemittikampi nāmaṁ vimokkhante
  bhavaṁ nāmaṁ hoti. Tena vuttaṁ "vimokkhantikametaṁ buddhānaṁ bhagavantānan"ti. Bodhiyā
  mūle saha sabbaññutañāṇassa paṭilābhāti mahābodhirukkhamūle yathāvuttakkhaṇe
  sabbaññutañāṇassa paṭilābhena saha. Sacchikā paññattīti arahattaphalasacchikiriyāya
  sabbadhammasacchikiriyāya vā jātā paññatti. Yadidaṁ bhagavāti yā ayaṁ bhagavāti
  paññatti.
     Dvīhi kāraṇehīti dvīhi koṭṭhāsehi. Pariyattisāsananti tepiṭakaṁ buddhavacanaṁ.
  Paṭipattīti paṭipajjati etāyāti paṭipatti. Yaṁ tassa pariyāpuṭanti tena puggalena
  yaṁ pariyāpuṭaṁ sajjhāyitaṁ, karaṇatthe sāmivacanaṁ. "pariyāpuṭṭan"tipi Pāṭho. Suttanti
  ubhatovibhaṅganiddesakhandhakaparivārā, suttanipāte maṅgalasutta 1- ratanasutta 2-
  tuvaṭakasuttāni, 3- aññampi ca suttanāmakaṁ tathāgatavacanaṁ suttanti veditabbaṁ.
  Geyyanti sabbampi sagāthakaṁ suttaṁ geyyanti veditabbaṁ, visesena saṁyuttake sakalopi
  sagāthavaggo. Veyyākaraṇanti sakalaṁ abhidhammapiṭakaṁ niggāthakasuttaṁ, yañca aññampi
  aṭṭhahi aṅgehi asaṅgahitaṁ buddhavacanaṁ, taṁ "veyyākaraṇan"ti veditabbaṁ. Gāthāti
  dhammapadatheragāthātherīgāthāsuttanipāte nosuttanāmikā suddhikagāthā ca "gāthā"ti
  veditabbā. Udānanti somanassañāṇamissakagāthāpaṭisaṁyuttā 4- dveasīti suttantā
  "udānan"ti veditabbaṁ. Itivuttakanti "vuttaṁ hetaṁ bhagavatā"tiādinayappavattā 5-
  dasuttarasatasuttantā "itivuttakan"ti veditabbaṁ. Jātakanti apaṇṇakajātakādīni 6-
  paṇṇāsādhikāni pañcajātakasatāni "jātakan"ti veditabbaṁ. Abbhutadhammanti "cattārome
  bhikkhave acchariyā abbhutadhammā ānande"tiādinayappavattā 7- sabbepi
  acchariyabbhutadhammapaṭisaṁyuttā suttantā

  *  *  *  *  *  *
  Footnote: 1 khu.su. 25/1,-/3384 2 khu.su. 25/1/56 3 khu.su. 25/922/514
  4 Sī.,chaṂa...ṃayika... 5 khu.iti. 25/1/233 6 khu.jā. 27/1/1
  7 dīṃahā. 10/209/127, aṅ.catukka. 21/130/150
-------------------------------------------------
[page 268]
  "abbhutadhamman"ti Veditabbaṁ. Vedallanti cūḷavedallamahāvedallasammādiṭṭhisakkapañha-
  saṅkhārabhājaniyamahāpuṇṇamasuttādayo 1- 3- 4- 5- sabbepi vedañca tuṭṭhiñca laddhā
  laddhā pucchitasuttantā "vedallan"ti veditabbaṁ. Idaṁ pariyattisāsananti idaṁ
  vuttappakāraṁ tepiṭakaṁ buddhavacanaṁ pariyāpuṇitabbaṭṭhena pariyatti, anusāsanaṭṭhena
  sāsananti katvā pariyattisāsanaṁ. Tampi mussatīti tampi pariyattisāsanaṁ nassati.
  Parimussatīti 6- ādito nassati. Paribāhiro hotīti parammukho hoti.
     Katamaṁ paṭipattisāsananti lokuttaradhammato pubbabhāgo tadatthaṁ paṭipajjiyatīti
  paṭipatti. Sāsiyanti ettha veneyyāti sāsanaṁ. Sammāpaṭipadātiādayo vuttanayā eva.
     Pāṇampi hanatīti jīvitindriyampi ghāteti. Adinnampi ādiyatīti
  parapariggahitampi vatthuṁ gaṇhāti. Sandhimpi chindatīti gharasandhimpi chindati.
  Nillopampi haratīti gāme paharitvā mahāvilopampi karoti. Ekāgārikampi karotīti
  paṇṇāsamattehipi saṭṭhimattehipi parivāretvā jīvaggāhaṁ gahetvāpi dhanaṁ āharāpeti.
  Paripanthepi tiṭṭhatīti panthadūhanakammaṁ karoti. Paradārampi gacchatīti paradāresu cārittaṁ
  āpajjati. Musāpi bhaṇatīti atthabhañjanakaṁ musāpi vadati. Anariyadhammoti anariyasabhāvo.
     [51] Eko pubbe caritvānāti pabbajjāsaṅkhātena vā gaṇāvavassaggaṭṭhena
  vā pubbe loke vicaritvā. 7- Yānaṁ bhantaṁva taṁ loke, hīnamāhu puthujjananti taṁ
  vibbhantakaṁ puggalaṁ yathā hatthiyānādiyānaṁ adantaṁ visamampi ārohati, ārohanakampi
  bhañjati, papātepi papatati, evaṁ kāyaduccaritādivisamārohanena nirayādīsu,
  atthabhañjanena jātipapātādīsu papatanena ca yānaṁ bhantaṁva hīnaṁ puthujjanañca āhūti.
     Pabbajjāsaṅkhātena vāti pabbajjākoṭṭhāsena vā "pabbajito samaṇo"ti
  gaṇanāropanena vā. Gaṇāvavassaggaṭṭhena vāti gaṇasaṅgaṇikārāmataṁ vissajjetvā
  caraṇaṭṭhena 8- vā.

  *  *  *  *  *  *
  Footnote: 1 Maṃū. 12/460/410 2 Maṃū. 12/449/401 3 Maṃū. 12/89/63
  4 dīṃahā. 10/344/226 5 Ma.u. 14/85/67 6 chaṂa. sammussatīti
  7 Sī.,chaṂa. viharitvā 8 chaṂa. vassaggaṭṭhena
-------------------------------------------------
[page 269]
     Eko paṭikkamatīti ekakova gāmato nivattati. Yo nisevatīti niddesassa uddesapadaṁ.
  Aparena samayenāti aññasmiṁ kāle aparabhāge. Buddhanti sabbaññubuddhaṁ.
  Dhammanti svākkhātatādiguṇayuttaṁ dhammaṁ. Saṁghanti suppaṭipannatādiguṇayuttaṁ saṁghaṁ.
  Sikkhanti adhisīlādisikkhitabbaṁ sikkhaṁ. Paccakkhāyāti buddhādiṁ paṭikkhipitvā.
  Hīnāyāti hīnatthāya gihibhāvāya. Āvattitvāti nivattitvā. Sevatīti ekavāraṁ
  sevati. Nisevatīti anekavidhena sevati. Saṁsevatīti allīyitvā sevati. Paṭisevatīti
  punappunaṁ sevati.
     Bhantanti vibbhantaṁ. Adantanti dantabhāvaṁ anupanītaṁ. Akāritanti susikkhitakiriyaṁ
  asikkhāpitaṁ. Avinītanti ācārasampattiyā 1- asikkhitaṁ. Uppathaṁ gaṇhātīti
  vuttappakāraṁ yānaṁ adantatādiyuttaṁ 2- bhantaṁ visamamaggaṁ upeti. Visamaṁ khāṇumpi
  pāsāṇampi abhiruhatīti visamaṁ hutvā ṭhitaṁ khadirādikhāṇumpi 3- tathā pabbatapāsāṇampi
  ārohati. Yānampi ārohanakampi bhañjatīti vayhādiyānaṁ ārohantassa pājentassa
  hatthapādādimpi bhindati. Papātepi papatatīti ekato chinnapabbhārapapātepi pāteti. So
  vibbhantakoti so paṭikkantako. Bhantayānapaṭibhāgoti anavaṭṭhitayānasadiso. Uppathaṁ
  gaṇhātīti kusalakammapathato paṭikkamitvā apāyapathabhūtaṁ uppathaṁ micchāmaggaṁ upeti.
  Visamaṁ kāyakammaṁ abhiruhatīti samassa paṭipakkhaṁ kāyaduccaritasaṅkhātaṁ visamaṁ kāyakammaṁ
  ārohati. Sesesupi eseva nayo. Niraye attānaṁ bhañjatīti nirassādasaṅkhāte niraye
  attabhāvaṁ cuṇṇavicuṇṇaṁ karoti. Manussaloke attānaṁ bhañjatīti vividhakammakaraṇavasena
  bhañjati. Devaloke attānaṁ bhañjatīti piyavippayogādidukkhavasena. Jātipapātampi papatatīti
  jātipapātepi pāteti. Jarāpapātādīsupi eseva nayo. Manussaloketi idha adhippetalokameva
  dasseti.
     Puthujjanāti niddesassa uddesapadaṁ. Tattha puthujjanāti:-
         puthūnaṁ jananādīhi kāraṇehi puthujjano
         puthujjanantogadhattā puthuvāyaṁ jano iti.

  *  *  *  *  *  *
  Footnote: 1 chaṂa. na vinītaṁ ācārasampattiyā 2 chaṂa. adantātiyuttaṁ 3 chaṂa. kharakhāṇumpi
-------------------------------------------------
[page 270]
     So hi puthūnaṁ nānappakārānaṁ kilesādīnaṁ jananādīhipi kāraṇehi puthujjano.
  Taṁ vibhāgato dassetuṁ "puthu kilese janentī"tiādimāha. Tattha bahūnaṁ nānappakārānaṁ
  sakkāyadiṭṭhīnaṁ avihatattā tā janenti, tāhi janitāti vā puthujjanā. Avihatameva vā 1-
  janasaddo vadati. Puthu satthārānaṁ mukhullokikāti ettha puthu janā 2- satthupaṭiññā
  etesanti puthujjanāti vacanattho. Puthu sabbagatīhi avuṭṭhitāti ettha janetabbā
  jāyanti 3- vā etthāti janā, gatiyo. Puthu janā etesanti puthujjanā. Ito
  pare jāyanti etehīti janā, abhisaṅkhārādayo. Te etesaṁ vijjantīti puthujjanā.
  Abhisaṅkharaṇādiattho eva janasaddo daṭṭhabbo. Nānāsantāpehi santappantīti
  rāgaggiādayo santāpā. Te eva vā sabbepi vā kilesapariḷāhā. Puthu pañcasu
  kāmaguṇesūti ettha jāyatīti jano, rāgo gedhoti evamādiko, puthu jano etesanti
  puthujjanā. Puthu jātā rattāti evaṁ rāgādiatthe 4- eva vā janasaddo daṭṭhabbo.
  Palibuddhāti sambaddhā. 5- Āvutāti āvunitā. 6- Nivutāti vāritā. Ophuṭāti 7-
  uparibhāgena 8- pihitā. Pihitāti heṭṭhābhāgena pihitā. Paṭicchannāti apākaṭā.
  Paṭikujjitāti adhomukhā katā. 9-
     Atha vā puthūnaṁ vā gaṇanapathamatītānaṁ ariyadhammaparammukhānaṁ nīcadhammasamācārānaṁ
  janānaṁ antogadhattāpi puthujjanā. Puthu vā ayaṁ visuṁyeva saṅkhyaṅgato, visaṁsaṭṭho
  sīlasutādiguṇayuttehi ariyehi janotipi puthujjano.
     Evaṁ ye te:-
         "duve puthujjanā vuttā buddhenādiccabandhunā
         andho puthujjano eko kalyāṇeko puthujjano"ti
  dve puthujjanā vuttā, tesu andhaputhujjano vutto hotīti veditabbo.

  *  *  *  *  *  *
  Footnote: 1 chaṂa. avihatamevatthaṁ 2 chaṂa. puthū nānā janā 3 chaṂa. janayanti 4 chaṂa. rāgādiattho
  5 Sī. paripannā 6 chaṂa. āvaritā 7 chaṂa. ovutāti 8 chaṂa. uparito
  9 chaṂa. adhomukhagatā
-------------------------------------------------
[page 271]
     [52] Yaso kitti cāti lābhasakkāro pasaṁsā ca. Pubbeti pabbajitabhāve.
  Hāyate vāpi tassa sāti tassa vibbhantakassa sato so ca yaso sā ca kitti
  hāyati. Etampi disvāti etampi pubbe yasakittīnaṁ lābhaṁ pacchā ca hāniṁ disvā.
  Sikkhetha methunaṁ vippahātaveti tisso sikkhāyo sikkhetha. Kiṁkāraṇā? methunaṁ
  Vippahātave, methunappahānatthāyāti vuttaṁ hoti.
     Kittivaṇṇabhatoti 1- bhatakittivaṇṇo, 2- kittisaddañceva guṇavaṇṇañca 3-
  ukkhipitvā vadanto hotīti attho. Cittaṁ nānānayena kathanaṁ assa atthīti cittakathī.
  Kalyāṇapaṭibhānoti sundarapañño.
     Hāyatīti niddesassa uddesapadaṁ. Parihāyatīti samantato hāyati. Paridhaṁsatīti
  adho 4- patati. Paripatatīti samantato apagacchati. Antaradhāyatīti adassanaṁ yāti.
  Vippalujjatīti ucchijjati.
     Khuddako sīlakkhandhoti thullaccayādīni. 5- Mahanto sīlakkhandhoti
  pārājikasaṁghādisesā.
     Methunadhammassa pahānāyāti tadaṅgādippahānena pajahanatthāya. Vūpasamāyāti
  malānaṁ vūpasamanatthāya. Paṭinissaggāyāti pakkhandanapariccāgapaṭinissaggatthāya.
  Paṭipassaddhiyāti paṭipassaddhisaṅkhātassa phalassa atthāya.
     [53] Yo hi methunaṁ na vippajahāti saṅkappehi .pe. Tathāvidhoti. 6- Tattha
  paretoti samannāgato. Paresaṁ nigghosanti upajjhāyādīnaṁ nindāvacanaṁ. Maṅku hotīti
  dummano hoti.

  *  *  *  *  *  *
  Footnote: 1 chaṂa. kittivaṇṇagatoti 2 chaṂa. bhagavā kittivaṇṇo 3 chaṂa. guṇñca
  4 chaṂa. adhopathaviṁ 5 chaṂa. thullaccayādi 6 chaṂa. itisaddo na dissati
-------------------------------------------------
[page 272]
     Kāmasaṅkappenāti kāmapaṭisaṁyuttena vitakkena. Upariṭṭhepi eseva nayo. Phuṭṭhoti
  vitakkehi phusito. Paretoti aparihīno. Samohitoti sammā ohito anto paviṭṭho. Kapaṇo
  viyāti duggatamanusso viya. Mando viyāti aññāṇī viya. Momūho viyāti sammohabhūto
  viya. Jhāyatīti cinteti. Pajjhāyatīti bhusaṁ cinteti. Nijjhāyatīti anekavidhena
  cinteti. Apajjhāyatīti tato apagantvā cinteti. Ulūkoti ulūkasakuṇo. Rukkha-
  sākhāyanti rukkhe uṭṭhitasākhāyaṁ, viṭape vā. Mūsikaṁ magayamānoti mūsikaṁ gavesamāno,
  "maggayamāno"tipi paṭhanti. Kotthūti sigālo. Biḷāroti babbu. Sandhisamalasapaṅkatīre-
  ti 1- dvinnaṁ gharānaṁ antare ca udakaniddhamanacikkhallakacavaranikkhipanaṭṭhāne ca thaṇḍile
  ca. Vahacchinnoti piṭṭhigīvamaṁsacchinno. Ito parā gāthā pākaṭasambandhā eva.
     [54] Tāsu satthānīti kāyaduccaritādīni. Tāni hi attano paresañca chedanaṭṭhena
  "satthānī"ti vuccanti. Tesu cāyaṁ 2- visesena tāva ādito musāvacanasatthāneva
  karoti, "iminā kāraṇenāhaṁ vibbhanto"ti bhaṇanto. Tenevāha "esa khvassa
  mahāgedho, mosavajjaṁ pagāhatī"ti. Tattha esa khvassāti esa kho assa. Mahāgedhoti
  mahābandhanaṁ. Katamoti ce? yadidaṁ mosavajjaṁ pagāhati, svāssa 3- musāvādajjhogāho
  "mahāgedho"ti veditabbo.
     Tīṇi satthānīti tayo chedakā. Kāyaduccaritaṁ kāyasatthaṁ. Vacīsatthādīsupi eseva
  nayo. Taṁ vibhāgato dassetuṁ "tividhaṁ kāyaduccaritaṁ kāyasatthan"ti āha. Sampajānamusā
  bhāsatīti jānanto tucchaṁ vācaṁ bhāsati. Abhirato ahaṁ bhante ahosiṁ pabbajjāyāti
  sāsane pabbajjāya anabhirativirahito ahaṁ āsiṁ. Mātā me posetabbāti mātā
  mayā positabbā. Tenamhi vibbhantoti bhaṇatīti tena kāraṇena paṭikkanto asmīti
  katheti. Pitā mayā posetabbotiādīsupi eseva nayo.

  *  *  *  *  *  *
  Footnote: 1 chaṂa. sandhisamalasaṅkaṭireti 2 chaṂa. vāyaṁ 3 chaṂa. svāyaṁ
-------------------------------------------------
[page 273]
     Eso tassa mahāgedhoti tassa puggalassa eso mahābandho. Mahāvananti
  mahantaṁ vanaṁ. 1- Gahananti duratikkamaṁ. Kantāroti corakantārādisadiso. Visamoti
  kaṇṭakavisamo. Kuṭiloti vaṅkasadiso. 2- Paṅkoti pallalasadiso. Palipoti kaddamasadiso.
  Palibodhoti mahāduggo. 3- Mahābandhananti mahantaṁ dummocayabandhanaṁ. Yadidaṁ
  sampajānamusāvādoti yo ayaṁ sampajānamusāvādo.
     Sabhaggato vāti sabhāyaṁ ṭhito vā. Parisaggato vāti gāmaparisāya ṭhito vā.
  Ñātimajjhagato vāti dāyādānaṁ majjhe ṭhito vā. Pūgamajjhagato vāti senīnaṁ majjhe
  ṭhito vā. Rājakulamajjhagato vāti rājakulassa majjhe mahāvinicchaye ṭhito vā. Abhinītoti
  pucchanatthāya nīto. Sakkhipuṭṭhoti sakkhiṁ katvā pucchito. Ehi bho purisāti 4-
  ālapanametaṁ. Attahetu vā parahetu vāti attano vā parassa vā hatthapādādihetu vā dhanahetu
  vā. Āmisakiñcikkhahetu vāti ettha āmisanti lābho adhippeto. Kiñcikkhanti yaṁ
  vā taṁ vā appamattakaṁ, antamaso tittiravaṭṭakasappipiṇḍanavanītapiṇḍādimattakassapi 5-
  kassaci 6- lābhassa hetūti attho. Sampajānamusā bhāsatīti jānantoyeva musāvādaṁ karoti.
     Puna aññaṁ pariyāyaṁ dassento "api ca tīhākārehi musāvādo hoti,
  pubbevassa hotī"tiādimāha. Tattha tīhākārehīti sampajānamusāvādassa aṅgabhūtehi
  tīhi kāraṇehi. Pubbevassa hotīti pubbabhāgeyeva assa puggalassa evaṁ hoti
  "musā bhaṇissan"ti. Bhaṇantassa hotīti bhaṇamānassa hoti. Bhaṇitassa hotīti bhaṇite
  assa hoti. Yaṁ vattabbaṁ tasmiṁ vutte hotīti attho. Atha vā bhaṇitassāti vuttavato
  niṭṭhitavacanassa hotīti. Evaṁ yo pubbabhāgepi jānāti, bhaṇantopi jānāti, pacchāpi
  jānāti "musā mayā bhaṇitan"ti, so evaṁ vadanto musāvādakammunā bajjhatīti
  ayamettha attho dassito. Kiñcāpi dassito, atha kho ayamettha viseso:- pucchā

  *  *  *  *  *  *
  Footnote: 1 chaṂa. duṭṭhavanaṁ 2 chaṂa. vaṅkakaṭakasadiso 3 chaṂa. mahādukkho
  4 chaṂa. ehambho purisāti 5 ka...ṃattaṁ 6 chaṂa. ayaṁ pāṭho na dissati
-------------------------------------------------
[page 274]
  Tāva hoti, "musā bhaṇissan"ti pubbabhāgo atthi, "musā mayā bhaṇitan"ti pacchābhāgo
  natthi. Vuttamattameva hi koci pamussati kiṁ tassa musāvādo hoti, na hotīti? sā
  evaṁ aṭṭhakathāsu vissajjitā:- pubbabhāge "musā bhaṇissan"ti ca, bhaṇantassa "musā
  bhaṇāmī"ti ca jānato pacchābhāge "musā mayā bhaṇitan"ti na sakkā na bhavituṁ, sacepi
  na hoti, musāvādoyeva. Purimameva hi aṅgadvayaṁ pamāṇaṁ. Yassāpi pubbabhāge "musā
  bhaṇissan"ti ābhogo natthi, bhaṇanto pana "musā bhaṇāmī"ti jānāti. Bhaṇitepi "musā
  mayā bhaṇitan"ti jānāti. So musāvādena na kāretabbo. Pubbabhāgo hi pamāṇataro.
  Tasmiṁ asati davā bhaṇitaṁ vā, ravā bhaṇitaṁ vā hotīti.
     Ettha ca taññāṇatā ca ñāṇasamodhānañca pariccajitabbaṁ. Taññāṇatā
  pariccajitabbāti yena cittena "musā bhaṇissan"ti jānāti, teneva "musā bhaṇāmī"ti
  ca, "musā mayā bhaṇitan"ti ca jānātīti evaṁ ekacitteneva tīsu khaṇesu jānātīti
  ayaṁ taññāṇatā pariccajitabbā. Na hi sakkā teneva cittena taṁ cittaṁ jānituṁ,
  yathā na sakkā teneva asinā so asi chinditunti. Purimaṁ purimaṁ pana cittaṁ
  pacchimassa pacchimassa cittassa yathāuppattipaccayo 1- hutvā nirujjhati. Tenetaṁ
  vuccati:-
         "pamāṇaṁ pubbabhāgo ca tasmiṁ sati na hessati
         sesadvayanti nattheta- miti vācā tivaṅgikā"ti. 2-
     Ñāṇasamodhānaṁ pariccajitabbanti etāni tīṇi cittāni ekakkhaṇe uppajjantīti
  na gahetabbāni. Idaṁ hi cittaṁ nāma:-
         "aniruddhamhi paṭhame na uppajjati pacchimaṁ
         nirantaruppajjanato ekaṁ viya pakāsatī"ti. 2-

  *  *  *  *  *  *
  Footnote: 1 chaṂa. tathā uppattiyā paccayo 2 samanta. 1/610
-------------------------------------------------
[page 275]
     Ito paraṁ pana yvāyaṁ ajānaṁyeva "jānāmī"tiādinā nayena sampajānamusā
  bhaṇati, yasmā so "idaṁ abhūtan"ti evaṁdiṭṭhiko hoti, tassa hi attheva ayaṁ
  laddhi. Tathā "idaṁ abhūtan"ti evamassa khamati ceva ruccati ca. Evamassa saññā,
  evaṁ sabhāvameva cassa cittaṁ "idaṁ abhūtan"ti. Yadā pana musā vattukāmo hoti, tadā taṁ
  diṭṭhiṁ vā diṭṭhiyā saha khantiṁ vā diṭṭhikhantīhi saddhiṁ ruciṁ vā diṭṭhikhantirucīhi
  saddhiṁ saññaṁ vā diṭṭhikhantirucisaññāhi saddhiṁ bhāvaṁ vā vinidhāya nikkhipitvā
  paṭicchādetvā avibhūtaṁ 1- katvā bhaṇati. Tasmā tesampi vasena aṅgabhedaṁ dassetuṁ
  "api ca catūhākārehī"tiādi vuttaṁ.
     Ettha ca vinidhāya diṭṭhinti balavadhammavinidhānavasenetaṁ vuttaṁ. Vinidhāya
  khantintiādīni tato dubbalānaṁ vinidhānavasena vinidhāya saññanti idampanettha
  sabbadubbaladhammavinidhānavasena. Saññāmattampi nāma avinidhāya sampajānamusā bhāsissatīti
  netaṁ ṭhānaṁ vijjatīti.
     [55] Mandova parikissatīti pāṇavadhādīni karonto tatonidānañca
  dukkhamanubhonto bhogapariyesanārakkhaṇāni ca karonto momūho viya parikilissati.
     Tamenaṁ rājāno gahetvā vividhā kammakāraṇā kārentīti na rājāno karonti,
  rājavidhānapurisā 2- nānāvidhāni kammakāraṇāni karonti. Kasāhipi tāḷentīti
  kusadaṇḍakehipi tajjenti. 3- Vettehīti vettalatāhi. Aḍḍhadaṇḍakehīti muggarehi,
  pahārasādhanatthaṁ vā catuhatthadaṇḍaṁ dvidhā chinditvā 4- gahitadaṇḍakehi.
  Bilaṅgathālikanti kañjikaukkhalikakammakāraṇaṁ. Taṁ karontā sīsakapālaṁ uppāṭetvā
  tattaṁ ayoguḷaṁ saṇḍāsena gahetvā tattha pakkhipanti, tena matthaluṅgaṁ
  pakkuṭṭhitvā upari uttarati. Saṅkhamuṇḍikanti saṅkhamuṇḍakammakāraṇaṁ. Taṁ karontā
  uttaroṭṭhaubhatokaṇṇacūḷikagalavāṭakaparicchedena cammaṁ chinditvā sabbakese ekato
  gaṇṭhiṁ katvā daṇḍakena

  *  *  *  *  *  *
  Footnote: 1 chaṂa. abhūtaṁ 2 chaṂa. rājādhinapurisā 3 chaṂa. kasādaṇḍakehipi vitajjenti
  4 chaṂa. dvedhā chetvā
-------------------------------------------------
[page 276]
  Veṭhetvā uppāṭenti, saha kesehi cammaṁ uṭṭhahati. Tato sīsakaṭāhaṁ thūlasakkharāhi
  ghaṁsitvā dhovantā saṅkhavaṇṇaṁ karonti. Rāhumukhanti rāhumukhakammakāraṇaṁ. Taṁ karontā
  saṅkunā mukhaṁ vivaritvā antomukhe dīpaṁ jālenti, kaṇṇacūḷikāhi vā paṭṭhāya
  mukhaṁ nikhādanena khananti, lohitaṁ paggharitvā mukhaṁ pūreti.
     Jotimālikanti sakalasarīraṁ telapilotikāya veṭhetvā ālimpenti. Hatthapajjotikanti
  hatthe telapilotikāya veṭhetvā dīpaṁ viya pajjālenti. Erakavattikanti
  erakavattakammakāraṇaṁ. Taṁ karontā heṭṭhāgīvato paṭṭhāya cammavaṭṭe 1- kantitvā 2-
  gopphake pātenti. Atha naṁ yottehi bandhitvā kaḍḍhanti. So attano cammavaṭṭe
  akkamitvā akkamitvā patati. Cirakavāsikanti cirakavāsikakammakāraṇaṁ. Taṁ karontā tatheva
  cammavaṭṭe kantitvā kaṭiyaṁ ṭhapenti, kaṭito paṭṭhāya kantitvā gopphakesu ṭhapenti,
  uparimehi heṭṭhimasarīraṁ cirakanivāsananivatthaṁ viya hoti. Eṇeyyakanti
  eṇeyyakakammakāraṇaṁ. Taṁ karontā ubhosu kappuresu jaṇṇukesu ca ayovalayāni datvā
  ayasūlāni koṭṭenti, so catūhi ayasūlehi bhūmiyaṁ patiṭṭhahati. Atha naṁ parivāretvā
  aggiṁ karonti. "eṇeyyako Jotipariggaho yathā"ti āgataṭṭhānepi idameva vuttaṁ.
  Taṁ sandhito 3- sūlāni apanetvā catūhi aṭṭhikoṭīhiyeva ṭhapenti. Evarūpā kāraṇā 4-
  nāma natthi.
     Baḷisamaṁsikanti ubhatomukhehi baḷisehi paharitvā cammamaṁsanhārūni uppāṭenti.
  Kahāpaṇikanti sakalasarīraṁ tiṇhāhi vāsīhi koṭito paṭṭhāya kahāpaṇamattaṁ 5- pātentā
  koṭṭenti. Khārāpatacchikanti sarīraṁ tattha tattha āvudhehi paharitvā kocchehi khāraṁ
  ghaṁsenti, cammamaṁsanhārūni paggharitvā savanti, aṭṭhikasaṅkhalikā va tiṭṭhati.
  Palighaparivattikanti ekena passena nipajjāpetvā kaṇṇacchiddena ayasūlaṁ koṭṭetvā
  paṭhaviyā ekābaddhaṁ karonti. Atha naṁ pāde gahetvā āvijjhanti. 6- Palālapīṭhakanti

  *  *  *  *  *  *
  Footnote: 1 Ma. cammabandhe 2 Sī. akkamitvā akkamitvā 3 chaṂa. sandhito sandhito
  4 chaṂa. kammakāraṇā 5 chaṂa. kahāpaṇamattaṁ kahāpaṇamattaṁ 6 chaṂa. āviñchanti
-------------------------------------------------
[page 277]
  Chekā kāraṇikā chavicammaṁ acchinditvā nisadapotakāhi aṭṭhīni bhinditvā 1- kesesu
  gahetvā ukkhipanti, maṁsarāsiyeva hoti. Atha naṁ keseheva pariyonandhitvā gaṇhanti,
  palālapīṭhaṁ viya katvā paliveṭhenti. Sunakhehipīti katipayāni divasāni āhāraṁ adatvā
  chātasunakhehi khādāpenti. Te muhuttena aṭṭhisaṅkhalikameva karonti. Evampi kissatīti
  evampi vighātaṁ pāpuṇāti. Parikissatīti sabbabhāgena vighātaṁ pāpuṇāti.
  Parikilissatīti utrāsaṁ 2- pāpuṇāti.
     Puna aññaṁ kāraṇaṁ dassento "atha vā kāmataṇhāya abhibhūto"tiādimāha. Tattha
  kāmataṇhāyāti pañcakāmaguṇikalobhena. Abhibhūtoti maddito. 3- Pariyādinnacittoti
  kusalācāraṁ khepetvā gahitacitto. Bhoge pariyesantoti dhanaṁ gavesamāno.
  Nāvāya mahāsamuddaṁ pakkhandatīti taraṇīsaṅkhātāya nāvāya mahantaṁ loṇasāgaraṁ pavisati.
  Sītassa purakkhatoti sītaṁ purato katvā. Uṇhassa purakkhatoti uṇhaṁ purato katvā.
  Ḍaṁsāti piṅgalamakkhikā. Makasāti makasā eva. Rissamānoti 4- ḍaṁsādisamphassehi
  hesiyamāno. 5- Khuppipāsāya pīḷiyamānoti 6- khuddāpipāsāya maddiyamāno. 7-
  Gumbaṁ 8- gacchatītiādīni mūlapadaṁ gacchatītipariyosānāni catuvīsati padāni raṭṭhanāmena
  vuttāni. Marukantāraṁ gacchatīti vālikakantāraṁ 9- tārakasaññāya gacchati. Jaṇṇupathanti
  jāṇūhi gantabbamaggaṁ. Ajapathanti ajehi gantabbamaggaṁ. Meṇḍapathepi eseva nayo.
     Saṅkupathanti khāṇuke koṭṭetvā tehi okkamitabbaṁ khāṇumaggaṁ, taṁ gacchamāno
  pabbatapāde ṭhatvā ayasiṅghāṭakaṁ yottena bandhitvā uddhaṁ khipitvā pabbate
  laggāpetvā yottenāruyha vajiraggena lohadaṇḍena pabbataṁ vijjhitvā khāṇukaṁ
  koṭṭetvā tattha ṭhatvā siṅghāṭakaṁ ākaḍḍhitvā puna upari laggāpetvā tattha
  ṭhito cammayottaṁ olambetvā taṁ ādāya otaritvā heṭṭhimakhāṇuke bandhitvā
  vāmahatthena yottaṁ gahetvā dakkhiṇahatthena muggaraṁ ādāya yottaṁ paharitvā

  *  *  *  *  *  *
  Footnote: 1 chaṂa. chinditvā 2 chaṂa. upatāpaṁ 3 chaṂa. tena maddito 4 chaṂa. pīḷiyamānoti
  5 chaṂa. vihesiyamāno 6 chaṂa. miyyamānoti 7 chaṂa. maramāno 8 chaṂa. tigumbaṁ
  9 chaṂa. vālukakantāraṁ
-------------------------------------------------
[page 278]
  Khāṇukaṁ nīharitvā puna abhiruhati. Etenupāyena pabbatamatthakaṁ abhiruyha parato otaranto
  purimanayeneva paṭhamaṁ pabbatamatthake khāṇukaṁ koṭṭetvā cammapasibbake yottaṁ bandhitvā
  khāṇuke veṭhetvā sayaṁ antopasibbake nisīditvā makkaṭakānaṁ suttavissajjanākārena
  yottaṁ viniveṭhetvā otarati. Tena vuttaṁ "khāṇuke koṭṭetvā tehi okkamitabbaṁ
  maggan"ti. 1- Chattapathanti cammachattena vātaṁ gahetvā 2- sakuṇehi viya otaritabbaṁ
  maggaṁ. Vaṁsapathanti veṇugumbaṁ chedanasatthena chinditvā rukkhe pharasunā koṭṭetvā
  maggaṁ karonto veḷuvane nisseṇiṁ katvā veḷugumbe āruyha veḷuṁ chinditvā
  aparassa veḷugumbassa upari pātetvā veḷugumbamatthakeneva gantabbaṁ maggaṁ sandhāya
  "vaṁsapathaṁ gacchatī"ti vuttanti veditabbaṁ.
     Gavesanto na vindati, alābhamūlakampi dukkhaṁ domanassaṁ paṭisaṁvedetīti
  avindanamūlakampi kāyikacetasikaṁ dukkhaṁ paṭilabhati.
     Laddhāti labhitvā. Ārakkhamūlakanti rakkhanamūlakampi. Kinti me bhogeti kena
  upāyena mama bhoge. Neva rājāno hareyyuṁ .pe. Na appiyā dāyādā hareyyunti.
  Gopayatoti mañjusādīhi gopayantassa. Vippalujjantīti vinassanti.
     [56] Etamādīnavaṁ ñatvā, muni pubbāpare idhāti etaṁ "yaso kittī ca
  yā pubbe, hāyate vāpi tassa sā"ti ito pabhūti vuttaṁ pubbāparaṁ 3- imasmiṁ
  sāsane pubbato apare samaṇabhāvato vibbhantakabhāve ādīnavaṁ muni ñatvā.
     Daḷhaṁ kareyyāti niddesapadassa uddesapadaṁ. Thiraṁ kareyyāti asithilaṁ kareyya.
  Daḷhaṁ samādāno assāti thirapaṭiñño bhaveyya. Avaṭṭhitasamādānoti sanniṭṭhānapaṭiñño.
     [57] Etaṁ ariyānamuttamanti yadidaṁ vivekacariyā, etaṁ buddhādīnaṁ ariyānaṁ
  uttamaṁ. Tasmā vivekaṁyeva sikkhethāti adhippāyo. Na tena seṭṭho maññethāti

  *  *  *  *  *  *
  Footnote: 1 chaṂa. khāṇumagganti 2 chaṂa. gāhāpetvā 3 chaṂa. vutte pubbāpare idha
-------------------------------------------------
[page 279]
  Tena ca pavivekena attānaṁ "seṭṭho ahan"ti na maññeyya, tena mānatthaddho
  na bhaveyyāti vuttaṁ hoti.
     Uṇṇatinti ussāpanaṁ. Uṇṇamanti uggantvā paṭṭhapanaṁ. Mānanti ahaṅkāraṁ.
  1- Thambhanti balakkāraṁ. Bandhanti bandhakāraṇaṁ. 1- Thaddhoti amaddavo. 2- Patthaddhoti
  visesena amaddavo. Paggahitasiroti uṭṭhitasīso. Samantāti na ārakā. Āsanneti na
  dūre. Avidūreti samīpe. Upakaṭṭheti santike.
     [58] Rittassāti vivittassa, kāyaduccaritādīhi virahitassa. Oghatiṇṇassa
  pihayanti, kāmesu gadhitā pajāti vatthukāmesu laggā sattā tassa caturoghatiṇṇassa
  pihayanti iṇāyikā viya anaṇassāti 3- arahattanikūṭena desanaṁ niṭṭhāpesi.
     Rittassāti sabbakilesehi tucchassa. Vivittassāti suññassa. Pavivittassāti
  ekakassa. Idāni yehi ritto hoti, te dassento "kāyaduccaritena
  rittassā"tiādimāha. Tattha kilesapaṭipāṭiyā maggapaṭipāṭiyāti dvidhā rittatā
  veditabbā. Kilesapaṭipāṭiyā tāva rāgo moho thambho sārambho māno madoti imehi chahi
  kilesehi arahattamaggena ritto hoti, doso kodho upanāho pamādoti imehi
  catūhi kilesehi anāgāmimaggena ritto hoti, atimāno makkho palāso issā
  macchariyaṁ māyā sāṭheyyanti imehi sattahi sotāpattimaggena ritto hoti.
     Maggapaṭipāṭiyā pana sotāpattimaggena atimāno makkho palāso issā
  macchariyaṁ māyā sāṭheyyanti imehi sattahi ritto hoti, anāgāmimaggena doso
  kodho upanāho pamādoti imehi catūhi, arahattamaggena rāgo moho thambho sārambho
  māno madoti imehi chahi ritto hoti. Tīṇi duccaritāni sabbakilesehītiādinā nayena
  avasesāpi yathāyogaṁ yojetabbā.

  *  *  *  *  *  *
  Footnote: 1-1 Sī.,chaṂa. thāmanti balakkāraṁ. thambhanti thaddhakaraṇaṁ 2 Sī.abandhuro
  3 chaṂa. āṇaṇyassāti
-------------------------------------------------
[page 280]
     Vatthukāme parijānitvāti tebhūmake vatthukāme ñātatīraṇapariññāhi samāpanavasena
  jānitvā. Kilesakāme pahāyāti chandādayo kilesakāme pahānapariññāya jahitvā.
  Byantīkaritvāti vigatantaṁ vigatakoṭiṁ karitvā.
     Kāmoghaṁ tiṇṇassāti anāgāmimaggena āvaṭṭanasaṅkhātaṁ 1- kāmoghaṁ taritvā
  ṭhitassa. Bhavoghanti arahattamaggena. Diṭṭhoghanti sotāpattimaggena. Avijjoghanti
  arahattamaggena. Sabbasaṅkhārapathanti 2- sabbakhandhadhātuāyatanapaṭipāṭisaṅkhātaṁ pathaṁ
  arahattamaggeneva taritvā ṭhitassa. Sotāpattimaggena uttiṇṇassa. Sakadāgāmimaggena
  nittiṇṇassa. Anāgāmimaggena kāmadhātuṁ atikkantassa. Arahattamaggena sabbabhavaṁ
  samatikkantassa. Phalasamāpattivasena vītivattassa. Pāraṁ gatassātiādīni nibbānavasena
  vuttāni. Yathā iṇāyikā ānaṇyanti saṁvaḍḍhikaiṇaṁ 3- ādāya vicarantā ānaṇyaṁ.
  Patthentīti patthanaṁ uppādenti. Ābādhikā ārogyanti pittādirogāturā 4-
  bhesajjakiriyāya rogavūpasamanaṁ 5- ārogyaṁ. Yathā bandhanabandhāti nakkhattadivase bandhanāgāre
  bandhapurisā. 6- Yathā dāsā bhujissanti yasmā bhujissā purisā yaṁ icchanti, taṁ
  karonti, na naṁ koci balakkārena tato nivatteti, tasmā dāsā bhujissabhāvaṁ
  patthenti. Yathā kantāraddhānaṁ pakkhannāti 7- yasmā balavanto purisā hatthabhāraṁ
  gahetvā sajjitāvudhā 8- saparivārā kantāraṁ paṭipajjanti, te corā dūratova disvā
  palāyanti. Te sotthinā kantāraṁ nittharitvā khemantaṁ patvā haṭṭhatuṭṭhā honti.
  Tasmā 9- kantārapakkhannā purisā 9- khemantabhūmiṁ patthenti. Desanāpariyosāne tisso
  sotāpattiphalaṁ patvā pacchā pabbajitvā arahattaṁ sacchākāsīti. 10-
                   Saddhammapajjotikāya mahāniddesaṭṭhakathāya
                  tissametteyyasuttaniddesavaṇṇanā niṭṭhitā.
                               Sattamaṁ.

  *  *  *  *  *  *
  Footnote: 1 chaṂa. avasānasaṅkhātaṁ 2 chaṂa. sabbaṁ saṁsārapathanti 3 chaṂa. saṁvaḍḍhikaiṇaṁ
  4 chaṂa. pittādirogāturo 5 chaṂa. taṁ rogavūpasamanatthaṁ 6 chaṂa. baddhapurisā
  7 chaṂa. pakkhandāti 8 chaṂa. sajjāvudhā 9-9 chaṂa. kantārapakkhandā
  10 chaṂa. itisaddo na dissati
-------------------------------------------------
[page 281]
                        8. Pasūrasuttaniddesavaṇṇanā
     [59] Aṭṭhame pasūrasuttaniddese paṭhamagāthāya tāva saṅkhepo:- ime diṭṭhigatikā
  attano diṭṭhiṁ sandhāya "idheva suddhī"ti vadanti. Aññesu pana dhammesu visuddhiṁ
  nāhu eva, 1- yaṁ attano satthārādiṁ nissitā, tattheva "esa vādo subho"ti evaṁ
  subhavādā hutvā puthū samaṇabrāhmaṇā "sassato loko"tiādīsu paccekasaccesu niviṭṭhā.
     Sabbe paravāde khipantīti sabbā paraladdhiyo chaḍḍenti. Ukkhipantīti dūrato
  khipanti. Parikkhipantīti samantato khipanti. Subhavādāti niddesassa uddesapadaṁ.
  Sobhanavādāti "evaṁ 2- sundaran"ti kathentā. Paṇḍitavādāti "paṇḍitā mayan"ti
  evaṁ kathentā. Dhīravādāti 3- "niddosavādaṁ vadāmā"ti kathentā. Ñāyavādāti
  "yuttavādaṁ vadāmā"ti kathentā. Hetuvādāti "kāraṇasahitaṁ vadāmā"ti kathentā.
  Lakkhaṇavādāti "sallakkhetabbaṁ vadāmā"ti vadantā. Kāraṇavādāti "udāharaṇayuttavādaṁ
  vadāmā"ti kathentā. Ṭhānavādāti "pakkamituṁ asakkuṇeyyavādaṁ vadāmā"ti
  vadantā.
     Niviṭṭhāti antopaviṭṭhā. Patiṭṭhitāti tattheva ṭhitā.
     [60] Evaṁ niviṭṭhāva "te vādakāmā"ti dutiyagāthā. Tattha bālaṁ dahanti mithū
  aññamaññanti "ayaṁ bālo, ayaṁ bālo"ti evaṁ dvepi janā aññamaññaṁ bālaṁ dahanti,
  bālato passanti. Vadanti te aññasitā kathojjanti te aññamaññasatthārādinissitā
  kalahaṁ vadanti. Pasaṁsakāmā kusalāvadānāti pasaṁsatthikā ubhopi "mayaṁ kusalāvadānā
  paṇḍitavādā"ti evaṁ saññino hutvā.

  *  *  *  *  *  *
  Footnote: 1 chaṂa. evaṁ 2 chaṂa. etaṁ 3 chaṂa. thiravādāti
-------------------------------------------------
[page 282]
     Vādatthikāti vādena atthikā. Vādādhippāyāti vādajjhāsayā. Vādapurekkhārāti
  vādameva purato katvā caramānā. Vādapariyesanaṁ carantāti vādameva gavesanaṁ caramānā.
  Vigayhāti pavisitvā. Ogayhāti otaritvā. Ajjhogāhetvāti nimujjitvā.
  Pavisitvāti anto gantvā. 1-
     Anojavantīti na ojavatī, 2- tejavirahitāti attho. Sā kathāti esā vācā.
  Kathojjaṁ vadantīti nittejaṁ bhaṇanti. Evaṁ vadānesu ca tesu eko niyamato eva.
     [61] Yutto kathāyanti gāthā. Tattha yutto kathāyanti vādakathāya
  ussukko. Pasaṁsamicchaṁ vinighāti hotīti attano pasaṁsaṁ icchanto "kathannu kho
  niggaṇhissāmī"tiādinā nayena pubbeva vādā kathaṁkathī vinighātī hoti.
  Apāhatasminti pañhavīmaṁsakehi "atthāpagatante bhaṇitaṁ, byañjanāpagatante
  bhaṇitan"tiādinā nayena apaharite vāde. Nindāya so kuppatīti evaṁ apāhatasmiñca
  vāde uppannāya nindāya so kuppati. Randhamesīti parassa 3- randhameva gavesanto.
     Thomananti vaṇṇabhaṇanaṁ. Kittinti pākaṭakaraṇaṁ. Vaṇṇahāriyanti guṇavaḍḍhanaṁ.
  Pubbeva sallāpāti samullāpato puretarameva. "kathamidaṁ Kathamidan"ti kathaṁkathā assa
  atthīti kathaṁkathī. Jayo nu kho meti mama jayo. Kathaṁ niggahanti kena pakārena
  niggaṇhanaṁ. Paṭikammaṁ karissāmīti mama laddhiṁ parisuddhiṁ karissāmi. Visesanti
  atirekaṁ. Paṭivisesanti punappunaṁ visesaṁ. Āveṭhiyaṁ karissāmīti pariveṭhanaṁ
  karissāmi. Nibbeṭhiyanti mama nibbeṭhanaṁ mocanaṁ nikkhamanaṁ. Chedananti vādacchindanaṁ.
  Maṇḍalanti vādasaṅghātaṁ. Pārisajjāti paricārikā. Pāsādaniyāti kāruṇikā. 4-
  Apaharantīti 5- paṭibāhanti.
     Atthāpagatanti atthato apagataṁ, attho natthīti. Atthato apaharantīti atthamhā
  paṭibāhanti. Attho te dunnītoti tava attho na sammā upanīto. Byañjanante

  *  *  *  *  *  *
  Footnote: 1 chaṂa. antokatvā 2 chaṂa. nihīnaojavatī 3 chaṂa. yassa
  4 chaṂa. pāsārikāti kāraṇitā 5 Sī. apasādantīti
-------------------------------------------------
[page 283]
  Duropitanti tava byañjanaṁ duppatiṭṭhāpitaṁ. Niggaho te akatoti tayā niggaho
  na kato. Paṭikammante dukkaṭanti tayā attano laddhipatiṭṭhāpanaṁ duṭṭhu kataṁ.
  Visamaṁ kathaṁ dukkathitanti na sammā kathitaṁ. Dubbhaṇitanti bhaṇantenapi duṭṭhu bhaṇitaṁ.
  Dullapitanti na sammā vissajjitaṁ. Duruttanti aññathā bhaṇitaṁ. Dubbhāsitanti
  virūpaṁ bhāsitaṁ.
     Nindāyāti garahaṇena. Garahāyāti dosakathanena. Akittiyāti aguṇakathanena.
  Avaṇṇahārikāyāti aguṇavaḍḍhanena.
     Kuppatīti pakatibhāvaṁ jahetvā calati. Byāpajjatīti dosavasena pūtibhāvaṁ āpajjati.
  Patiṭṭhīyatīti kodhavasena ghanabhāvaṁ 1- gacchati. Kopañcāti kupitabhāvaṁ. Dosañcāti dussanaṁ.
  Appaccayañcāti atuṭṭhākārañca. Pātukarotīti pākaṭaṁ karoti. Randhamesīti antaragaveSī.
  Virandhamesīti chiddagaveSī. Aparandhamesīti 2- guṇaṁ apanetvā dosameva gaveSī.
  Khalitamesīti pakkhalanagaveSī. Galitamesīti patanagaveSī. "ghaṭṭitamesī"tipi Pāṭho, tassa
  pīḷanagavesīti attho. Vivaramesīti dosagaveSī.
     [62] Na kevalañca so kuppati, api ca kho pana "yamassa vādan"ti gāthā.
  Tattha parihīnamāhu, apāhatanti atthabyañjanādinā 3- apāhataṁ parihīnaṁ vadanti.
  Paridevatīti tato nimittaṁ so "aññaṁ mayā āvajjitan"tiādīhi vippalapati. Socatīti
  "tassa jayo"tiādīni ārabbha socati. "upaccagā Man"ti anutthunātīti "so maṁ
  vādena vādaṁ atikkanto"tiādinā nayena suṭṭhutaraṁ vippalapati.
     Parihāpitanti na vaḍḍhitaṁ. Aññaṁ mayā āvajjitanti aññaṁ kāraṇaṁ mayā avanamitaṁ. 4-
  Cintitanti vīmaṁsitaṁ. Mahāpakkhoti mahanto ñātipakkho etassāti mahāpakkho.
  Mahāparisoti mahāparicārikapariso. Mahāparivāroti mahādāsadāsīparivāro. Parisā

  *  *  *  *  *  *
  Footnote: 1 chaṂa. gaṇabhāvaṁ 2 chaṂa. aparaddhamesīti 3 chaṂa. atthabyañjanādito 4 Sī. namitaṁ
-------------------------------------------------
[page 284]
  Cāyaṁ vaggāti ayañca parisā vaggavaggā, 1- na ekā. Puna bhañjissāmīti puna
  bhindissāmi.
     [63] Ete vivādā samaṇesūti ettha pana samaṇā vuccanti bāhiraparibbājakā. Etesu
  ugghātinigghāti hotīti etesu vādesu jayaparājayādivasena cittaugghātanigghātaṁ vā
  pāpuṇanto ugghāti ca nigghāti ca hoti. Virame kathojjanti pajaheyya kalahaṁ. Na
  haññadatthatthi pasaṁsalābhāti na hi ettha pasaṁsalābhato añño attho atthi. Uttāno vāti
  na gambhīroti attho "pañcime kāmaguṇā"tiādīsu 2- viya.
     Gambhīro vāti duppaveso appatiṭṭho paṭiccasamuppādo viya. Gūḷho vāti
  paṭicchanno hutvā ṭhito "abhirama nanda ahante pāṭibhogo"tiādīsu 3- viya. Paṭicchanno
  vāti apākaṭo "mātaraṁ pitaraṁ hantvā"tiādīsu 4- viya. Neyyo vāti nīharitvā
  kathetabbo "assaddho akataññū cā"tiādīsu 5- viya. Nīto vāti pāḷiyā ṭhitaniyāmena
  kathetabbo "cattārome bhikkhave ariyavaṁsā"tiādīsu 6- viya. Anavajjo vāti
  niddosattho "kusalā dhammā"tiādīsu 7- viya. Nikkileso vāti kilesavirahito
  vipassanā viya. Vodāno vāti parisuddho lokuttaraṁ viya. Paramattho vāti uttamattho
  uttamatthabhūto attho khandhadhātuāyatananibbānāni viya.
     [64] Chaṭṭhagāthāyattho:- yasmā ca na haññadatthatthi pasaṁsalābhā, tasmā
  paramaṁ lābhaṁ labhantopi "sundaro ayan"ti tattha diṭṭhiyā pasaṁsito vā pana hotīti
  taṁ vādaṁ parisamajjhe dīpetvā tato so tena jayaṭṭhena tuṭṭhiṁ vā dantavidaṁsakaṁ
  vā āpajjanto hasati, mānena ca uṇṇamati. Kiṁ kāraṇaṁ? yasmā taṁ jayatthaṁ
  pappuyya yathā mano jāto.

  *  *  *  *  *  *
  Footnote: 1 chaṂa. vaggā 2 aṅṇavaka. 23/34/340 3 khu.u. 25/22/122 4 khuḍha. 25/294/67
  5 khuḍha. 25/96/34 6 aṅ.catukka. 21/28/32 7 abhi.saṅ. 34/1/1
-------------------------------------------------
[page 285]
     Thambhayitvāti pūretvā. Brūhayitvāti vaḍḍhetvā. Imissā gāthāya niddeso
  uttānattho.
     [65] Evaṁ uṇṇamato ca "yā uṇṇatī"ti gāthā. Tattha mānātimānaṁ
  vadate panesoti eso pana taṁ uṇṇatiṁ "vighātabhūmī"ti abujjhamāno mānañca
  atimānañca vadati. Evaṁ imissāpi gāthāya niddeso uttānattho.
     [66] Evaṁ vāde dosaṁ dassetvā idāni tassa vādaṁ asampaṭicchanto
  "sūro"ti gāthamāha. Tattha rājakhādāyāti rājakhādanīyena, bhattavetanenāti vuttaṁ
  hoti. Abhigajjameti paṭisūramicchanti yathā so paṭisūraṁ icchanto abhigajjanto eti,
  evaṁ diṭṭhigatiko diṭṭhigatikanti dasseti. Yeneva so tena palehīti yena so tuyhaṁ
  paṭisūro, tena gaccha. Pubbeva natthi yadidaṁ yuddhāyāti 1- yaṁ panidaṁ kilamathattaṁ 2-
  yuddhāya siyā, taṁ idha pubbeva natthi, bodhimūleyeva 3- pahīnanti dasseti.
     Sūroti niddesassa uddesapadaṁ. Suṭṭhu uro sūro, vissaṭṭhauro dinnauroti 4-
  attho. Vīroti parakkamavanto. Vikkantoti saṅgāmaṁ pavisanto. Abhīrūtiādayo vuttanayā
  eva. Puṭṭhoti niddesassa uddesapadaṁ. Positoti balakato. 5- Āpāditoti upecca
  pālito 6- paṭipādito. Vaḍḍhitoti tato tato bhāvito.
     Gajjantoti abyattapadena 7- gajjanto. Uggajjantoti ukkuṭṭhiṁ karonto.
  Abhigajjantoti sīhanādaṁ karonto. Etīti āgacchati. Upetīti tato samīpaṁ gacchati.
  Upagacchatīti tato samīpaṁ gantvā na nivattati. Paṭisūranti nibbhayaṁ. Paṭipurisanti
  sattupurisaṁ. Paṭisattunti sattu hutvā abhimukhe ṭhitaṁ. Paṭimallanti paṭisedhaṁ
  hutvā yujjhantaṁ. Icchantoti ākaṅkhamāno.

  *  *  *  *  *  *
  Footnote: 1 chaṂa. yudhāyāti 2 chaṂa. yaṁ pana kilesajātaṁ 3 chaṂa. bodhimūleyevassa 4 chaṂa.
  ninnauroti 5 Sī.,chaṂa. thūlakato 6 chaṂa. upaḍḍhabalito 7 chaṂa. abyattasarena
-------------------------------------------------
[page 286]
     Palehīti gaccha. Vajjāti 1- mā tiṭṭha. Gacchāti samīpaṁ upasaṅkaMa. Abhikkamāti
  parakkamaṁ karohi.
     Bodhiyā mūleti mahābodhirukkhassa samīpe. Ye paṭisenikarā kilesāti ye kilesā
  paṭipakkhakaRā. Paṭilomakarāti paṭānikaRā. 2- Paṭikaṇṭakakarāti vinivijjhanakaRā.
  Paṭipakkhakarāti sattukaRā.
     [67] Ito paraṁ sesagāthā pākaṭasambandhā eva. Tattha vivādayantīti vivadanti.
  Paṭisenikattāti paṭilomakārakā. "na Tvaṁ imaṁ dhammavinayaṁ ājānāsī"tiādinā nayena
  viruddhavacanaṁ vivādo.
     Sahitammeti mama vacanaṁ atthasañhitaṁ. Asahitanteti tava vacanaṁ anatthasañhitaṁ.
  Adhiciṇṇante viparāvattanti yantaṁ adhiciṇṇaṁ cirakālasevanavasena paguṇaṁ, taṁ mama
  vādaṁ āgamma nivattaṁ. Āropito te vādoti tuyhaṁ upari mayā doso āropito.
  Cara vādappamokkhāyāti bhattapuṭaṁ ādāya taṁ taṁ upasaṅkamitvā vādappamokkhatthāya 3-
  uttaraṁ 4- pariyesamāno vicara. Nibbeṭhehi vāti atha vā mayā āropitadosato
  attānaṁ mocehi. Sace pahosīti sace sakkosi.
     Āveṭhiyāya āveṭhiyanti āveṭhetvā nivattanena nivattanaṁ. Nibbeṭhiyāya
  nibbeṭhiyanti dosato mocanena mocanaṁ. Chedena chedanti evamādi heṭṭhā vuttanayattā
  yathāyogaṁ yojetabbaṁ.
     [68] Visenikatvāti kilesasenaṁ vināsetvā. Kiṁ labhethāti paṭimallaṁ kiṁ labhissasi.
  Pasūrāti taṁ paribbājakaṁ ālapati. Yesīdha natthīti yesaṁ idha natthi. Imāyapi gāthāya
  niddeso uttānatthoyeva.

  *  *  *  *  *  *
  Footnote: 1 chaṂa. vajāti 2 Sī. jānikarā, chaṂa. paṭāṇīkarā
  3 chaṂa. vādā pamokkhatthāya 4 Ma. uttariṁ
-------------------------------------------------
[page 287]
     [69] Pavitakkanti "jayo nu kho me bhavissatī"tiādīni vitakkento. Dhonena
  yugaṁ samāgamāti dhutakilesena buddhena saddhiṁ yugaggāhaṁ samāpanno. Na hi tvaṁ
  sakkhasi sampayātaveti kotthuādayo viya sīhādīhi dhonena saha yugaṁ gahetvā ekasamaṁ
  mama 1- sampāpituṁ 2- yugaggāhameva vā taṁ sampādetuṁ na sakkhissasīti.
     Manoti niddesassa uddesapadaṁ. Yaṁ cittanti 3- cittavicittatāya 4- cittaṁ.
  Ārammaṇaṁ manati 5- jānātīti mano. Mānasanti mano eva. "antalikkhacaro Pāso, yvāyaṁ
  carati mānaso"ti 6- hi ettha pana sampayuttakadhammo mānasoti vutto.
              "kathaṁ Hi bhagavā tuyhaṁ sāvako sāsane rato
              appattamānaso sekkho kālaṁ kayirā janesutā"ti 7-
  ettha arahattaṁ mānasanti vuttaṁ. Idha pana manova mānasaṁ, byañjanavasena mānasanti
  padaṁ vaḍḍhitaṁ. 8-
     Hadayanti cittaṁ. "cittaṁ Vā te khipissāmi, hadayaṁ vā te phālessāmī"ti 9-
  ettha uraṁ 10- hadayanti vuttaṁ. "hadayāhadayaṁ Maññe aññāya tacchatī"ti 11- ettha
  cittaṁ. "vakkaṁ Hadayan"ti 12- ettha hadayavatthu. Idha pana cittameva abbhantaraṭṭhena
  "hadayan"ti vuttaṁ. Tameva parisuddhaṭṭhena paṇḍaraṁ, bhavaṅgaṁ sandhāyetaṁ vuttaṁ. Yathāha
  "pabhassaramidaṁ bhikkhave cittaṁ, tañca kho āgantukehi upakkilesehi
  upakkiliṭṭhan"ti. 13- Tato nikkhantaṁ 14- pana akusalampi gaṅgāya nikkhantā nadī
  gaṅgā viya godhāvarito nikkhantā godhāvarī viya ca "paṇḍaran"tveva vuttaṁ.
     Mano manāyatananti idha pana manogahaṇaṁ manaso āyatanabhāvadīpanatthaṁ. Tenetaṁ

  *  *  *  *  *  *
  Footnote: 1 Sī. ekasamīpampi, chaṂa. ekapadampi 2 chaṂa. sampayātuṁ 3 chaṂa. cittanti 4 chaṂa.
  cittatāya 5 Sī.,chaṂa. minamānaṁ 6 viṃahā. 4/33/28, saṁ.sa. 15/151/135 7 saṁ.sa.
  15/159/146 8 chaṂa. byañjanavasena hetaṁ padaṁ vaḍḍhitaṁ 9 khu.su. 25/-/369 10 chaṂa.
  uro 11 Maṃū. 12/62/41 12 dīṃahā. 10/377/251, Maṃū. 12/110/79, khu.khu.
  25/-/2 13 aṅ.ekaka. 20/51/9 14 Sī.,chaṂa. nikkhantattā
-------------------------------------------------
[page 288]
  Dīpeti "nayidaṁ devāyatanaṁ viya manassa āyatanaṁ 1- manāyatanaṁ, atha kho mano eva
  āyatanaṁ manāyatanan"ti. Tattha nivāsaṭṭhānaṭṭhena ākaraṭṭhena samosaraṇaṭṭhānaṭṭhena
  sañjātidesaṭṭhena kāraṇaṭṭhena ca āyatanaṁ veditabbaṁ. Tathā hi loke "issarāyatanaṁ
  vāsudevāyatanan"tiādīsu nivāsaṭṭhānaṁ āyatananti vuccati. "suvaṇṇāyatanaṁ
  Ratanāyatanan"tiādīsu 2- ākaro. Sāsane pana "manorame āyatane, sevanti naṁ
  vihaṅgamā"tiādīsu 3- samosaraṇaṭṭhānaṁ. "dakkhiṇāpatho Gunnaṁ āyatanan"tiādīsu
  sañjātideso. "tatra Tatreva sakkhibyataṁ pāpuṇāti sati satiāyatane"tiādīsu 4- kāraṇaṁ.
  Idha pana sañjātidesaṭṭhena samosaraṇaṭṭhānaṭṭhena kāraṇaṭṭhenāti tidhāpi vaṭṭati.
     Phassādayo hi dhammā ettha sañjāyantīti sañjātidesaṭṭhenapi etaṁ āyatanaṁ.
  Bahiddhā rūpasaddagandharasaphoṭṭhabbārammaṇā sabhāvenettha 5- osarantīti
  samosaraṇaṭṭhānaṭṭhenapi āyatanaṁ. Phassādīnaṁ pana sahajātādipaccayaṭṭhena kāraṇattā
  kāraṇaṭṭhenapi āyatananti veditabbaṁ. Manindriyaṁ vuttatthameva.
     Vijānātīti viññāṇaṁ. Viññāṇameva khandho viññāṇakkhandho. Tassa rāsiādivasena
  attho veditabbo. "mahāudakakkhandhotveva Saṅkhyaṁ gacchatī"ti 6- ettha hi
  rāsaṭṭhena khandho vutto. "sīlakkhandho Samādhikkhandho"tiādīsu 7- guṇaṭṭhena. "addasa
  Kho bhagavā mahantaṁ dārukkhandhan"ti 8- ettha paṇṇattimattaṭṭhena. Idha pana rūḷhito
  khandho vutto. Rāsaṭṭhena hi viññāṇakkhandhassa ekadeso ekaṁ viññāṇaṁ. Tasmā yathā
  rukkhassa ekadesaṁ chindanto rukkhaṁ chindatīti vuccati, evameva viññāṇakkhandhassa
  ekadesabhūtaṁ ekampi viññāṇaṁ rūḷhito viññāṇakkhandhoti vuttaṁ.
     Tajjā manoviññāṇadhātūti tesaṁ phassādīnaṁ dhammānaṁ anucchavikā

  *  *  *  *  *  *
  Footnote: 1 chaṂa. āyatanattā 2 chaṂa. rajatāyatananti
  3 aṅ.pañcaka. 22/38/46 (syā) 4 chaṂa. sakkhibhabbataṁ (aṅṭika. 20/102/248, Ma.u.
  14/158/144) 5 chaṂa. rūpasaddagandharasaphoṭṭhabbā ārammaṇabhāvenettha 6 aṅ.catukka.
  21/51/62 7 dī.pā. 11/311/204 8 saṁ.saḷā. 18/241/167
-------------------------------------------------
[page 289]
  Manoviññāṇadhātu. Imasmiṁ hi pade ekameva cittaṁ mananaṭṭhena mano, vijānanaṭṭhena
  viññāṇaṁ, sabhāvaṭṭhena nissattaṭṭhena vā dhātūti tīhi nāmehi vuttaṁ.
     Saddhiṁ yugasamāgamāti 1- ekappahārena saddhiṁ. Samāgantvāti pāpuṇitvā.
  Yugaggāhaṁ gaṇhitvāti yugaggāhaṁ paṭibhāgaṁ 2- gahetvā. Sākacchetunti saddhiṁ kathetuṁ.
  Sallapitunti allāpasallāpaṁ kātuṁ. Sākacchaṁ samāpajjitunti saddhiṁ kathanaṁ paṭipajjituṁ.
  Na paṭibalabhāve ca kāraṇaṁ dassetuṁ "taṁ kissa hetu, pasūro paribbājako
  hīno"tiādimāha. So hi bhagavā aggo cāti asadisattā 3- asamānapaññattā aggo
  ca. Seṭṭho cāti sabbaguṇehi appaṭisamaṭṭhena appaṭisamaṭṭhena seṭṭho ca. Mokkho cāti
  savāsanehi kilesehi muttattā mokkho ca. Uttamo cāti attano uttaritaravirahitattā
  uttamo ca. Pavaro cāti sabbalokena abhipatthanīyattā pavaro ca. Mattena mātaṅgenāti
  pabhinnamadena hatthinā.
     Kotthukoti jīraṇasigālo. 4- Sīhena migaraññā saddhinti kesarasīhena migarājena
  saha. Taruṇakoti chāpako. Dhenupakoti khīrapako. Usabhenāti maṅgalasammatena usabhena.
  Valakakunā 5- saddhinti valamānakakunā 6- saddhiṁ. Dhaṅkoti kāko. Garuḷena venateyyena
  saddhinti ettha garuḷenāti jātivasena nāmaṁ. Venateyyenāti gottavasena. Caṇḍāloti
  jaccacaṇḍālo. 7- Raññā cakkavattināti cātuddīpikacakkavattinā. Paṁsupisācakoti
  kacavarachaḍḍanaṭṭhāne nibbatto yakkho. Indena devaraññā saddhinti sakkena devarājena
  saha. So hi bhagavā mahāpaññotiādīni chappadāni heṭṭhā vitthāritāni. Tattha
  paññāpabhedakusaloti attano anantavikappe paññāpabhede cheko. Pabhinnañāṇoti
  anantappabhedapattañāṇo. Etena paññāpabhedakusalattepi sati tāsaṁ paññānaṁ
  anantabhedattaṁ dasseti. Adhigatapaṭisambhidoti paṭiladdhāggacatupaṭisambhidañāṇo.
  Catuvesārajjappattoti cattāri visāradabhāvasaṅkhātāni ñāṇāni patto. Yathāha:-

  *  *  *  *  *  *
  Footnote: 1 chaṂa. saddhiṁ yugaṁ samāgamanti 2 chaṂa. yugapaṭibhāgaṁ 3 chaṂa. asadisadānāggattā
  4 chaṂa. jiraṇasiṅgālo 5 Sī.chaṂa. calakakunā 6 chaṂa. calamānakakunā 7 chaṂa. chavacaṇḍālo
-------------------------------------------------
[page 290]
               Sammāsambuddhassa te paṭijānato "ime dhammā anabhisambuddhā"ti,
          tatra vata maṁ samaṇo vā brāhmaṇo vā devo vā māro vā
          brahmā vā koci vā lokasmiṁ saha dhammena paṭicodessatīti nimittametaṁ
          bhikkhave na samanupassāmi, etamahaṁ bhikkhave nimittaṁ asamanupassanto khemap-
          patto abhayappatto vesārajjappatto viharāmi.
               Khīṇāsavassa te paṭijānato "ime āsavā aparikkhīṇā"ti .pe.
          "ye Kho pana te antarāyikā dhammā vuttā, te paṭisevato nālaṁ
          antarāyāyā"ti .pe. Yassa kho pana te atthāya dhammo desito,
          so na niyyāti takkarassa sammā dukkhakkhayāyāti, tatra vata maṁ samaṇo
          vā brāhmaṇo vā devo vā māro vā brahmā vā koci vā
          lokasmiṁ sahadhammena paṭicodessatīti nimittametaṁ bhikkhave na samanupassāmi,
          etamahaṁ bhikkhave nimittaṁ asamanupassanto khemappatto abhayappatto
          vesārajjappatto viharāmī"ti. 1-
     Dasabalabaladhārīti dasa balāni etesanti dasabalā, dasabalānaṁ balāni dasabalabalāni,
  tāni dhāretīti 2- dasabalabaladhārī, dasabalañāṇabaladhārīti attho. Etehi tīhi vacanehi
  anantappabhedānaṁ neyyānaṁ pabhedamukhamattaṁ dassitaṁ. Soyeva paññāpayogavasena
  abhimaṅgalasammataṭṭhena purisāsabho. Asantāsaṭṭhena purisasīho. Mahantaṭṭhena purisanāgo.
  Sañjānanaṭṭhena purisājañño. Lokakiccadhuravahanaṭṭhena purisadhorayho.
     Atha tejādikaṁ anantañāṇato laddhaṁ guṇavisesaṁ dassetukāmo tesaṁ tejādīnaṁ
  anantañāṇamūlakabhāvaṁ dassento "anantañāṇo"ti vatvā "anantatejo"tiādimāha.
  Tattha anantañāṇoti guṇavasena ca sabhāvavasena ca 3- antavirahitañāṇo. Anantatejoti

  *  *  *  *  *  *
  Footnote: 1 aṅ.catukka. 21/8/10, Maṃū. 12/150/110 2 chaṂa. tāni dasabalabalāni dhārayatīti
  3 chaṂa. gaṇanavasena ca pabhāvavasena ca
-------------------------------------------------
[page 291]
  Veneyyasantāne mohatamavidhamanena anantañāṇatejo. Anantayasoti paññāguṇeheva
  lokattayavitthatānantakittighoso. Aḍḍhoti paññādhanasamiddhiyā samiddho. Mahaddhanoti
  paññādhanamahattenapi 1- sabhāvamahattena mahantaṁ pavattaṁ paññādhanamassāti mahaddhano.
  "mahādhano"tipi Pāṭho. Dhanavāti pasaṁsitabbapaññādhanavattā niccayuttapaññādhanavattā
  atisayabhāvena paññādhanavattā dhanavā. Etesupi hi tīsu atthesu idaṁ vacanaṁ
  saddavidū icchanti.
     Evaṁ paññāguṇena bhagavato attasampattisiddhiṁ dassetvā puna paññāguṇeneva
  lokahitasampattisiddhiṁ dassento "netā"tiādimāha. Tattha veneyye
  saṁsārasaṅkhātabhayaṭṭhānato nibbānasaṅkhātaṁ khemaṭṭhānaṁ netā. Tattha vinayanakāle 2- eva
  saṁvaravinayapahānavinayavasena veneyyānaṁ 3- vinetā. Dhammadesanākāle eva saṁsayacchedanena
  anunetā. Saṁsayaṁ chinditvā paññāpetabbaṁ 4- atthaṁ paññāpetā. Tathā paññāpitānaṁ
  nicchayakaraṇena nijjhāpetā. Tathā nijjhāpitassa atthassa paṭipattiyojanavasena
  pekkhatā. 5- Tathāpaṭipanne paṭipattiphalena pasādetā. So hi bhagavāti ettha hikāro
  anantaraṁ vuttassa atthassa kāraṇopadese nipāto.
     Anuppannassa maggassa uppādetāti sakasantāne anuppannapubbassa
  chāsādhāraṇañāṇahetubhūtassa ariyamaggassa bodhimūle lokahitatthaṁ sakasantāne
  uppādetā. Asañjātassa maggassa sañjanetāti veneyyasantāne asañjātapubbassa
  sāvakapāramīñāṇahetubhūtassa aggamaggassa 6- dhammacakkappavattanato pabhūti yāvajjakālā
  veneyyasantāne sañjanetā. Sāvakaveneyyānampi hi santāne bhagavatā 7-
  vuttavacaneneva ariyamaggasañjananato bhagavā sañjanetā nāma hoti. Anakkhātassa
  maggassa akkhātāti aṭṭhadhammasamannāgatānaṁ buddhabhāvāya katābhinīhārānaṁ bodhisattānaṁ

  *  *  *  *  *  *
  Footnote: 1 chaṂa. paññādhanavaḍḍhattepi 2 chaṂa. nayanakāle 3 chaṂa. veneyye 4 chaṂa.
  saññāpetabbaṁ 5 chaṂa. pekkhetā 6 chaṂa. ariyamaggassa 7 Ma. bhagavato
-------------------------------------------------
[page 292]
  Buddhabhāvāya byākaraṇaṁ datvā anakkhātapubbassa pāramitāmaggassa "buddho bhavissatī"ti
  byākaraṇamatteneva vā 1- bodhimūle uppajjitabbassa ariyamaggassa akkhātā.
  Ayaṁ nayo paccekabodhisattabyākaraṇepi labbhatiyeva. Maggaññūti paccavekkhaṇāvasena
  attano uppāditassa ariyamaggassa ñātā. Maggavidūti veneyyasantāne janetabbassa
  ariyamaggassa kusalo. Maggakovidoti bodhisattānaṁ akkhātabbamagge vicakkhaṇo. Atha
  vā abhisambodhipaṭipatti maggaññū, paccekabodhipaṭipatti maggavidū, sāvakabodhipaṭipatti
  maggakovido. Atha vā:-
                    "etena maggena tariṁsu pubbe
                    tarissanti ye ca taranti oghan"ti 2-
  vacanato yathāyogaṁ atītānāgatapaccuppannabuddhapaccekabuddhasāvakānaṁ maggavasena ca
  suññatānimittappaṇihitamaggavasena ca ugghatitaññūvipacitaññūneyyapuggalānaṁ maggavasena
  ca yathākkamenettha yojanaṁ karonti. Maggānugā ca panāti bhagavatā 3- gatamaggānugāmino
  hutvā. Ettha casaddo hetuatthe nipāto, etena bhagavatā 4- magguppādanādi-
  guṇādhigamāya hetu vutto hoti. Panasaddo katatthe nipāto, tena bhagavatā
  katamaggakaraṇaṁ vuttaṁ hoti. Pacchā samannāgatāti paṭhamaṁ gatassa bhagavato pacchā
  sīlādiguṇena samannāgatā. Iti thero "anuppannassa maggassa uppādetā"tiādīhi
  yasmā sabbepi bhagavato sīlādayo guṇā arahattamaggameva nissāya āgatā, tasmā
  arahattamaggameva nissāya guṇaṁ kathesi.
     Jānaṁ jānātīti jānitabbaṁ jānāti, sabbaññutāya yaṁ kiñci paññāya jānitabbaṁ
  nāma atthi, sabbañca neyyapathabhūtaṁ 5- paññāya jānātīti attho. Passaṁ passatīti
  passitabbaṁ passati, sabbadassāvitāya taṁyeva neyyapathaṁ cakkhunā diṭṭhaṁ viya karonto

  *  *  *  *  *  *
  Footnote: 1 chaṂa. ayaṁ saddo na dissati 2 saṁṃahā. 19/409/162
  3 chaṂa. panassāti bhagavato 4 Ma. bhagavato 5 chaṂa. taṁ sabbaṁ pañcaneyyapathabhūtaṁ
-------------------------------------------------
[page 293]
  Paññācakkhunā passatīti attho. Yathā vā ekacco vīparītaṁ gaṇhanto jānantopi
  na jānāti, passantopi na passati, na evaṁ bhagavā. Bhagavā pana yathāsabhāvaṁ
  gaṇhanto jānanto jānātiyeva, pasasanto passatiyeva. Svāyaṁ dassanapariṇāyakaṭṭhena 1-
  cakkhubhūto. Viditakāriaṭṭhena 2- ñāṇabhūto. Aviparītasabhāvaṭṭhena vā pariyattidhamme
  pavattanato hadayena cintetvā vācāya nicchāritadhammamayoti vā dhammabhūto. Seṭṭhaṭṭhena
  brahmabhūto. Atha vā cakkhu viya bhūtoti cakkhubhūto. Ñāṇaṁ viya bhūtoti ñāṇabhūto.
  Dhammo 3- viya bhūtoti dhammabhūto. Brahmā viya bhūtoti brahmabhūto. Svāyaṁ 4- dhammassa
  vacanato vattanato vā vattā. Nānappakārehi vacanato vattanato vā pavattā.
  Atthaṁ nīharitvā dassanato atthassa ninnetā. Amatādhigamāya paṭipattidesanato,
  amatappakāsanāya vā dhammadesanāya amatassa adhigamāpanato amatassa dātā.
  Lokuttaradhammassa uppāditattā veneyyānurūpena yathāsukhaṁ lokuttaradhammassa dānena
  ca dhammesu issaroti dhammassāmi. Tathāgatapadaṁ heṭṭhā vuttatthaṁ.
     Idāni "jānaṁ jānātī"tiādīhi vuttaguṇaṁ sabbaññutāya visesetvā dassetukāmo
  sabbaññutaṁ sādhento "natthī"tiādimāha. Evaṁ bhūtassa hi tassa bhagavato
  pāramitāpuññaphalappabhāvanipphannena arahattamaggañāṇena sabbadhammesu savāsanassa
  sammohassa vigatattā 5- asammohato sabbadhammānaṁ ñātattā aññātaṁ nāma natthi.
  Tatheva ca sabbadhammānaṁ cakkhunā viya ñāṇacakkhunā diṭṭhattā adiṭṭhaṁ nāma
  natthi. Ñāṇena pattattā aviditaṁ nāma natthi. Asammohasacchikiriyāya sacchikatattā
  asacchikataṁ nāma natthi. Asammohapaññāya phuṭṭhattā paññāya aphusitaṁ nāma natthi.
     Paccuppannanti paccuppannaṁ kālaṁ vā dhammaṁ vā. Upādāyāti ādāya,
  antokatvāti attho. Upādāyavacaneneva kālavinimuttaṁ nibbānampi gahitameva hoti.

  *  *  *  *  *  *
  Footnote: 1 chaṂa. nayanapariṇāyakaṭṭhena 2 chaṂa. viditatādiatthena
  3 chaṂa. aviparītadhammo 4 chaṂa. yvāyaṁ 5 chaṂa. vihatattā
-------------------------------------------------
[page 294]
  "atītā"tiādivacanāni Ca "natthī"tiādivacanena vā ghaṭiyanti, "sabbe
  dhammā"tiādivacanena 1- vā. Sabbe dhammāti sabbasaṅkhatāsaṅkhatadhammapariyādānaṁ.
  Sabbākārenāti sabbadhammesu ekekasseva dhammassa aniccākārādisabbākārapariyādānaṁ.
  Ñāṇamukheti ñāṇābhimukhe. Āpāthaṁ āgacchantīti osaraṇaṁ upenti. Jānitabbanti padaṁ
  neyyanti padassa atthavivaraṇatthaṁ vuttaṁ.
     Attattho vātiādīsu vāsaddo samuccayattho. Attatthoti attano attho.
  Paratthoti paresaṁ tiṇṇaṁ lokānaṁ attho. Ubhayatthoti attano ca paresañcāti
  sakiṁyeva ubhinnaṁ attho. Diṭṭhadhammikoti diṭṭhadhamme niyutto, diṭṭhadhammappayojano
  vā attho. Samparāye niyutto, samparāyappayojano vā samparāyiko. Uttāno tiādīsu
  vohāravasena vattabbo sukhappatiṭṭhattā uttāno. Vohāraṁ atikkamitvā vattabbo
  suññatāpaṭisaṁyutto dukkhappatiṭṭhattā gambhīro. Lokuttaro accantatirokkhattā 2-
  gūḷho. Aniccatādimohaghanādīhi 3- paṭicchannattā paṭicchanno. Appacuravohārena
  vattabbo yathāvuttaṁ 4- aggahetvā adhippāyassa netabbato neyyo. Pacuravohārena
  vattabbo vacanamatteneva adhippāyassa nītattā nīto. Suparisuddhasīlasamādhivipassanattho
  tadaṅgavikkhambhanavasena vajjavirahitattā anavajjo. Kilesasamucchedanato ariyamaggattho
  nikkileso. Kilesapaṭipassaddhattā ariyaphalattho vodāno. Saṅkhatāsaṅkhatesu
  aggadhammattā nibbānaṁ paramattho. Parivattatīti buddhañāṇassa visayabhāvato abahibhūtattā
  antobuddhañāṇe byāpitvā 5- vā samantā vā alaṅkaritvā vā visesena vā vattati.
     "sabbaṁ Kāyakamman"tiādīhi bhagavato ñāṇavisayataṁ 6- dasseti. Ñāṇānuparivattīti
  ñāṇaṁ anuparivatti, ñāṇavirahitaṁ na hotīti attho. Appaṭihatanti nirāvaraṇattaṁ
  dasseti. Puna sabbaññutaṁ upamāya sādhetukāmo "yāvatakan"tiādimāha. Tattha

  *  *  *  *  *  *
  Footnote: 1 chaṂa. sabbeti 2 Sī. accantatimokkhattā 3 chaṂa. aniccatādiko ghanādīhi
  4 chaṂa. yathārutaṁ 5 Ma. byāpetvā 6 Ma. ñāṇamayataṁ, ñāṇapassataṁ
-------------------------------------------------
[page 295]
  Jānitabbanti neyyaṁ. Neyyapariyanto neyyāvasānamassa atthīti neyyapariyantikaṁ.
  Asabbaññūnaṁ pana neyyāvasānameva natthi. Ñāṇapariyantikepi eseva nayo. Purimayamake
  vuttatthameva iminā yamakena visesetvā dasseti, tatiyayamakena paṭisedhavasena niyametvā
  dasseti. Ettha ca neyyaṁ ñāṇassa pathattā neyyapatho. Aññamaññapariyantaṭṭhāyinoti
  neyyañca ñāṇañca byāpetvā 1- ṭhānato aññamaññassa pariyante ṭhānasīlā.
     Āvajjanapaṭibaddhāti manodvārāvajjanāyattā, āvajjanānantarameva 2- jānātīti
  attho. Ākaṅkhapaṭibaddhāti ruciāyattā, āvajjanānantaraṁ javanañāṇena jānātīti
  attho. Itarāni dve padāni imesaṁ dvinnaṁ padānaṁ yathākkamena atthappakāsanatthaṁ
  vuttāni. Āsayaṁ jānātīti ettha āsayanti nissayanti etthāti āsayo,
  micchādiṭṭhiyā, sammādiṭṭhiyā kāmādīhi nekkhammādīhi vā paribhāvitassa
  santānassetaṁ adhivacanaṁ. Sattasantānaṁ anusenti anuparivattentīti anusayā, thāmagatānaṁ
  kāmarāgādīnaṁ etaṁ adhivacanaṁ. Anusayaṁ jānātīti anusayakathā heṭṭhā vuttāyeva.
     Caritanti pubbe kataṁ kusalākusalakammaṁ. Adhimuttinti sampati kusale vā akusale vā
  cittavossaggo. Apparajakkheti paññāmaye akkhimhi appaṁ rāgādirajaṁ 3- etesanti
  apparajakkhā. Appaṁ rāgādirajaṁ etesanti vā apparajakkhā, te apparajakkhe.
  Mahārajakkheti ñāṇamaye akkhimhi mahantaṁ rāgādirajaṁ etesanti mahārajakkhā. Mahantaṁ
  rāgādirajaṁ etesanti vā mahārajakkhā, te mahārajakkhe. Tikkhindriye mudindriyeti
  tikkhāni saddhādīni indriyāni etesanti tikkhindriyā. Mudūni saddhādīni
  indriyāni etesanti mudindriyā. Svākāre dvākāreti sundarā saddhādayo
  ākārā koṭṭhāsā etesanti svākāRā. Kucchitā garahitā assaddhādayo ākārā
  koṭṭhāsā etesanti dvākāRā. Suviññāpaye dubbiññāpayeti ye kathitaṁ kāraṇaṁ
  sallakkhenti sukhena sakkā honti viññāpetuṁ, te suviññāpayā. Tabbiparītā
  dubbiññāpayā.

  *  *  *  *  *  *
  Footnote: 1 chaṂa. khepetvā 2 chaṂa. āvajjitānantarameva 3 chaṂa. rāgādirajo. evamuparipi
-------------------------------------------------
[page 296]
  Bhabbābhabbeti bhabbe ca abhabbe ca. Ariyāya jātiyā bhavanti jāyantīti bhabbā.
  Vattamānasamīpe vattamānavacanaṁ. Bhavissanti jāyissanti vāti bhabbā, bhājanabhūtāti
  attho. Ye ariyamaggapaṭivedhassa anucchavikā upanissayasampannā, te bhabbā.
  Vuttapaṭipakkhā abhabbā.
     Satte pajānātīti rūpādiārammaṇe lagge laggite satte pajānāti. Sadevako
  lokoti saha devehi sadevako. Saha mārena samārako. Saha brahmunā sabrahmako.
  Saha samaṇabrāhmaṇehi sassamaṇabrāhmaṇī. Pajātattā pajā. Saha devamanussehi
  sadevamanussā. "pajā"ti Sattalokassa pariyāyavacanametaṁ. Tattha sadevakavacanena
  pañcakāmāvacaradevaggahaṇaṁ, samārakavacanena chaṭṭhakāmāvacaradevaggahaṇaṁ. Sabrahmakavacanena
  brahmakāyikādibrahmaggahaṇaṁ. Sassamaṇabrāhmaṇīvacanena sāsanassa
  paccatthikapaccāmittasamaṇabrāhmaṇaggahaṇaṁ samitapāpabāhitapāpasamaṇabrāhmaṇaggahaṇañca.
  Pajāvacanena sattalokaggahaṇaṁ. Sadevamanussavacanena sammutidevāvasesamanussaggahaṇaṁ.
  Evamettha tīhi padehi okāsaloko. Dvīhi pajāvasena sattaloko gahitoti veditabbo.
     Aparo nayo:- sadevakaggahaṇena arūpāvacaraloko gahito, samārakaggahaṇena
  chakāmāvacaradevaloko, sabrahmakaggahaṇena rūpāvacarabrahmaloko,
  sassamaṇabrāhmaṇādiggahaṇena catuparisavasena sammatidevehi vā saha manussaloko,
  avasesasattaloko 1- vā. Api cettha sadevakavacanena ukkaṭṭhaparicchedo 2- sabbassāpi
  lokassa antobuddhañāṇe parivattanabhāvaṁ sādheti. Tato yesaṁ siyā "māro mahānubhāvo
  chakāmāvacarissaro vasavatti, kiṁ sopi antobuddhañāṇe parivattatī"ti. Tesaṁ vimatiṁ
  vidhamento "samārako"ti āha. Yesaṁ pana siyā "brahmā mahānubhāvo, ekaṅguliyā
  ekasmiṁ cakkavāḷasahasse ālokaṁ pharati. Dvīhi .pe. Dasahi aṅgulīhi dasasu
  cakkavāḷasahassesu ālokaṁ pharati, anuttarañca jhānasamāpattisukhaṁ paṭisaṁvedeti, kiṁ

  *  *  *  *  *  *
  Footnote: 1 chaṂa. avasesasabbasattaloko 2 chaṂa. ukkaṭṭhaparicchedato
-------------------------------------------------
[page 297]
  Sopi antobuddhañāṇe parivattatī"ti. Tesaṁ vimatiṁ vidhamento "sabrahmako"ti āha.
  Tato yesaṁ siyā "puthusamaṇabrāhmaṇā sāsanapaccatthikā, kiṁ tepi antobuddhañāṇe
  parivattantī"ti. Tesaṁ vimatiṁ vidhamento "sassamaṇabrāhmaṇī pajā"ti āha.
     Evaṁ ukkaṭṭhānaṁ antobuddhañāṇe parivattanabhāvaṁ pakāsetvā atha sammutideve ca
  avasesamanusse ca upādāya ukkaṭṭhaparicchedavasena sesasattalokassa antobuddhañāṇe
  parivattanabhāvaṁ pakāsento "sadevamanussā"ti āha. Ayamettha anusandhikkamo.
  Porāṇā panāhu "sadevakoti devatāhi saddhiṁ avasesaloko. Samārakoti mārena
  saddhiṁ avasesaloko. Sabrahmakoti brahmehi saddhiṁ avasesaloko. Evaṁ sabbepi tibhavūpage
  satte tīhākārehi tīsu padesu pakkhipitvā puna dvīhākārehi pariyādātuṁ
  `sassamaṇabrāhmaṇī pajā sadevamanussā'ti vuttaṁ. Evaṁ pañcahi padehi tena tena ākārena
  tedhātukameva pariyādinnaṁ hotī"ti.
     Antamasoti uparimantena. Timitimiṅgalanti ettha timi nāma ekā macchajāti,
  timiṁ gilituṁ samatthā tato mahantasarīrā timiṅgalā nāma ekā macchajāti, timiṅgalampi
  gilituṁ samatthā pañcayojanasatikasarīrā timitimiṅgalā nāma ekā macchajāti. Idha
  jātiggahaṇena ekavacanaṁ katanti veditabbaṁ. Garuḷaṁ venateyyanti ettha garuḷoti
  jātivasena nāmaṁ. Venateyyoti gottavasena. Padeseti ekadese. Sāriputtasamāti
  sabbabuddhānaṁ dhammasenāpatitthere gahetvā vuttanti veditabbaṁ. Sesasāvakā hi
  paññāya dhammasenāpatittherena samā nāma natthi. Yathāha "etadaggaṁ bhikkhave mama
  sāvakānaṁ bhikkhūnaṁ mahāpaññānaṁ yadidaṁ sāriputto"ti. 1- Aṭṭhakathāyañca 2- vuttaṁ:-
              "lokanāthaṁ ṭhapetvāna ye caññe santi pāṇino
              paññāya sāriputtassa kalaṁ nāgghanti soḷasin"ti.

  *  *  *  *  *  *
  Footnote: 1 aṅ.ekaka. 20/188/23 2 visuddhi. 2/7, paṭisaṁ.A. 2/300
-------------------------------------------------
[page 298]
     Pharitvāti buddhañāṇaṁ sabbadevamanussānampi paññaṁ pāpuṇitvā ṭhānato tesaṁ
  paññaṁ pharitvā byāpitvā tiṭṭhati. Abhibhavitvāti sabbadevamanussānampi paññaṁ
  atikkamitvā, tesaṁ avisayabhūtampi 1- sabbaneyyaṁ abhibhavitvā tiṭṭhatīti attho.
     Paṭisambhidāya 2- pana "atighaṁsitvā"ti pāṭho, ghaṁsitvā turitvāti 3- attho. Yepi
  tetiādīhi evaṁ pharitvā abhibhavitvā ṭhānassa paccakkhakāraṇaṁ dasseti. Tattha paṇḍitāti
  paṇḍiccena samannāgatā. Nipuṇāti saṇhā sukhumabuddhino sukhume atthantare
  paṭivijjhanasamatthā. Kataparappavādāti ñātaparappavādā 4- ceva parehi saddhiṁ
  katavādaparicayā ca. Vālavedhirūpāti vālavedhidhanuggahasadisā. Vo bhindantā maññe
  caranti paññāgatena diṭṭhigatānīti vālasukhumānipi 5- paresaṁ diṭṭhigamanāni attano
  paññāgamanena bhindantā viya carantīti attho. Atha vā "gūthagataṁ muttagatan"tiādīsu 6-
  viya paññā eva paññāgataṁ. Diṭṭhiyo eva diṭṭhigatāni. Pañhe abhisaṅkharitvā
  abhisaṅkharitvāti dvipadampi tipadampi catupadampi pucchaṁ racayitvā tesaṁ pañhānaṁ
  atibahukattā sabbasaṅgahatthaṁ dvikkhattuṁ vuttaṁ. Gūḷhāni ca paṭicchannāni ca
  atthajātāni vāti pāṭhaseso. Tesaṁ tathā vinayaṁ disvā attanā abhisaṅkhatapañhaṁ
  pucchantūti 7- evaṁ bhagavatā adhippetattā pañhaṁ pucchanti. Aññesaṁ pana pucchāya
  okāsameva adatvā bhagavā upasaṅkamantānaṁ dhammaṁ deseti. Yathāha:-
               "te pañhaṁ abhisaṅkharonti `imaṁ mayaṁ pañhaṁ samaṇaṁ gotamaṁ upasaṅkamitvā
          pucchissāma, sace no samaṇo gotamo evaṁ puṭṭho evaṁ byākarissati,
          evamassa mayaṁ vādaṁ āropessāma, evaṁ cepi no puṭṭho evaṁ byākarissati,
          evaṁpissa mayaṁ vādaṁ āropessāmā"ti. Te suṇanti `samaṇo khalu bho
          gotamo amukaṁ nāma gāmaṁ vā nigamaṁ vā osaṭo'ti. Te yena samaṇo
          gotamo tenupasaṅkamanti. Te samaṇo gotamo dhammiyā kathāya sandasseti

  *  *  *  *  *  *
  Footnote: 1 Ma. visayabhūtampi 2 khu.paṭi. 31/5/409 3 chaṂa. tuditvāti 4 chaṂa.
  viññātaparappavādā 5 chaṂa. vālavedhī viya vālaṁ sukhumānipi 6 aṅṇavaka. 23/11/309
  7 chaṂa. pucchantīti
-------------------------------------------------
[page 299]
          Samādapeti samuttejeti sampahaṁseti. Te samaṇena gotamena dhammiyā kathāya
          sandassitā samādapitā samuttejitā sampahaṁsitā na ceva samaṇaṁ gotamaṁ
          pañhaṁ pucchanti, kutossa vādaṁ āropessanti, aññadatthu samaṇasseva
          gotamassa sāvakā sampajjantī"ti. 1-
     Kasmā pañhe na pucchantīti ce? bhagavā kira parisamajjhe dhammaṁ desento
  parisāya ajjhāsayaṁ oloketi, tato passati "ime paṇḍitā gūḷhaṁ rahassaṁ pañhaṁ
  ovaṭṭikasāraṁ katvā āgatā"ti. So tehi apuṭṭhoyeva "pañhapucchāya ettakā
  dosā, vissajjane ettakā, atthe, pade, akkhare ettakāti imaṁ pañhaṁ pucchanto
  evaṁ puccheyya, vissajjento evaṁ vissajjeyyā"ti iti ovaṭṭikasāraṁ katvā
  ānīte pañhe dhammakathāya antare pakkhipitvāpi dasseti. 2- Te paṇḍitā "seyyo vata
  no, yaṁ 3- mayaṁ ime pañhe na pucchimhā. Sacepi mayaṁ puccheyyāma, appatiṭṭhite
  no katvā samaṇo gotamo khipeyyā"ti attamanā bhavanti.
     Api ca buddhā nāma dhammaṁ desentā parisaṁ mettāya pharanti, mettāpharaṇena
  dasabalesu mahājanassa cittaṁ pasīdati, buddhā nāma rūpaggappattā honti dassanasampannā
  madhurassarā mudujivhā suphusitadantāvaraṇā amatena hadayaṁ siñcantā viya dhammaṁ
  kathenti. Tatra nesaṁ mettāpharaṇena pasannacittānaṁ evaṁ hoti:- "evarūpaṁ
  advejjhakathaṁ amoghakathaṁ niyyānikakathaṁ kathentena bhagavatā saddhiṁ na sakkhissāma
  paccanīkaggāhaṁ gaṇhitun"ti attano pasannabhāveneva pañhe na pucchantīti.
     Kathitā vissajjitā cāti 4- "evaṁ tumhe pucchathā"ti apucchitapañhānaṁ 5-
  uccāraṇena te pañhā bhagavatā kathitā eva honti. Yathā ca te vissajjetabbā,
  tathā vissajjitā eva honti. Niddiṭṭhakāraṇāti iminā kāraṇena iminā hetunā

  *  *  *  *  *  *
  Footnote: 1 Maṃū. 12/288/253 2 Sī. viddhaṁseti, Ma. vidaṁseti 3 chaṂa. ye
  4 chaṂa. vāti 5 chaṂa. pucchitapañhānaṁ (paṭisaṁ.A. 2/259)
-------------------------------------------------
[page 300]
  Evaṁ hontīti evaṁ sahetukaṁ katvā vissajjanena bhagavatā niddiṭṭhakāraṇā eva
  honti te pañhā, upakkhittakā ca te bhagavato sampajjantīti khattiyapaṇḍitādayo
  bhagavato vissajjaneneva 1- bhagavato samīpe khittakā pakkhittakā 2- sampajjanti, sāvakā
  vā sampajjanti upāsakā vāti attho, sāvakasampattiṁ vā pāpuṇanti, upāsakasampattiṁ
  vāti vuttaṁ hoti. Athāti anantaratthe, tesaṁ upakkhittakasampattisamanantaramevāti
  attho. Tatthāti tasmiṁ ṭhāne, tasmiṁ adhikāre vā. Atirocatīti ativiya jotati pakāsati.
  Yadidaṁ paññāyāti yā ayaṁ bhagavato paññā, tāya paññāya bhagavā ca atirocatīti attho.
  Itisaddo kāraṇatthe, 3- iminā kāraṇenāti attho. Sesaṁ sabbattha pākaṭamevāti.
                   Saddhammapajjotikāya mahāniddesaṭṭhakathāya
                      pasūrasuttaniddesavaṇṇanā niṭṭhitā.
                               Aṭṭhamaṁ.
                         ----------------

  *  *  *  *  *  *
  Footnote: 1 chaṂa. pañhavissajjaneneva 2 Ma. pādakkhittakā 3 chaṂa. kāraṇattho
-------------------------------------------------
[page 301]
                     9. Māgandiyasuttaniddesavaṇṇanā 1-
     [70] Navame māgandiyasuttaniddese paṭhamagāthāyaṁ tāva ajapālanigrodhamūle
  nānārūpāni nimminitvā abhikāmaṁ āgataṁ māradhītaraṁ disvāna taṇhaṁ aratiṁ rāgañca
  chandamattampi methunasmiṁ nāhosi, kimevidaṁ imissā dārikāya muttakarīsapuṇṇaṁ rūpaṁ
  disvā bhavissati, sabbathā pādāpi naṁ samphusituṁ na icche, kutonena saṁvasitunti.
     Muttapuṇṇanti āhārautuvasena vatthipuṭantaraṁ pūretvā ṭhitamuttena pūritaṁ.
  Karīsapuṇṇanti pakkāsayasaṅkhāte heṭṭhānābhipiṭṭhikaṇṭakamūlānaṁ antare ubbedhena
  aṭṭhaṅgulamatte antāvasāne ṭhitavaccena puṇṇaṁ. Semhapuṇṇanti udarapaṭale
  ṭhitaekapattappamāṇena semhena pūritaṁ. Ruhirapuṇṇanti yakanassa heṭṭhābhāgaṁ pūretvā
  hadayavakkapapphāsānaṁ 2- upari thokaṁ thokaṁ paggharantena vakkahadayayakanapapphāse temayamānena
  ṭhitena ekapattassa pūraṇamattena sannicitalohitasaṅkhātena ca kesalomanakhadantānaṁ
  maṁsavinimuttaṭṭhānañceva thaddhasukkhacammañca ṭhapetvā dhamanijālānusārena
  sabbaṁ upādinnakasarīraṁ pharitvā ṭhitasaṁsaraṇalohitasaṅkhātena ca duvidhena ruhirena puṇṇaṁ.
     Aṭṭhisaṅghāṭanti sakalasarīre heṭṭhā aṭṭhīnaṁ upari ṭhitāni sādhikāni tīṇi
  aṭṭhisatāni, tehi aṭṭhīhi ghaṭitaṁ. Nhārusambandhanti sakalasarīre aṭṭhīni ābandhitvā
  ṭhitāni nava nhārusatāni, tehi nhārūhi sambandhaṁ ābandhaṁ. Ruhiramaṁsalepananti 3-
  saṁsaraṇalohitena ca sādhikāni tīṇi aṭṭhisatāni anulimpetvā ṭhitena navamaṁsapesisatena ca
  anulittaṁ sarīraṁ. Cammavinaddhanti sakalasarīraṁ pariyonaddhitvā 4- pākaṭakilomakassa upari
  chaviyā heṭṭhā ṭhitaṁ cammaṁ, tena cammena vinaddhaṁ pariyonaddhaṁ. "cammāvanaddhan"tipi
  Pāḷi. Chaviyā paṭicchannanti atisukhumacchaviyā paṭicchannaṁ chādetvā ṭhitaṁ.

  *  *  *  *  *  *
  Footnote: 1 chaṂa. māgaṇḍiYu..., evamuparipi 2 Sī. hadayavatthupapphāsānaṁ
  3 chaṂa. rudhiramaṁsāvalepananti 4 chaṂa. pariyonandhitvā
-------------------------------------------------
[page 302]
  Chiddāvachiddanti anekachiddaṁ. Uggharantanti akkhimukhādīhi uggharantaṁ.
  Paggharantanti adhobhāgena paggharantaṁ. Kimisaṅghanisevitanti sūcimukhādīhi
  nānāpāṇakulasamūhehi āsevitaṁ. Nānākalimalaparipūranti anekavidhehi asucikoṭṭhāsehi
  pūritaṁ.
     [71] Tato māgandiyo "pabbajitā nāma mānusake kāme pahāya dibbakāmatthāya
  pabbajanti, ayañca dibbepi kāme na icchati, idampi itthiratanaṁ,
  kā nu assa diṭṭhī"ti pucchituṁ dutiyagāthamāha. Tattha etādisañce ratananti
  dibbitthiratanaṁ sandhāya bhaṇati. Nārinti attano dhītaraṁ sandhāya. Diṭṭhigataṁ sīlabbataṁ
  nu jīvitanti diṭṭhiñca sīlañca vatañca jīvitañca. Bhavūpapattiñca vadesi kīdisanti
  attano bhavūpapattiṁ vā tuvaṁ kīdisaṁ vadesīti.
     [72] Ito parā dve gāthā vissajjanapucchānayena pavattattā pākaṭasambandhāyeva.
  Tāsaṁ 1- paṭhamagāthāya saṅkhepattho:- tassa mayhaṁ māgandiya dvāsaṭṭhidiṭṭhigatadhammesu
  nicchinitvā "idameva saccaṁ, moghamaññan"ti 2- evaṁ idaṁ vadāmīti samuggahitaṁ
  na hoti natthi na vijjati, kiṁkāraṇā? ahaṁ hi passanto diṭṭhīsu ādīnavaṁ kañci
  diṭṭhiṁ aggahetvā saccāni pavicinanto ajjhattaṁ rāgādīnaṁ santabhāvena 3-
  ajjhattasantisaṅkhātaṁ nibbānameva addasanti.
     Ādīnavanti upaddavaṁ. Sadukkhanti kāyikadukkhena sadukkhaṁ. Savighātanti
  cetasikadukkhena sahitaṁ. Saupāyāsanti upāyāsasahitaṁ. Sapariḷāhanti sadarathaṁ. Na
  nibbidāyāti na vaṭṭe nibbindanatthāya. Na virāgāyāti na vaṭṭe virāgatthāya. Na
  nirodhāyāti na vaṭṭassa nirodhatthāya. Na upasamāyāti na vaṭṭassa upasamanatthāya. Na
  abhiññāyāti na vaṭṭassa abhijānanatthāya. Na sambodhāyāti na kilesanirodhādhigamena 4-
  vaṭṭato sambujjhanatthāya. Na nibbānāyāti na amatanibbānatthāya. Ettha pana
  "nibbidāyā"ti

  *  *  *  *  *  *
  Footnote: 1 chaṂa. tāsu 2 Ma.u. 14/27/22 3 chaṂa. santibhāvena 4 Sī.,chaṃa kilesaniddāvigamena
-------------------------------------------------
[page 303]
  Vipassanā. "virāgāyā"ti Maggo. "nirodhāya Upasamāyā"ti nibbānaṁ. "abhiññāya
  Sambodhāyā"ti maggo. "nibbānāyā"ti Nibbānameva. Evaṁ ekasmiṁ ṭhāne vipassanā,
  tīsu maggo, tīsu nibbānaṁ vuttanti evaṁ vavatthānakathā veditabbā. Pariyāyena
  pana sabbāni petāni maggavevacanānipi nibbānavevacanānipi hontiyeva.
     Ajjhattaṁ rāgassa santinti ajjhattarāgassa santabhāvena nibbutabhāvena
  ajjhattasantisaṅkhātaṁ nibbānaṁ olokesi. 1- Dosassa santintiādīsupi eseva nayo.
  Pacinanti niddesassa uddesapadaṁ. Vicinantoti saccāni vaḍḍhento vibhāvento.
  Pavicinantoti tāneva paccekaṁ vibhāvento. Keci "gavesanto"ti vaṇṇayanti.
  Addasanti 2- olokesiṁ. Adakkhinti vinivijjhiṁ. Aphusinti 3- paññāya phusiṁ.
  Paṭivijjhinti ñāṇena paccakkhaṁ akāsiṁ.
     [73] Dutiyagāthāya saṅkhepattho:- yānīmāni diṭṭhigatāni tehi tehi sattehi
  vinicchinitvā gahitattā "vinicchayā"ti ca attano paccayehi abhisaṅkhatabhāvādinā
  nayena "pakappitānī"ti ca vuccanti, te ve muni diṭṭhigatadhamme aggahetvā
  ajjhattasantīti yametamatthaṁ brūsi, ācikkha me, kathaṁ nu dhīrehi paveditaṁ taṁ kathaṁ
  pakāsitaṁ dhīrehīti vadati.
     Imissā gāthāya niddeso uttānattho ṭhapetvā paramatthapadaṁ. Tattha yaṁ
  paramatthanti yaṁ uttamaṁ nibbānaṁ.
     [74] Athassa bhagavā yathā yena upāyena taṁ padaṁ dhīrehi pakāsitaṁ, taṁ upāyaṁ
  sapaṭipakkhaṁ dassento "na diṭṭhiyā"ti gāthamāha. Tattha na diṭṭhiyātiādīhi
  samāpattiñāṇā bāhirasīlabbatāni 4- paṭikkhipati. "suddhimāhā"ti Ettha vuttaṁ
  āhasaddaṁ sabbattha nakārena saddhiṁ yojetvā purimapadattayaṁ netvā "diṭṭhiyā

  *  *  *  *  *  *
  Footnote: 1 chaṂa. olokesiṁ 2 chaṂa. adassanti 3 chaṂa. aphassinti 4 chaṂa.
  diṭṭhisutiaṭṭhasamāpattiñāṇabāhirasīlabbatāni
-------------------------------------------------
[page 304]
  Suddhiṁ nāha na kathesī"ti 1- evamattho veditabbo. Yathā cettha, evaṁ uttarapadesupi.
  Tattha ca adiṭṭhiyā nāhāti dasavatthukaṁ sammādiṭṭhiṁ vinā na kathemi. Tathā assutiyāti
  na ca savanaṁ vinā. 2- Añāṇāti kammassakatasaccānulomikañāṇaṁ vinā. Asīlatāti
  pātimokkhasaṁvaraṁ vinā. Abbatāti dhutaṅgavataṁ vinā. Nopi tenāti etesu ekekena 3-
  diṭṭhiādimattakenāpi na kathemīti evamattho veditabbo. Ete ca nissajja
  anuggahāyāti ete ca purimadiṭṭhiādibhede kaṇhapakkhike dhamme samugghātakaraṇena
  nissajja, pacchime diṭṭhiādibhede 4- sukkapakkhikepi asamugghātāpajjanena 5-
  anuggahāya. Santo anissāya bhavaṁ na jappeti imāya paṭipattiyā rāgādivūpasamena santo
  cakkhvādīsu kañci dhammaṁ anissāya ekampi bhavaṁ na jappe, apihetuṁ apatthetuṁ
  samatthopi siyā, ayamassa ajjhattasantīti adhippāyo.
     Savanampi icchitabbanti suttādivasena suṇanampi ākaṅkhitabbaṁ. Sambhārā ime
  dhammāti sammādiṭṭhiādikā ime dhammā upakāraṭṭhena sambhārā honti.
  Kaṇhapakkhikānanti akusalapakkhe gatānaṁ. 6- Samugghātato pahānaṁ icchitabbanti sammā
  hananato samucchedato pahānaṁ ākaṅkhitabbaṁ. Tedhātukesu kusalesu dhammesūti
  kāmarūpārūpasaṅkhātesu tebhūmakesu kosallasambhūtesu. Atammayatāti nittaṇhabhāvo.
     [75] Evaṁ vutte vacanatthaṁ asallakkhento māgandiyo "no ce kirā"ti
  gāthamāha. Tattha diṭṭhādīni vuttanayāneva. Kaṇhapakkhikāniyeva pana sandhāya
  ubhayatthāpi 7- āha. Āhasaddaṁ pana nocekirasaddena 8- yojetvā no ce kirāha
  no ce kira kathesīti evaṁ attho daṭṭhabbo. Momūhanti atimūḷhaṁ, mohanaṁ vā. 9-
  Paccentīti jānanti. Imissāpi gāthāya niddeso uttāno.

  *  *  *  *  *  *
  Footnote: 1 chaṂa. kathemīti 2 chaṂa. navaṅgaṁ savanaṁ vinā 3 chaṂa. tesu ekamekena
  4 chaṂa. adiṭṭhiādibhede 5 Sī.,chaṂa. atammayatāpajjanena 6 chaṂa. bhavānaṁ
  7 chaṂa. ubhayatrāpi 8 chaṂa. no ceti saddena 9 Ma. mohabahalaṁ vā
-------------------------------------------------
[page 305]
     [76] Athassa bhagavā taṁ diṭṭhiṁ nissāya pucchaṁ paṭikkhipanto "diṭṭhiṁ
  sunissāyā"ti 1- gāthamāha. Tassattho:- tvaṁ māgandiya diṭṭhiṁ nissāya punappunaṁ
  pucchamāno yāni te diṭṭhigatāni samuggahitāni, tesveva samuggahitesu pamohaṁ
  āgato tvaṁ ito ca mayā vuttājjhattasantito paṭipattito dhammadesanato vā
  aṇumpi yuttasaññaṁ na passasi, tena kāraṇena tvaṁ imaṁ dhammaṁ momūhato passasīti.
     Lagganaṁ nissāya laggananti diṭṭhilagganaṁ allīyitvā diṭṭhilagganaṁ. Bandhananti
  diṭṭhibandhanaṁ. Palibodhanti diṭṭhipalibodhaṁ.
     Andhakāraṁ pakkhantosīti 2- bahalandhakāraṁ paviṭṭhosi. Yuttasaññanti samaṇadhamme
  yuttasaññaṁ. Pattasaññanti samaṇadhamme paṭiladdhasaññaṁ. Lagganasaññanti sañjānitasaññaṁ.
  Kāraṇasaññanti hetusaññaṁ. Ṭhānasaññanti kāraṇasaññaṁ. Na paṭilabhasīti na
  vindasi. Kuto ñāṇanti maggañāṇaṁ pana kena kāraṇena labhissasi. Aniccaṁ vāti
  hutvā abhāvaṭṭhena pañcakkhandhā aniccaṁ. Aniccasaññānulomaṁ vāti "pañcakkhandhā
  aniccā"ti uppannā saññā aniccasaññā, tāya saññāya anulomaṁ appaṭikūlaṁ
  aniccasaññānulomaṁ. Kiṁ taṁ? vipassanāñāṇaṁ. Dvinnaṁ vipassanāñāṇānaṁ
  dukkhānattasaññānulomānampi eseva nayo.
     [77] Evaṁ samuggahitesu ca sammohena 3- māgandiyassa vivādāpattiṁ dassetvā
  idāni tesu aññesu ca dhammesu vigatappamohassa attano nibbivādataṁ dassento
  "samo visesī"ti gāthamāha. Tassattho:- yo evaṁ tidhā mānena vā diṭṭhiyā
  vā puggalena vā maññati, so tena mānena vā tāya vā diṭṭhiyā tena
  vā puggalena vivadeyya. Yo pana amhādiso imāsu tīsu vidhāsu avikampamāno,
  samo visesīti na tassa hoti, na ca hīnoti pāṭhaseso. Imissāpi gāthāya
  niddeso uttānova.

  *  *  *  *  *  *
  Footnote: 1 chaṂa. diṭṭhiñca nissāyāti 2 chaṂa. pakkhandosīti 3 chaṂa. pamohena
-------------------------------------------------
[page 306]
     [78] Kiñci bhiyyo:- "saccanti so"ti gāthā. Tassattho:- so evarūpo
  pahīnamānadiṭṭhiko "mādiso `bāhitapāpattā'dinā nayena brāhmaṇo, idameva
  saccan"ti kiṁ vadeyya kiṁ vatthuṁ bhaṇeyya, kena vā kāraṇena bhaṇeyya, "mayhaṁ
  saccaṁ, tuyhaṁ musā"ti vā kena mānena diṭṭhiyā puggalena vā vivadeyya. Yasmiṁ
  mādise khīṇāsave "sadisohamasmī"ti pavattiyā samaṁ vā, itaradvayabhāvena pavattiyā
  visamaṁ vā, maññitaṁ natthi, samānādīsu kena vādaṁ paṭipphareyyāti. 1- Imissāpi
  gāthāya niddeso uttāno.
     [79] Nanu ekaṁseneva evarūpo puggalo? "okampahāyā"ti gāthā. Tattha
  Okampahāyāti rūpadhātvādiviññāṇassokāsaṁ 2- tattha chandarāgappahānena chaḍḍetvā.
  Aniketasārīti rūpanimittaniketādīni taṇhāvasena asaranto. Kāme 3- akubbaṁ muni
  santhavānīti kāme gihisanthavāni akaronto. Kāmehi rittoti kāmesu chandarāgābhāvena
  sabbakāmehi puthubhūto. Apurekkharānoti āyatiṁ attabhāvaṁ anabhinibbattento. Kathannu
  viggayha janena kayirāti janena saddhiṁ viggāhikakathaṁ katheyya.
     Hāliddakānīti evaṁnāmako gahapati. Yenāyasmā mahākaccāno tenupasaṅkamīti
  yenāti bhummatthe karaṇavacanaṁ. Tasmā yattha mahākaccāno, tattha upasaṅkamīti evamettha
  attho daṭṭhabbo. Yena vā kāraṇena mahākaccāno devamanussehi upasaṅkamitabbo,
  tena kāraṇena upasaṅkamīti evamettha attho daṭṭhabbo. Kena vā kāraṇena
  mahākaccāno upasaṅkamitabbo? nānappakāraguṇavisesādhigamādhippāyena,
  sādhuphalūpabhogādhippāyena dijagaṇehi niccaphalitamahārukkho viya. Upasaṅkamīti upagatoti
  vuttaṁ hoti. Upasaṅkamitvāti upasaṅkamanapariyosānadīpanaṁ. Atha vā evaṁ gato tato
  āsannataraṁ ṭhānaṁ mahākaccānassa samīpasaṅkhātaṁ gantvātipi vuttaṁ hoti.

  *  *  *  *  *  *
  Footnote: 1 chaṂa. paṭisaṁyujeyya paṭipphareyyāti 2 rūpavatthādi... (su.A. 2/386) 3 chaṂa.
  gāme
-------------------------------------------------
[page 307]
     Abhivādetvāti pañcapatiṭṭhitena vanditvā. Idāni yenatthena mahākaccānassa
  upaṭṭhānaṁ āgato, taṁ pucchitukāmo dasanakhasamodhānasamujjalaṁ añjaliṁ sirasi
  patiṭṭhāpetvā ekamantaṁ nisīdi. Ekamantanti bhāvanapuṁsakaniddeso "visamaṁ
  candimasūriyā parivattantī"tiādīsu 1- viya. Tasmā yathā nisinno ekamantaṁ nisinno
  hoti, evaṁ nisīdīti evamettha attho daṭṭhabbo. Bhummatthe vā etaṁ upayogavacanaṁ.
  Nisīdīti nisajjaṁ kappesi. Paṇḍitā hi devamanussā garuṭṭhānīyaṁ upasaṅkamitvā
  āsanakusalatāya ekamantaṁ nisīdanti. Ayañca gahapati tesaṁ aññataro, tasmā ekamantaṁ
  nisīdi.
     Kathaṁ nisinno ca pana ekamantaṁ nisinno hoti? cha nisajjadose vajjetvā.
  Seyyathīdaṁ? atidūraṁ accāsannaṁ uparivātaṁ uṇṇatappadesaṁ atisammukhaṁ atipacchāti.
  Atidūre nisinno hi sace kathetukāmo hoti, uccāsaddena kathetabbaṁ hoti. Accāsanne
  nisinno saṅghaṭṭanaṁ karoti. Uparivāte nisinno sarīragandhena bādhati. Uṇṇatappadese
  nisinno agāravaṁ pakāseti. Atisammukhā nisinno sace daṭṭhukāmo hoti, cakkhunā
  cakkhuṁ āhacca daṭṭhabbaṁ hoti. Atipacchā nisinno sace daṭṭhukāmo hoti, gīvaṁ
  pasāretvā daṭṭhabbaṁ hoti. Tasmā ayampi ete cha nisajjadose vajjetvā nisīdi.
  Tena vuttaṁ "ekamantaṁ nisīdī"ti.
     Etadavocāti etaṁ avoca. Vuttamidaṁ bhante kaccāna bhagavatā aṭṭhakavaggiye
  māgandiyapañheti aṭṭhakavaggiyamhi māgandiyapañho nāma atthi, tasmiṁ pañhe.
     Rūpadhātūti rūpakkhandho adhippeto. Rūpadhāturāgavinibandhanti rūpadhātumhi
  rāgavinibandhaṁ. 2- Viññāṇanti kammaviññāṇaṁ. Okasārīti gehādiālayasārī. 3- Kasmā
  panettha "viññāṇadhātu kho gahapatī"ti na vuttanti? sammohavighātatthaṁ. "oko"ti Hi
  atthato paccayo vuccati, purejātañca kammaviññāṇaṁ pacchājātassa kammaviññāṇassapi
  vipākaviññāṇassapi, vipākaviññāṇañca vipākaviññāṇassapi kammaviññāṇassapi

  *  *  *  *  *  *
  Footnote: 1 aṅ.catukka. 21/70/85 2 chaṂa. rāgena vinibaddhaṁ 3 chaṂa. gehasārī ālayasārī
-------------------------------------------------
[page 308]
  Paccayo hoti, tasmā "kataraṁ nu kho idha viññāṇan"ti samumoho bhaveyya, tassa
  vighātatthaṁ taṁ aggahetvā asambhinnāva desanā katāti. Api ca vipākārammaṇavasena
  catasso abhisaṅkhāraviññāṇaṭṭhitiyo vuttā 1- tā dassetumpi idha viññāṇaṁ na
  gahitaṁ.
     Upāyupādānāti 2- taṇhupāyadiṭṭhupāyavasena dve upāyā, kāmupādānādīni
  cattāri upādānāni ca. Cetaso adhiṭṭhānābhinivesānusayāti akusalacittassa
  adhiṭṭhānabhūtā ceva abhinivesabhūtā ca anusayabhūtā ca. Tathāgatassāti sammāsambuddhassa.
  Sabbesampi hi khīṇāsavānaṁ ete pahīnāva, satthu pana khīṇāsavabhāvo loke
  atipākaṭoti uparimakoṭiyā etaṁ 3- vuttaṁ. Viññāṇadhātuyāti idha viññāṇaṁ kasmā
  gahitaṁ? kilesappahānadassanatthaṁ. Kilesā hi na kevalaṁ catūsuyeva khandhesu pahīyanti, 4-
  pañcasu pahīyanti vāti 5- kilesappahānadassanatthaṁ gahitaṁ. Evaṁ kho gahapati anokasārī
  hotīti evaṁ kammaviññāṇena okaṁ asaranto 6- anokasārī nāma hoti.
     Rūpanimittaniketasāravinibandhāti rūpameva kilesānaṁ paccayaṭṭhena nimittaṁ,
  ārammaṇakiriyasaṅkhātena nivāsaṭṭhena 7- niketanti rūpanimittaniketaṁ. Sāro ca
  vinibandho ca sāravinibandhaṁ. 8- Ubhayenapi hi kilesānaṁ patthaṭabhāvo ca vinibandhanabhāvo ca
  vutto, rūpanimittanikete sāravinibandhaṁ rūpanimittaniketasāravinibandhaṁ, 9- tasmā
  rūpanimittaniketasāravinibandhā 10- rūpanimittaniketamhi uppannena kilesasārena ceva
  kilesavinibandhanena cāti attho. Niketasārīti vuccatīti ārammaṇakaraṇavasena
  nivāsaṭṭhānaṭṭhena niketasārīti 11- vuccati. Pahīnāti te
  rūpanimittaniketakilesasāravinibandhā pahīnā.

  *  *  *  *  *  *
  Footnote: 1 chaṂa....ṭhitiyoti vuttāti 2 chaṂa. upayupādānāti. evamuparipi 3 chaṂa. evaṁ
  4 chaṂa. pahīnā pahīyanti 5 chaṂa. pahīyantiyevāti 6 chaṂa. asarantena
  7 nivāsanaṭṭhānaṭṭhena (saṁ.A. 2/285) 8 chaṂa. visāro ca vinibandho ca visāravinibandhā
  9 chaṂa. visāravinibandhāti rūpa...visāravinibandhā 10 chaṂa. ayaṁ pāṭho na dissati
  11 ārammaṇakaraṇavasena nivāsanaṭṭhānaṁ sārīti. (saṁ.A. 2/285)
-------------------------------------------------
[page 309]
     Kasmā panettha pañcakkhandhā "okā"ti vuttā, cha ārammaṇāni "niketan"ti?
  chandarāgassa balavadubbalatāya. Samānepi hi etesaṁ ālayaṭṭhena visesabhāve 1- okoti
  nippariyāyena suddhagehameva 2- vuccati, niketanti "ajja asukaṭṭhāne kīḷissāmā"ti
  katasaṅketānaṁ nivāsanaṭṭhānauyyānādi. Tattha yathā puttadāradhanadhaññapuṇṇagehe
  chandarāgo balavā hoti, evaṁ ajjhattikesu khandhesu. Yathā pana uyyānaṭṭhānādīsu
  tato dubbalataro hoti, evaṁ bāhiresu chasu ārammaṇesūti chandarāgassa
  balavadubbalatāya evaṁ desanā katāti veditabbā.
     Sukhitesu sukhitoti upaṭṭhākesu dhanadhaññalābhādivasena sukhitesu "idānāhaṁ
  manāpaṁ cīvaraṁ manāpaṁ bhojanaṁ labhissāmī"ti gehassitasukhena sukhito hoti, tehi
  pattasampattiṁ 3- attanā anubhavamāno vicarati. 4- Dukkhitesu dukkhitoti tesaṁ
  kenacideva kāraṇena dukkhe uppanne sayaṁ dviguṇena dukkhena dukkhito hoti.
  Kiccakaraṇīyesūti kiccasaṅkhātesu karaṇīyesu. Voyogaṁ āpajjatīti upayogaṁ sayaṁ tesaṁ
  kiccānaṁ kattabbataṁ āpajjati.
     Kāmesūti vatthukāmesu. Evaṁ kho gahapati kāmehi aritto hotīti evaṁ
  kilesakāmehi aritto hoti.
     Antokāmānaṁ bhāvena 5- atuccho. Sukkapakkhe 6- tesaṁ abhāvena ritto tucchoti
  veditabbo.
     Purekkharāno 7- ti vaṭṭaṁ purato kurumāno. Evaṁrūpo siyantiādīsu
  dīgharassakāḷodātādīsu rūpesu evaṁrūpo nāma bhaveyyanti pattheti. Sukhādīsu vedanāsu
  evaṁvedano nāMa. Nīlasaññādīsu saññāsu evaṁsañño nāMa. Puññābhisaṅkhārādīsu
  saṅkhāresu evaṁsaṅkhāro nāMa. Cakkhuviññāṇādīsu viññāṇesu evaṁviññāṇo nāma
  bhaveyyanti pattheti.

  *  *  *  *  *  *
  Footnote: 1 chaṂa. visayabhāve 2 niccanivāsanaṁ gehameva (saṁ.A. 2/285) 3 Sī. tehi saha sampattiṁ
  4 Sī. vadati, chaṂa. viya carati 5 Sī. sabbhāvena 6 chaṂa. sukkapakkho 7 chaṂa.
  purakkharāno. evamuparipi
-------------------------------------------------
[page 310]
     Apurekkharānoti vaṭṭaṁ purato akurumāno. Sahitamme, asahitanteti tuyhaṁ vacanaṁ
  asahitaṁ asisiṭṭhaṁ, mayhaṁ sahitaṁ siliṭṭhaṁ madhuraṁ madhurapānasadisaṁ. Adhiciṇṇante
  viparāvattanti yaṁ tuyhaṁ dīghena kālena paricitaṁ suppaguṇaṁ, taṁ mama vādaṁ āgamma sabbaṁ
  khaṇena viparāvattaṁ nivattaṁ. Āropito te vādoti tuyhaṁ doso mayā āropito. Cara
  vādappamokkhāyāti taṁ taṁ ācariyaṁ upasaṅkamitvā uttaraṁ pariyesanto imassa vādassa
  mokkhāya cara āhiṇḍa. Nibbeṭhehi vā sace pahosīti atha sayameva pahosi,
  idheva nibbeṭhehīti.
     [80] So evarūpo "yehi vivitto"ti gāthā. Tattha yehīti yehi diṭṭhigatādīhi.
  Vivitto vicareyyāti ritto vicareyya. Na tāni uggayha vadeyya nāgoti "āguṁ
  na karotī"tiādinā 1- nayena nāgo tāni diṭṭhigatāni uggahetvā na vadeyya. 2-
  Elambujanti elasaṅkhāte 3- ambumhi jātaṁ kaṇṭakavārijanti 4- kaṇṭakanāḷaṁ vārijaṁ,
  padumanti vuttaṁ hoti. Yathā jalena paṅkena canūpalittanti taṁ padumaṁ yathā jalena
  ca paṅkena ca anupalittaṁ hoti. Evaṁ muni santivādo agiddhoti evaṁ
  ajjhattasantivādo muni gedhābhāvena agiddho. Kāme ca loke ca anūpalittoti duvidhepi
  kāme apāyādike ca loke dvīhi kilesehi anūpalitto hoti.
     Āguṁ na karotīti akusalādidosaṁ na karoti. Na gacchatīti agativasena na
  gacchati. Nāgacchatīti pahīnakilese na upeti. Pāpakāti lāmakā. Akusalāti
  akosallasambhūtā. Te kilese na punetīti ye kilesā pahīnā, te kilese puna
  na eti. Na paccetīti paṭi na upeti. Na paccāgacchatīti puna na nivattati.
     Kharadaṇḍoti kharapattadaṇḍo pharusadaṇḍo. Cattagedhoti vissaṭṭhagedho. Vantagedhoti
  vamitagedho. Muttagedhoti chinnabandhanagedho. Pahīnagedhoti pajahitagedho.
  Paṭinissaṭṭhagedhoti yathā na puna cittaṁ āruhati, evaṁ paṭivissajjitagedho. Upari

  *  *  *  *  *  *
  Footnote: 1 khu.cūḷa. 30/417,574/199,280 (syā) 2 chaṂa. na careyya
  3 cha. elasaññite, Ma. jalambujanti jalasaññite 4 chaṂa. ayaṁ pāṭho na dissati
-------------------------------------------------
[page 311]
  Cattarāgādīsupi 1- eseva nayo. Sabbāneva tāni gahitaggahaṇassa vissaṭṭhabhāvavevacanāni.
     [81] Kiñci bhiyyo:- "na vedagū"ti gāthā. Tattha na vedagū diṭṭhiyāti 2-
  catumaggavedagū mādiso diṭṭhiyāyako 3- na hoti, diṭṭhiyā gacchanto vā, taṁ sārato
  paccento vā na hoti. Tattha vacanattho:- diṭṭhiyā 4- yāyatīti diṭṭhiyāyako. 5-
  Karaṇavacanena diṭṭhiṁ yātīti diṭṭhiyāyako. 6- Upayogatthena 7- sāmivacanenapi diṭṭhiyā
  yātītipi diṭṭhiyā. 8- Na mutiyā sa mānametīti mutarūpādibhedāya mutiyāpi so mānaṁ na
  eti. Na hi tammayo soti taṇhādiṭṭhivasena tammayo na hoti tapparāyano, 9- ayampana
  na tādiso. Na kammunā nāpi sutena neyyoti puññābhisaṅkhārādinā kammunā
  vā, sutasuddhiādinā sutena vā so netabbo na hoti. Anūpanīto sa nivesanesūti
  so dvinnampi upayānaṁ pahīnattā sabbesu taṇhādiṭṭhinivesanesu anupanīto.
     Mutarūpena vāti ettha mutarūpaṁ nāma gandharasaphoṭṭhabbāni. Mānaṁ netīti asmimānaṁ
  na eti. Na upetīti samīpaṁ na eti. Na upagacchatīti upagantvā na tiṭṭhati.
  Tammayoti tappakato.
     [82] Tassa ca evaṁvidhassa "saññāvirattassā"ti gāthā. Tattha saññāvirattassāti
  nekkhammasaññāpubbaṅgamāya bhāvanāya pahīnakāmādisaññassa. Iminā padena
  ubhatobhāgavimutto samathayāniko adhippeto. Paññāvimuttassāti vipassanāpubbaṅgamāya
  bhāvanāya sabbakilesehi vimuttassa. Iminā sukkhavipassako adhippeto. Saññañca
  diṭṭhiñca ye aggahesuṁ, te ghaṭṭamānā vivadanti 10- loketi ye pana
  kāmasaññādikaṁ saññaṁ aggahesuṁ, te visesato gahaṭṭhā kāmādhikaraṇaṁ, ye ca
  diṭṭhiṁ aggahesuṁ, te visesato pabbajitā dhammādhikaraṇaṁ aññamaññaṁ ghaṭṭentā
  vivadantīti.

  *  *  *  *  *  *
  Footnote: 1 chaṂa. vītarāgādīsupi 2 chaṂa. vedagū diṭṭhiyāyakoti 3 Sī. tādiso diṭṭhiyā yāto
  4 chaṂa. ayaṁ pāṭho na dissati 5 Sī. diṭṭhiyā, chaṂa. yāyako 6 chaṂa. diṭṭhiyā
  yāyatīti diṭṭhiyāyako 7 chaṂa. upayogatthe 8 chaṂa. diṭṭhiyāyako 9 chaṂa. tammayo
  hoti tapparāyaṇo 10 chaṂa. vicaranti. evamuparipi
-------------------------------------------------
[page 312]
     Yo samathapubbaṅgamaṁ ariyamaggaṁ bhāvetīti yo puggalo samathapubbaṅgamaṁ purecārikaṁ
  katvā sahavipassanaṁ ariyamaggaṁ bhāveti, paṭhamaṁ samādhiṁ uppādetvā pacchā
  sahavipassanaṁ ariyamaggaṁ uppādetīti attho. Tassa āditoti tassa puggalassa
  paṭhamajjhānādito. Upādāyāti paṭicca āgamMa. Ganthā vikkhambhitā hontīti ganthā
  dūrīkatā bhavanti. Arahattappatteti arahattaphalaṁ patte. Arahatoti arahattaphale ṭhitassa.
  Ganthā ca mohā cātiādayo sabbe kilesā pahīnā honti.
     Yo vipassanāpubbaṅgamaṁ ariyamaggaṁ bhāvetīti yo puggalo vipassanaṁ pubbaṅgamaṁ
  purecārikaṁ katvā ariyamaggaṁ bhāveti, paṭhamaṁ vipassanaṁ uppādetvā pacchā
  ariyamaggasampayuttaṁ samādhiṁ bhāvetīti attho. Tassa ādito upādāyāti tassa puggalassa
  vipassanato paṭṭhāya vipassanaṁ paṭicca. Mohā vikkhambhitā hontīti ettha
  vikkhambhitāti dūraṁ pāpitā saññāvasena. 1- Ghaṭṭentīti ye kāmasaññādiṁ gaṇhanti,
  te saññāvasena pīḷenti. Saṅghaṭṭentīti tato tato pīḷenti. Idāni ghaṭṭente
  dassetuṁ "rājānopi rājūhi vivadantī"tiādinā nayena vitthāro vutto. Aññamaññaṁ
  pāṇīhipi upakkamantīti ettha aññamaññaṁ hatthehi paharanti. Leḍḍūhīti
  kapālakhaṇḍehi. Daṇḍehīti aḍḍhadaṇḍakehi. Satthehīti ubhatodhārehi satthehi.
     Abhisaṅkhārānaṁ appahīnattāti puññādiabhisaṅkhārānaṁ appahīnabhāvena. Gatiyā
  ghaṭṭentīti gantabbāya patiṭṭhābhūtāya gatiyā pīḷenti ghaṭṭanaṁ āpajjanti.
  Nirayādīsupi eseva nayo. Sesamettha vuttanayattā uttānameva.
                   Saddhammapajjotikāya mahāniddesaṭṭhakathāya
                    māgandiyasuttaniddesavaṇṇanā niṭṭhitā.
                               Navamaṁ.
                        -------------------

  *  *  *  *  *  *
  Footnote: 1 Ma. paññāvasena
-------------------------------------------------
[page 313]
                      10. Purābhedasuttaniddesavaṇṇanā
     [83] Dasame purābhedasuttaniddese kathaṁ dassīti imassa suttassa ito paresañca
  pañcannaṁ kalahavivādacūḷaviyūhamahāviyūhatuvaṭakāttadaṇḍasuttānaṁ 1- sammāparibbājanīya-
  suttavaṇṇanāyaṁ 2- vuttanayeneva sāmaññato uppatti veditabbā. Visesato pana yatheva
  tasmiṁ mahāsamaye rāgacaritadevatānaṁ sappāyavasena dhammaṁ desetuṁ nimmitabuddhaṁ 3- attānaṁ
  pucchāpetvā sammāparibbājanīyasuttantamabhāsi, 4- evaṁ tasmiṁyeva mahāsamaye "kiṁ nu
  kho purā sarīrabhedā kattabban"ti uppannacittānaṁ devatānaṁ cittaṁ ñatvā tāsaṁ
  anuggahatthaṁ aḍḍhateḷasabhikkhusataparivāraṁ nimmitabuddhaṁ ākāsena ānetvā tena
  attānaṁ pucchāpetvā imaṁ suttamabhāsi.
     Kathaṁ? buddhā nāma mahantā ete sattavisesā, sayaṁ 5- sadevakassa lokassa
  Diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā na kiñci katthaci
  nīlādivasena vibhattarūpārammaṇesu vibhattarūpārammaṇaṁ vā, bherisaddādivasena
  vibhattasaddārammaṇādīsu saddādiārammaṇaṁ vā atthi, yaṁ etesaṁ ñāṇamukhe āpāthaṁ
  nāgacchati. Yathāha "yaṁ bhikkhave sadevakassa lokassa .pe. Sadevamanussāya diṭṭhaṁ
  sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi tamahaṁ
  abbhaññāsin"ti, 6- evaṁ sabbattha appaṭihatañāṇo bhagavā sabbāpi tā
  devatā bhabbābhabbavasena dve koṭṭhāse akāsi. "kammāvaraṇena Vā
  samannāgatā"tiādinā 7- hi nayena vuttā sattā abhabbā nāMa. Te ekavihāre vasantepi
  buddhā na olokenti. Viparītā pana bhabbā nāMa. Te dūre vasantepi gantvā
  saṅgaṇhanti. Tasmiṁ devatāsannipāte ye abhabbā, te pahāya bhabbe pariggahesi.
  Pariggahetvā "ettakā ettha rāgacaritā, ettakā dosādicaritā"ti cariyavasena

  *  *  *  *  *  *
  Footnote: 1 chaṂa....cūḷabyūhamahābyūha..., evamuparipi 2 su.A. 2/170 3 chaṂa.
  nimmitabuddhena 4 khu.su. 25/362/402 5 chaṂa. yaṁ 6 aṅ.catukka. 21/24/297
  7 abhi.pu. 36/12/120
-------------------------------------------------
[page 314]
  Cha koṭṭhāse akāsi. Atha nesaṁ sappāyadhammadesanaṁ upadhārento "rāgacaritānaṁ
  devānaṁ sammāparibbājanīyasuttaṁ 1- kathessāmi, dosacaritānaṁ kalahavivādasuttaṁ, 2-
  mohacaritānaṁ mahāviyūhasuttaṁ, 3- vitakkacaritānaṁ cūḷaviyūhasuttaṁ, 4- saddhācaritānaṁ
  tuvaṭakasuttaṁ, 5- buddhicaritānaṁ purābhedasuttaṁ 6- kathessāmī"ti desanaṁ vavatthapetvā
  puna taṁ parisaṁ manasākāsi "attajjhāsayena nu kho jāneyya, parajjhāsayena,
  atthuppattikena, pucchāvasenā"ti. Tato "pucchāvasena jāneyyā"ti ñatvā "atthi nu
  kho koci devatānaṁ ajjhāsayaṁ gahetvā cariyavasena pañhaṁ pucchituṁ samattho"ti "tesu
  pañcasatesu bhikkhūsu ekopi na sakkotī"ti addasa. Tato asītimahāsāvake, dve
  aggasāvake ca samannāharitvā "tepi na sakkontī"ti disvā cintesi "sace
  paccekabuddho bhaveyya, sakkuṇeyya nu kho"ti. "sopi Na sakkuṇeyyā"ti ñatvā
  "sakkasuyāmādīsu koci sakkuṇeyyā"ti samannāhari. Sace hi tesu koci sakkuṇeyya,
  taṁ pucchāpetvā attanā vissajjeyya. Na pana tesupi koci sakkoti. Athassa etadahosi
  "mādiso buddhoyeva sakkuṇeyya, atthi pana katthaci añño buddho"ti anantāsu
  lokadhātūsu anantaṁ ñāṇaṁ pattharitvā lokaṁ olokento na aññaṁ buddhaṁ addasa.
  Anacchariyañcetaṁ, idāni attanā samaṁ na passeyya, yo jātadivasepi brahmajālavaṇṇanāyaṁ
  7- vuttanayena attanā samaṁ apassanto "aggohamasmi lokassā"ti 8- appaṭivattiyampi
  sīhanādaṁ nadi. Evaṁ aññaṁ attanā samaṁ apassitvā cintesi "sace ahaṁ pucchitvā
  ahameva vissajjeyyaṁ, evaṁ tā devatā na sakkhissanti paṭivijjhituṁ. Aññasmiṁ pana
  buddheyeva pucchante mayi ca vissajjante accherakaṁ bhavissati, sakkhissanti ca devatā
  paṭivijjhituṁ, tasmā nimmitabuddhaṁ māpessāmī"ti abhiññāpādakaṁ jhānaṁ samāpajjitvā
  vuṭṭhāya "pattacīvaraggahaṇaṁ ālokitavilokitaṁ sammiñjitapasāritañca mama sadisaṁyeva
  hotū"ti kāmāvacaracittehi parikammaṁ katvā "pācīnayugandharaparikkhepato ullaṅghayamānaṁ
  candamaṇḍalaṁ bhinditvā nikkhamanto viya āgacchatū"ti rūpāvacaracittena adhiṭṭhāsi.

  *  *  *  *  *  *
  Footnote: 1 khu.su. 25/362/402 2 khu.su. 25/869/503 3 khu.su. 25/802/510 4 khu.su.
  25/885/506 5 khu.su. 25/922/514 6 khu.su. 25/855/501 7 dī.A. 1/26 8 dīṃahā.
  10/31/13
-------------------------------------------------
[page 315]
  Devasaṅgho taṁ disvā "aññopi nu kho bho cando uggato"ti āha. Atha candaṁ
  ohāya āsannatare jāte "na cando, sūriyo uggato"ti. Puna āsannatare
  jāte "na sūriyo, devavimānaṁ etan"ti. Puna āsannatare jāte "na devavimānaṁ,
  devaputto eso"ti. Puna āsannatare jāte "na devaputto, mahābrahmā eso"ti.
  Puna āsannatare jāte "na mahābrahmā, aparopi bho buddho āgato"ti āha.
     Tattha puthujjanadevatā cintayiṁsu "ekabuddhassa tāva ayaṁ devatāsannipāto. Dvinnaṁ
  kīvamahanto bhavissatī"ti. Ariyadevatā cintayiṁsu "ekissā lokadhātuyā dve buddhā nāma
  natthi, addhā bhagavā attanā sadisaṁ aññaṁ ekaṁ buddhaṁ nimminī"ti. Athassa devasaṅghassa
  passantasseva nimmitabuddho āgantvā dasabalaṁ avanditvāva sammukhaṭṭhāne samasamaṁ
  katvā māpite āsane nisīdi. Bhagavato dvattiṁsamahāpurisalakkhaṇāni, nimmitassāpi,
  bhagavato sarīrā chabbaṇṇaraṁsiyo nikkhamanti, nimmitassāpi, bhagavato sarīrarasmiyo
  nimmitasarīre paṭihaññanti, nimmitassa rasmiyo bhagavato kāye paṭihaññanti. Tā
  dvinnampi buddhānaṁ sarīrato uggamma bhavaggamāhacca tato tato paṭinivattitvā
  devatānaṁ matthakamatthakapariyantena otaritvā cakkavāḷamukhavaṭṭiyaṁ patiṭṭhahiṁsu.
  Sakalacakkavāḷagabbhaṁ suvaṇṇamayavaṅkagopānasivinaddhamiva cetiyagharaṁ virocittha.
  Dasasahassacakkavāḷadevatā ekacakkavāḷe rāsibhūtā dvinnaṁ buddhānaṁ rasmiabbhantaraṁ
  pavisitvā aṭṭhaṁsu. Nimmito nisīdantoyeva "kathaṁdassī kathaṁsīlo, upasantoti
  vuccatī"tiādinā nayena adhipaññādikaṁ pucchanto gāthamāha.
     Tattha pucchā tāva so nimmito kathaṁdassīti adhipaññaṁ, kathaṁsīloti adhisīlaṁ,
  upasantoti adhicittaṁ pucchati. Sesaṁ pākaṭameva. Nimmitabuddhādivibhāvanatthaṁ
  peṭake:-
                        "upeti dhammaṁ paripucchamāno
                         kusalaṁ atthupasañhitaṁ
-------------------------------------------------
[page 316]
                     Na jīvati na mato na nibbuto
                     taṁ puggalaṁ katamaṁ vadanti buddhā. 1-
                     Saṁsārakhīṇo na ca vantarāgo
                     na cāpi sekkho na ca diṭṭhadhammo
                     akhīṇāsavo antimadehadhārī
                     taṁ puggalaṁ katamaṁ vadanti buddhā.
                     Na dukkhasaccena samaṅgibhūto
                     na maggasaccena kuto nirodho
                     samudayasaccato suvidūradūre 2-
                     taṁ puggalaṁ katamaṁ vadanti buddhā.
                     Ahetuko nopi ca rūpanissito
                     apaccayo nopi ca so asaṅkhato
                     asaṅkhatārammaṇo nopi ca rūpī
                     taṁ puggalaṁ katamaṁ vadanti buddhā"ti
  vuttaṁ.
     Tattha paṭhamagāthā nimmitabuddhaṁ sandhāya, dutiyagāthā pacchimabhavikabodhisattaṁ
  sandhāya, tatiyagāthā arahattaphalaṭṭhaṁ sandhāya, catutthagāthā arūpe nibbānapaccavekkhaṇa-
  manodvārapurecārikacittasamaṅgiṁ 3- sandhāya vuttāti ñātabbā. Kīdisena dassanenāti
  kīdisavasena dassanena. Kiṁsaṇṭhitenāti kiṁsarikkhena. Kiṁpakārenāti kiṁvidhena.
  Kiṁpaṭibhāgenāti kiṁākārena.

  *  *  *  *  *  *
  Footnote: 1 vi.pa. 8/479/439-40 2 chaṂa. suvidūravidūro 3 Sī.
  nibbānapaccavekkhaṇapurecārikatthena cittasamaṅgiṁ
-------------------------------------------------
[page 317]
     Yaṁ pucchāmīti yaṁ puggalaṁ pucchāmi, taṁ mayhaṁ viyākarohi. Yācāmīti āyācāmi.
  Ajjhesāmīti āṇāpemi. Pasādemīti tava santāne somanassaṁ uppādemi. Brūhīti
  niddesassa uddesapadaṁ. Ācikkhāti desetabbānaṁ "imāni nāmānī"ti nāmavasena
  kathehi. Desehīti dassehi. Paññāpehīti jānāpehi. Ñāṇamukhavasena hi appanaṁ
  ṭhapento "paññāpehī"ti vuccati. Paṭṭhapehīti paññāpehi, pavattāpehīti attho.
  Ñāṇamukhe ṭhapehīti vā. Vivarāti vivaṭaṁ karohi, vivaritvā dassehīti attho. Vibhajāti
  vibhāgakiriyāya vibhāvento dassehīti attho. Uttānīkarohīti pākaṭabhāvaṁ karohi.
     Atha vā ācikkhāti desanādīnaṁ channaṁ padānaṁ mūlapadaṁ. Desanādīni cha padāni
  etassa atthassa vivaraṇatthaṁ vuttāni. Tattha desehīti ugghaṭitaññūnaṁ vasena saṅkhepato
  paṭhamaṁ uddesavasena desehi. Ugghaṭitaññū hi saṅkhepena vuttaṁ paṭhamaṁ vuttañca
  paṭivijjhanti. Paññāpehīti vipañcitaññūnaṁ vasena tesaṁ cittatosanena buddhīnaṁ
  vaseneva 1- paṭhamaṁ saṅkhittassa vitthārato niddesavaseneva paññāpehi. Paṭṭhapehīti
  tesaṁyeva niddiṭṭhassa niddesassa paṭiniddesavasena vitthāritavasena ṭhapehi paṭṭhapehi.
  Vivarāti niddiṭṭhassāpi punappunaṁ vacanena vivarāhi. Vibhajāti punappunaṁ vuttassāpi
  vibhāgakaraṇena vibhajāhi. Uttānīkarohīti vivaṭassa vitthārataravacanena vibhattassa ca
  nidassanavacanena uttāniṁ karohi. Ayaṁ desanā neyyānampi paṭivedhāya hotīti.
     [84] Vissajjanena pana bhagavā sarūpena adhipaññādīni avissajjetvāva
  adhipaññādippabhāvena yesaṁ kilesānaṁ upasamā "upasanto"ti vuccati, nānādevatānaṁ
  āsayānulomena tesaṁ upasamameva dīpento "vītataṇho"tiādikā gāthāyo abhāsi.
  Tattha ādito aṭṭhannaṁ gāthānaṁ "taṁ brūmi upasanto"ti imāya gāthāya sambandho
  veditabbo, tato parāsaṁ "sa ve santoti vuccatī"ti iminā sabbapacchimena padena.

  *  *  *  *  *  *
  Footnote: 1 Sī. buddhinisārena ca, chaṂa. buddhinisānena
-------------------------------------------------
[page 318]
     Anupadavaṇṇanānayo:- vītataṇho purābhedāti yo sarīrabhedā pubbameva
  pahīnataṇho. Pubbamantamanissitoti atītaddhādibhedaṁ pubbamantamanissito. Vemajjhe
  nupasaṅkheyyoti paccuppannepi addhani "ratto"tiādinā nayena na upasaṅkhātabbo.
  Tassa natthi purekkhatanti tassa arahato dvinnaṁ purekkhārānaṁ abhāvā anāgate
  addhani purekkhatampi natthi, taṁ brūmi upasantoti evamettha yojanā veditabbā.
  Eseva nayo sabbattha.
     Purā kāyassa bhedāti karajakāyassa bhedato pubbeyeva. Attabhāvassāti
  sakalattabhāvassa. Kaḷevarassa nikkhepāti kaḷevarassa nikkhepato sarīrassa ṭhapanato.
  Jīvitindriyassa upacchedāti duvidhassa jīvitindriyassa upacchedato pubbameva.
     Pubbanto vuccati atīto addhāti pubbasaṅkhāto anto koṭṭhāso "atīto
  addhāti, atikkanto kālo"ti kathīyati. Atītaṁ addhānaṁ ārabbhāti atītakālaṁ paṭicca
  taṇhā pahīnā.
     Aparampi bhaddekarattapariyāyaṁ 1- dassento "atha vā"tiādimāha. Tattha evaṁrūpo
  ahosinti kāḷopi samāno indanīlamaṇivaṇṇo ahosinti evaṁ manuññarūpavaseneva
  evaṁrūpo ahosiṁ. Kusalasukhasomanassavedanāvaseneva evaṁvedano. Taṁsampayuttānaṁyeva
  saññādīnaṁ vasena evaṁsañño. Evaṁsaṅkhāro. Evaṁviññāṇo ahosiṁ atītamaddhānanti
  tattha nandiṁ na samannānetīti tesu rūpādīsu taṇhaṁ vā taṇhāsampayuttadiṭṭhiṁ
  vā nānupavattayati. Aparena pariyāyena mahākaccānabhaddekarattapariyāyaṁ 2- dassento
  "atha vā iti me cakkhu ahosī"tiādimāha. Tattha cakkhūti cakkhupasādo. Rūpāti
  catusamuṭṭhānikā rūpā. Iminā nayena sesāyatanānipi veditabbāni. Viññāṇanti
  nissayaviññāṇaṁ. Na tadabhinandatīti taṁ cakkhuñceva rūpañca taṇhādiṭṭhivasena na

  *  *  *  *  *  *
  Footnote: 1 Ma.u. 14/272/241 2 Ma.u. 14/279/248
-------------------------------------------------
[page 319]
  Abhinandati. Iti me mano ahosi iti dhammāti ettha pana manoti bhavaṅgacittaṁ.
  Dhammāti tebhūmakadhammārammaṇaṁ. Hasitalapitakīḷitānīti dantavidaṁsakahasitañca vācālapitañca
  kāyakīḷādikīḷitañcāti hasitalapitakīḷitāni. Na tadassādetīti tāni hasitādīni
  nābhinandati. Na taṁ nikāmetīti kantaṁ na karoti. Na ca tena vittiṁ āpajjatīti
  tena ca tuṭṭhiṁ na pāpuṇāti.
     Taṁ taṁ paccayaṁ paṭicca uppannoti paccuppanno. Rattoti nupasaṅkheyyoti rāgena
  rattoti gaṇanaṁ na upanetabbo. Uparipi eseva nayo. Evaṁrūpo 1- siyantiādīsupi
  paṇītamanuññarūpādivaseneva taṇhādiṭṭhippavattanasaṅkhātā nandī samannānayanā
  veditabbā. Na paṇidahatīti patthanāvasena na ṭhapeti. Appaṇidhānapaccayāti na
  patthanāṭhapanakāraṇena.
     [85] Asantāsīti tena tena alābhato asantasanto. Avikatthīti sīlādīhi
  avikatthanasīlo. Akukkuccoti hatthakukkuccādivirahito. Mantabhāṇīti mantāya
  pariggahetvā vācaṁ bhāsitā. Anuddhatoti uddhaccavirahito. Sa ve vācāyatoti so vācāya
  yato saññato catudosavirahitaṁ vācaṁ bhāsitā hoti.
     Akkodhanoti yaṁ hi kho vuttanti "na kodhano akkodhano kodhavirahito"ti
  yaṁ kathitaṁ, taṁ paṭhamaṁ tāva kodhaṁ kathetukāmo "api ca kodho tāva vattabbo"ti
  āha. Kodho tāva vattabboti paṭhamaṁ kodho kathetabbo. Dasahākārehi kodho
  jāyatīti dasahi kāraṇehi kodho uppajjati. Anatthaṁ me acarīti avuḍḍhiṁ me akāsi,
  iminā upāyena sabbapadesu attho veditabbo. Aṭṭhāne vā pana kodho jāyatīti
  akāraṇe kodho uppajjati. Ekacco hi "devo ativassatī"ti kuppati, "na vassatī"ti
  kuppati, "sūriyo tappatī"ti kuppati, "na tappatī"ti kuppati, vāte vāyantepi
  kuppati, avāyantepi kuppati, sammajjituṁ asakkonto bodhipaṇṇānaṁ kuppati, cīvaraṁ

  *  *  *  *  *  *
  Footnote: 1 chaṂa. evarūpo
-------------------------------------------------
[page 320]
  Pārupituṁ asakkonto vātassa kuppati, upakkhalitvā khāṇukassa kuppati. Idaṁ sandhāya
  vuttaṁ "aṭṭhāne vā pana kodho jāyatī"ti. Tattha heṭṭhā navasu ṭhānesu satte
  ārabbha uppannattā kammapathabhedo hoti.
     Aṭṭhānāghāto 1- pana saṅkhāresu uppanno 2- kammapathabhedaṁ na karoti. Cittaṁ
  āghātento uppannoti cittassa āghāto. Tato balavataro paṭighāto. Paṭihaññanavasena
  paṭighaṁ. Paṭivirujjhatīti paṭivirodho. Kuppanavasena koPo. Pakopo sampakopoti upasaggavasena
  padaṁ vaḍḍhitaṁ. Dussanavasena doso. Padoso sampadosoti upasaggavasena padaṁ vaḍḍhitaṁ.
  Cittassa 3- vipannatā vipannākāro 4- viparivattanākāro cittassa 4- byāpatti. 4-
  Mano padussayamāno 5- uppajjatīti manopadoso. Kujjhanavasena kodho. Kujjhanākāro
  kujjhanā. Kujjhitassa bhāvo kujjhitattaṁ. Dussatīti doso. Dussanāti dussanākāro.
  Dussitattanti dussitabhāvo. Pakatibhāvavijahanaṭṭhena byāpajjanaṁ byāpatti.
  Byāpajjanāti byāpajjanākāro. Virujjhatīti virodho. Punappunaṁ virujjhatīti
  paṭivirodho. Viruddhākārapaṭiviruddhākāravasena vā idaṁ vuttaṁ. Caṇḍiko vuccati
  caṇḍo, thaddhapuggalo, tassa bhāvo caṇḍikkaṁ. Na etena suropitaṁ vacanaṁ hoti, duruttaṁ
  aparipuṇṇameva hotīti asuroPo. Kuddhakāle hi paripuṇṇavacanaṁ nāma natthi, sacepi
  kassaci hoti, taṁ appamāṇaṁ. Apare pana "assujananaṭṭhena assuropanato assuropo"ti
  vadanti, taṁ akāraṇaṁ somanassassāpi assujananato. Heṭṭhāvuttāttamanatāpaṭipakkhato
  na attamanatāti anattamanatā. Sā pana yasmā cittasseva, na sattassa, tasmā
  "cittassā"ti vuttaṁ.
     Adhimattaparittatā veditabbāti adhimattabhāvo ca parittabhāvo ca, balavabhāvo
  ca mandabhāvo cāti attho. Kañci kāleti ekadā. "kañci Kālan"ti pāṭho.
  Cittāvilakaraṇamatto hotīti cittassa āvilakaraṇappamāṇo, cittakiliṭṭhakaraṇappamāṇoti

  *  *  *  *  *  *
  Footnote: 1 chaṂa. aṭṭhānaghāto 2 Ma. kuppanto 3 chaṂa. cittassa byāpattīti cittassa
  4 chaṂa. ayaṁ pāṭho na dissati 5 chaṂa. manaṁ padūsayamāno
-------------------------------------------------
[page 321]
  Attho. "cittapīḷākaraṇamatto"tipi 1- Pāṭho, taṁ na sundaraṁ. Tassa cittassa
  kilamathakaraṇamattoti attho. Na ca tāva mukhakulānavikulāno hotīti mukhassa
  saṅkocanavisaṅkocano na ca tāva hoti. Na ca tāva hanusañcopano hotīti dvinnaṁ
  hanūnaṁ aparāparaṁ calano na ca tāva hoti. Na ca tāva pharusavācaṁ nicchāraṇo
  hotīti paresaṁ mammacchedakaṁ pharusavācaṁ mukhato nicchāraṇena 2- bahi nikkhamano na
  ca tāva hoti. Na ca tāva disāvidisaṁ anuvilokano hotīti parassa abbhukkiraṇatthaṁ
  daṇḍādiatthāya disañca anudisañca punappunaṁ vilokano na ca tāva hoti.
     Na ca tāva daṇḍasatthaparāmasano hotīti āghātanatthaṁ daṇḍañca ekatodhārādisatthañca
  parāmasano 3- na ca tāva hoti. Na ca tāva daṇḍasatthābbhukkiraṇo hotīti vuttappakāraṁ
  daṇḍasatthaṁ ukkhipitvā paharaṇo na ca tāva hoti. Na ca tāva daṇḍasatthābhinipātano hotīti
  evaṁ 4- duvidhaṁ parassa paharaṇatthaṁ na ca tāva khipano hoti. Na ca tāva chiddavicchiddakaraṇo
  5- hotīti daṇḍasatthādikhipanena parasarīraṁ dvidhākaraṇo ca vividhākārena vaṇakaraṇo ca na tāva
  hoti. "chinnavicchinnakaraṇo"tipi Pāṭho. Na ca tāva sambhañjanapalibhañjano hotīti sarīraṁ
  bhañjitvā cuṇṇavicuṇṇakaraṇo na ca tāva hoti. Na ca tāva aṅgamaṅgāpakaḍḍhano hotīti
  aṅgapaccaṅgaṁ sampaggahetvā apanetvā kaḍḍhano na ca tāva hoti. Na ca tāva
  jīvitā panāsano 6- hotīti jīvitindriyato panāsano na ca tāva hoti. Na ca
  tāva sabbacāgapariccāgasaṇṭhito hotīti sabbaṁ parassa jīvitaṁ nāsetvā attano
  jīvitanāsanatthāya saṇṭhito na ca tāva hoti. Idaṁ vuttaṁ hoti:- yadā aññaṁ
  jīvitā voropetvā attānaṁ jīvitā voropanatthāya ṭhito, tadā sabbacāgapariccāgā
  nāma hoti. Vuttañhetaṁ bhagavatā:-

  *  *  *  *  *  *
  Footnote: 1 chaṂa. cittālasakaraṇamatto 2 chaṂa. nīharaṇena 3 chaṂa. ādiyano
  4 chaṂa. etaṁ 5 chaṂa. chinnavicchinnakaraṇo 6 chaṂa. jīvitā voropano
-------------------------------------------------
[page 322]
             "kodhaṁ Chetvā sukhaṁ seti kodhaṁ chetvā na socati
             kodhassa visamūlassa madhuraggassa brāhmaṇa
             vadhaṁ ariyā pasaṁsanti taṁ hi chetvā na socatī"ti. 1-
     Yatoti yadā. Parapuggalaṁ ghātetvāti parapuggalaṁ 2- nāsetvā. Attānaṁ ghātetīti
  attānaṁ māreti. Paramussadagatoti atibalavabhāvaṁ gato. Paramavepullappattoti
  ativipulabhāvaṁ patto. Kodhassa pahīnattāti anāgāmimaggena vuttappakārassa kodhassa
  pahīnabhāvena. Kodhavatthussa pariññātattāti kodhassa patiṭṭhābhūtassa kāraṇabhūtassa
  piyāpiyāṭṭhānasaṅkhātassa vatthussa ñātatīraṇapariññāhi byāpetvā ñātabhāvena.
  Kodhahetussa upacchinnattāti kodhassa janakahetuno domanassasahagatacittuppādassa
  ucchinnabhāvena.
     Tāsīti bhāyanasīlo hoti. Uttāsīti atibhāyanasīlo. Parittāsīti samantato
  bhāyanasīlo. Bhāyatīti bhayaṁ āpajjati. 3- Santāsaṁ āpajjatīti virūpabhāvaṁ pāpuṇāti.
  Katthī hotīti attano vaṇṇabhaṇanasīlo hoti. Vikatthīti vividhā nānappakārato
  vaṇṇabhaṇanasīlo. Jātiyā vāti khattiyabhāvādijātisampattiyā vā. Gottena vāti
  gotamagottādinā ukkaṭṭhagottena vā. Kolaputtiyena vāti mahākulabhāvena vā.
  Vaṇṇapokkharatāya vāti vaṇṇasampannasarīratāya vā. Sarīrañhi "pokkharan"ti vuccati,
  tassa vaṇṇasampattiyā abhirūpabhāvenāti attho. Dhanena vātiādīni uttānatthāneva.
     Kukkuccanti niddesassa uddesapadaṁ. Tattha kukkuccanti kucchitaṁ kataṁ
  kukataṁ, tassa bhāvo kukkuccaṁ. Taṁ pacchānutāpalakkhaṇaṁ, katākatānusocanarasaṁ,
  vippaṭisārapaccupaṭṭhānaṁ, katākatapadaṭṭhānaṁ, dāsabyaṁ viya daṭṭhabbaṁ.
  Hatthakukkuccampīti hatthehi kucchitaṁ kataṁ kukataṁ, tassa bhāvo hatthakukkuccaṁ.
  Pādakukkuccādīsupi eseva nayo.

  *  *  *  *  *  *
  Footnote: 1 saṁ.sa. 15/187,267/193,286 2 Sī. sattupuggalaṁ 3 chaṂa. uppajjati
-------------------------------------------------
[page 323]
     Akappiye kappiyasaññitāti acchamaṁsaṁ sūkaramaṁsanti khādati, dīpimaṁsaṁ migamaṁsanti
  khādati, akappiyabhojanaṁ kappiyabhojananti bhuñjati, vikāle kālasaññitāya bhuñjati,
  akappiyapānakaṁ kappiyapānakanti pivati. Ayaṁ akappiye kappiyasaññitā. Kappiye
  akappiyasaññitāti sūkaramaṁsaṁ acchamaṁsanti khādati, migamaṁsaṁ dīpimaṁsanti khādati,
  kappiyabhojanaṁ akappiyabhojananti bhuñjati, kāle vikālasaññitāya bhuñjati, kappiyapānakaṁ
  akappiyapānakanti pivati. Ayaṁ kappiye akappiyasaññitā. Avajje vajjasaññitāti
  niddose dosasaññitā. Vajje avajjasaññitāti sadose niddosasaññitā.
  Kukkuccāyanāti kukkuccāyanākāro. Kukkuccāyitattanti kukkuccāyitabhāvo.
  Cetaso vippaṭisāroti cittassa virūpo paṭippharaṇabhāvo. 1- Manovilekhoti cittassa
  vilekho.
     Katattā ca akatattā cāti kāyaduccaritādīnaṁ katabhāvena ca kāyasucaritādīnaṁ
  akatabhāvena ca. Kataṁ me kāyaduccaritanti mayā kāyena kilesapūtikattā duṭṭhuṁ
  caritaṁ kāyena kataṁ. Akataṁ me kāyasucaritanti mayā kāyena suṭṭhu caritaṁ na kataṁ.
  Vacīduccaritavacīsucaritādīsupi eseva nayo nirodhapariyosānesu.
     Cittassāti na sattassa na posassa. Uddhaccanti uddhatākāro. Avūpasamoti
  na vūpasamo. Ceto vikkhipatīti cetaso vikkhepo, bhantattaṁ cittassāti cittassa
  bhantabhāvo bhantayānabhantagoṇādīnaṁ viya. Iminā ekārammaṇasmiṁyeva vipphandanaṁ kathitaṁ.
  Uddhaccaṁ hi ekārammaṇe vipphandati, vicikicchā nānārammaṇeti. Idaṁ vuccati
  uddhaccanti ayaṁ uddhatabhāvo kathīyati.
     Musāvādaṁ pahāyāti ettha musāti visaṁvādanapurekkhārassa atthabhañjako vacīpayogo
  kāyapayogo vā. Visaṁvādanādhippāyena panassa paravisaṁvādakakāyavacīpayogasamuṭṭhāpikā
  cetanā musāvādo.

  *  *  *  *  *  *
  Footnote: 1 Sī. paṭihatabhāvo, chaṂa. paṭisaraṇabhāvo
-------------------------------------------------
[page 324]
     Aparo nayo:- musāti abhūtaṁ atacchaṁ vatthu. Vādoti tassa bhūtato tacchato viññāpanaṁ.
  Lakkhaṇato pana atathaṁ vatthuṁ tathato paraṁ viññāpetukāmassa tathāviññattisamuṭṭhāpikā 1-
  cetanā musāvādo, taṁ musāvādaṁ. Pahāyāti imaṁ musāvādacetanāsaṅkhātaṁ
  dussīlyaṁ pajahitvā. Paṭiviratoti pahīnakālato paṭṭhāya tato dussīlyato
  ārato 2- virato ca. Natthi tassa vītikkamissāmīti cakkhusotaviññeyyā dhammā, pageva
  kāyaviññeyyāti iminā nayena aññesupi evarūpesu padesu attho veditabbo.
     Saccaṁ vadatīti saccavādī. Saccena saccaṁ sandahati ghaṭetīti saccasandho, na
  antarantarā musā vadatīti attho. Yo hi puriso kadāci musā vadati, kadāci
  saccaṁ, tassa musāvādena antarikattā saccaṁ saccena na ghaṭiyati, tasmā so
  na saccasandho, ayaṁ pana na tādiso, jīvitahetupi musā avatvā saccena saccaṁ
  sandahatiyevāti saccasandho.
     Thetoti thiro, thirakathoti attho. Eko hi puggalo haliddirāgo viya, thusarāsimhi
  nikhātakhāṇu viya, assapiṭṭhe ṭhapitakumbhaṇḍamiva ca na thirakatho hoti, eko pāsāṇalekhā
  viya, indakhīlo viya ca thirakatho hoti, asinā sīse 3- chijjantepi dve kathā na katheti,
  ayaṁ vuccati theto.
     Paccayikoti pattiyāyitabbako, saddhāyitabbakoti attho. Ekacco hi puggalo na
  paccayiko hoti, "idaṁ kena vuttaṁ, asukenā"ti vutte "mā tassa vacanaṁ saddahathā"ti
  vattabbataṁ āpajjati. Eko paccayiko hoti, "idaṁ kena vuttaṁ, asukenā"ti
  vutte "yadi tena vuttaṁ, idameva pamāṇaṁ, idāni upaparikkhitabbaṁ natthi, evameva
  idan"ti vattabbataṁ āpajjati, ayaṁ vuccati paccayiko.
     Avisaṁvādako lokassāti tāya saccavāditāya lokaṁ na visaṁvādetīti attho.

  *  *  *  *  *  *
  Footnote: 1 Ma. tathāvacīviññatti... 2 chaṂa. orato 3 chaṂa. sīsaṁ
-------------------------------------------------
[page 325]
     Pisuṇaṁ vācaṁ pahāyātiādīsu yāya vācāya yassa taṁ vācaṁ bhāsati, tassa
  hadaye attano piyabhāvaṁ parassa pesuññabhāvaṁ 1- karoti, sā pisuṇā vācā. Yāya
  pana attānampi parampi pharusaṁ karoti, yā vācā sayampi pharusā, neva ca kaṇṇasukhā
  na hadayaṅgamā, ayaṁ pharusavācā. Yena samphaṁ palapati niratthakaṁ, so samphappalāPo.
  Yā tesaṁ mūlabhūtā cetanāpi pisuṇavācādināmameva labhati, sā eva ca idha adhippetā.
     Imesaṁ bhedāyāti yesaṁ ito vuttānaṁ santike sutaṁ, tesaṁ bhedāya. Bhinnānaṁ
  vā sandhātāti dvinnaṁ mittānaṁ vā samānupajjhāyakādīnaṁ vā kenacideva kāraṇena
  bhinnānaṁ ekamekaṁ upasaṅkamitvā "tumhākaṁ īdise kule jātānaṁ evaṁ bahussutānaṁ
  idaṁ na yuttan"tiādīni vatvā sandhānaṁ kattā. 2-
     Anuppadātāti sandhānānuppadātā. Dve jane samagge disvā "tumhākaṁ evarūpe
  kule jātānaṁ evarūpehi guṇehi samannāgatānaṁ anucchavikametan"tiādīni vatvā
  daḷhīkammaṁ kattāti attho. Samaggo ārāmo assāti samaggārāmo, yattha samaggā
  natthi, tattha vasitumpi na icchatīti attho. "samaggarāmo"tipi Pāḷi, ayamevettha
  attho. Samaggaratoti samaggesu rato, te pahāya aññattha gantumpi na icchatīti
  attho. Samagge disvāpi sutvāpi nandatīti samagganandī. Samaggakaraṇiṁ vācaṁ bhāsitāti
  yā vācā satte samaggeyeva karoti, taṁ sāmaggiguṇaparidīpikameva vācaṁ bhāsati,
  na itaranti.
     Parassa mammacchedakakāyavacīpayogasamuṭṭhāpikā ekantapharusacetanā pharusavācā,
  nelāti elaṁ vuccati doso, nassā elanti nelā, niddosāti attho "nelaṅgo
  setapacchādo"ti ettha 3- vuttanelaṁ viya. Kaṇṇasukhāti byañjanamadhuratāya kaṇṇānaṁ
  sukhā, sūcivijjhanaṁ viya kaṇṇasūlaṁ na janeti. Atthamadhuratāya sakalasarīre kopaṁ ajanetvā

  *  *  *  *  *  *
  Footnote: 1 chaṂa. parassa ca suññabhāvaṁ 2 chaṂa. kattā anukattā 3 khu.u. 25/65/206
-------------------------------------------------
[page 326]
  Pemaṁ janetīti pemanīyā. Hadayaṁ gacchati appaṭihaññamānā sukhena cittaṁ pavisatīti
  hadayaṅgamā. Guṇaparipuṇṇatāya pure bhavāti porī, pure saṁvaḍḍhanārī viya sukumārātipi
  porī, purassa esātipi porī, nagaravāsīnaṁ kathāti attho. Nagaravāsino hi yuttakathā
  honti, pitimattaṁ pitāti bhātimattaṁ bhātāti vadanti. Evarūpī kathā bahuno janassa
  kantā hotīti bahujanakantā. Kantabhāveneva bahuno janassa manāpā cittavuḍḍhikarāti
  bahujanamanāpā.
     Anatthaviññāpakakāyavacīpayogasamuṭṭhāpikā 1- akusalacetanā samphappalāPo. Kālena vadatīti
  kālavādī, vattabbayuttakālaṁ sallakkhetvā vadatīti attho. Bhūtaṁ tathaṁ tacchaṁ sabhāvameva
  vadatīti bhūtavādī. Diṭṭhadhammikasamparāyikātthasannissitameva katvā vadatīti atthavādī.
  Navalokuttaradhammasannissitaṁ katvā vadatīti dhammavādī. Saṁvaravinayapahānavinayasannissitaṁ
  katvā vadatīti vinayavādī.
     Nidhānaṁ vuccati ṭhapanokāso, nidhānamassā 2- atthīti nidhānavatī, hadaye
  nidhetabbayuttakaṁ vacanaṁ 3- bhāsitāti attho. Kālenāti evarūpiṁ bhāsamānopi ca "ahaṁ
  nidhānavatiṁ vācaṁ bhāsissāmī"ti nākālena bhāsati, yuttakālaṁ pana apekkhitvāva
  bhāsatīti attho sāpadesanti saupamaṁ, sakāraṇanti attho. Pariyantavatinti paricchedaṁ
  dassetvā yathāssā paricchedo paññāyati, evaṁ bhāsatīti attho. Atthasañhitanti
  anekehipi nayehi vibhajantena pariyādātumasakkuṇeyyaṁ atthasampannaṁ. 4- Yaṁ vā so
  atthavādī atthaṁ vadati, tena atthena sahitattā atthasañhitaṁ vācaṁ bhāsati, na
  aññaṁ nikkhipitvā aññaṁ bhāsatīti vuttaṁ hoti. Catuddosāpagataṁ vācaṁ bhāsatīti
  musāvādādīhi catūhi dosehi apagataṁ vācaṁ bhāsati. Dvattiṁsāya tiracchānakathāyāti
  dvattiṁsāya saggamokkhānaṁ tiracchānabhūtāya kathāya.

  *  *  *  *  *  *
  Footnote: 1 chaṂa. anatthaviññāpikā kāyavacīpayoga... 2 chaṂa. nidhānamassa
  3 chaṂa. nidhātabbayuttakaṁ vācaṁ 4 chaṂa. pariyādātuṁ asakkuṇeyyatāya atthasampannaṁ
  bhāsati
-------------------------------------------------
[page 327]
     Dasa kathāvatthūnīti appicchatādīni dasa vivaṭṭanissitāya, kathāya vatthubhūtāni
  kāraṇāni. Appicchakathanti ettha appicchoti icchāvirahito aniccho nittaṇho.
  Ettha hi byañjanaṁ sāvasesaṁ viya, attho pana niravaseso. Na hi khīṇāsavassa
  aṇumattāpi icchā nāma atthi.
     Api cettha atricchatā pāpicchatā mahicchatā appicchatāti ayaṁ bhedo veditabbo:-
  tattha sakalābhe atittatāya 1- paralābhapatthanā atricchatā nāma, tāya samannāgatassa
  ekabhājane pakkapūvopi 2- attano patte pakkhitto 3- na supakko viya khuddako viya
  ca khāyati, sveva pana parassa patte pakkhitto supakko viya mahanto viya ca khāyati.
  Asantaguṇasambhāvanatā pana paṭiggahaṇe ca amattaññutā pāpicchatā nāma, sā "idhekacco
  asaddho samāno saddhoti maṁ jano jānātū"tiādinā 4- nayena āgatāyeva. 5- Tāya ca
  samannāgato puggalo kohaññe patiṭṭhāti. Santaguṇasambhāvanatā pana paṭiggahaṇe ca
  amattaññutā mahicchatā nāma, sāpi "idhekacco assaddho samāno saddhoti maṁ jano
  jānātūti icchati, dussīlo samāno sīlavāti maṁ jano jānātū"ti 6- iminā nayena
  āgatāyeva. Tāya samannāgato puggalo dussantappiyo hoti, vijātamātāpissa cittaṁ
  gahetuṁ na sakkoti. Tenetaṁ vuccati:-
             "aggikkhandho samuddo ca mahiccho cāpi puggalo
             sakaṭena paccaye detu tayopete atappiyā"ti. 7- 8-
     Santaguṇanigūhanatā pana paṭiggahaṇe ca mattaññutā appicchatā nāma, tāya
  samannāgato puggalo attani vijjamānampi guṇaṁ paṭicchādetukāmatāya saddho samāno
  "saddhoti maṁ jano jānātū"ti na icchati. Sīlavā. Pavivitto. Bahussuto.
  Āraddhavīriyo.

  *  *  *  *  *  *
  Footnote: 1 chaṂa. atittassa 2 chaṂa. pakkapūvepi 3 Sī. patito, chaṂa. patite
  4 abhi.vi. 35/851/428 5 chaṂa. atreva āgatāyeva 6 abhi.vi. 35/851/428
  7 chaṂa. atappayā 8 Ma.A. 2/46, aṅ.A. 1/67, abhi.A. 2/510, u.A. 242
-------------------------------------------------
[page 328]
  Samādhisampanno. Paññavā. Khīṇāsavo samāno "khīṇāsavoti maṁ jano jānātū"ti
  na icchati seyyathāpi majjhantikatthero. Evaṁ appiccho ca pana bhikkhu anuppannaṁ
  lābhaṁ uppādeti, uppannaṁ thāvaraṁ karoti, dāyakānaṁ cittaṁ ārādheti, yathā yathā
  hi so attano appicchatāya appaṁ gaṇhāti, tathā tathāssa vatte pasannā
  manussā bahū denti.
     Aparopi catubbidho appiccho paccayāppiccho dhutaṅgāppiccho pariyattiappiccho
  adhigamāppicchoti. Tattha catūsu paccayesu appiccho paccayāppiccho. Yo 1- dāyakassa
  vasaṁ jānāti, deyyadhammassa vasaṁ jānāti, attano thāmaṁ jānāti. Yadi hi deyyadhammo
  bahu hoti, dāyako appaṁ dātukāmo, dāyakassa vasena appaṁ gaṇhāti. Deyyadhammo
  appo, dāyako bahuṁ dātukāmo, deyyadhammassa vasena appaṁ gaṇhāti. Deyyadhammopi
  bahu, dāyakopi bahuṁ dātukāmo, attano thāmaṁ ñatvā pamāṇeneva gaṇhāti.
     Dhutaṅgasamādānassa attani atthibhāvaṁ na jānāpetukāmo dhutaṅgāppiccho nāMa.
  Yo pana bahussutabhāvaṁ na jānāpetukāmo, ayaṁ pariyattiappiccho nāMa. Yo pana
  sotāpannādīsu aññataro hutvā sotāpannādibhāvaṁ jānāpetuṁ na icchati, ayaṁ
  adhigamāppiccho nāMa. Khīṇāsavo pana atricchataṁ pāpicchataṁ mahicchataṁ pahāya sabbaso
  icchāpaṭipakkhabhūtāya alobhasaṅkhātāya parisuddhāya appicchatāya samannāgatattā
  appiccho nāMa. "āvuso Atricchatā pāpicchatā mahicchatāti ime dhammā
  pahātabbāti tesu ādīnavaṁ dassetvā evarūpaṁ appicchataṁ samādāya vattitabban"ti
  vadanto appicchakathaṁ katheti nāMa.
     Santuṭṭhikathantiādīsu visesatthameva dīpayissāma, yojanā pana vuttanayeneva
  veditabbā. Santuṭṭhikathanti itarītarapaccayasantosanissitaṁ kathaṁ. So panesa santoso

  *  *  *  *  *  *
  Footnote: 1 chaṂa. so
-------------------------------------------------
[page 329]
  Dvādasavidho hoti. Seyyathidaṁ? cīvare yathālābhasantoso, yathābalasantoso,
  yathāsāruppasantosoti tividho. Evaṁ piṇḍapātādīsupi.
     Tassāyaṁ pabhedavaṇṇanā:- idha bhikkhu cīvaraṁ labhati sundaraṁ vā asundaraṁ
  vā. So teneva yāpeti, aññaṁ na pattheti, labhantopi na gaṇhāti. Ayamassa
  cīvare yathālābhasantoso. Atha pana yo pakatidubbalo vā hoti, ābādhajarābhibhūto
  vā, garucīvaraṁ pārupanto kilamati. So sabhāgena bhikkhunā saddhiṁ taṁ parivattetvā
  lahukena yāpentopi santuṭṭhova hoti. Ayamassa cīvare yathābalasantoso. Aparo
  paṇītapaccayalābhī hoti. So pattuṇṇacīvarādīnaṁ aññataraṁ mahagghacīvaraṁ, bahūni vā
  pana cīvarāni labhitvā "idaṁ therānaṁ cirapabbajitānaṁ, idaṁ bahussutānaṁ anurūpaṁ, idaṁ
  gilānānaṁ, idaṁ appalābhīnaṁ hotū"ti datvā tesaṁ purāṇacīvaraṁ vā saṅkārakūṭādito
  vā nantakāni uccinitvā tehi saṅghāṭiṁ katvā dhārentopi santuṭṭhova hoti.
  Ayamassa cīvare yathāsāruppasantoso.
     Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti, aññaṁ na
  pattheti, labhantopi na gaṇhāti. Ayamassa piṇḍapāte yathālābhasantoso. Yo pana attano
  pakativiruddhaṁ vā byādhiviruddhaṁ vā piṇḍapātaṁ labhati, yenassa paribhuttena aphāsu
  hoti, so sabhāgassa bhikkhuno taṁ datvā tassa hatthato sappāyabhojanaṁ bhuñjitvā
  samaṇadhammaṁ karontopi santuṭṭhova hoti. Ayamassa piṇḍapāte yathābalasantoso. Aparo bahuṁ
  paṇītaṁ piṇḍapātaṁ labhati, so taṁ cīvaraṁ viya cirapabbajitabahussutāppalābhagilānānaṁ 1-
  datvā tesaṁ vā sesakaṁ piṇḍāya vā caritvā missakāhāraṁ bhuñjantopi santuṭṭhova
  hoti. Ayamassa piṇḍapāte yathāsāruppasantoso.

  *  *  *  *  *  *
  Footnote: 1 chaṂa. theracira..ḷābhīgilānānaṁ. evamuparipi
-------------------------------------------------
[page 330]
     Idha pana bhikkhu senāsanaṁ labhati manāpaṁ vā amanāpaṁ vā, so tena
  neva somanassaṁ na domanassaṁ uppādeti, antamaso tiṇasanthārakenāpi yathāladdheneva
  tussati. Ayamassa senāsane yathālābhasantoso. Yo pana attano pakativiruddhaṁ vā
  byādhiviruddhaṁ vā senāsanaṁ labhati, yatthassa vasato aphāsu hoti, so taṁ sabhāgassa
  bhikkhuno datvā tassa santake sappāyasenāsane vasantopi santuṭṭhova hoti. Ayamassa
  senāsane yathābalasantoso.
     Aparo mahāpuñño leṇamaṇḍapakūṭāgārādīni bahūni paṇītasenāsanāni labhati,
  so tāni cīvarādīni viya theracirapabbajitabahussutāppalābhīgilānānaṁ datvā yattha
  katthaci vasantopi santuṭṭhova hoti. Ayamassa senāsane yathāsāruppasantoso. Yopi
  "uttamasenāsanaṁ nāma pamādaṭṭhānaṁ, tattha nisinnassa thinamiddhaṁ okkamati,
  niddābhibhūtassa puna paṭibujjhato pāpavitakkā pātubhavantī"ti paṭisañcikkhitvā tādisaṁ
  senāsanaṁ pattampi na sampaṭicchati, so taṁ paṭikkhipitvā abbhokāsarukkhamūlādīsu
  vasantopi santuṭṭhova hoti. Ayamassa 1- senāsane yathāsāruppasantoso.
     Idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati, teneva
  tussati, aññaṁ na pattheti, labhantopi na gaṇhāti. Ayamassa gilānapaccaye
  yathālābhasantoso. Yo pana telenatthiko phāṇitaṁ labhati, so taṁ sabhāgassa bhikkhuno
  datvā tassa hatthato telaṁ gahetvā aññadeva vā pariyesitvā tehi bhesajjaṁ
  karontopi santuṭṭhova hoti. Ayamassa gilānapaccaye yathābalasantoso.
     Aparo mahāpuñño bahuṁ telamadhuphāṇitādipaṇītabhesajjaṁ labhati, so taṁ cīvaraṁ
  viya theracirapabbajitabahussutāppalābhīgilānānaṁ datvā tesaṁ āgatāgatena 2- yena kenaci
  yāpentopi santuṭṭhova hoti. Yo pana ekasmiṁ bhājane catumadhuraṁ ṭhapetvā ekasmiṁ

  *  *  *  *  *  *
  Footnote: 1 Sī. ayampissa. evamuparipi 2 chaṂa. ābhatena
-------------------------------------------------
[page 331]
  Muttaharītakaṁ "gaṇha bhante yadicchasī"ti vuccamāno "sacassa tesu aññatarenāpi rogo
  vūpasammati, atha muttaharītakaṁ nāma buddhādīhi vaṇṇitan"ti catumadhuraṁ paṭikkhipitvā
  muttaharītakena bhesajjaṁ karonto paramasantuṭṭhova hoti. Ayamassa gilānapaccaye
  yathāsāruppasantoso. Imesaṁ pana paccekapaccayesu tiṇṇaṁ tiṇṇaṁ santosānaṁ
  yathāsāruppasantosova aggo. Arahā ekekasmiṁ paccaye imehi tīhipi santosehi
  santuṭṭhova.
     Pavivekakathanti pavivekanissitaṁ kathaṁ. Tayo hi vivekā kāyaviveko cittaviveko
  upadhivivekoti. Tattha eko gacchati, eko tiṭṭhati, eko nisīdati, eko seyyaṁ
  kappeti, eko gāmaṁ piṇḍāya pavisati, eko paṭikkamati, eko abhikkamati, eko
  caṅkamaṁ adhiṭṭhāti, eko carati, eko viharatīti ayaṁ kāyaviveko nāMa. Aṭṭha samāpattiyo
  pana cittaviveko nāMa. Nibbānaṁ upadhiviveko nāMa.
     Vuttampi hetaṁ:- "kāyaviveko ca vivekaṭṭhakāyānaṁ nekkhammābhiratānaṁ. Cittaviveko
  ca parisuddhacittānaṁ paramavodānappattānaṁ. Upadhiviveko ca nirupadhīnaṁ puggalānaṁ
  visaṅkhāragatānan"ti. 1-
     Asaṁsaggakathanti ettha pana savanasaṁsaggo dassanasaṁsaggo samullapanasaṁsaggo
  sambhogasaṁsaggo kāyasaṁsaggoti pañcavidho saṁsaggo. Tesu idha bhikkhu suṇāti "amukasmiṁ
  gāme vā nigame vā itthī vā kumārī vā abhirūpā dassanīyā pāsādikā
  paramāya vaṇṇapokkharatāya samannāgatā"ti, so taṁ sutvā saṁsīdati visīdati, na
  sakkoti brahmacariyaṁ sandhāretuṁ, sikkhādubbalyaṁ anāvikatvā hīnāyāvattati. Evaṁ
  parehi vā kathiyamānaṁ rūpādisampattiṁ attanā vā hasitalapitagītasaddaṁ suṇantassa
  sotaviññāṇavīthivasena uppanno rāgo savanasaṁsaggo nāMa.
     Idha bhikkhu na heva kho suṇāti, api ca kho sāmaṁ passati itthiṁ vā

  *  *  *  *  *  *
  Footnote: 1 khuṃahā. 29/260/191 (syā)
-------------------------------------------------
[page 332]
  Kumāriṁ vā abhirūpaṁ dassanīyaṁ pāsādikaṁ paramāya vaṇṇapokkharatāya samannāgataṁ, so taṁ
  disvā saṁsīdati visīdati, na sakkoti brahmacariyaṁ sandhāretuṁ, sikkhādubbalyaṁ
  anāvikatvā hīnāyāvattati. Evaṁ visabhāgarūpaṁ olokentassa pana cakkhuviññāṇavīthivasena
  uppannarāgo dassanasaṁsaggo nāMa.
     Aññamaññaṁ allāpasallāpavasena uppannarāgo pana samullāpasaṁsaggo 1- nāMa. Bhikkhuno
  bhikkhuniyā santakaṁ bhikkhuniyā vā bhikkhussa santakaṁ gahetvā paribhogakaraṇavasena
  uppannarāgo sambhogasaṁsaggo nāMa. Hatthaggāhādivasena uppannarāgo pana
  kāyasaṁsaggo nāMa. Arahā imehi pañcahi saṁsaggehi catūhipi parisāhi saddhiṁ asaṁsaṭṭho,
  gāhamuttako ceva saṁsaggamuttako ca. Asaṁsaggassa vaṇṇaṁ bhaṇanto asaṁsaggakathaṁ katheti
  nāMa.
     Vīriyārambhakathanti ettha yo paggahitavīriyo paripuṇṇakāyikacetasikavīriyo hoti,
  gamane uppannakilesaṁ ṭhānaṁ pāpuṇituṁ na deti, ṭhāne uppannakilesaṁ nisajjaṁ,
  nisajjāya uppannakilesaṁ sayanaṁ pāpuṇituṁ na deti, daṇḍena 2- kaṇhasappaṁ uppīḷetvā
  gaṇhanto viya amittaṁ gīvāyaṁ akkamanto viya ca vicarati, tādisassa āraddhavīriyassa
  vaṇṇaṁ bhaṇanto vīriyārambhakathaṁ katheti nāMa.
     Sīlakathantiādīsu sīlanti catupārisuddhisīlaṁ. Samādhīti vipassanāpādakā aṭṭha
  samāpattiyo. Paññāti lokiyalokuttarañāṇaṁ. Vimuttīti arahattaphalavimutti.
  Vimuttiñāṇadassananti ekūnavīsatividhaṁ paccavekkhaṇañāṇaṁ. Sīlādīnaṁ guṇaṁ pakāsento
  sīlādikathaṁ katheti nāMa.
     Satipaṭṭhānakathantiādīni saṅgajālamaticca so munītipariyosānāni pubbe
  vuttānusārena veditabbāni.

  *  *  *  *  *  *
  Footnote: 1 chaṂa. samullapanasaṁsaggo 2 Sī. mantena
-------------------------------------------------
[page 333]
     [86] Nirāsattīti nittaṇho. Vivekadassī phassesūti paccuppannesu
  cakkhusamphassādīsu attādibhāvavivekaṁ passati. Diṭṭhīsu ca na niyyatīti 1-
  dvāsaṭṭhidiṭṭhīsu kāyaci diṭṭhiyā na niyyati.
     Vipariṇataṁ vā vatthuṁ na socatīti pakatibhāvaṁ jahitvā naṭṭhe kismiñci vatthusmiṁ
  na sokaṁ āpajjati. Vipariṇatasmiṁ vāti vinassamāne vatthumhi.
     Cakkhusamphassoti cakkhuṁ vatthuṁ katvā cakkhuviññāṇasahajāto phasso cakkhusamphasso.
  Sesesupi eseva nayo. Ettha ca purimā cakkhuppasādādivatthukāva, manosamphasso
  hadayavatthukopi avatthukopi sabbo catubhūmako phasso. Adhivacanasamphassoti pariyāyena
  etassa nāmaṁ hotiyeva. Tayo hi arūpino khandhā sayaṁ piṭṭhivaṭṭakā hutvā attanā 2-
  sahajātasamphassassa adhivacanasamphassoti nāmaṁ karonti. Paṭighasamphassoti nippariyāyena
  pana paṭighasamphasso nāma pañcadvārikasamphasso. 3- Adhivacanasamphasso nāma
  manodvārikasamphasso. 4- Sukhavedanīyo phassoti sukhavedanāya hito uppādako phasso.
  Itaradvayepi eseva nayo. Kusalo phassoti ekavīsatikusalacittasahajāto phasso. Akusaloti
  dvādasākusalasahajāto phasso. Abyākatoti chappaññāsābyākatasahajāto phasso.
  Kāmāvacaroti catuppaññāsakāmāvacarasahajāto phasso. Rūpāvacaroti kusalādipañcadasa-
  rūpāvacarasampayutto. Arūpāvacaroti kusalābyākatavasena dvādasārūpāvacarasampayutto.
     Suññatoti anattānupassanāvasena vipassantassa uppanno maggo suññato,
  tena sahajāto phasso suññato phasso. Itaradvayepi eseva nayo. Animittoti
  ettha aniccānupassanāvasena vipassantassa uppanno maggo animitto. Appaṇihitoti
  dukkhānupassanāvasena vipassantassa uppanno maggo appaṇihito. Lokiyoti loko
  vuccati lujjanapalujjanaṭṭhena vaṭṭo, tasmiṁ pariyāpannabhāvena loke niyuttoti lokiyo,
  tebhūmako dhammo. Lokuttaroti lokato uttaro uttiṇṇoti lokuttaro, loke

  *  *  *  *  *  *
  Footnote: 1 chaṂa. nīyatīti 2 chaṂa. attano 3 chaṂa. pañcadvārikaphasso 4 chaṂa.
  manodvārikaphasso
-------------------------------------------------
[page 334]
  Apariyāpannabhāvenapi lokuttaro. Attena vāti attabhāvena vā. Attaniyena vāti
  attāyattena vā.
     [87] Paṭilīnoti rāgādīnaṁ pahīnattā tato apagato. Akuhakoti avimhāpako
  tīhi kuhanavatthūhi. Apihālūti apihanasīlo, patthanātaṇhāya rahitoti vuttaṁ hoti.
  Amaccharīti pañcamaccheravirahito. Appagabbhoti kāyapāgabbhiyādivirahito. Ajegucchoti
  sampannasīlāditāya ajegucchanīyo asecanako manāPo. Pesuṇeyye ca no yutoti
  dvīhi ākārehi upasaṁharitabbe pisuṇakamme ayutto.
     Rāgassa pahīnattāti arahattamaggena rāgakilesassa pahīnabhāvena. Asmimāno
  pahīno hotīti asmīti uṇṇatimāno 1- samucchedavasena pahīno hoti.
     Tīṇi kuhanavatthūnīti tīṇi vimhāpanakāraṇāni. Paccayapaṭisevanasaṅkhātaṁ
  kuhanavatthūtiādīsu cīvarādīhi nimantitassa tadatthikasseva sato pāpicchataṁ nissāya
  paṭikkhipanena te ca gahapatike attani supatiṭṭhitasaddho 2- ñatvā puna tesaṁ "aho
  ayyo appiccho, na kiñci paṭiggaṇhituṁ icchati, suladdhaṁ vata no assa, sace
  appamattakampi kiñci paṭiggaṇheyyā"ti nānāvidhehi upāyehi paṇītāni cīvarādīni
  upanentānaṁ tadanuggahakāmataṁyeva āvikatvā paṭiggahaṇena ca tato pabhūti api
  sakaṭabhārehi 3- upanāmanahetubhūtaṁ vimhāpanaṁ paccayapaṭisevanasaṅkhātaṁ kuhanavatthūti
  veditabbaṁ. Pāpicchasseva pana sato sambhāvanādhippāyena katena iriyāpathena vimhāpanaṁ
  iriyāpathasannissitaṁ 4- kuhanavatthūti veditabbaṁ. Pāpicchasseva pana sato
  uttarimanussadhammādhigamaparidīpanavācāya tathā tathā vimhāpanaṁ sāmantajappanasaṅkhātaṁ
  kuhanavatthūti veditabbaṁ.
     Katamaṁ paccayapaṭisevanasaṅkhātanti ettha paccayapaṭisevananti evaṁ saṅkhātaṁ

  *  *  *  *  *  *
  Footnote: 1 chaṂa. unnatimāno 2 chaṂa. suppatiṭṭhitapasāde 3 Ma. asītisakaṭabhārehi 4 chaṂa.
  iriyāpathasaṅkhātaṁ
-------------------------------------------------
[page 335]
  Paccayapaṭisevanasaṅkhātaṁ. Nimantentīti idha gahapatikā "bhikkhaṁ gaṇhathā"ti bhikkhū
  nimantenti. Ayameva vā pāṭho. "nimantentī"ti Vā "vadantī"ti vā keci paṭhanti.
  Tādise nimantāpenti. Nimantentīti pāṭhassa sambhavo daṭṭhabbo. Cīvaraṁ paccakkhātīti
  cīvaraṁ paṭikkhipati. Etaṁ sāruppaṁ, yaṁ samaṇoti yaṁ cīvaradhāraṇaṁ samaṇo karoti, etaṁ
  sāruppaṁ anucchavikaṁ. Pāpaṇikā vā nantakānīti āpaṇadvāre patitāni antavirahitāni
  pilotikāni. Uccinitvāti saṅkaḍḍhitvā. Uñchācariyāyāti bhikkhācaraṇena.
  Piṇḍiyālopenāti piṇḍaṁ katvā laddhāalopena. Pūtimuttena vāti gomuttena vā.
  Osadhaṁ kareyyāti bhesajjakiccaṁ kareyya. Tadupādāyāti tato paṭṭhāya. Dhutavādoti
  dhutaguṇavādī. Bhiyyo bhiyyo nimantentīti uparūpari nimantenti. Sammukhībhāvāti
  sammukhībhāvena, vijjamānatāyāti attho. Pasavatīti paṭilabhati. Saddhāya sammukhībhāvena
  sakkā kātunti "saddhāya sammukhībhāvā"tiādimāha. Deyyadhammā sulabhā dakkhiṇeyyā
  ca, saddhā pana dullabhā. Puthujjanassa hi saddhā athāvarā, padavāre padavāre
  nānā hoti. Tenevassa mahāmoggallānasadisopi aggasāvako pāṭibhogo bhavituṁ
  asakkonto āha "dvinnaṁ kho te 1- āvuso dhammānaṁ pāṭibhogo bhogānañca
  jīvitassa ca, saddhāya pana tvaṁ pāṭibhogo"ti.
     Evaṁ tumhe puññena parihīnā 2- bhavissathāti ettha puññenāti nissakkatthe
  karaṇavacanaṁ. Puññato parihīnā parammukhā bhavissatha. Bhākuṭikāti mukhānaṁ
  parimadditabhāvadassanena 3- bhākuṭikaraṇaṁ, mukhasaṅkocoti vuttaṁ hoti. Bhākuṭikaraṇaṁ
  sīlamassāti bhākuṭiko, bhākuṭikassa bhāvo bhākuṭiyaṁ. Kuhanāti vimhāpanā. Kuhassa āyanā
  kuhāyanā. Kuhitassa bhāvo kuhitattaṁ.
     Pāpicchoti asantaguṇadīpanakāmo. Icchāpakatoti icchāya apakato, upaddūtoti
  attho. Sambhāvanādhippāyoti bahumānajjhāsayo. Gamanaṁ saṇṭhapetīti abhikkamādigamanaṁ

  *  *  *  *  *  *
  Footnote: 1 chaṂa. nesaṁ 2 chaṂa. paribāhirā 3 Sī. padhānaparimathitabhāvadassanena, chaṂa.
  padhānapurimaṭṭhitabhāvadassanena
-------------------------------------------------
[page 336]
  Abhisaṅkharoti, pāsādikabhāvaṁ karotīti vuttaṁ hoti. Itaresupi eseva nayo. Paṇidhāya
  gacchatīti patthanaṁ ṭhapetvā gacchati. Sesesupi eseva nayo. Samāhito viya gacchatīti
  upacārappanāpatto 1- viya gacchati. Sesesupi eseva nayo.
     Āpāthakajjhāyīva hotīti sammukhā āgatānaṁ manussānaṁ jhānaṁ samāpajjanto
  viya santabhāvaṁ dasseti. Iriyāpathassāti catuiriyāpathassa. Āṭhapanāti ādiṭṭhapanā,
  ādarena vā ṭhapanā. Ṭhapanāti ṭhapanākāro. Saṇṭhapanāti abhisaṅkharaṇaṁ,
  pāsādikabhāvakaraṇanti vuttaṁ hoti. Ariyadhammasannissitanti lokuttaradhammapaṭibaddhaṁ.
  Kuñcikanti apāpuraṇaṁ. 2- Mittāti sinehavanto. Sandiṭṭhāti diṭṭhamattā.
  Sambhattāti daḷhamittā. Uddaṇḍoti eko patissayaviseso.
     Korajikakorajikoti saṅkocasaṅkocako, atisaṅkocakoti vuttaṁ hoti.
  "koracakakoracako"ti 3- Vā pāṭho. Bhākuṭikabhākuṭikoti ativiya mukhasaṅkocanasīlo.
  Kuhakakuhakoti ativiya vimhāpako. Lapakalapakoti ativiya sallāpako. Mukhasambhāvitoti 4-
  attano mukhavasena aññehi sambhāvito, 5- appitacittoti eke. Santānanti
  kilesasantatāya santānaṁ. Samāpattīnanti samāpajjitabbānaṁ. Gambhīranti
  ninnappatiṭṭhānaṁ. Gūḷhanti dassetuṁ dukkhaṁ. Nipuṇanti sukhumaṁ. Paṭicchannanti
  padatthena duppaṭivijjhādhippāyaṁ. Lokuttaranti dhammadīpakaṁ. Suññatāpaṭisaññuttanti
  nibbānapaṭisaññuttaṁ. Atha vā lokuttarasuññatāpaṭisaññuttanti
  lokuttaradhammabhūtanibbānapaṭisaññuttaṁ.
     Kāyikaṁ pāgabbhiyanti kāye bhavaṁ kāyikaṁ. Vācasikacetasikesupi eseva nayo.
  Acittīkārakatoti bahumānakiriyārahito. Anupāhanānaṁ caṅkamantānanti upāhanavirahitānaṁ
  caṅkamantānaṁ samīpe, anādare vā sāmivacanaṁ. Saupāhanoti upāhanārūḷho hutvā
  caṅkamati. Nīce caṅkame caṅkamantānanti akataparicchedāya bhūmiyā caṅkamante paricchedaṁ

  *  *  *  *  *  *
  Footnote: 1 chaṂa. upacārappatto 2 chaṂa. avāpuraṇaṁ 3 Sī. korañjakakoti
  4 chaṂa. mukhasambhāvikoti 5 chaṂa. saha sambhāviko
-------------------------------------------------
[page 337]
  Katvā vālikaṁ ākiritvā ālambanaṁ yojetvā katacaṅkame nīcepi caṅkame caṅkamante.
  Ucce caṅkame caṅkamatīti iṭṭhakacayanasampanne vedikāparikkhitte ucce caṅkame
  caṅkamati. Sace pākāraparikkhitto hoti dvārakoṭṭhakayutto pabbatantaravanantaragumban-
  tarassa 1- vā suppaṭicchanno, tādise caṅkame caṅkamituṁ vaṭṭati, appaṭicchannepi
  upacāraṁ muñcitvā vaṭṭati. Ghaṭṭayantopi tiṭṭhatīti atisamīpe tiṭṭhati. Puratopi
  tiṭṭhatīti puratthimatopi tiṭṭhati. Ṭhitakopi bhaṇatīti khāṇuko viya anonamitvā bhaṇati.
  Bāhāvikkhepakoti bāhuṁ khipitvā khipitvā bhaṇati.
     Anupakhajjāti sabbesaṁ nisinnaṭṭhānaṁ pavisitvā. Navepi bhikkhū āsanena
  paṭibāhatīti attano pattāsane anisīditvā pure vā pacchā vā pavisanto āsanena
  paṭibāhati nāMa.
     Anāpucchāpi 2- kaṭṭhaṁ pakkhipatīti anāpucchitvā anapaloketvā aggimhi dāruṁ
  khipati. Dvāraṁ pidahatīti jantāghare pidahati.
     Otaratīti udakatitthaṁ pavisati. Nhāyatīti sarīraṁ sineheti. Uttaratīti
  udakatitthato tīraṁ uggacchati.
     Vokkammāpīti atikkamitvāpi. Ovarakānīti gabbhapaṭimaṇḍitasayanagharāni. 3-
     Gūḷhānīti paṭicchannāni. Paṭicchannānīti aññehi paṭicchāditāni.
     Anajjhiṭṭho vāti therehi "dhammaṁ bhaṇāhī"ti anāṇatto anāyācito ca.
     Pāpadhammoti lāmakadhammo. Asucisaṅkassarasamācāroti aññehi "ayaṁ dussīlo"ti
  saṅkāya saritabbo ācāro saṁyogo etassāti asucisaṅkassarasamācāro.
  Saṅkassarasamācāroti sakāraṁ saṁyogaṁ katvāpi paṭhanti. Paṭicchannakammantoti
  paṭicchāditakāyavacīkammanto. Assamaṇoti na samaṇo. Samaṇapaṭiññoti "ahaṁ samaṇo"ti
  paṭijānamāno.

  *  *  *  *  *  *
  Footnote: 1 chaṂa. pabbatantaravanantarabhūmantarassa 2 chaṂa. anāpucchampi 3 chaṂa. gabbhe
  patiṭṭhitasayanagharāni
-------------------------------------------------
[page 338]
  Abrahmacārīti seṭṭhacariyā virahito. Brahmacāripaṭiññoti vuttapaṭipakkho.
  Antopūtīti abbhantare kusaladhammavirahitattā antopūtibhāvamāpanno. Avassutoti rāgena
  tinto. Kasambujātoti saṅkārasabhāvo. Ācāragocarasampannoti ettha bhikkhu sagāravo
  sappatisso hirottappasampanno sunivattho supāruto pāsādikena abhikkantena
  paṭikkantena ālokitena vilokitena sammiñjitena pasāritena okkhittacakkhu
  iriyāpathasampanno indriyesu guttadvāro bhojane mattaññū jāgariyamanuyutto
  satisampajaññena samannāgato appiccho santuṭṭho āraddhavīriyo abhisamācārikesu
  sakkaccakārī garucittīkārabahulo viharati, ayaṁ vuccati ācāro. Evaṁ tāva ācāro
  veditabbo.
     Gocaro pana tividho upanissayagocaro ārakkhagocaro upanibandhagocaroti. Tattha
  katamo upanissayagocaro? dasakathāvatthuguṇasamannāgato kalyāṇamitto, yaṁ upanissāya 1-
  assutaṁ suṇāti, sutaṁ pariyodāpeti, kaṅkhaṁ vitarati, diṭṭhiṁ ujuṁ karoti, cittaṁ
  pasādeti, yassa vā pana anusikkhamāno saddhāya vaḍḍhati, sīlena, sutena, cāgena, paññāya
  vaḍḍhati. Ayaṁ vuccati upanissayagocaro.
     Katamo ārakkhagocaro? idha bhikkhu antaragharaṁ paviṭṭho vīthiṁ paṭipanno okkhittacakkhu
  Yugamattadassāvī susaṁvuto gacchati, na hatthiṁ olokento, na assaṁ, na rathaṁ,
  na pattiṁ, na itthiṁ, na purisaṁ olokento, na uddhaṁ olokento, na adho
  olokento, na disāvidisaṁ pekkhamāno gacchati. Ayaṁ vuccati ārakkhagocaro.
     Katamo upanibandhagocaro? cattāro satipaṭṭhānā yattha cittaṁ upanibandhati.
  Vuttañhetaṁ bhagavatā "ko ca bhikkhave bhikkhuno gocaro sako pettiko visayo?
  Yadidaṁ cattāro satipaṭṭhānā"ti, 2- ayaṁ vuccati upanibandhagocaroti. Iti iminā ca
  ācārena iminā ca gocarena upeto hoti samupeto samannāgato. Tenapi vuccati
  ācāragocarasampannoti.

  *  *  *  *  *  *
  Footnote: 1 chaṂa. nissāya 2 saṁṃahā. 19/372/129
-------------------------------------------------
[page 339]
     Aṇumattesu vajjesu bhayadassāvīti aṇuppamāṇesu asañcicca āpannasekhiya-
  akusalacittuppādādibhedesu vajjesu bhayadassanasīlo. Samādāya sikkhati sikkhāpadesūti
  yaṁ kiñci sikkhāpadesu sikkhitabbaṁ, taṁ sabbaṁ sammā ādāya sikkhati. Ettha ca
  "pātimokkhasaṁvarasaṁvuto"ti ettāvatā ca puggalādhiṭṭhānāya desanāya pātimokkhasaṁvarasīlaṁ
  dassitaṁ. "ācāragocarasampanno"tiādi Pana sabbaṁ yathāpaṭipannassa taṁ sīlaṁ
  sampajjati, taṁ paṭipattiṁ dassetuṁ vuttanti veditabbaṁ.
     [88] Sātiyesu anassāvīti sātavatthūsu kāmaguṇesu taṇhāsanthavavirahito. Saṇhoti
  saṇhehi kāyakammādīhi samannāgato. Paṭibhānavāti pariyattiparipucchādhigamapaṭibhānehi
  samannāgato. Na saddhoti sāmaṁ adhigatadhammaṁ na kassaci saddahati. Na virajjatīti khayā
  rāgassa virattattā idāni na virajjati.
     Yesaṁ esā sātiyāti yesaṁ puggalānaṁ sātavatthūsu kāmaguṇesu icchā taṇhā.
  Appahīnāti santhavasampayuttā taṇhā arahattamaggena appahīnā. Tesaṁ cakkhuto
  rūpataṇhā savatīti etesaṁ cakkhudvārato pavattajavanavīthisampayuttā rūpārammaṇā taṇhā
  uppajjati. Pasavatīti 1- okāsato yāva bhavaggā dhammato yāva gotrabhū savati. Sandatīti
  nadīsotaṁ viya adhomukhaṁ sandati. Pavattatīti punappunaṁ uppattivasena pavattati.
  Sesadvāresupi eseva nayo. Sukkapakkhe vuttavipariyāyena taṇhā arahattamaggena
  suppahīnā. Tesaṁ cakkhuto rūpataṇhā na savati.
     Saṇhena kāyakammena samannāgatoti apharusena mudunā kāyakammena samaṅgībhūto
  ekībhūto. Vacīkammādīsupi eseva nayo. Saṇhehi satipaṭṭhānehītiādīsu satipaṭṭhānādayo
  lokiyalokuttaramissakā. Pariyāpuṇanātthādiparipucchālokiyalokuttaradhammādhigamavasena
  sallakkhaṇavibhāvanavavatthānakaraṇasamatthā tisso paṭibhānappabhedasaṅkhātā paññā yassa
  atthi, so paṭibhānavā. Tassa pariyattiṁ nissāya paṭibhāyatīti tassa puggalassa

  *  *  *  *  *  *
  Footnote: 1 chaṂa. āsavatīti
-------------------------------------------------
[page 340]
  Pariyāpuṇanaṁ allīyitvā ñāṇaṁ jāyati ñāṇaṁ abhimukhaṁ hoti. Cattāro satipaṭṭhānāti
  sattatiṁsa bodhipakkhiyā dhammā lokiyalokuttaramissakavasena vuttā. Maggaphalāni
  nibbattitalokuttaravasena. Catasso paṭisambhidāyo cha ca abhiññāyo vimokkhantikavasena
  vuttāti ñātabbā.
     Tattha catasso paṭisambhidāyoti cattāro ñāṇappabhedāti attho. Iddhividhādi-
  āsavakkhayapariyosānāni adhikāni cha ñāṇāni. Tassāti puggalassa, 1- attho paṭibhāyatīti
  sambandho. Atthoti saṅkhepato hetuphalaṁ. Tañhi yasmā hetuanusārena arīyati adhigamīyati
  pāpuṇīyati, tasmā atthoti vuccati. Pabhedato pana yaṁ kiñci paccayuppannaṁ nibbānaṁ
  bhāsitattho vipāko kiriyāti ime pañca dhammā atthoti veditabbā, taṁ atthaṁ
  paccavekkhantassa so attho pabhedato ñāto pākaṭo hoti. Dhammoti saṅkhepato
  paccayo. So hi yasmā tantaṁ vidahati pavatteti ceva pāpeti ca, tasmā dhammoti
  vuccati. Pabhedato pana yo koci phalanibbattako hetu ariyamaggo bhāsitaṁ kusalaṁ
  akusalanti ime pañca dhammā dhammoti veditabbā, taṁ dhammaṁ paccavekkhantassa so
  dhammo pabhedato ñāto pākaṭo hoti, tasmiṁ atthe ca dhamme ca yā sabhāvanirutti
  abyabhicārī vohāro, tassa abhilāpe bhāsane udīraṇe taṁ lapitaṁ bhāsitaṁ udīritaṁ
  sabhāvaniruttisaddaṁ ārammaṇaṁ katvā paccavekkhantassa sā nirutti ñātā pākaṭā
  hoti.
     Ettha atthe ñāte attho paṭibhāyatīti idāni tassa saddaṁ āharitvā
  vuttappabhede atthe pākaṭībhūte vuttappabhedo attho tassa puggalassa paṭibhāyati
  ñāṇābhimukho hoti. Dhamme ñāte dhammo paṭibhāyatīti vuttappabhede dhamme pākaṭībhūte
  vuttappabhedo dhammo paṭibhāyati. Niruttiyā ñātāya nirutti paṭibhāyatīti
  vuttappabhedāya niruttiyā pākaṭāya vuttappabhedā nirutti paṭibhāyati. Imesu tīsu
  ñāṇesu ñāṇanti

  *  *  *  *  *  *
  Footnote: 1 Sī. padassa, chaṂa. parassa
-------------------------------------------------
[page 341]
  Atthadhammaniruttīsu imesu tīsu sabbatthakañāṇamārammaṇaṁ katvā paccavekkhantassa tesu
  tīsu ñāṇesu pabhedagataṁ ñāṇaṁ, yathāvuttesu vā tesu tīsu ñāṇesu gocarakiccādivasena
  vitthāragataṁ 1- ñāṇaṁ paṭibhānapaṭisambhidā. Imāya paṭibhānapaṭisambhidāyāti imāya
  vuttappakārāya yathāvuttavitthārapaññāya upeto hoti. So vuccati paṭibhānavāti
  nigamento āha. Yassa pariyatti natthīti pariyatti nāma buddhavacanaṁ. Taṁ hi
  uggaṇhantassa paṭisambhidā visadā honti. Yassa puggalassa evarūpā pariyatti natthi.
  Paripucchā natthīti paripucchā nāma pāḷiaṭṭhakathādīsu gaṇṭhipadātthapadavinicchayakathā.
  Uggahitapāḷiādīsu hi atthaṁ kathentassa paṭisambhidā visadā honti. Adhigamo
  natthīti adhigamo nāma arahattappatti. Arahattaṁ hi pattassa paṭisambhidā visadā
  honti. Yassa vuttappakārā tividhā sampatti natthi. Kiṁ tassa paṭibhāyissatīti
  kena kāraṇena tassa puggalassa pabhedagataṁ ñāṇaṁ upaṭṭhahissati.
     Sāmanti sayameva. Sayamabhiññātanti sayameva tena ñāṇena avagamitaṁ. Attapaccakkhaṁ
  dhammanti attanā paṭivijjhitaṁ paccavekkhitaṁ dhammaṁ. Na kassaci saddahatīti
  attapaccakkhatāya paresaṁ na saddahati, saddhāya na gacchati. Avijjāpaccayā saṅkhārātiādikaṁ
  dvādasapadikapaccayākāradassanavasena vuttaṁ. Avijjānirodhātiādayo saṁsāranivattiṁ sandhāya
  vuttā. Idaṁ dukkhantiādayo saccānaṁ dassanavasena. 2- Ime āsavātiādayo aparena
  pariyāyena kilesavasena paccayadassanavasena. Ime dhammā abhiññeyyātiādayo
  abhiññeyyapariññeyyapahātabbabhāvetabbasacchikātabbadhammānaṁ dassanavasena. Channaṁ
  phassāyatanānantiādayo phassāyatanānaṁ uppattiñca atthaṅgamañca assādañca
  ādīnavañca 3- nissaraṇañca dassanavasena. Pañcannaṁ upādānakkhandhānaṁ pañcavīsatividhena
  udayañca vayañca, tesu chandarāgavasena assādañca, tesaṁ vipariṇāmaṁ ādīnavañca,
  nissaraṇasaṅkhātaṁ nibbānañca. Catunnaṁ mahābhūtānaṁ avijjādisamudayañca,
  avijjādinirodhe

  *  *  *  *  *  *
  Footnote: 1 Ma. vitthārato 2 chaṂa....ādi saccadassanavasena 3 chaṂa. uppaddavañca
-------------------------------------------------
[page 342]
  Atthaṅgamañca evamādidassanavasena vuttā. Ete dhammā tattha tattha vuttanayena
  veditabbā.
     Amatogadhanti natthi etassa maraṇasaṅkhātaṁ matanti amataṁ. Kilesavisapaṭipakkhattā
  agadantipi amataṁ. Tasmiṁ ninnatāya amatogadhaṁ. Amataparāyananti vuttappakāraṁ amataṁ
  paraṁ ayanaṁ gati patiṭṭhā assāti amataparāyanaṁ. Amatapariyosānanti taṁ amataṁ saṁsārassa
  niṭṭhābhūtattā pariyosānamassāti amatapariyosānaṁ.
     [89] Lābhakamyā na sikkhatīti lābhapatthanāya suttantādīsu 1- na sikkhati.
  Aviruddho ca taṇhāya, rase ca 2- nānugijjhatīti virodhābhāvena ca aviruddho hutvā
  taṇhāya mūlarasādīsu gedhaṁ nāpajjati.
     Kena nu khoti lābhapatthanāya kāraṇacintane pihassa pariyesane nipāto.
  Lābhābhinibbattiyāti catunnaṁ paccayānaṁ visesena uppattiyā. Lābhaṁ paripācentoti
  paccayaṁ 3- paripācayanto.
     Attadamathāyāti vipassanāsampayuttāya paññāya attano damanatthāya.
  Attasamatthāyāti samādhisampayuttāya paññāya attano samādhānatthāya.
  Attaparinibbāpanatthāyāti duvidhenāpi ñāṇena attano anupādāparinibbānatthāya.
  Vuttañhetaṁ "anupādāparinibbānatthaṁ kho āvuso bhagavati brahmacariyaṁ vussatī"ti. 4-
  Appicchaṁyeva nissāyāti ettha paccayāppiccho adhigamāppiccho pariyattiappiccho
  dhutaṅgāppicchoti cattāro appicchā, tesaṁ nānattaṁ heṭṭhā vitthāritaṁ eva, taṁ
  appicchaṁ allīyitvā. Santuṭṭhiṁyevāti catūsu paccayesu ca tividhasantosaṁ
  allīyitvā, tesaṁ vibhāgo heṭṭhā vitthāritoyeva. Sallekhaṁyevāti kilesalekhanaṁ.
  Idamatthitaṁyevāti imehi kusaladhammehi atthi idamatthi, tassa bhāvo idamatthitā, taṁ
  idamatthitaṁyeva nissāya allīyitvā.

  *  *  *  *  *  *
  Footnote: 1 chaṂa. suttantādīni 2 chaṂa. rasesu 3 chaṂa. paccaye 4 Maṃū. 12/259/221
-------------------------------------------------
[page 343]
     Rasoti niddesassa uddesapadaṁ. Mūlarasoti yaṁ kiñci mūlaṁ paṭicca nibbattaraso.
  Khandharasādīsupi eseva nayo. Ambilanti takkambilādi. Madhuranti ekantato
  gosappiādi. Madhu pana kasāvayuttaṁ ciranikkhittaṁ kasāvaṁ hoti, phāṇitaṁ khāriyuttaṁ
  ciranikkhittaṁ khāriyaṁ hoti. Sappi pana ciranikkhittaṁ vaṇṇagandhaṁ jahantampi rasaṁ na
  jahatīti tadeva ekantamadhuraṁ. Tittakanti nimbapaṇṇādi. Kaṭukanti siṅgiveramaricādi.
  Loṇikanti sāmuddikaloṇādi. Khārikanti vātiṅgaṇakaḷīrādi. 1- Lambikanti
  padarāmalakakapiṭṭhasālavādi. 2- Kasāvanti harītakādi. Ime sabbepi rasā vatthuvasena vuttā.
  Taṁtaṁvatthuko panettha raso ca ambilādīhi 3- nāmehi vuttoti veditabbo. Sādūti
  iṭṭharaso. Asādūti aniṭṭharaso. Imināpi padadvayena sabbopi raso pariyādinno.
  Sītanti sītaraso. Uṇhanti uṇharaso. Evamayaṁ 4- mūlarasādinā bhedena bhinnopi raso
  lakkhaṇādīhi abhinnoyeva. Sabbopi esa 5- jivhāpaṭihananalakkhaṇo, jivhāviññāṇassa
  visayabhāvaraso, tasseva gocarapaccupaṭṭhāno. Te jivhaggena rasaggānīti ete
  samaṇabrāhmaṇā pasādajivhaggena uttamarasāni. Pariyesantāti gavesamānā. Āhiṇḍantīti
  tattha tattha vicaranti. Te ambilaṁ labhitvā anambilaṁ pariyesantīti takkādiambilaṁ
  laddhā anambilaṁ gavesanti. Evaṁ sabbaṁ parivattetvā parivattetvā yojitaṁ.
     Paṭisaṅkhā yoniso āhāraṁ āhāretīti paṭisaṅkhānapaññāya 6- jānitvā upāyena
  āhāraṁ āhāreti. Idāni upāyaṁ dassetuṁ "neva davāyā"tiādi vuttaṁ.
     Tattha neva davāyāti davatthāya na āhāreti. Tattha naṭalaṅghakādayo davatthāya
  āhārenti nāMa. Yañhi bhojanaṁ bhuttassa naccagītakabbasilokasaṅkhāto davo
  atirekatarena paṭibhāti, taṁ bhojanaṁ adhammena visamena pariyesitvā te āhārenti.
  Ayampana bhikkhu na evamāhāreti.

  *  *  *  *  *  *
  Footnote: 1 Sī. vātiṅganakampillakādi 2 Sī. lapilanti pīlavakapiṭṭhasālavādi 3 chaṂa.
  ambilādīni 4 Ma. evamassa 5 chaṂa. hesa 6 Ma. paṭisaṅkhāya paññāya
-------------------------------------------------
[page 344]
     Na madāyāti mānamadapurisamadānaṁ vaḍḍhanatthāya na āhāreti. Tattha
  rājarājamahāmattā madatthāya āhārenti nāMa. Te hi attano mānamadapurisamadānaṁ
  vaḍḍhanatthāya piṇḍarasabhojanādīni paṇītabhojanāni bhuñjanti. Ayampana bhikkhu evaṁ
  nāhāreti.
     Na maṇḍanāyāti sarīramaṇḍanatthāya na āhāreti. Tattha rūpūpajīviniyo
  mātugāmā antepurikādayo ca sappiphāṇitādīni pivanti, siniddhamudumaddavabhojanaṁ
  āhārenti. Evaṁ no aṅgulaṭṭhi 1- susaṇṭhitā bhavissati, sarīre chavivaṇṇo pasanno
  bhavissatīti. Ayampana bhikkhu evaṁ na āhāreti.
     Na vibhūsanāyāti sarīre maṁsavibhūsanatthāya na āhāreti. Tattha nibbaddhamallamuṭṭhika-
  mallacetakādayo 2- susiniddhehi macchamaṁsādīhi sarīraṁ pīṇenti "evaṁ no maṁsaṁ ussadaṁ
  bhavissati pahārasahanatthāyā"ti. Ayampana bhikkhu evaṁ sarīre maṁsavibhūsanatthāya na
  āhāreti.
     Yāvadevāti āhārāharaṇappayojanassa paricchedaniyamadassanaṁ. Imassa kāyassa
  ṭhitiyāti imassa cātummahābhūtikassa karajakāyassa ṭhapanatthāya āhāreti, idamassa
  āhārāharaṇe payojananti attho. Yāpanāyāti jīvitindriyayāpanatthāya āhāreti.
  Vihiṁsuparatiyāti vihiṁsā nāma abhuttapaccayā uppajjanakakhuddā, 3- tassā uparatiyā
  vūpasamanatthāya āhāreti. Brahmacariyānuggahāyāti brahmacariyaṁ nāma tisso sikkhā
  sakalaṁ sāsanaṁ, tassa anuggahaṇatthāya āhāreti.
     Itīti upāyanidassanaṁ, iminā upāyenāti attho. Purāṇañca vedanaṁ
  paṭihaṅkhāmīti purāṇavedanā nāma abhuttapaccayā uppajjanakavedanā, taṁ paṭihanissāmīti
  āhāreti. Navañca vedanaṁ na uppādessāmīti navavedanā nāma atibhuttapaccayena

  *  *  *  *  *  *
  Footnote: 1 Ma. aṅgasandhi, cha. aṅgalaṭṭhi 2 chaṂa. nibbuddha... 3 Sī. khudā
-------------------------------------------------
[page 345]
  Uppajjanakavedanā, taṁ na uppādessāmīti āhāreti. Atha vā navavedanā nāma
  bhuttapaccayā 1- uppajjanakavedanā, 2- tassā anuppannāya anuppajjanatthameva
  āhāreti.
     Yātrā ca me bhavissatīti yāpanā ca me bhavissati. Anavajjatā cāti ettha atthi
  sāvajjaṁ, atthi anavajjaṁ. Tattha adhammikapariyesanā adhammikapaṭiggahaṇaṁ adhammena
  paribhogoti idaṁ sāvajjaṁ nāMa. Dhammena pana pariyesitvā dhammena paṭiggahetvā
  paccavekkhitvā paribhuñjanaṁ anavajjaṁ nāMa. Ekacco anavajjaṁyeva 3- sāvajjaṁ karoti,
  "laddhaṁ me"ti katvā pamāṇātikkantaṁ bhuñjati, taṁ jīrāpetuṁ asakkonto uddhaṁ-
  virecanādhovirecanādīhi kilamati, sakalavihāre bhikkhū tassa sarīrapaṭijagganabhesajja-
  pariyesanādīsu ussukkaṁ āpajjanti, "kimidan"ti vutte "asukassa nāma udaraṁ
  uddhumātan"tiādiṁ vadanti. "esa Niccakālampi evaṁ pakatikoyeva, attano
  kucchippamāṇaṁ nāma na jānātī"ti nindanti garahanti. Ayaṁ anavajjaṁyeva sāvajjaṁ karoti
  nāMa. Evaṁ akatvā "anavajjatā ca me bhavissatī"ti āhāreti.
     Phāsuvihāro cāti etthapi atthi phāsuvihāro, atthi na phāsuvihāro. Tattha
  āharahatthako alaṁsāṭako tatravaṭṭako kākamāsako bhuttavamitakoti imesaṁ pañcannaṁ
  brāhmaṇānaṁ bhojanaṁ na phāsuvihāro nāMa. Etesu hi āharahatthako nāma bahuṁ
  bhuñjitvā attano dhammatāya uṭṭhātuṁ asakkonto "āhara hatthan"ti vadati. Alaṁsāṭako
  nāma accuddhumātakucchitāya uṭṭhitopi sāṭakaṁ nivāsetuṁ na sakkoti. Tatravaṭṭako
  nāma uṭṭhātuṁ asakkonto tatreva parivattati. Kākamāsako nāma yathā kākehi
  āmasituṁ sakkā hoti, 4- evaṁ yāva mukhadvārā āhāreti. Bhuttavamitako nāma
  mukhena sandhāretuṁ asakkonto tatreva vamati. Evaṁ akatvā "phāsuvihāro ca me
  bhavissatī"ti āhāreti. Phāsuvihāro nāma catūhi pañcahi ālopehi ūnūdaratā.
  Ettakaṁ hi bhuñjitvā pānīyaṁ pivato cattāro iriyāpathā sukhena pavattanti. Tasmā
  dhammasenāpati evamāha:-

  *  *  *  *  *  *
  Footnote: 1 Sī.,Ma. bhuttapaccayena 2 chaṂa. na uppajjanakavedanā 3 cha. anavajjeyeva. evamuparipi
  4 chaṂa. sakkoti
-------------------------------------------------
[page 346]
           "cattāro Pañca ālope abhutvā udakaṁ pive
           alaṁ phāsuvihārāya pahitattassa bhikkhuno"ti. 1-
     Imasmiṁ pana ṭhāne aṅgāni samodhānetabbāni. Neva davāyāti hi ekaṁ
  aṅgaṁ, na madāyāti ekaṁ, na maṇḍanāyāti ekaṁ, na vibhūsanāyāti ekaṁ, yāvadeva
  imassa kāyassa ṭhitiyā yāpanāyāti ekaṁ, vihiṁsuparatiyā brahmacariyānuggahāyāti
  ekaṁ, iti purāṇañca vedanaṁ paṭihaṅkhāmi navañca vedanaṁ na uppādessāmīti ekaṁ,
  yātrā ca me bhavissatīti ekaṁ aṅgaṁ, anavajjatā ca phāsuvihāro cāti ayamettha
  bhojanānisaṁso.
     Mahāsivatthero panāha "heṭṭhā cattāri aṅgāni paṭikkhepo nāma, upari
  pana aṭṭha aṅgāni samodhānetabbānī"ti. Tattha yāvadeva imassa kāyassa ṭhitiyāti
  ekaṁ aṅgaṁ, yāpanāyāti ekaṁ, vihiṁsuparatiyāti ekaṁ, brahmacariyānuggahāyāti ekaṁ,
  iti purāṇañca vedanaṁ paṭihaṅkhāmīti ekaṁ, navañca vedanaṁ na uppādessāmīti
  ekaṁ, yātrā ca me bhavissatīti ekaṁ, anavajjatā cāti ekaṁ, phāsuvihāro pana
  bhojanānisaṁsoti. Evaṁ aṭṭhaṅgasamannāgatamāhāraṁ āhāreti.
     [90] Upekkhakoti chaḷaṅgupekkhāya samannāgato. Satoti kāyānupassanādisatiyutto.
     Upekkhakoti chaḷaṅgupekkhāya samannāgatoti ettha chaḷaṅgupekkhādhammo nāma
  koti? ñāṇādayo. "ñāṇan"ti Vutte kiriyato cattāri ñāṇasampayuttāni labbhanti,
  "satatavihāro"ti 2- vutte aṭṭha mahācittāni labbhanti, "rajjanadussanaṁ natthī"ti
  vutte dasa cittāni labbhanti. Somanassaṁ āsevanavasena labbhati. Cakkhunā rūpaṁ disvāti
  kāraṇavasena cakkhūti laddhavohārena rūpadassanasamatthena cakkhuviññāṇena rūpaṁ disvā.

  *  *  *  *  *  *
  Footnote: 1 khuṭhera. 26/983/395 2 Sī. santavihāroti
-------------------------------------------------
[page 347]
  Porāṇā panāhu:- cakkhu rūpaṁ na passati acittakattā, cittampi rūpaṁ 1- na passati
  acakkhukattā. Dvārārammaṇasaṅghaṭṭanena pana pasādavatthukena cittena passati. Īdisesu
  pana ṭhānesu "dhanunā vijjhatī"tiādīsu viya sasambhārakathā nāma hoti. Tasmā
  cakkhuviññāṇena rūpaṁ disvāti ayamevettha atthoti.
     Neva sumano hotīti lobhuppattivasena chandarāguppattivasena 1- somanasso na
  hoti. Na dummanoti paṭighuppattivasena duṭṭhacitto na hoti. Upekkhako hotīti
  upapattito ikkhako hoti, apakkhapatito hutvā iriyāpathaṁ pavatteti. Sato sampajānoti
  satimā ñāṇasampanno. Manāpaṁ nābhigijjhatīti manavaḍḍhanakaṁ iṭṭhārammaṇaṁ nābhigijjhati
  na pattheti. Nābhihaṁsatīti na tussati. Na rāgaṁ janetīti tattha tattha rañjanaṁ na
  uppādeti. Tassa ṭhitova kāyo hotīti tassa khīṇāsavassa cakkhvādikāyo
  kampārahitattā ṭhito niccalo hoti. Amanāpanti aniṭṭhārammaṇaṁ. Na maṅku hotīti
  domanassito na hoti. Appatiṭṭhitacittoti kodhavasena ṭhitamano na hoti. Alīnamanasoti
  alīnacitto. Abyāpannacetasoti byāpādarahitacitto.
     Rajanīye na rajjatīti rajanīyasmiṁ vatthusmiṁ na rāgaṁ uppādeti. Dosanīye 2-
  na dussatīti dosuppāde vatthusmiṁ na dosaṁ uppādeti. Mohanīye na muyhatīti
  mohanīyasmiṁ vatthusmiṁ na mohaṁ uppādeti. Kopanīye na kuppatīti kopanīyasmiṁ
  vatthusmiṁ na calati. Madanīye na majjatīti madanīyasmiṁ vatthusmiṁ na saṁsīdati. Kilesanīye na
  kilissatīti upatapanīyasmiṁ vatthusmiṁ na upatappati. Diṭṭhe diṭṭhamattoti rūpārammaṇe
  cakkhuviññāṇena diṭṭhe diṭṭhamatto. Sute sutamattoti saddāyatane sotaviññāṇena
  sute sutamatto. Mute mutamattoti ghānajivhākāyaviññāṇena pāpuṇitvā gahite
  gahitamatto. Viññāte viññātamattoti manoviññāṇena ñāte ñātamatto. Diṭṭhe
  na limpatīti cakkhuviññāṇena diṭṭhe rūpārammaṇe taṇhādiṭṭhilepena na limpati.
  Diṭṭhe anūpayoti rūpārammaṇe nittaṇhova hoti. Anapāyoti apaduṭṭhacitto.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. dussanīye
-------------------------------------------------
[page 348]
     Saṁvijjatīti upalabbhati. 1- Passatīti oloketi. Chandarāgoti sineho. Rūpārāmanti
  rūpaṁ ārāmaṁ assāti rūpārāmaṁ. Rūparatanti rūpe rataṁ. Rūpasammuditanti rūpe
  santuṭṭhī.
     Dantaṁ nayanti samitinti uyyānakīḷāmaṇḍalādīsu hi 2- mahājanamajjhaṁ gacchantā
  dantameva goṇajātiṁ vā assajātiṁ vā yāne yojetvā nayanti. Rājāti tathārūpāneva
  ṭhānāni gacchanto rājāpi dantameva abhiruhati. Manussesūti manussesupi catūhi
  ariyamaggehi danto nibbisevanova seṭṭho hoti. 3- Yotivākyanti yo evarūpaṁ
  atikkamavacanaṁ punappunaṁ vuccamānampi titikkhati na paṭippharati 4- na vihaññati,
  evarūpo danto seṭṭhoti attho.
     Assatarāti vaḷavāya gadrabhena jātā. Ājānīyāti yaṁ assadammasārathi kāraṇaṁ
  kāreti, tassa khippaṁ jānanasamatthā. Sindhavāti sindhavaraṭṭhe jātā assā. Mahānāgāti
  kuñjarasaṅkhātā mahāhatthino. Attadantoti ete assatarā vā ājānīyā vā
  sindhavā vā kuñjarā vā dantā varā, na adantā. 5- Yo pana catumaggasaṅkhātena
  attadantena dantatāya attadanto nibbisevano, ayaṁ tatopi varaṁ, sabbehipi etehi
  uttaritaroti attho.
     Na hi etehi yānehīti yāni etāni hatthiyānādīni yānāni, na hi
  etehi yānehi koci puggalo supinantenāpi agatapubbattā "agatan"ti saṅkhagataṁ 6-
  nibbānadisaṁ, taṁ ṭhānaṁ gaccheyya. Yathā pubbabhāge indriyadamena dantena aparabhāge
  ariyamaggabhāvanāya sudantena danto nibbisevano sappañño puggalo taṁ agatapubbaṁ
  disaṁ gacchati, dantabhūmiṁ pāpuṇāti. Tasmā attadamanameva varanti attho.
     Vidhāsu na vikampantīti seyyassa seyyohamasmītiādīsu mānavidhāsu na calanti
  na pavedhanti. 7- Vippamuttā punabbhavāti punabbhavapaṭisandhiyā punappunaṁ uppattito

  *  *  *  *  *  *
  Footnote: 1 chaṂa. labbhati 2 chaṂa. hisaddo na dissati 3 chaṂa. ayaṁ pāṭho na dissati
  4 chaṂa. paṭipphandati 5 dha.A. 2/50 6 chaṂa. saṅkhātaṁ 7 Ma. vedhenti
-------------------------------------------------
[page 349]
  Suṭṭhu muttā muñcitvā ṭhitā. Dantabhūmiṁ anuppattāti ekantadamanaṁ arahattaphalabhūmiṁ
  pāpuṇitvā ṭhitā. Te loke vijitāvinoti te arahanto sattaloke vijitavijayā
  vijitavanto nāma honti.
     Yasmā ca bhāvitindriyo nibbhayo nibbikāro danto hoti, tasmā tamatthaṁ
  dassento "yassindriyānī"ti gāthamāha. Tassattho:- yassa cakkhvādīni
  chaḷindriyāni gocarabhāvanāya aniccāditilakkhaṇaṁ āropetvā vāsanābhāvanāya
  satisampajaññagandhaṁ 1- gāhāpetvā ca bhāvitāni, tāni ca kho ajjhattagocarabhāvanāya,
  evaṁ pana bahiddhā ca sabbaloketi yattha yattha indriyānaṁ vekallatā vekallato vā
  sambhavo, tattha nābhijjhādivasena bhāvitānīti evaṁ nibbijjha ñatvā paṭivijjhitvā imaṁ
  parañca lokaṁ sakaparasantatiṁ khandhalokaṁ 2- dantamaraṇaṁ maritukāmo kālaṁ kaṅkhati,
  jīvitakkhayakālaṁ āgameti paṭimāneti, na bhāyati maraṇassa. Yathāha:-
           "maraṇe me bhayaṁ natthi nikanti natthi jīvite 3-
           nābhinandāmi 4- maraṇaṁ nābhinandāmi jīvitaṁ
           kālañca paṭimānemi nibbisaṁ bhatako yathā"ti. 5-
     Bhāvito sa dantoti evaṁ bhāvitindriyo so danto.
     [91] Nissayatāti 6- taṇhādiṭṭhinissayā. Ñatvā dhammanti aniccādīhi ākārehi
  dhammaṁ jānitvā. Anissitoti evaṁ tehi nissayehi anissito. Tena aññatra
  dhammañāṇā natthi nissayānaṁ abhāvoti dīpeti. Bhavāya vibhavāya vāti sassatāya
  ucchedāya vā. Imissā gāthāya niddeso uttāno.
     [92] Taṁ brūmi upasantoti taṁ evarūpaṁ ekekagāthāya vuttaṁ upasantoti

  *  *  *  *  *  *
  Footnote: 1 Ma....gabbhaṁ 2 chaṂa. sakasantatikhandhalokaṁ parasantatikhandhalokañca 3 khuṭhera. 26/20/263
  4 chaṂa. nābhikaṅkhāmi 5 khuṭhera. 26/606,685/356,365 6 Ma. nissayanāti
-------------------------------------------------
[page 350]
  Kathemi. Atarī so visattikanti so imaṁ visatādibhāvena visattikāsaṅkhātaṁ mahātaṇhaṁ
  atari.
     Attano diṭṭhiyā rāgo abhijjhākāyaganthoti sayaṁ gahitāya diṭṭhiyā rañjanasaṅkhāto
  rāgo abhijjhākāyagantho. Paravādesu āghāto appaccayoti paresaṁ vādapaṭivādesu
  kopo ca atuṭṭhākāro ca byāpādo kāyagantho. Attano sīlaṁ vā vataṁ
  vāti sayaṁ gahitaṁ methunaviratisaṅkhātaṁ sīlaṁ vā govatādivataṁ vā. Sīlabbataṁ vāti
  tadubhayaṁ vā. Parāmasatīti 1- iminā suddhītiādivasena parato āmasati. Attano diṭṭhi
  idaṁsaccābhiniveso kāyaganthoti sayaṁ gahitadiṭṭhiṁ "idameva saccaṁ moghamaññan"ti 2-
  ayoniso abhiniveso idaṁsaccābhiniveso kāyagantho. Ganthā tassa na vijjantīti tassa
  khīṇāsavassa dve diṭṭhiganthā sotāpattimaggena na santi. Byāpādo kāyagantho
  anāgāmimaggena. Abhijjhākāyagantho arahattamaggena.
     [93] Idāni tameva upasantaṁ pasaṁsanto āha "na tassa puttā"ti evamādiṁ.
  Tattha puttā atrajādayo cattāro. Ettha ca puttapariggahādayo puttādināmena
  vuttāti veditabbā. Te hissa na vijjanti, tesaṁ vā abhāvena puttādayo na
  vijjantīti attho. 3- Attāti "attā atthī"ti gahitā sassatadiṭṭhi natthi.
  Nirattāti "ucchijjatī"ti gahitā ucchedadiṭṭhi natthi. 3-
     Gahitaṁ 3- natthīti gahetabbaṁ natthi. Muñcitabbaṁ natthīti mocetabbaṁ natthi. Yassa
  natthi gahitanti yassa puggalassa taṇhādiṭṭhivasena gahitaṁ na vijjati. Tassa natthi
  muñcitabbanti tassa puggalassa muñcitabbaṁ na vijjati. Gahaṇamuñcanaṁ
  samatikkantoti 4- gahaṇañca mocanañca vītivatto. Vuḍḍhiparihānivītivattoti vuḍḍhiñca
  hāniñca atikkanto.

  *  *  *  *  *  *
  Footnote: 1 chaṂa. parāmāsoti 2 khu.u. 25/54/187, Ma.u. 14/27,301/22,274
  3 chaṂa. ayaṁ pāṭho na dissati 4 chaṂa. gāhamuñcanasamatikkantoti
-------------------------------------------------
[page 351]
     [94] Yena naṁ vajjuṁ puthujjanā, atho samaṇabrāhmaṇāti yena taṁ rāgādinā
  vajjena puthujjanā sabbepi devamanussā itova bahiddhā samaṇabrāhmaṇā ca
  rattoti vā duṭṭhoti vā vadeyyuṁ. Taṁ tassa apurekkhatanti 1- taṁ rāgādivajjaṁ
  tassa arahato apurekkhataṁ. Tasmā vādesu nejatīti taṁkāraṇā nindāvacanesu na
  kampati.
     Nejatīti niddesassa uddesapadaṁ. Na iñjatīti calanaṁ na karoti. Na calatīti
  na tattha namati. Na vedhatīti kampetuṁ asakkuṇeyyatāya na phandati. Na pavedhatīti
  na kampati. Na sampavedhatīti na parivattati.
     [95] Na ussesu vadateti visiṭṭhesu attānaṁ antokatvā "ahaṁ visiṭṭho"ti
  atimānavasena na vadati. Esa nayo itaresu dvīsu. Kappaṁ neti akappiyoti so
  evarūpo duvidhampi kappaṁ na eti. Kasmā? yasmā akappiyo, pahīnakappoti vuttaṁ
  hoti. Imissāpi gāthāya niddeso uttānova.
     [96] Sakanti mayhanti pariggahitaṁ. Asatā ca na socatīti avijjamānādinā
  ca asatā na socati. Dhammesu ca na gacchatīti sabbadhammesu chandādivasena na
  gacchati. Sa ve santoti vuccatīti so evarūpo naruttamo "santo"ti vuccati.
  Imissāpi gāthāya niddeso uttānova. Arahattanikūṭena desanaṁ niṭṭhāpesi.
  Desanāpariyosāne koṭisatasahassadevatānaṁ arahattappatti ahosi, sotāpannādīnaṁ gaṇanā
  natthīti.
                   Saddhammapajjotikāya mahāniddesaṭṭhakathāya
                    purābhedasuttaniddesavaṇṇanā niṭṭhitā.
                               Dasamaṁ.

  *  *  *  *  *  *
  Footnote: 1 chaṂa. apurakkhatanti
-------------------------------------------------
[page 352]
                     11. Kalahavivādasuttaniddesavaṇṇanā
     [97] Ekādasame kalahavivādasuttaniddese kuto pahūtā kalahā vivādāti
  kalaho ca tassa pubbabhāgo vivādo cāti ime kuto jātā. Paridevasokā sahamaccharā
  cāti paridevasokā ca sahamaccharā ca kuto pahūtā. Mānātimānā sahapesuṇā
  cāti mānā ca atimānā ca pesuṇā ca kuto pahūtā. Teti te sabbepi
  aṭṭha kilesadhammā. Tadiṅgha brūhīti taṁ mayā pucchitamatthaṁ brūhi, yācāmi taṁ ahanti.
  Yācanattho hi iṅghāti nipāto.
     Ekenākārenāti ekena kāraṇena. Aparena ākārenāti aparena kāraṇena.
  Āgārikā daṇḍapasutāti gahapatino vihesamānā. Pabbajitā āpattiṁ āpajjantāti
  anāgārikā sattasu āpattikkhandhesu aññataraṁ āpajjamānā.
     Kuto pahūtāti kuto bhūtā. Kuto jātāti kuto paṭiladdhattabhāvā. 1- Kuto
  sañjātāti upasaggena padaṁ vaḍḍhitaṁ. Kuto nibbattāti kuto nibbattalakkhaṇaṁ pattā.
  Upasaggena padaṁ vaḍḍhetvā "kuto abhinibbattā"ti vuttaṁ. Kuto pātubhūtāti kuto
  pākaṭībhūtā. Kiṁnidānātiādīsu attano phalaṁ nidetīti nidānaṁ. Etasmā phalaṁ samudetīti
  samudayo. Etasmā phalaṁ jāyatīti jāti. Etasmā phalaṁ pabhavatīti pabhavo. Mūlaṁ pucchatīti
  kalahassa kāraṇaṁ pucchati. Kāraṇaṁ hi patiṭṭhaṭṭhena mūlaṁ. Attano phalanipphādanatthaṁ
  hinoti pavattatīti hetu. "handa Naṁ gaṇhathā"ti dassentaṁ viya attano phalaṁ nidetīti
  nidānaṁ. Etasmā phalaṁ sambhavatīti sambhavo. Pabhavati phalaṁ etasmāti pabhavo. Samuṭṭhāti
  ettha phalaṁ, etena vā samuṭṭhātīti samuṭṭhānaṁ. Attano phalaṁ āharatīti āhāro.
  Appaṭikkhipitabbaṭṭhena attano phalaṁ ārametīti ārammaṇaṁ. Etaṁ paṭicca
  appaṭikkhipitvā phalaṁ eti pavattatīti paccayo. Etasmā phalaṁ samudetīti samudayoti
  evametesaṁ padānaṁ

  *  *  *  *  *  *
  Footnote: 1 chaṂa. paṭiladdhabhāvā
-------------------------------------------------
[page 353]
  Vacanattho veditabbo. Taṁ sandhāya "kalahassa ca vivādassa ca mūlaṁ pucchatī"tiādinā
  nayena desanā vuttā.
     [98] Piyappahūtāti piyavatthuto jātā. Maccherayuttā kalahā vivādāti iminā
  kalahavivādādīnaṁ na kevalaṁ piyavatthumeva, macchariyampi paccayaṁ dasseti. Kalahavivādasīsena
  cettha sabbepi te dhammā vuttāti veditabbā. Yathā ca etesaṁ macchariyaṁ, tathā
  pesuṇānañca vivādaṁ. Tenāha "vivādajātesu ca pesuṇānī"ti. Imissā gāthāya
  niddeso uttānatthoyeva.
     [99] Piyā su lokasmiṁ kutonidānā, ye vāpi 1- lobhā vicaranti loketi
  "piyappahūtā kalahā"ti ye ettha vuttā, te piyā su lokasmiṁ kutonidānā,
  na kevalañca piyā, ye vāpi khattiyādayo loke vicaranti lobhahetu lobhenābhibhūtā
  vicaranti, tesaṁ so lobho ca kutonidānoti dve atthe ekāya pucchāya pucchati.
  Kutonidānāti cettha kiṁnidānā kiṁhetukāti paccattavacanassa toādeso veditabbo,
  samāse cassa lopābhāvo. Atha vā nidānāti jātā, uppannāti attho. Tasmā
  2- kuto nidānā 2- kuto jātā kuto uppannāti vuttaṁ hoti. Āsā ca ni
  cāti āsā ca tassā āsāya samiddhi ca. Ye samparāyāya narassa hontīti
  ye narassa samparāyāya honti, parāyanā hontīti vuttaṁ hoti. Ekā evāyampi
  pucchā.
     Dīpā hontīti patiṭṭhā bhavanti. Saraṇā hontīti dukkhanāsanā honti.
  Niṭṭhā parāyanā hontīti samiddhiparāyanā honti.
     [100] Chandānidānānīti kāmacchandādichandanidānāni. Ye vāpi 1- lobhā
  vicarantīti ye vāpi khattiyādayo lobhā vicaranti, tesaṁ lobhopi chandanidānoti

  *  *  *  *  *  *
  Footnote: 1 chaṂa. cāpi 2-2 chaṂa. ime pāṭhā na dissanti
-------------------------------------------------
[page 354]
  Dvepi atthe ekato vissajjeti. Itonidānāti chandanidānā evāti vuttaṁ hoti.
  "ito Nidānā"ti hi chandaṁ sandhāyāha. Chandanidānā hi lobhādayo. "itonidānā"ti
  Saddasiddhi cettha "kutonidānā"ti ettha vuttanayeneva veditabbā. Āsāya samiddhi
  vuccati niṭṭhāti ajjhāsayanibbattipaṭilābho kathīyati.
     [101] Vinicchayāti taṇhādiṭṭhivinicchayā. Ye cāpi dhammā samaṇena vuttāti
  ye ca aññepi kodhādīhi sampayuttā, tathārūpā vā akusalā dhammā buddhasamaṇena
  vuttā, te kutopahūtāti.
     Aññajātikāti aññasabhāvā. Aññavihitakāti aññenākārena ṭhitā. Samitapāpenāti
  nibbutapāpena. 1- Bāhitapāpadhammenāti pahīnalāmakadhammena. Bhinnakilesamūlenāti
  kilesamūlāni bhinditvā ṭhitena. Sabbākusalabandhanā 2- pamuttenāti dvādasākusalabandhanaṁ
  mocetvā ṭhitena. Vuttāti kathitā. Pavuttāti pakārena kathitā.
     [102] Tamūpanissāya pahoti chandoti taṁ sukhadukkhavedanaṁ tadubhayavatthusaṅkhātaṁ
  sātāsātaṁ upanissāya saṁyogaviyogapatthanāvasena chando pahoti. Ettāvatā "chando
  nu lokasmiṁ kutonidāno"ti ayaṁ pañho vissajjito hoti. Rūpesu disvā vibhavaṁ
  bhavañcāti rūpesu vayañca uppādañca disvā. Vinicchayaṁ kurute 3- jantu loketi
  apāyādike loke ayaṁ jantu bhogādhigamatthaṁ taṇhāvinicchayaṁ "attā me
  uppanno"tiādinā nayena diṭṭhivinicchayañca kurute. Ettāvatā "vinicchayā cāpi
  kutopahūtā"ti ayaṁ pañho vissajjito hoti.
     Sātāsātaṁ nissāyāti madhurañca amadhurañca upanissayaṁ katvā. Iṭṭhāniṭṭhanti
  iṭṭhārammaṇañca aniṭṭhārammaṇañca.

  *  *  *  *  *  *
  Footnote: 1 chaṂa. nibbāpitapāpena 2 chaṂa. sabbākusalamūlabandhanā 3 chaṂa. kubbati
-------------------------------------------------
[page 355]
     Surāmerayamajjapamādaṭṭhānānuyoganti ettha surāti piṭṭhasurā pūvasurā odanasurā
  kiṇṇapakkhittā sambhārasaṁyuttāti pañca suRā. Merayanti pupphāsavo phalāsavo
  madhvāsavo guḷāsavo sambhārasaṁyuttoti pañca āsavā. Taṁ sabbampi madakaraṇavasena
  majjaṁ. Pamādaṭṭhānanti pamādakāraṇaṁ, yāya cetanāya taṁ majjaṁ pivati, tassetaṁ
  adhivacanaṁ. Anuyoganti taṁ surāmerayamajjappamādaṭṭhānānuyogaṁ anuāyogaṁ punappunaṁ
  karaṇaṁ. Yasmā ca pana taṁ anuyuttassa me uppannā ceva bhogā parihāyanti, anuppannā
  ca nuppajjanti, tasmā "me bhogā parikkhayaṁ khīṇabhāvaṁ gacchantī"ti jānāti. Evaṁ
  sabbattha. Vikālavisikhācariyānuyoganti avelāya visikhāsu cariyānuyuttaṁ.
  Samajjābhicaraṇanti naccādidassanavasena samajjābhigamanaṁ. Ālasyānuyoganti
  kāyālasiyayuttappayuttaṁ. 1- Apāyamukhāni na sevatīti bhogānaṁ vināsadvārāni na sevati.
     Kasiyā vāti kasikammena vā. Vaṇijjāya vāti dhammikavāṇijakammena vā. Gorakkhena
  vāti gopālakakammena vā. Issatthena vāti dhanusippena vā. Rājaporisena vāti
  rājasevakakammena vā. Sippaññatarena vāti kumbhakārādisippānaṁ aññatarena vā.
  Paṭipajjatīti payogaṁ karoti. Cakkhusmiṁ uppanne jānātīti sasambhāracakkhusmiṁ
  uppanne jānāti. "attā Me uppanno"ti diṭṭhiṁ gaṇhāti. Cakkhusmiṁ
  antarahiteti tasmiṁ vinaṭṭhe. Attā me antarahitoti "mama attā vinaṭṭho"ti diṭṭhiṁ
  gaṇhāti. Vigato me attāti vītikkanto 2- mama attā. Sotasmintiādīsupi eseva
  nayo.
     [103] Etepi dhammā dvayameva santeti ete kodhādayo dhammā sātāsātadvaye
  sante eva honti uppajjanti. Ettāvatā tatiyapañhopi vissajjito hoti. Idāni
  yo evaṁ vissajjitesu etesu pañhesu kathaṁkathī bhaveyya, tassa kathaṁkathāpahānūpāyaṁ
  dassento āha "kathaṁkathī ñāṇapathāya sikkhe"ti, ñāṇadassanañāṇādhigamanatthaṁ tisso
  sikkhā sikkheyyāti vuttaṁ hoti. Kiṁkāraṇā? ñatvā pavuttā samaṇena dhammā.

  *  *  *  *  *  *
  Footnote: 1 chaṂa. kāyālasiyatāya yuttappayuttaṁ 2 Sī. atikkanto
-------------------------------------------------
[page 356]
  Buddhasamaṇena hi ñatvā dhammā vuttā, natthi tassa dhammesu aññāṇaṁ, attano
  pana ñāṇānubhāvena te ajānanto na jāneyya, na desanādosena. Tasmā
  kathaṁkathī ñāṇapathāya sikkhe, ñatvā pavuttā samaṇena dhammāti.
     Pakkhepabandhanena vā baddhoti bandhanāgārikabandhanena vā 1- baddho. Parikkhepabandhanena
  vāti vatiparikkhepabandhanena vā. Gāmabandhanenātiādīsu tasmā tasmā
  ṭhānato nikkhamituṁ alabhanto gāmabandhanādīhi baddho nāma hoti. Tassa bandhanassa
  mokkhatthāyāti etassa vuttappakārassa bandhanassa mocanatthaṁ.
     Ñāṇampi ñāṇapathoti pure uppannañāṇaṁ aparāparuppannassa ñāṇampi
  ñāṇassa sañcaraṇamaggoti ñāṇampi ñāṇapatho. Ñāṇassa ārammaṇampi ñāṇapathoti
  ñāṇassa paccayopi taṁ ālambitvā uppajjanato ñāṇapatho. Ñāṇasahabhunopi dhammā
  ñāṇapathoti ñāṇena sahuppannā avasesā cittacetasikā dhammāpi ñāṇapatho. Idāni
  upamāya sādhento "yathā ariyamaggo ariyapatho"tiādimāha.
     Kathaṁkathī puggaloti vicikicchāvanto puggalo. Sakaṅkhoti sadveḷhako. Savilekhoti
  cittarājivanto. Sadveḷhakoti kaṅkhāvanto. Savicikicchoti sandehavanto.
  Ñāṇādhigamāyāti ñāṇapaṭilābhatthāya. Ñāṇaphusanāyāti 2- ñāṇapaṭivijjhanatthāya. Atha
  vā ñāṇavindanatthāya. 3- Ñāṇasacchikiriyāyāti ñāṇassa paccakkhakaraṇatthāya.
  Sanidānāhanti ahaṁ sanidānaṁ sappaccayaṁ katvā dhammadesanaṁ karomi. Sappāṭihāriyanti
  niyyānikaṁ katvā. No appāṭihāriyanti aniyyānikaṁ akatvā dhammadesanaṁ karomi.
     [104] Sātaṁ asātañca kutonidānāti ettha sātāsātanti sukhadukkhavedanā
  eva adhippetā. Na bhavanti heteti na bhavanti hi 4- ete. Vibhavaṁ bhavañcāpi
  yametamatthaṁ, etaṁ me pabrūhi yatonidānanti sātāsātānaṁ vibhavaṁ bhavañca etampi

  *  *  *  *  *  *
  Footnote: 1 chaṂa. nāgarikabandhena 2 Sī. ñāṇadassanāyāti 3 Sī. ñāṇanipphādanatthāya 4 chaṂa.
  hisaddo na dissati
-------------------------------------------------
[page 357]
  Yaṁ atthaṁ. Liṅgabyattayo ettha kato. Idampana vuttaṁ hoti:- sātāsātānaṁ vibhavo
  bhavo cāti yo esa attho, etamme pabrūhi yatonidānanti. Ettha ca sātāsātānaṁ
  vibhavabhavavatthukā vibhavabhavadiṭṭhiyo eva vibhavabhavāti atthato veditabbā. Tathā hi imassa
  pañhassa vissajjanapakkhe "bhavadiṭṭhipi phassanidānā, vibhavadiṭṭhipi phassanidānā"ti
  upari niddese 1- vakkhati. Imāya gāthāya niddese vattabbaṁ natthi.
     [105] Itonidānanti phassanidānaṁ. Imāyapi vattabbaṁ natthi.
     [106] Kismiṁ vibhūte na phusanti phassāti kismiṁ vītivatte cakkhusamphassādayo
  pañca phassā na phusanti. Imāyapi vattabbaṁ natthi.
     [107] Nāmañca rūpañca paṭiccāti sampayuttakanāmañca vatthārammaṇarūpañca
  paṭicca. Rūpe vibhūte na phusanti phassāti rūpe vītivatte pañca phassā na phusanti.
     Tiṇṇaṁ saṅgati phassoti cakkhurūpaviññāṇānaṁ tiṇṇannaṁ saṅgatiyā phasso
  jāyati. Cakkhuñca rūpā ca rūpasminti pasādacakkhuñca rūpārammaṇāni ca rūpabhāge
  rūpakoṭṭhāse katvā. Cakkhusamphassaṁ ṭhapetvāti tiṇṇaṁ saṅgatiyā uppannaphassaṁ
  muñcitvā. Sampayuttakā dhammā nāmasminti avasesā vedanādayo phassena
  sahajātā dhammā nāmabhāge. Sotañca paṭiccātiādīsupi eseva nayo.
     Catūhākārehi rūpaṁ vibhūtaṁ hotīti catūhi kāraṇehi rūpaṁ vītivattaṁ hoti.
  Ñātavibhūtenāti pākaṭaṁ katvā vītivattena. Tīraṇavibhūtenāti aniccādito tīretvā
  vītivattena. Pahānavibhūtenāti chandarāgappahānato vītivattena. Samatikkamavibhūtenāti
  catunnaṁ arūpasamāpattīnaṁ paṭilābhavasena vītivattena.
     [108] Kathaṁ sametassāti kathaṁ paṭipannassa. Vibhoti rūpanti rūpaṁ vibhavati,
  na bhaveyya vā. Sukhaṁ dukkhaṁ vāti 2- iṭṭhāniṭṭharūpameva pucchati.

  *  *  *  *  *  *
  Footnote: 1 khuṃahā 29/484/329 (syā) 2 chaṂa. dukhañca
-------------------------------------------------
[page 358]
     Jāneyyāmāti jānissāMa. Ājāneyyāmāti visesena jānissāMa.
  Vijāneyyāmāti anekavidhena jānissāMa. Paṭivijāneyyāmāti sammā jānissāMa.
  Paṭivijjheyyāmāti cittena bujjhissāMa.
     [109] Na saññasaññīti yathā sametassa vibhoti rūpaṁ, so pakatisaññāya
  saññīpi na hoti. Na visaññasaññīti visaññāyapi virūpāya saññāya visaññī
  na hoti ummattako vā khittacitto vā. Nopi asaññīti saññāvirahitopi na
  hoti nirodhasamāpanno vā asaññasatto vā. Na vibhūtasaññīti "sabbaso
  rūpasaññānan"tiādinā 1- nayena samatikkantasaññīpi na hoti arūpajjhānalābhī. Evaṁ
  sametassa vibhoti rūpanti etasmiṁ saññasaññitādibhāve aṭṭhatvā yadetaṁ vuttaṁ
  "so evaṁ samāhite citte .pe. Ākāsānañcāyatanasamāpattipaṭilābhatthāya cittaṁ
  abhinīharatī"ti, evaṁ sametassa arūpamaggasamaṅgino 2- vibhoti rūpaṁ. Saññānidānā hi
  papañcasaṅkhāti evaṁ paṭipannassāpi ca yā saññā, taṁnidānā taṇhādiṭṭhipapañcāssa
  appahīnāva hontīti dasseti.
     Asaññino vuccanti nirodhasamāpannāti saññāvedanā nirodhetvā nirodhasamāpannā
  saññābhāvena asaññinoti kathiyanti. Asaññasattāti sabbena sabbaṁ saññābhāvena
  asaññabhave nibbattā.
     So evaṁ samāhite citteti tattha soti so bhikkhu. Evanti catutthajjhānak-
  kamanidassanametaṁ, iminānukkamena catutthajjhānaṁ paṭilabhitvāti vuttaṁ hoti.
  Samāhiteti iminā catutthajjhānasamādhinā samāhite. Parisuddhetiādīsu pana
  upekkhāsatipārisuddhibhāvena parisuddhe. Parisuddhattāyeva pariyodāte, pabhassareti
  vuttaṁ hoti. Sukhādīnaṁ paccayānaṁ ghātena vihatarāgādiaṅgaṇattā anaṅgaṇe.
  Anaṅgaṇattāyeva ca vigatūpakkilese. Aṅgaṇena hi cittaṁ upakkilissati. Subhāvitattā
  mudubhūte, vasībhāvappatteti vuttaṁ hoti. Vase vattamānaṁ hi cittaṁ mudūti vuccati.
  Muduttāyeva

  *  *  *  *  *  *
  Footnote: 1 abhi.vi. 35/508/295 2 Sī. arūpacittasamaṅgino
-------------------------------------------------
[page 359]
  Ca kammaniye, kammakkhame kammayoggeti vuttaṁ hoti. Muduñhi cittaṁ kammaniyaṁ hoti
  suddhantamiva suvaṇṇaṁ. Tadubhayampi ca subhāvitattāyeva. Yathāha "nāhaṁ bhikkhave aññaṁ
  ekadhammampi samanupassāmi, yaṁ evaṁ bhāvitaṁ kammaniyaṁ hoti yathayidaṁ bhikkhave
  cittan"ti. 1-
     Etesu hi parisuddhabhāvādīsu ṭhitattā ṭhite. Ṭhitattāyeva āneñjappatte acale
  niriñjaneti vuttaṁ hoti. Mudukammaññabhāvena vā attano vase ṭhitattā ṭhite.
  Saddhādīhi pariggahitattā āneñjappatte. Saddhāpariggahitañhi cittaṁ assaddhiyena
  na iñjati, vīriyapariggahitaṁ kosajjena na iñjati, satipariggahitaṁ pamādena na iñjati,
  samādhipariggahitaṁ uddhaccena na iñjati, paññāpariggahitaṁ avijjāya na iñjati,
  obhāsapariggahitaṁ 2- kilesandhakārena na iñjati. Imehi chahi dhammehi pariggahitaṁ
  āneñjappattaṁ hoti. Evaṁ aṭṭhaṅgasamannāgataṁ cittaṁ abhinīhārakkhamaṁ hoti
  ākāsānañcāyatanasamāpattipaṭilābhatthāya.
     Aparo nayo:- catutthajjhānasamādhinā samāhite. Nīvaraṇadūrībhāvena parisuddhe.
  Vitakkādisamatikkamena pariyodāte. Jhānapaṭilābhapaccanīkānaṁ pāpakānaṁ icchāvacarānañca
  abhāvena anaṅgaṇe. Icchāvacarānanti icchāya avacarānaṁ, icchāvasena otiṇṇānaṁ
  pavattānaṁ nānappakārānaṁ kodhāppaccayānanti attho. Abhijjhādīnañca cittūpakkilesānaṁ
  vigamena vigatūpakkilese. Ubhayampi cetaṁ anaṅgaṇasuttavatthasuttānusārena 3-
  veditabbaṁ. Vasībhāvappattiyā 4- mudubhūte. Iddhipādabhāvūpagamanena kammaniye.
  Bhāvanāpāripūriyā paṇītabhāvūpagamena ṭhite āneñjappatte, yathā āneñjabhāvaṁ
  āneñjappattaṁ hoti, evaṁ ṭhiteti attho. Evampi aṭṭhaṅgasamannāgataṁ 5- cittaṁ
  abhinīhārakkhamaṁ hoti ākāsānañcāyatanasamāpattipaṭilābhatthāya pādakaṁ padaṭṭhānabhūtaṁ.
     Arūpamaggasamaṅgīti 6- arūpasamāpattiyā gamanamaggena aparihīno. Papañcāyeva
  papañcasaṅkhāti taṇhādipapañcāyeva papañcasaṅkhā.

  *  *  *  *  *  *
  Footnote: 1 aṅ.ekaka. 20/22/4 2 chaṂa. obhāsagataṁ 3 chaṂa. aṅgaṇa..., Maṃū. 12/32
  4 chaṂa. vasippattiyā 5 chaṂa. aṭṭhaṅgasamannāgamena 6 chaṂa. āruppamaggasamaṅgīti
-------------------------------------------------
[page 360]
     [110] Ettāvataggaṁ nu vadanti heke, yakkhassa suddhiṁ idha paṇḍitāse.
  Udāhu aññampi vadanti ettoti ettāvatā nu idha paṇḍitā samaṇabrāhmaṇā
  aggaṁ suddhiṁ sattassa vadanti, udāhu aññampi etto arūpasamāpattito adhikaṁ
  ca vadantīti pucchati.
     Etto arūpatoti 1- etasmā arūpasamāpattito.
     [111] Ettāvataggampi vadanti heketi eke sassatavādā samaṇabrāhmaṇā
  paṇḍitamānino ettāvatāpi aggaṁ suddhiṁ vadanti. Tesaṁ paneke samayaṁ vadantīti
  tesaññeva eke ucchedavādā samayaṁ ucchedaṁ vadanti. Anupādisese kusalāvadānāti
  anupādisese kusalavādā samānā.
     Bhavatajjitāti bhavato bhītā. Vibhavaṁ abhinandantīti ucchedaṁ paṭicca tussanti.
  Te sattassa samanti te ucchedavādino puggalassa samaṁ anuppattiṁ vadanti. Upasamanti
  atīva samaṁ. Vūpasamanti santiṁ. 2- Nirodhanti anuppādaṁ. Paṭipassaddhinti
  anuppattiṁ. 3-
     [112] Ete ca ñatvā upanissitāti ete ca diṭṭhigatike sassatucchedadiṭṭhiyo
  nissitāti ñatvā. Ñatvā munī nissaye so vīmaṁsīti nissaye ca ñatvā so vīmaṁsī
  paṇḍito buddhamuni. Ñatvā vimuttoti dukkhāniccādito dhamme ñatvā vimutto.
  Bhavābhavāya na sametīti punappunaṁ upapattiyā na samāgacchati. Aparāmasanti
  aparāmasanto. Parāmāsaṁ nāpajjantoti attho.
                   Saddhammapajjotikāya mahāniddesaṭṭhakathāya
                    kalahavivādasuttaniddesavaṇṇanā niṭṭhitā.
                             Ekādasamaṁ.

  *  *  *  *  *  *
  Footnote: 1 chaṂa. etto arūpasamāpattitoti 2 chaṂa. santaṁ 3 chaṂa. apunuppattiṁ
-------------------------------------------------
[page 361]
                     12. Cūḷaviyūhasuttaniddesavaṇṇanā 1-
     dvādasame cūḷaviyūhasuttaniddese sakaṁ sakaṁ diṭṭhiparibbasānāti idampi tasmiṁyeva
  mahāsamaye "sabbepime diṭṭhigatikā `sādhurūpāmhā'ti bhaṇanti, kinnu kho sādhurūpāva
  ime attano eva diṭṭhiyā patiṭṭhahanti, udāhu aññampi diṭṭhiṁ gaṇhantī"ti
  uppannacittānaṁ ekaccānaṁ devatānaṁ tamatthaṁ pakāsetuṁ purimanayeneva nimmitabuddhena
  attānaṁ pucchāpetvā vuttaṁ.
     [113] Tattha ādito dvepi gāthā pucchāgāthāyeva. Tāsu sakaṁ sakaṁ
  diṭṭhiparibbasānāti attano attano diṭṭhiyā vasamānā. Viggayha nānā kusalā vadantīti
  taṁ diṭṭhiṁ balavaggāhaṁ gahetvā "tattha kusalāmhā"ti paṭijānamānā puthu puthu
  vadanti, ekaṁ na vadanti. Yo evaṁ jānāti sa vedi dhammaṁ, idaṁ paṭikkosamakevalī
  soti tañca diṭṭhiṁ sandhāya yo evaṁ jānāti, so dhammaṁ vediyi. Idaṁ pana
  paṭikkosanto hīno hotīti ca vadanti.
     Nānā vadantīti nānākāraṇaṁ bhaṇanti. Vividhaṁ vadantīti nānāvidhaṁ bhaṇanti.
  Aññoññaṁ vadantīti ekaṁ avatvā aññaṁ aññaṁ gahetvā vadanti. Akevalī soti
  so 2- akusalo ayaṁ. Asamattoti na paripūro. Aparipuṇṇoti na sampuṇṇo.
     [114] Bāloti hīno. Akusaloti accheko. 3-
     [115] Idāni tisso vissajjanagāthā hontīti. Tā purimaḍḍhena vuttamatthaṁ
  pacchimaḍḍhena paṭibyūhitvā ṭhitā. Tena byūhena uttarasuttato ca appakattā idaṁ
  suttaṁ "cūḷaviyūhan"ti nāmaṁ labhi. Tattha paṭhamagāthāyaṁ tāva parassa ce dhammanti
  parassa diṭṭhiṁ. Sabbevime bālāti evaṁ sante sabbeva ime bālā hontīti
  adhippāyo. Kiṁkāraṇā? sabbevime diṭṭhiparibbasānāti.

  *  *  *  *  *  *
  Footnote: 1 chaṂa. cūḷabyūha..., evamuparipi 2 chaṂa. yo 3 chaṂa. akkusaloti avidvā
-------------------------------------------------
[page 362]
     [116] Sandiṭṭhiyā ceva na vīvadātā, saṁsuddhapaññā kusalā matīmāti 1- sakāya
  diṭṭhiyā anavīvadātā avodātā saṁkiliṭṭhāva samānā saṁsuddhapaññā ca kusalā
  ca matimanto ca te honti ce. Atha vā "sandiṭṭhiyā ce vadātā"tipi 2- pāṭho,
  tassattho:- sakāya pana diṭṭhiyā vodātā saṁsuddhapaññā kusalā matimanto honti
  ce, na tesaṁ kocīti evaṁ sante tesaṁ ekopi nihīnapañño na hoti, kiṁkāraṇā?
  diṭṭhī hi tesampi tathā samattā, yathā itaresanti.
     [117] Na vāhametanti gāthāya saṅkhepattho:- yaṁ te mithu dve 3- janā
  aññamaññaṁ "bālo"ti āhu, ahaṁ etaṁ tathiyanti tacchanti neva brūmi. Kiṁkāraṇā?
  yasmā sabbeva te sakaṁ sakaṁ diṭṭhiṁ "idameva saccaṁ moghamaññan"ti akaṁsu, tena
  ca kāraṇena paraṁ "bālo"ti dahanti. Ettha ca tacchaṁ tathevanti 4- dvepi pāṭhā.
     Tacchanti atucchaṁ. Tathanti aviparītaṁ. Bhūtanti santaṁ. Yāthāvanti saṁvijjamānaṁ.
  Aviparītanti na visaṅketaṁ.
     [118] Yamāhūti pucchāgāthāya "yaṁ diṭṭhisaccaṁ tathiyan"ti eke āhu.
     [119] Ekaṁ hi saccanti vissajjanagāthāya ekaṁ saccaṁ nirodho maggo
  vā. Yasmiṁ pajā no vivade pajānanti yasmiṁ sacce pajānanto pajā no
  vivadeyyuṁ. Sayaṁ thunantīti attanā vadanti.
     [120] Kasmā nūti pucchāgāthāya pavādiyāseti vādino. Udāhu te
  takkamanussarantīti te vādino udāhu attano takkamattaṁ anugacchanti.
     Takkapariyāhaṭanti vitakkena samantato āhaṭaṁ. Vīmaṁsānucaritanti attano
  upaṭṭhitapaññāya vicaritaṁ. Sayaṁ paṭibhānanti attano paṭibhānaṁ.

  *  *  *  *  *  *
  Footnote: 1 chaṂa. mutīmāti 2 Sī. ce pana vīvadātāti 3 chaṂa. dve dve 4 chaṂa. tathiyaṁ,
  tathevanti
-------------------------------------------------
[page 363]
     [121] Na hevāti vissajjanagāthāya aññatra saññāya niccānīti ṭhapetvā
  saññāmattena niccanti gahitaggahaṇāni. Takkañca diṭṭhīsu pakappayitvāti attano
  niccasaṅkappamattaṁ diṭṭhīsu janetvā.
     Yasmā pana diṭṭhīsu vitakkaṁ janentā diṭṭhiyopi sañjanenti, tasmā vuttaṁ
  "diṭṭhigatāni janenti sañjanentī"tiādi. Janentīti uparūpari diṭṭhiṁ uppādentā
  janenti. Sañjanentītiādīni upasaggavasena padaṁ vaḍḍhetvā vuttāni. Mayhaṁ saccanti
  mama vacanaṁ tacchaṁ.
     [122] Idāni evaṁ nānāsaccesu asantesu takkamattaṁ anussarantānaṁ
  diṭṭhigatikānaṁ vippaṭipattiṁ dassetuṁ "diṭṭhe sute"tiādikā gāthāyo abhāsi. Tattha
  diṭṭheti diṭṭhaṁ, diṭṭhasuddhinti adhippāyo. Esa nayo sutādīsu. Ete ca nissāya
  vimānadassīti ete diṭṭhidhamme nissayitvā suddhiabhāvasaṅkhātaṁ 1- vimānaṁ asammānaṁ
  passantopi. Vinicchaye ṭhatvā pahassamāno, bālo paro akusaloti cāhāti evaṁ
  vimānadassīpi tasmiṁ diṭṭhivinicchaye ṭhatvā tuṭṭhijāto hāsajāto hutvā paro "hīno
  ca avidvā cā"ti evaṁ vadatiyeva.
     Na sammānetītipi vimānadassīti na bahumānaṁ karotīti evampi vimānadassī
  na bahumānadasSī. Domanassaṁ janetītipīti 2- paṭhamaṁ diṭṭhinissayaṁ allīyitvā domanassaṁ
  patvā pacchā diṭṭhivinicchaye ṭhitakāle somanassaṁ uppādetīti attho.
     Vinicchitadiṭṭhiyā 3- ṭhatvāti sanniṭṭhānaṁ katvā gahitadiṭṭhiyā ṭhatvā.
     [123] Evaṁ sante yenevāti gāthā. Tattha sayamattanāti sayameva attānaṁ.
  Vimānetīti garahati. Tadeva pāvāti tadeva vacanaṁ diṭṭhiṁ vadati, taṁ vā puggalaṁ.

  *  *  *  *  *  *
  Footnote: 1 Sī. sudiṭṭhisabhāvākhyaṁ, chaṂa. suddhibhāvasaṅkhātaṁ 2 chaṂa. janetīti 3 chaṂa.
  vinicchaYu...
-------------------------------------------------
[page 364]
     [124] Atisāradiṭṭhiyāti gāthāyattho:- so evaṁ tāya lakkhaṇātisāriniyā
  atisāradiṭṭhiyā samatto paripuṇṇo uddhumāto, tena ca diṭṭhimānena matto
  "paripuṇṇo ahaṁ kevalī"ti evaṁ parimuṇṇamānī. Sayameva attānaṁ manasā "ahaṁ
  paṇḍito"ti abhisiñcati. Kiṁkāraṇā? diṭṭhī hi sā tassa tathā samattāti
     sabbā tā diṭṭhiyo lakkhaṇātikkantāti tā sabbā dvāsaṭṭhidiṭṭhiyo lakkhaṇaṁ
  atītā atiyantīti 1- atikkantā. Anomoti anūno.
     [125] Parassa ceti gāthāya sambandho attho ca:- kiñci bhiyyo? so 2-
  Vinicchaye ṭhatvā pahassamāno "bālo paro akusalo"ti cāha, tassa parassa ce
  hi vacasā so tena vuccamāno nihīno hoti, tumo sahā hoti nihīnapaññoti
  sopi teneva saha nihīnapañño hoti. Sopi hi taṁ "bālo"ti vadati. Atha tassa
  vacanaṁ appamāṇaṁ, so pana sayameva vedagū ca dhīro ca hoti. Evaṁ sante na
  koci bālo samaṇesu atthi. Sabbepi hi te attano icchāya paṇḍitā.
     Vācāyāti kathanena. Vacanenāti bhāsitena. Ninditakāraṇāti garahahetunā.
  Garahitakāraṇāti avaññātahetunā. Upavaditakāraṇāti upavādahetunā.
     [126] Aññaṁ itoti gāthāya sambandho attho ca:- "atha ce sayaṁ
  vedagū hoti dhīro. Na koci bālo samaṇesu atthī"ti evaṁ hi vuttepi siyā
  kassaci "kasmā"ti. Tattha vuccate:- yasmā aññaṁ ito yābhivadanti dhammaṁ, aparaddhā
  suddhimakevalī te. Evampi titthyā puthuso vadanti, ye ito aññaṁ diṭṭhiṁ
  abhivadanti, te aparaddhā viraddhā suddhimaggaṁ, akevalino ca teti evaṁ puthutitthiyā
  yasmā vadantīti vuttaṁ hoti. Kasmā panevaṁ vadantīti ce? sandiṭṭhirāgena hi
  tyābhirattā, 3- yasmā sakena diṭṭhirāgena te abhirattāti vuttaṁ hoti.

  *  *  *  *  *  *
  Footnote: 1 chaṂa. atisarantīti 2 chaṂa. yo so 3 chaṂa. te'bhirattā
-------------------------------------------------
[page 365]
     Te suddhimagganti te aññatitthiyā akiliṭṭhamaggaṁ. Visuddhimagganti
  niddosamaggaṁ. Parisuddhimagganti sukkamaggaṁ. Vodātamagganti paṇḍaramaggaṁ.
  Pariyodātamagganti pabhāvantamaggaṁ. Viraddhāti vuttavidhinā maggena virajjhitvā ṭhitā.
  Aparaddhāti aparajjhitvā ṭhitā. Khalitāti parihīnā. Galitāti tato bhaṭṭhā. Aññāyāti
  aññāṇena. Aparaddhāti parājayamāpannā. Atha vā "ñāyāparaddhā"tipi pāṭho. Ñāyena maggena
  viraddhāti attho.
     [127] Evaṁ abhirattāpi ca:- idheva suddhinti gāthā. Tattha sakāyaneti
  sakamagge. Daḷhaṁ vadānāti daḷhavādā.
     Thiravādāti sanniṭṭhānavādā. Balikavādāti balavantavādā. Avaṭṭhitavādāti
  patiṭṭhahitvā kathitavādā.
     [128] Ye evañca daḷhavādā, tesu yo koci titthiyo sakāyane vāpi
  daḷhaṁ vadāno kamettha bāloti paraṁ daheyyāti saṅkhepato tattha sassatucchedasaṅkhāte
  vitthārato natthikāhetukākiriyātiādibhede 1- sake ayane "idameva saccan"ti daḷhaṁ
  vadāno kaṁ paraṁ ettha diṭṭhigate "bālo"ti saha dhammena passeyya, nanu sabbopi
  tassa matena paṇḍito eva suppaṭipanno eva ca. Evaṁ sante sayameva so
  medhagaṁ āvaheyya, paraṁ vadaṁ bālamasuddhidhammaṁ (paraṁ bālaṁ ca asuddhadhammaṁ vadanto)
  sopi paraṁ "bālo ca asuddhadhammo 2- ca ayan"ti vadanto attanāva kalahaṁ āvaheyya.
  Kasmā? yasmā sabbopi tassa matena paṇḍitoyeva suppaṭipannoyeva ca.
     [129] Evaṁ sabbathāpi vinicchaye ṭhatvā sayaṁ pamāya, uddhaṁ sa lokasmiṁ
  vivādametīti diṭṭhiyaṁ ṭhatvā sayaṁ paminitvā 3- so bhiyyo vivādametīti. Evaṁ pana
  vinicchayesu ādīnavaṁ ñatvā ariyamaggena hitvāna sabbāni vinicchayāni, na medhagaṁ
  kurute 4- jantu loketi arahattanikūṭena desanaṁ niṭṭhāpesi.

  *  *  *  *  *  *
  Footnote: 1 chaṂa. natthikaissarakārakaniyatiādibhede 2 chaṂa. asuddhidhammo
  3 chaṂa. diṭṭhiyā ṭhatvā sayañca satthārādiṁ minitvā 4 chaṂa. kubbati
-------------------------------------------------
[page 366]
     Sayaṁ pamāyāti attanā minitvā. Paminitvāti pamāṇaṁ katvā. "pacinitvā"tipi 1-
  Pāṭho, taṁ na sundaraṁ. Uddhaṁ vādena saddhinti attano upari kathentena saha.
  Desanāpariyosāne purābhedasutte 2- vuttasadiso evābhisamayo ahosīti.
                   Saddhammapajjotikāya mahāniddesaṭṭhakathāya
                     cūḷaviyūhasuttaniddesavaṇṇanā niṭṭhitā.
                         -----------------

  *  *  *  *  *  *
  Footnote: 1 chaṂa. pavinetvātipi 2 khuṃahā. 29/251 (syā)
-------------------------------------------------
[page 367]
                    13. Mahāviyūhasuttaniddesavaṇṇanā 1-
     [130] Terasame mahāviyūhasuttaniddese ye kecime diṭṭhiparibbasānāti idampi
  "kiṁ nu kho ime diṭṭhiparibbasānā viññūnaṁ santikā nindameva labhanti, udāhu
  pasaṁsampī"ti uppannacittānaṁ ekaccānaṁ devatānaṁ tamatthaṁ āvikātuṁ purimanayeneva
  nimmitabuddhena attānaṁ pucchāpetvā vuttaṁ. Tattha anvānayantīti anu ānayanti
  punappunaṁ āharanti.
     Nindameva anventīti garahameva upagacchanti.
     [131] Idāni yasmā te "idameva saccan"ti vadantāpi diṭṭhigatikavādino
  kadāci katthaci pasaṁsampi labhanti, yaṁ etaṁ pasaṁsāsaṅkhātaṁ vādaphalaṁ, taṁ appaṁ, rāgādīnaṁ
  samāya samatthaṁ na hoti, ko pana vādo dutiye nindāphale, tasmā etamatthaṁ
  dassento imaṁ tāva vissajjanagāthaṁ āha "appaṁ hi etaṁ na alaṁ samāya,
  duve vivādassa phalāni brūmī"ti. Tattha duve vivādassa phalānīti nindā ca pasaṁsā
  ca jayaparājayādīni vā taṁsabhāgāni. Etampi disvāti "nindā aniṭṭhā eva,
  pasaṁsā nālaṁ samāyā"ti etampi vivādaphale ādīnavaṁ disvā. Khemābhipassaṁ
  avivādabhūminti avivādabhūmiṁ nibbānaṁ khemanti passamāno.
     Appakanti mandaṁ. Parittakanti thokaṁ. Omakanti heṭṭhimakaṁ. Lāmakanti pāpakaṁ.
  Samāyāti rāgādīnaṁ samanatthāya. Upasamāyāti uparūpari samanatthāya. Vūpasamāyāti
  sannisīdāpanatthāya. Nibbānāyāti amatamahānibbānatthāya. Paṭinissaggāyāti maggena
  kilesānaṁ nissajjanatthāya. Paṭipassaddhiyāti phalena paṭipassaddhānaṁ anuppajjanatthāya
  nālaṁ.

  *  *  *  *  *  *
  Footnote: 1 chaṂa. mahābyūha... evamuparipi
-------------------------------------------------
[page 368]
     [132] Evaṁ hi avivādamāno:- yā kācimāti gāthā. Tattha sammatiyoti 1-
  diṭṭhiyo. Puthujjāti puthujjanasambhavā. So upayaṁ kimeyyāti so upagantabbaṭṭhena
  upayaṁ rūpādīsu ekampi dhammaṁ kiṁ upeyya, kena vā kāraṇena upeyya. Diṭṭhe
  sute khantimakubbamānoti diṭṭhasutasuddhīsu khantiṁ 2- akaronto.
     Puthujjanehi janitā vāti puthujjanehi uppāditā vā. Tā sammutiyoti etā
  diṭṭhiyo. Puthu nānājanehi janitā vāti anekavidhehi diṭṭhigatikehi uppāditā vā.
  Netīti na eti. Na upetīti samīpaṁ na eti. Na upagacchatīti nivattati. Nābhinivisatīti
  pavisitvā na patiṭṭhāti. 3-
     [133] Ito bāhirā pana:- sīluttamāti gāthā. Tassattho:- sīlameva
  "uttaman"ti maññamānā sīluttamāti eke bhonto saññamamattena suddhiṁ vadanti,
  hatthivatādivataṁ samādāya upaṭṭhitāse. Idheva diṭṭhiyaṁ assa satthuno suddhiṁ bhavūpanītā
  bhavajjhositā samānā vadanti, api ca te kusalāvadānā "kusalā mayan"ti evaṁvādā.
     [134] Evaṁ sīluttamesu ca tesu tathā paṭipanno yo koci:- sace cutoti
  gāthā. Tassattho:- sace tato sīlavatato paravicchindanena vā asambhuṇanto 4-
  vā cuto hoti, so taṁ sīlabbatakammaṁ puññābhisaṅkhārādikammaṁ vā virādhayitvā
  vedhatī. Na kevalañca vedhati, api ca kho taṁ sīlabbatasuddhiṁ pajappatī ca vippalapati
  ca patthayatī ca. Kimiva? satthāva hīno pavasaṁ gharamhāti, gharamhā pavasanto
  satthato hīno yathā taṁ gharaṁ vā satthaṁ vā patthayatīti.
     Paravicchindanāya vāti parena vāriyamāno vā. Anabhisambhuṇanto vāti taṁ
  paṭipattiṁ asampādento vā.

  *  *  *  *  *  *
  Footnote: 1 chaṂa. sammutiyo. evamuparipi 2 chaṂa. pemaṁ 3 chaṂa. nappatiṭṭhati 4 chaṂa.
  anabhisambhuṇanto
-------------------------------------------------
[page 369]
     Aññāya aparaddhoti nibbānena parihīno maggato vā. Taṁ vā satthaṁ
  anubandhatīti taṁ vā satthaṁ sabbattha pacchato gacchati.
     [135] Evaṁ pana sīluttamānaṁ pavedhanakāraṇaṁ ariyasāvako sīlabbataṁ vāpi pahāya
  sabbanti gāthā. Tattha sāvajjānavajjanti sabbākusalaṁ lokiyakusalañca. Etaṁ suddhiṁ
  asuddhinti apatthayānoti pañcakāmaguṇādibhedaṁ suddhiṁ akusalādibhedaṁ asuddhiñca
  apatthayamāno. Virato careti suddhiyā asuddhiyā ca virato careyya. Santimanuggahāyāti
  diṭṭhiṁ aggahetvā.
     Kaṇhaṁ kaṇhavipākanti akusalakammaṁ akusalavipākadāyakaṁ. Sukkaṁ sukkavipākanti
  lokiyakusalaṁ attanā sadisaṁ sukkavipākadāyakaṁ.
     Niyāmāvakkantinti maggapavisanaṁ. Sekkhāti satta sekkhā. Aggadhammanti
  uttamadhammaṁ, arahattaphalaṁ.
     [136] Evaṁ ito bāhirake sīluttame saṁyamena visuddhivāde tesañca vighātaṁ 1-
  sīlabbatappahāyino arahato ca paṭipattiṁ dassetvā idāni aññathāpi suddhivāde
  bāhirake dassento "tamūpanissāyā"ti gāthamāha. Tassattho:- santaññepi
  samaṇabrāhmaṇā, te jigucchitaṁ amarantapaṁ vā diṭṭhasuddhiādīsu vā aññataraṁ 2-
  upanissāya akiriyadiṭṭhiyā vā uddhaṁsarā hutvā bhavābhavesu avītataṇhā suddhiṁ
  anutthunanti vadanti kathentīti.
     Tapojigucchavādāti kāyapīḷanāditapena pāpahirīyanavādā. Tapojigucchasārāti
  teneva tapena hirīyanasāravanto. Uddhaṁsarāvādāti saṁsārena suddhiṁ kathayantā.
     [137] Evaṁ tesaṁ avītataṇhānaṁ suddhiṁ anutthunantānaṁ yopi suddhippattameva

  *  *  *  *  *  *
  Footnote: 1 chaṂa. vipākaṁ 2 chaṂa. aññataraññataraṁ
-------------------------------------------------
[page 370]
  Attānaṁ maññeyya, tassāpi avītataṇhattā bhavābhavesu taṁ taṁ vatthuṁ patthayamānassa
  hi jappitāni punappunaṁ hontiyevāti adhippāyo. Taṇhā hi āsevitā taṇhaṁ
  vaḍḍhayateva, na kevalañca jappitāni, pavedhitaṁ vāpi pakappitesu, taṇhādiṭṭhīhi
  cassa pakappitesu vatthūsu paveditampi hotīti vuttaṁ hoti. Bhavābhavesu pana vītataṇhattā
  āyatiṁ cutūpapāto idha yassa natthi, sa kena vedheyya kuhiṁva jappeti ayametissā
  gāthāya sambandho.
     Āgamananti puna āgamanaṁ. Gamananti ito aññattha gamanaṁ. Gamanāgamananti
  ito gantvā puna nivattanaṁ. Kālanti maraṇaṁ. Gatīti gamanavasena gatiyā gantabbaṁ.
     [138] Yamāhu dhammanti pucchāgāthā.
     [139] Idāni yasmā ekopi ettha vādo sacco natthi, kevalaṁ diṭṭhimattakena
  hi te vadanti, tasmā tamatthaṁ dassento "sakaṁ hī"ti imaṁ tāva vissajjanagāthamāha.
  Tattha sammutinti diṭṭhiṁ. Anomanti anūnaṁ.
     [140] Evametesu sakaṁ dhammaṁ paripuṇṇaṁ brūvantesu aññassa dhammaṁ pana
  hīnanti vadantesu yassa kassaci:- parassa ce vambhayitena hīnoti gāthā.
  Tassattho:- yadi parassa ninditakāraṇā hīno bhaveyya, na koci dhammesu visesi
  aggo bhaveyya. Kiṁkāraṇā? puthū hi aññassa vadanti dhammaṁ nihīnato sabbeva
  te samhi daḷhaṁ vadānā sakadhamme daḷhavādā eva.
     Vambhayitakāraṇāti dhaṁsitakāraṇā. Garahitakāraṇāti lāmakakatakāraṇā.
  Upavaditakāraṇāti akkositakāraṇā. Sakāyananti sakamaggaṁ.
     [141] Kiñci bhiyyo:- saddhammapūjāti gāthā. Tassattho:- te ca titthiyā
  yathā pasaṁsanti sakāyanāni, saddhammapūjāpi tesaṁ tatheva vattati. Te hi ativiya
-------------------------------------------------
[page 371]
  Satthārādīni sakkaronti. Tattha yadi te pamāṇā siyuṁ, evaṁ sante sabbeva
  vādā tathiyā 1- bhaveyyuṁ. Kiṁkāraṇā? suddhi hi tesaṁ paccattameva. Na sā aññattha
  sijjhati, nāpi paramatthato atthi. 2- Attani diṭṭhigāhamattameva hi taṁ tesaṁ
  paraneyyabuddhīnaṁ. 3- Paccattamevāti pāṭekkameva.
     [142] Yo pana viparītato bāhitapāpattā brāhmaṇo, tassa na brāhmaṇassa
  paraneyyamatthīti gāthā. Tassattho:- brāhmaṇassa hi "sabbe saṅkhārā
  aniccā"tiādinā 4- nayena sudiṭṭhattā parena netabbaṁ ñāṇaṁ natthi. Diṭṭhidhammesu
  "idameva saccan"ti nicchinitvā samuggahitampi natthi. Taṁkāraṇā so diṭṭhikalahāni
  atik kanto, na hi so seṭṭhato passati dhammamaññaṁ aññatra satipaṭṭhānādīhi.
     Na paraneyyoti parena netabbo jānāpetabbo na hoti. Na parapattiyo
  na parapaccayoti paresaṁ paccetabbo na hoti. Na parapaṭibaddhagūti paresaṁ paṭibaddhagamano
  na hoti.
     [143] Jānāmīti gāthāya sambandho attho ca:- evaṁ tāva paramatthabrāhmaṇo
  na hi seṭṭhato passati dhammamaññaṁ, aññe pana titthiyā paracittañāṇādīhi
  jānantāpi passantāpi "jānāmi passāmi tatheva etan"ti evaṁ vadantāpi
  ca diṭṭhiyā suddhiṁ paccenti. Kasmā? yasmā tesu ekopi addakkhi ce addasa
  cepi tena paracittañāṇādinā yathābhūtamatthaṁ, kiñhi tumassa tena tassa tena
  dassanena kiṁ kataṁ, kiṁ dukkhapariññā sādhitā, udāhu samudayappahānādīnaṁ aññataraṁ,
  yato sabbathāpi atikkamitvā ariyamaggaṁ te titthiyā aññeneva vadanti suddhiṁ,
  atikkamitvā vā te titthiye buddhādayo aññeneva vadanti suddhinti.

  *  *  *  *  *  *
  Footnote: 1 Ma. tathivā 2 chaṂa. ayaṁ pāṭho na dissati
  3 chaṂa. parapaccayaneyyabuddhīnaṁ 4 dīṃahā. 10/272/171, saṁ.sa. 15/186/190, khuṭhera.
  26/1168/417
-------------------------------------------------
[page 372]
     [144] Passaṁ naroti gāthāya sambandho attho ca:- kiñci bhiyyo?
  yvāyaṁ paracittañāṇādīhi addakkhi. So passaṁ naro dakkhati nāmarūpaṁ, na tato
  paraṁ, disvāna vā ñassati tānimeva nāmarūpāni niccato sukhato vā, na aññathā,
  so evaṁ passanto kāmaṁ bahuṁ passatu appakaṁ vā nāmarūpaṁ niccato sukhato
  ca athassa evarūpena dassanena na hi tena suddhiṁ kusalā vadanti.
     [145] Nivissavādīti gāthāya sambandho attho ca:- tena ca dassanena
  suddhiyā asatiyāpi yo "jānāmi passāmi tatheva etan"ti evaṁ nivissavādī, etaṁ
  vā dassanaṁ paṭicca diṭṭhiyā suddhiṁ paccento "idameva saccan"ti evaṁ nivissavādī,
  so subbinayo na hoti taṁ tathā pakappitaṁ abhisaṅkhataṁ diṭṭhiṁ purakkharāno. 1- So
  hi yaṁ satthārādiṁ nissito, tattheva subhaṁ vadāno suddhiṁ vado, 2- "parisuddhivādo
  parisuddhidassano vā ahan"ti attānaṁ maññamāno tattha tathaddasā so, tattha
  sakāya diṭṭhiyā aviparītameva so addasa. Yathā sā diṭṭhi pavattati, tatheva taṁ
  addasa, na aññathā passituṁ icchatīti adhippāyo.
     Nivissavādīti patiṭṭhahitvā kathento. Dubbinayoti vinetuṁ dukkho.
  Duppaññāpayoti ñāpetuṁ cittena labbhāpetuṁ dukkho. Dunnijjhāpayoti cittena
  vīmaṁsitvā gahaṇatthaṁ punappunaṁ nijjhāpayituṁ dukkho. Duppekkhāpayoti ikkhāpayituṁ
  dukkho. Duppasādayoti citte pasādaṁ uppādetuṁ dukkho.
     Apassīti ñāṇena paṭivedhaṁ pāpuṇi. Paṭivijjhīti cittena avabodhaṁ pāpuṇi.
     [146] Evaṁ pakappitaṁ diṭṭhiṁ purakkharānesu titthiyesu:- na brāhmaṇo
  kappamupeti saṅkhāti gāthā. Tattha saṅkhāti saṅkhāya, jānitvāti attho. Napi
  ñāṇabandhūti samāpattiñāṇādinā akatataṇhādiṭṭhibandhu. Tattha viggaho:- nāpi

  *  *  *  *  *  *
  Footnote: 1 ka. diṭṭhipurekkharāno 2 ka. suddhaṁ vadāno suddhivādo
-------------------------------------------------
[page 373]
  Assa ñāṇena kato bandhu atthīti napi ñāṇabandhu. Sammutiyoti diṭṭhisammutiyo.
  Puthujjāti puthujjanasambhavā. Uggahaṇanti maññeti uggahaṇanti aññe, aññe tā
  sammutiyo uggaṇhantīti vuttaṁ hoti.
     Upekkhatīti upapattito apakkhapatito hutvā passati.
     [147] Kiñci bhiyyo:- vissajja ganthānīti gāthā. Tattha anuggahoti
  uggahaṇavirahito, sopi nāssa uggahoti anuggaho. Na vā uggaṇhātīti anuggaho.
     Ganthe vossajjitvā vāti abhijjhādike ganthe cajitvā. Vissajjāti puna
  anādiyanavasena jahitvā. Gadhiteti ghaṭite. Ganthiteti suttena saṅgahite viya ganthite.
  Bandheti suṭṭhu bandhe. Vibandheti vividhā bandhe. Palibundheti samantato bandhanena
  bandhe. Bandhaneti kilesabandhane. Phoṭayitvāti papphoṭetvā. Saccaṁ vissajjaṁ 1-
  karontīti visaṅkharitvā aparibhogaṁ karonti. Vikopentīti cuṇṇavicuṇṇaṁ karonti.
     [148] Kiñci bhiyyo:- so evarūpo:- pubbāsaveti gāthā. Tattha pubbāsaveti
  atītarūpādīni ārabbha uppajjanadhammakilese. Naveti paccuppannarūpādīni ārabbha
  uppajjanadhamme. Na chandagūti chandādivasena na gacchati. Anattagarahīti katākatavasena
  attānaṁ agarahanto.
     [149] Evaṁ anattagarahī ca:- sa sabbadhammesūti gāthā. Tattha sabbadhammesūti
  dvāsaṭṭhidiṭṭhidhammesu "yaṁ kiñci diṭṭhaṁ vā"ti evaṁ pabhedesu. Pannabhāroti
  patitabhāro. Na kappetīti na kappiyo, duvidhampi kappaṁ na karotīti attho. Nūparatoti
  puthujjanakalyāṇakasekkhā viya uparatisamaṅgīpi no hoti. Na patthiyoti nittaṇho.
  Taṇhā hi patthayatīti patthiyā, nāssa patthiyāti na patthiyo. Ito parañca

  *  *  *  *  *  *
  Footnote: 1 ka. sajjaṁ visajjaṁ
-------------------------------------------------
[page 374]
  Heṭṭhā ca tattha tattha vuttanayattā uttānatthameva. Evaṁ arahattanikūṭeneva desanaṁ
  niṭṭhāpesi, desanāpariyosāne purābhedasutte 1- vuttasadiso evābhisamayo ahosīti.
                   Saddhammapajjotikāya mahāniddesaṭṭhakathāya
                    mahāviyūhasuttaniddesavaṇṇanā niṭṭhitā.
                        -------------------

  *  *  *  *  *  *
  Footnote: 1 khuṃahā. 29/274/251 (syā)
-------------------------------------------------
[page 375]
                       14. Tuvaṭakasuttaniddesavaṇṇanā
     [150] Cuddasame tuvaṭakasuttaniddese pucchāmi tanti idampi tasmiṁyeva mahāsamaye
  "kā nu kho arahattappattiyā paṭipattī"ti uppannacittānaṁ ekaccānaṁ devatānaṁ
  tamatthaṁ pakāsetuṁ purimanayeneva nimmitabuddhena attānaṁ pucchāpetvā vuttaṁ.
     Tattha ādipucchāgāthāya tāva pucchāmīti ettha adiṭṭhajotanādivasena pucchā
  vibhajitā. Ādiccabandhūti ādiccassa gottabandhu. Vivekaṁ santipadañcāti vivekañca
  santipadañca. Kathaṁ disvāti kena kāraṇena disvā, kathaṁ pavattadassano hutvāti
  vuttaṁ hoti.
     Tisso pucchāti gaṇanaparicchedo. Adiṭṭhajotanāti yaṁ na diṭṭhaṁ na paṭividdhaṁ,
  tassa pākaṭakaraṇatthāya pucchā. Diṭṭhasaṁsandanāti yaṁ ñāṇacakkhunā diṭṭhaṁ, tassa
  ghaṭanatthāya. Vimaticchedanāti yā kaṅkhā, tassā chedanatthaṁ. 1- Pakatiyā lakkhaṇaṁ
  aññātanti dhammānaṁ tathalakkhaṇaṁ pakatiyā na ñātaṁ. Adiṭṭhanti na diṭṭhaṁ. "na
  Diṭṭhan"tipi pāṭho. Atulitanti tulāya tulitaṁ viya na tulitaṁ. Atīritanti tīraṇāya
  na tīritaṁ. Avibhūtanti na pākaṭaṁ. Avibhāvitanti paññāya na vaḍḍhitaṁ. Tassa ñāṇāyāti
  tassa dhammassa lakkhaṇajānanatthāya. Dassanāyāti dassanatthāya. Tulanāyāti tulanatthāya.
  Tīraṇāyāti tīraṇatthāya. Vibhāvanāyāti vibhāvakaraṇatthāya. Aññehi paṇḍitehīti
  aññehi buddhisampannehi. Saṁsayapakkhandoti sandehaṁ paviṭṭho.
     Manussapucchāti manussānaṁ pucchā. Amanussapucchāti nāgasupaṇṇādīnaṁ pucchā.
  Gahaṭṭhāti avasesagahaṭṭhā. Pabbajitāti liṅgavasena vuttā. Nāgāti suphassādayo nāgā.
  Supaṇṇāti supaṇṇasaṁyuttavasena. 2- Yakkhāti yakkhasaṁyuttavasena 3- ca veditabbā.
  Asurāti pahārādādayo. Gandhabbāti pañcasikhagandhabbaputtādayo. Mahārājānoti cattāro

  *  *  *  *  *  *
  Footnote: 1 chaṂa. tassācchedanatthaṁ 2 saṁ.kha. 17/-/209 3 saṁ.sa. 15/-/248
-------------------------------------------------
[page 376]
  Mahārājāno. Ahīnindriyanti saṇṭhānavasena avikalindriyaṁ. So nimmitoti so bhagavatā
  nimmito buddho.
     Vodānatthapucchāti visesadhammapucchā. Atītapucchāti atīte dhamme ārabbha pucchā.
  Anāgatādīsupi eseva nayo. Kusalapucchāti anavajjadhammapucchā. Akusalapucchāti
  sāvajjadhammapucchā. Abyākatapucchāti tadubhayaviparītadhammapucchā.
     Ajjhesāmi tanti taṁ āyācāmi. 1- Kathayassu meti mayhaṁ kathehi. Gottañātakoti
  gottena ñātako. Gottabandhūti gottajjhattiko. Ekenākārenāti ekena koṭṭhāsena.
     Santipadanti santisaṅkhātaṁ nibbānapadaṁ. Ye dhammā santādhigamāyāti ye
  satipaṭṭhānādayo dhammā nibbānapaṭilābhatthāya. Santiphusanāyāti ñāṇaphassena
  nibbānaphusanatthāya. Sacchikiriyāyāti paccakkhakaraṇatthāya. Mahantaṁ sīlakkhandhanti mahantaṁ
  sīlarāsiṁ. Samādhikkhandhādīsupi eseva nayo. Sīlakkhandhādayo lokiyalokuttarā,
  vimuttiñāṇadassanaṁ lokiyameva.
     Tamokāyassa padālananti avijjārāsissa viddhaṁsanaṁ. Vipallāsassa bhedananti
  catubbidhavipallāsassa bhedanaṁ. Taṇhāsallassa abbuhananti taṇhākaṇṭakassa luñcanaṁ.
  Abhisaṅkhārassa vūpasamanti puññādiabhisaṅkhārassa nibbāpanaṁ. Bhārassa nikkhepananti
  pañcakkhandhabhārassa ṭhapanaṁ. Saṁsāravaṭṭassa upacchedananti saṁsārappavattassa chedanaṁ.
  Santāpassa nibbāpananti kilesasantāpassa nibbuti. Pariḷāhassa paṭipassaddhinti
  kilesadarathassa sannisīdanaṁ. Devadevoti devānaṁ atidevo.
     [151] Atha bhagavā yasmā yathā passanto kilese uparundhati, tathā disvā
  tathā pavattadassano hutvā parinibbāti, tasmā tamatthaṁ āvikaronto nānappakārena

  *  *  *  *  *  *
  Footnote: 1 chaṂa. āṇāpemi
-------------------------------------------------
[page 377]
  Taṁ devaparisaṁ kilesappahāne niyojento "mūlaṁ papañcasaṅkhāyā"ti ārabhitvā pañca
  gāthā abhāsi.
     Tattha ādigāthāya tāva saṅkhepattho:- papañcasaṅkhāti papañcāti saṅkhātattā
  papañcā eva papañcasaṅkhā. Tassā avijjādayo kilesā mūlaṁ, taṁ papañcasaṅkhāya
  mūlaṁ asmīti pavattamānañca sabbaṁ mantāya uparundhe. Yā kāci ajjhattataṇhā
  uppajjeyyuṁ, tāsaṁ vinayāya pahānāya sadā sato sikkhe upaṭṭhitassati hutvā
  sikkheyyāti.
     Ajjhattasamuṭṭhānā vāti citte uppannā vā. Purebhattanti divābhattato
  purekālaṁ. Accantasaṁyogatthe upayogavacanaṁ, atthato pana bhummameva purebhatteti, esa
  nayo pacchābhattādīsu. Pacchābhattanti divābhattato pacchākālaṁ. Purimayāmanti rattiyā
  paṭhamakoṭṭhāsaṁ. Majjhimayāmanti rattiyā dutiyakoṭṭhāsaṁ. Pacchimayāmanti rattiyā
  tatiyakoṭṭhāsaṁ. Kāḷeti kāḷapakkhe. Juṇheti sukkapakkhe. Vasseti cattāro
  vassānamāse. Hemanteti cattāro hemantamāse. Gimheti cattāro gimhānamāse.
  Purime vayokhandheti paṭhame vayokoṭṭhāse, paṭhamavayeti attho. Tīsu ca vayesu
  vassasatāyukassa purisassa ekekasmiṁ vaye catumāsādhikāni tettiṁsa vassāni honti.
     [152] Evaṁ paṭhamagāthāyaṁ tāva tīhi sikkhāhi yuttaṁ 1- desanaṁ arahattanikūṭena
  desetvā puna mānappahānavasena desetuṁ "yaṁ kiñcī"ti gāthamāha. Tattha yaṁ kiñci
  dhammamabhijaññā ajjhattanti yaṁ kiñci uccākulīnatādikaṁ attano guṇaṁ jāneyya.
  Atha vāpi bahiddhāti atha vā bahiddhāpi ācariyupajjhāyānaṁ guṇaṁ jāneyya. Na
  tena thāmaṁ kubbethāti tena guṇena mānaṁ na kareyya.
     Satānanti santaguṇavantānaṁ. Santānanti nibbutasantānaṁ. 2- Na vuttāti na
  kathitā. Nappavuttāti na vissajjitā.

  *  *  *  *  *  *
  Footnote: 1 ka. tisikkhāyuttaṁ 2 ka. nibbutamānānaṁ
-------------------------------------------------
[page 378]
     [153] Idānissa akaraṇavidhiṁ dassento "seyyo na tenā"ti gāthamāha.
  Tassattho:- tena ca mānena "seyyohan"ti vā "nīcohan"ti vā "sarikkhohan"ti
  vā na maññeyya. Tehi ca uccākulīnatādīhi guṇehi phuṭṭho anekarūpehi "ahaṁ
  uccā kulā pabbajito"tiādinā nayena attānaṁ vikappento na tiṭṭheyyāti.
     [154] Evaṁ mānappahānavasenapi desetvā idāni sabbakilesūpasamavasena
  dasetuṁ "ajjhattamevā"ti gāthamāha. Tattha ajjhattameva upasameti attaniyeva
  rāgādisabbakilese upasameyya. Na aññato bhikkhu santimeseyyāti ṭhapetvā ca
  satipaṭṭhānādīni aññena upāyena santiṁ na pariyeseyya. Kuto nirattaṁ vāti
  nirattaṁ kutoyeva. 1-
     Na eseyyāti sīlabbatādīhi na maggeyya. Na gaveseyyāti na olokeyya.
  Na pariyeseyyāti punappunaṁ na ikkheyya.
     [155] Idāni ajjhattaṁ upasantassa khīṇāsavassa tādibhāvaṁ dassento "majjhe
  yathā"ti gāthamāha. Tassattho:- yathā mahāsamuddassa upariheṭṭhimabhāgānaṁ vemajjhasaṅkhāte
  catuyojanasahassappamāṇe majjhe pabbatantare ṭhitassa vā majjhe samuddassa
  ūmi no jāyati, ṭhitova so hoti avikampamāno evaṁ anejo khīṇāsavo lābhādīsu
  ṭhito assa avikampamāno, so tādiso rāgādiussadaṁ bhikkhu na kareyya kuhiñcīti.
     Ubbedhenāti heṭṭhābhāgena. Gambhīroti udakapiṭṭhito paṭṭhāya caturāsīti-
  yojanasahassāni gambhīro. 2- "ubbedho"tipi Pāṭho, taṁ na sundaraṁ. Heṭṭhāti
  antoudakaṁ. Uparīti uddhaṁudakaṁ. Majjheti vemajjhe. Na kampatīti ṭhitaṭṭhānato na
  calati. Na vikampatīti ito cito ca na calati. Na calatīti niccalaṁ hoti. Na vedhatīti na
  phandati. Nappavedhatīti na parivattati. Na sampavedhatīti na paribbhamati. Aneritoti

  *  *  *  *  *  *
  Footnote: 1 chaṂa. kuto nirattā vāti nirattā kutoyeva 2 ka. caturāsītiyojanasahassagambhīro
-------------------------------------------------
[page 379]
  Na erito. Aghaṭṭitoti akkhobho. 1- Acalitoti na kampito. Aḷulitoti na kalalībhūto.
  Tatra ūmi no jāyatīti tasmiṁ ṭhāne vīci na uppajjati.
     Sattannaṁ pabbatānaṁ antarikāsūti yugandharādīnaṁ sattannaṁ pabbatānaṁ
  antarantaRā. Sīdantarāti antamaso simbalītūlampi tesu patitaṁ 2- sīdatīti sīdā,
  pabbatantare jātattā antaRā. 3- "sīdantarā"tipi 4- Pāṭho.
     [156] Idāni evaṁ arahattanikūṭena desitaṁ dhammadesanaṁ abbhānumodanto
  tassa ca arahattassa ādipaṭipadaṁ pucchanto nimmitabuddho "akittayī"ti gāthamāha.
  Tattha akittayīti ācikkhi. Vivaṭacakkhūti vivaṭehi anāvaraṇehi pañcahi cakkhūhi
  samannāgato. Sakkhidhammanti sakāyattaṁ 5- sayaṁ abhiññātaṁ attapaccakkhadhammaṁ.
  Parissayavinayanti parissayavinayanaṁ. 6- Paṭipadaṁ vadehīti idāni paṭipattiṁ vadehi.
  Bhaddanteti bhaddaṁ tava atthūti bhagavantaṁ ālapanto āha. Atha vā bhaddaṁ sundaraṁ tava
  paṭipadaṁ vadehītipi vuttaṁ hoti. Pātimokkhaṁ atha vāpi samādhinti tameva paṭipadaṁ
  bhinditvā pucchati. Paṭipadanti etena vā maggaṁ pucchati. Itarehi sīlaṁ samādhiñca
  pucchati. Maṁsacakkhunāpīti sasambhārikamaṁsacakkhunāpi. Dibbacakkhunāpīti dibbasadisattā
  dibbaṁ. Devānaṁ hi sucaritakammanibbattaṁ pittasemharudhirādīhi 7- apalibuddhaṁ
  upakkilesavimuttatāya dūrepi ārammaṇasampaṭicchanasamatthaṁ dibbaṁ pasādacakkhu hoti.
  Idañcāpi vīriyabhāvanābalanibbattaṁ ñāṇacakkhu tādisamevāti dibbasadisattā dibbaṁ,
  dibbavihāravasena paṭiladdhattā attanā ca dibbavihārasannissitattāpi dibbaṁ,
  ālokapariggahena mahājutikattāpi dibbaṁ, tirokuḍḍādigatarūpadassanena mahāgatikattāpi
  dibbaṁ. Taṁ sabbaṁ saddasatthānusārena veditabbaṁ, dassanaṭṭhena cakkhu, cakkhukiccakaraṇena
  cakkhumivātipi cakkhu, dibbañca taṁ cakkhu cāti dibbacakkhu, tena dibbacakkhunāpi
  vivaṭacakkhu. Idāni

  *  *  *  *  *  *
  Footnote: 1 Sī. akkhobhito 2 chaṂa. patitapatitaṁ 3 Sī. sīdantarā 4 chaṂa. antarasīdātipi
  5 ka. pakāsatthaṁ 6 Sī.,ka. parissayavinayanāya, Ma. arissavinayapaṭipadaṁ
  7 chaṂa....ruhirādīhi
-------------------------------------------------
[page 380]
  Pañcavidhaṁ cakkhuṁ vitthārena kathetuṁ "kathaṁ bhagavā maṁsacakkhunāpi vivaṭacakkhū"tiādimāha.
  Maṁsacakkhumhi bhagavato pañca vaṇṇā saṁvijjantīti ettha sasambhārādikacakkhusmiṁ
  buddhassa bhagavato pañca koṭṭhāsā paccekaṁ paccekaṁ upalabbhanti.
     Nīlo ca vaṇṇoti umāpupphavaṇṇo. Pītako ca vaṇṇoti kaṇikārapupphavaṇṇo.
  Lohitako ca vaṇṇoti indagopakavaṇṇo. Kaṇho ca vaṇṇoti añjanavaṇṇo.
  Odāto ca vaṇṇoti osadhitārakavaṇṇo. Yattha ca akkhilomāni patiṭṭhitānīti
  yasmiṁ ṭhāne akkhilomāni patiṭṭhahitvā uṭṭhitāni. Taṁ nīlaṁ hoti sunīlanti
  ettha nīlanti sabbasaṅgāhakavasena vuttaṁ. Sunīlanti antaravirahitaṁ suṭṭhu
  nīlaṁ. Pāsādikanti pasādajanakaṁ. Dassaneyyanti dassanīyaṁ. Umāpupphasamānanti
  dakasītalapupphasadisaṁ. Tassa paratoti tassa samantā bāhirapasse. Pītakanti sabbasaṅgāhakaṁ.
  Supītakanti antaravirahitaṁ suṭṭhu pītakaṁ. Ubhayato ca akkhikūṭānīti dve
  ca akkhikoṭiyo. Lohitakānīti sabbasaṅgāhakavasena vuttaṁ. Sulohitakānīti
  apaññāyamānavivarāni suṭṭhu lohitakāni. Majjhe kaṇhanti akkhīnaṁ
  majjhimaṭṭhānaṁ añjanasadisaṁ kaṇhaṁ. Sukaṇhanti antaravirahitaṁ suṭṭhu kaṇhaṁ. Alūkhanti
  sassirikaṁ. 1- Siniddhanti paṇītaṁ. Aḷāriṭṭhakasamānanti 2- apanītatacāḷāriṭṭhakaphalasadisaṁ.
  "addāriṭṭhakasamānan"tipi Pāḷi. Tassā tintakākasadisanti attho. Odātanti
  sabbasaṅgāhakavasena vuttaṁ. Suodātanti antaravirahitaṁ rajatamaṇḍalasadisaṁ suṭṭhu odātaṁ.
  Setaṁ paṇḍaranti dvīhipi atiodātataṁ dasseti. Pākatikena maṁsacakkhunāti
  pakatimaṁsacakkhunā. Attabhāvapariyāpannenāti attabhāvasannissitena.
  Purimasucaritakammābhinibbattenāti purimesu tattha tatthuppannesu attabhāvesu
  kāyasucaritādikammunā uppāditena. Samantā yojanaṁ passatīti samantato catugāvutappamāṇe
  yojane tirokuḍḍādigataṁ rūpaṁ āvaraṇavirahitaṁ pakatimaṁsacakkhunā dakkhati.
     Divā ceva rattiñcāti divasabhāge ca rattibhāge ca. Caturaṅgasamannāgatoti

  *  *  *  *  *  *
  Footnote: 1 Sī. bhaddakanti sassirīkaṁ, chaṂa. pāsādikaṁ 2 Sī. bhaddariṭṭhakasamānanti, chaṂa.
  bhaddāriṭṭhakasamānanti
-------------------------------------------------
[page 381]
  Catūhi aṅgehi samannāgato paripuṇṇāndhakāro ālokavirahito. Sūriyo ca 1-
  atthaṅgamitoti sūrabhāvaṁ janayanto uṭṭhito sūriyo vigato. Kāḷapakkho ca uposathoti
  kāḷapakkhe cātuddasīuposathadivaso ca. Tibbo ca vanasaṇḍoti gahano ca rukkharāsi.
  Mahā ca kāḷamegho 2- abbhuṭṭhitoti mahanto kāḷamegho abbhapaṭalo ca uṭṭhito
  hoti. Kuḍḍo 3- vāti iṭṭhakācayo vā. Kavāṭaṁ vāti dvāravātapānādikavāṭaṁ vā.
  Pākāro vāti mattikādipākāro vā. Pabbato vāti paṁsupabbatādipabbato vā.
  Gacchaṁ vāti taruṇagacchādigacchaṁ vā. Latā vāti karavindādilatā vā. 4- Āvaraṇaṁ
  rūpānaṁ dassanāyāti rūpārammaṇānaṁ dassanatthāya paṭisedhaṁ natthi. 5- Ekañce tilaphalaṁ
  nimittaṁ katvāti sace ekaṁ tilabījaṁ saññāṇaṁ katvā. Tilavāhe pakkhipeyyāti dve
  sakaṭe tilarāsimhi khipeyya. Keci pana "vāho nāma kumbhātirekadvesakaṭan"ti vadanti.
  Taññeva tilaphalaṁ uddhareyyāti taṁnimittakataṁ tilabījaṁyeva uddharitvā gaṇheyya.
     Dibbena cakkhunāti idaṁ vuttatthameva. Visuddhenāti cutūpapātadassanena
  diṭṭhivisuddhihetuttā visuddhena. Yo hi cutimattameva passati na upapātaṁ, so
  ucchedadiṭṭhiṁ gaṇhāti. Yo upapātameva passati na cutiṁ, so navasattapātubhāvasassatadiṭṭhiṁ
  gaṇhāti. Yo pana tadubhayaṁ passati, so yasmā duvidhampi taṁ diṭṭhigatamativattati,
  tasmāssa taṁ dassanaṁ diṭṭhivisuddhihetu hoti, ubhayañcetaṁ buddhaputtā passanti.
  Tena vuttaṁ "cutūpapātadassanena diṭṭhivisuddhihetuttā visuddhan"ti. Manussūpacāraṁ
  atikkamitvā rūpadassanena atikkantamānusakaṁ, mānusakaṁ vā maṁsacakkhuṁ atikkantattā
  atikkantamānusakanti veditabbaṁ.
     Tena dibbena cakkhunā visuddhena atikkantamānusakena satte passatīti
  manussamaṁsacakkhunā viya satte oloketi. Cavamāne upapajjamāneti ettha cutikkhaṇe

  *  *  *  *  *  *
  Footnote: 1 chaṂa. vā 2 ka. akālamegho 3 chaṂa. kuṭṭo
  4 Sī. karaviñchādilatā vā, ka. kāḷavaṇṇādilatā vā 5 ka. paṭisedhananti
-------------------------------------------------
[page 382]
  Upapattikkhaṇe vā dibbacakkhunā daṭṭhuṁ na sakkā. Ye pana āsannacutikā idāni
  cavissanti, te cavamānā. Ye ca gahitapaṭisandhikā sampatinibbattāva, te
  upapajjamānāti adhippetā. Te evarūpe cavamāne upapajjamāne ca passatīti
  dasseti. Hīneti mohanissandayuttattā hīne. Tabbiparīte paṇīte. Suvaṇṇeti
  adosanissandayuttattā iṭṭhakantamanāpavaṇṇayutte. Tabbiparīte dubbaṇṇe, abhirūpe
  virūpeti attho. Sugateti sugatigate, alobhanissandayuttattā vā aḍḍhe mahaddhane.
  Duggateti duggatigate, lobhanissandayuttattā vā dalidde appannapāne.
  Yathākammūpageti yaṁ yaṁ kammaṁ upacitaṁ, tena tena upagate. Tattha purimehi
  "cavamāne"tiādīhi dibbacakkhukiccaṁ vuttaṁ. Iminā pana padena yathākammūpagañāṇakiccaṁ.
     Tassa ca ñāṇassa ayamuppattikkamo:- idha bhikkhu heṭṭhānirayābhimukhaṁ ālokaṁ
  vaḍḍhetvā nerayike satte passati mahādukkhamanubhavamāne, taṁ dassanaṁ
  dibbacakkhukiccameva. So evaṁ manasi karoti "kinnu kho kammaṁ katvā ime sattā etaṁ
  dukkhamanubhavantī"ti, athassa "idannāma katvā"ti taṁ kammārammaṇaṁ ñāṇamuppajjati.
  Tathā uparidevalokābhimukhaṁ ālokaṁ vaḍḍhetvā nandanavanamissakavanapārusakavanādīsu 1-
  satte passati mahāsampattimanubhavamāne. Tampi dassanaṁ dibbacakkhukiccameva. So evaṁ
  manasi karoti "kinnu kho kammaṁ katvā ime sattā etaṁ sampattiṁ anubhavantī"ti.
  Athassa "idannāma katvā"ti taṁ kammārammaṇaṁ ñāṇamuppajjati. Idaṁ yathākammūpagañāṇaṁ.
  NāMa. Imassa visuṁ parikammaṁ nāma natthi. Yathā ca imassa, evaṁ anāgataṁsañāṇassāpi.
  Dibbacakkhupādakāneva hi imāni dibbacakkhunā saheva ijjhanti.
     Ime vata bhontotiādīsu imeti dibbacakkhunā diṭṭhānaṁ nidassanavacanaṁ. Vatāti
  anusocanatthe nipāto. Bhontoti bhavanto. Duṭṭhu caritaṁ, duṭṭhaṁ vā caritaṁ
  kilesapūtikattāti duccaritaṁ, kāyena duccaritaṁ, kāyato vā uppannaṁ duccaritanti
  kāyaduccaritaṁ. Itaresupi eseva nayo. Samannāgatāti samaṅgībhūtā.

  *  *  *  *  *  *
  Footnote: 1 chaṂa....phārusakavanādīsu
-------------------------------------------------
[page 383]
     Ariyānaṁ upavādakāti buddhapaccekabuddhabuddhasāvakānaṁ ariyānaṁ antamaso
  gihisotāpannānampi anatthakāmā hutvā antimavatthunā vā guṇaparidhaṁsanena vā
  upavādakā, akkosakā garahakāti vuttaṁ hoti. Tattha "natthi imesaṁ samaṇadhammo,
  assamaṇā ete"ti vadanto antimavatthunā upavadati. "natthi Imesaṁ jhānaṁ vā
  vimokkho vā maggo vā phalaṁ vā"tiādīni vadanto guṇaparidhaṁsanena upavadatīti
  veditabbo. So ca jhānaṁ vā upavadeyya ajhānaṁ vā, ubhayathāpi ariyūpavādova
  hoti, atibhāriyaṁ kammaṁ, anantariyakammasadisaṁ, saggāvaraṇañca maggāvaraṇañca, satekicchaṁ
  pana hoti. Tasmā yo ariyaṁ upavadati, tena gantvā sace attanā vuḍḍhataro
  hoti, ukkuṭikaṁ nisīditvā "ahaṁ āyasmantaṁ idañcidañca avacaṁ, tamme khamāhī"ti
  khamāpetabbo. Sace pana navakataro hoti, vanditvā ukkuṭikaṁ nisīditvā añjaliṁ
  paggahetvā "ahaṁ bhante tumhe idañcidañca avacaṁ, tamme khamathā"ti khamāpetabbo.
  Sacepi so nakkhamati, disāpakkanto vā hoti, sayaṁ vā gantvā saddhivihārike
  vā pesetvā khamāpetabbo. Sace nāpi gantuṁ na pesetuṁ sakkā hoti, ye
  tasmiṁ vihāre bhikkhū vasanti, tesaṁ santikaṁ gantvā sace navakatarā honti, ukkuṭikaṁ
  nisīditvā sace vuḍḍhatarā, vuḍḍhe vuttanayeneva paṭipajjitvā "ahaṁ bhante asukannāma
  āyasmantaṁ idañcidañca avacaṁ, taṁ khamatu me so āyasmā"ti vatvā khamāpetabbo. 1-
  Sammukhā akhamantepi etadeva kātabbaṁ. Sace ekacārikabhikkhu hoti, neva tassa
  vasanaṭṭhānaṁ na gataṭṭhānaṁ paññāyati, ekassa paṇḍitassa bhikkhuno santikaṁ gantvā
  "ahaṁ bhante asukaṁ nāma āyasmantaṁ idañcidañca avacaṁ, tamme anussarato anussarato
  vippaṭisāro hoti, kiṁ karomī"ti vattabbaṁ. So vakkhati "tumhe mā cintayittha,
  thero tumhākaṁ khamati, cittaṁ vūpasamethā"ti. Tenāpi ariyassa gatadisābhimukhena añjaliṁ
  paggahetvā "khamathā"ti vattabbaṁ. Yadi so parinibbuto hoti, parinibbutamañcaṭṭhānaṁ
  gantvā yāva sivathikaṁ gantvāpi khamāpetabbo. Evaṁ kate neva saggāvaraṇaṁ na
  maggāvaraṇaṁ hoti, pākatikameva hotīti.

  *  *  *  *  *  *
  Footnote: 1 ka. khamāpetabbaṁ
-------------------------------------------------
[page 384]
     Micchādiṭṭhikāti viparītadassanā. Micchādiṭṭhikammasamādānāti micchādiṭṭhivasena
  samādinnanānāvidhakammā, ye ca micchādiṭṭhimūlakesu kāyakammādīsu aññepi
  samādapenti. Ettha ca vacīduccaritaggahaṇeneva ariyūpavāde, manoduccaritaggahaṇena
  ca micchādiṭṭhiyā saṅgahitāyapi imesaṁ dvinnaṁ puna vacanaṁ mahāsāvajjabhāvadassanatthanti
  veditabbaṁ. Mahāsāvajjo hi ariyūpavādo anantariyasadiso. Vuttampi cetaṁ:-
               "seyyathāpi sāriputta bhikkhu sīlasampanno samādhisampanno paññā-
          sampanno diṭṭheva dhamme aññaṁ ārādheyya, evaṁ sampadamidaṁ sāriputta
          vadāmi. Taṁ vācaṁ appahāya taṁ cittaṁ appahāya taṁ diṭṭhiṁ appaṭinissajjitvā
          yathābhataṁ nikkhitto evaṁ niraye"ti. 1-
  Micchādiṭṭhito ca mahāsāvajjataraṁ nāma aññaṁ natthi. Yathāha:-
               "nāhaṁ bhikkhave aññaṁ ekadhammampi samanupassāmi, yaṁ evaṁ mahāsāvajjaṁ
          yathayidaṁ bhikkhave micchādiṭṭhi. Micchādiṭṭhiparamāni bhikkhave vajjānī"ti. 2-
     Kāyassa bhedāti upādinnakkhandhapariccāgā. Paraṁ maraṇāti tadanantarābhi-
  nibbattakkhandhaggahaṇe. Atha vā kāyassa bhedāti jīvitindriyassupacchedā. Paraṁ maraṇāti
  cuticittato uddhaṁ. Apāyanti evamādi sabbaṁ nirayavevacanameva. Nirayo hi
  saggamokkhahetubhūtā puññasammatā ayā apetattā, sukhānaṁ vā āyassa abhāvā apāyo.
  Dukkhassa gati paṭisaraṇanti duggati, dosabahulatāya vā duṭṭhena kammunā nibbattā
  gatīti duggati. Vivasā nipatanti tattha dukkaṭakārinoti vinipāto, vinassantā vā
  ettha nipatanti sambhijjamānaṅgapaccaṅgātipi vinipāto. Natthi ettha assādasaññito
  ayoti nirayo.
     Atha vā apāyaggahaṇena tiracchānayoniṁ dīpeti, tiracchānayoni hi apāyo

  *  *  *  *  *  *
  Footnote: 1 Maṃū. 12/149/110 2 chaṂa. mahāsāvajjānīti, aṅ.ekaka. 20/310/35
-------------------------------------------------
[page 385]
  Sugatito 1- apetattā. Na duggati, mahesakkhānaṁ nāgarājādīnaṁ sambhavato. Duggatiggahaṇena
  pettivisayaṁ dīpeti, so hi apāyo ceva duggati ca sukhato 2- apetattā dukkhassa
  ca gatibhūtattā, na tu vinipāto, asurakāyasadisaṁ avinipatitattā. Vinipātaggahaṇena
  asurakāyaṁ dīpeti. So hi yathāvuttena atthena apāyo ceva duggati ca sabbasamussayehi
  ca vinipatitattā vinipātoti vuccati. Nirayaggahaṇena avīciādianekappakāraṁ nirayameva
  dīpetīti. Upapannāti upagatā, tattha abhinibbattāti adhippāyo. Vuttavipariyāyena
  sukkapakkho veditabbo. Ayaṁ pana viseso:- tattha sugatiggahaṇena manussagatipi
  saṅgayhati. Saggaggahaṇena devagatiyeva. Tattha sundarā gatīti sugati. Rūpādīhi visayehi
  suṭṭhu aggoti saggo. So sabbopi lujjanapalujjanaṭṭhena lokoti ayaṁ vacanattho.
  Iti dibbena cakkhunātiādi sabbaṁ nigamanavacanaṁ.
     Evaṁ dibbena cakkhunā passatīti ayamettha saṅkhepattho:- dibbacakkhuñāṇaṁ
  parittapaccuppannājjhattabahiddhārammaṇavasena catūsu ārammaṇesu pavattati.
  Yathākammūpagañāṇaṁ parittamahaggatātītājjhattabahiddhārammaṇavasena pañcasu ārammaṇesu
  pavattati. Anāgataṁsañāṇaṁ parittamahaggatāppamāṇamaggānāgatājjhattabahiddhāna-
  vattabbārammaṇavasena aṭṭhasu ārammaṇesu pavattatīti.
     Ākaṅkhamāno ca bhagavāti bhagavā icchamāno. Ekampi lokadhātuṁ passeyyāti
  ekaṁ cakkavāḷaṁ olokeyya. Sahassimpi cūḷanikanti ettha yāvatā candimasūriyā
  pariharanti, disā bhānti virocamānā, tāva sahassadhā loko, 3- ettha te vattatī
  vasoti āgataṭṭhāne 3- esā sahassīcūḷanikā nāMa. Cūḷanikanti khuddakaṁ. Dvisahassimpi
  majjhimikaṁ lokadhātunti ettha sahassacakkavāḷānaṁ sahassabhāgena gaṇetvā
  dasasatasahassacakkavāḷaparimāṇā dvisahassī majjhimikā lokadhātu nāMa. Ettakena buddhānaṁ
  jātikkhettaṁ nāma dassitaṁ. Bodhisattānaṁ hi pacchimabhave devalokato cavitvā
  mātukucchiyaṁ

  *  *  *  *  *  *
  Footnote: 1 Sī. sukhato 2 Ma. sugatito 3-3 chaṂa. ime pāṭhā na dissanti
-------------------------------------------------
[page 386]
  Paṭisandhiggahaṇadivase ca mātukucchito nikkhamanadivase ca mahābhinikkhamanadivase ca
  sambodhidhammacakkappavattanāayusaṅkhāravossajjanaparinibbānadivasesu ca ettakaṁ ṭhānaṁ
  kampati. Tisahassimpi. Mahāsahassimpi lokadhātunti sahassito paṭṭhāya tatiyāti
  tisahassī, paṭhamasahassiṁ sahassadhā katvā gaṇitaṁ majjhimikaṁ sahassadhā katvā gaṇitattā
  mahantehi sahassehi gaṇitāti mahāsahasSī. Ettāvatā koṭisatasahassacakkavāḷaparimāṇo loko
  dassito hoti. Gaṇakaputtatissatthero pana evamāha "na hi tisahassimahāsahassilokadhātuyā
  etaṁ parimāṇaṁ. Idaṁ hi ācariyānaṁ sajjhāyamūlakaṁ vācāya parihīnaṭṭhānaṁ,
  dasakoṭisatasahassacakkavāḷaparimāṇaṁ pana ṭhānaṁ tisahassimahāsahassilokadhātu nāmā"ti.
  Ettāvatā hi bhagavato āṇākkhettaṁ nāma dassitaṁ. Etasmiṁ hi antare
  āṭānāṭiyaparittaisigiliparittadhajaggaparittabojjhaṅgaparittakhandhaparittamoraparitta-
  mettaparittaratanaparittānaṁ 1- 2- 3- 4- 5- 6- 7- 8- āṇā pharati.
     Yāvatakaṁ vā pana ākaṅkheyyāti yattakaṁ vā iccheyya. Iminā visayakkhettaṁ
  dassitaṁ. Buddhānaṁ hi visayakkhettassa pamāṇaparicchedo nāma natthi, natthikabhāve
  cassa imaṁ upamaṁ āharanti:- koṭisatasahassacakkavāḷe hi 9- yāva brahmalokā sāsapehi
  pūretvā sace koci puratthimāya disāya ekacakkavāḷe ekaṁ sāsapaṁ pakkhipanto
  gaccheyya, 10- sabbepi te sāsapā parikkhayaṁ gaccheyyuṁ, na tveva puratthimāya disāya
  cakkavāḷāni. Dakkhiṇādīsupi eseva nayo. Tattha buddhānaṁ avisayo nāma natthi.
  Tāvatakaṁ passeyyāti tattakaṁ olokeyya. Evaṁ parisuddhaṁ bhagavato dibbacakkhūti
  dibbacakkhukathaṁ niṭṭhāpesi.
     Kathaṁ bhagavā paññācakkhunā vivaṭacakkhūti kena pakārena paññācakkhunā
  apihitacakkhu. Mahāpañño puthupaññotiādikaṁ tattha atirocati yadidaṁ paññāyāti
  pariyosānaṁ heṭṭhā vuttatthameva.

  *  *  *  *  *  *
  Footnote: 1 dī.pā. 11/275/169 2 Ma.u. 14/133/117 3 saṁ.sa. 15/249/263 4 saṁṃahā.
  19/978/270 5 khu.jā. 27/105/56, aṅ.catukka. 21/67/83 6 khu.jā. 27/17/40
  7 khu.su. 25/1/13, khu.su. 25/143/362 8 khu.khu. 25/1/5, khu.su. 25/224/376
  9 chaṂa....cakkavāḷamhi 10 chaṂa. āgaccheyya
-------------------------------------------------
[page 387]
     Buddhacakkhunāti indriyaparopariyattañāṇena ca āsayānusayañāṇena ca. Imesaṁ
  dvinnaṁ ñāṇānaṁ buddhacakkhūti nāmaṁ, sabbaññutaññāṇassa samantacakkhūti, tiṇṇaṁ
  maggañāṇānaṁ dhammacakkhūti. Lokaṁ volokento addasa satteti satte addakkhi.
  Apparajakkhetiādīsu yesaṁ vuttanayeneva paññācakkhumhi rāgādirajaṁ appaṁ, te
  apparajakkhā. Yesaṁ taṁ mahantaṁ, te mahārajakkhā. Yesaṁ saddhādīni indriyāni
  tikkhāni, te tikkhindriyā. Yesaṁ tāni mudūni, te mudindriyā. Yesaṁ teyeva
  saddhādayo ākārā sundarā, te svākāRā. Ye kathitakāraṇaṁ sallakkhenti, sukhena sakkā
  honti viññāpetuṁ, te suviññāpayā. Ye paralokañceva vajjañca 1- bhayato passanti,
  te paralokavajjabhayadassāvino nāMa.
     Uppaliniyanti uppalavane. Itaresupi eseva nayo. Anto nimuggaposīnīti yāni
  antonimuggāneva posiyanti. Udakaṁ accuggamma tiṭṭhantīti udakaṁ atikkamitvā
  tiṭṭhanti. Tattha yāni yāni accuggamma ṭhitāni, tāni tāni sūriyarasmisamphassaṁ
  āgamayamānāni ṭhitāni ajja pupphanakāni. Yāni samodakaṁ ṭhitāni, tāni sve pupphanakāni.
  Yāni udakā anuggatāni antonimuggaposīni, tāni tatiyadivaseva pupphanakāni. Udakā pana
  anuggatāni aññānipi sarogauppalāni nāma atthi, yāni neva pupphissanti,
  macchakacchapabhakkhāneva bhavissanti, tāni pāḷiṁ nārūḷhāni, āharitvā pana
  dīpetabbānīti dīpitāni.
     Yatheva hi tāni catubbidhapupphāni, evameva ugghaṭitaññū vipañcitaññū neyyo
  padaparamoti cattāro puggalā. Yassa puggalassa udāhaṭavelāya dhammābhisamayo hoti,
  ayaṁ vuccati puggalo ugghaṭitaññū. Yassa puggalassa saṅkhittena bhāsitassa vitthārena
  atthe vibhajīyamāne dhammābhisamayo hoti, ayaṁ vuccati puggalo vipañcitaññū. Yassa
  puggalassa uddesato paripucchato yoniso manasikaroto kalyāṇamitte sevato bhajato

  *  *  *  *  *  *
  Footnote: 1 ka. vaṭṭañca
-------------------------------------------------
[page 388]
  Payirupāsato dhammābhisamayo hoti, ayaṁ vuccati puggalo neyyo. Yassa puggalassa
  bahumpi suṇato bahumpi bhaṇato bahumpi dhārayato bahumpi vācato na tassaṁ jātiyaṁ 1-
  dhammābhisamayo hoti, ayaṁ vuccati puggalo padaparamo. Tattha bhagavā uppalavanādisadisaṁ
  dasasahassilokadhātuṁ olokento ajja pupphanakāni ugghaṭitaññū, sve pupphanakāni
  vipañcitaññūti evaṁ sabbākāratova 2- addasa. Tattha tiṇṇaṁ puggalānaṁ imasmiññeva
  attabhāve bhagavato dhammadesanā atthaṁ sādheti, padaparamānaṁ anāgatatthāya vāsanā
  hoti.
     Rāgacaritotiādīsu rajjanavasena ārammaṇe caraṇaṁ etassa atthīti rāgacarito.
  Dussanavasena ārammaṇe caraṇaṁ etassa atthīti dosacarito. Muyhanavasena ārammaṇe
  caraṇaṁ etassa atthīti mohacarito. Vitakkanavasena ūhanavasena ārammaṇe caraṇaṁ
  etassa atthīti vitakkacarito. Okappanasaddhāvasena ārammaṇe caraṇaṁ etassa atthīti
  saddhācarito. Ñāṇameva caraṇaṁ, ñāṇena 3- vā caraṇaṁ, ñāṇassa vā caraṇaṁ, ñāṇato
  vā caraṇaṁ etassa atthīti ñāṇacarito. Rāgacaritassāti rāgussadassa rāgabahulassa.
  Paratopi eseva nayo.
     Asubhakathaṁ kathetīti uddhumātakādidasavidhaṁ asubhapaṭisaṁyuttaṁ kathaṁ ācikkhati.
  Vuttañhetaṁ "asubhā bhāvetabbā rāgassa pahānāyā"ti. 4- Mettābhāvanaṁ ācikkhatīti
  mettābhāvanaṁ cittasinehanaṁ katheti. Vuttañhetaṁ "mettā bhāvetabbā byāpādassa
  pahānāyā"ti. 4- Uddeseti sajjhāyane. Paripucchāyāti aṭṭhakathāya. Kālena
  dhammassavaneti yuttappattakāle uttariṁ pariyattidhammassavane. Dhammasākacchāyāti
  aññehi saddhiṁ sākacchāya. Garusaṁvāseti garūnaṁ payirupāsane. Nivesetīti ācariyānaṁ
  santike patiṭṭhāpeti. Ānāpānassatiṁ ācikkhatīti ānāpānassatisampayuttaṁ
  kammaṭṭhānaṁ katheti. Vuttañhetaṁ "ānāpānassati bhāvetabbā vitakkupacchedāyā"ti. 4-
  Pasādanīyaṁ nimittaṁ

  *  *  *  *  *  *
  Footnote: 1 chaṂa. tāya jātiyā 2 chaṂa. sabbākārato ca 3 ka. ñāṇato 4 aṅṇavaka. 23/1/292
-------------------------------------------------
[page 389]
  Ācikkhatīti cūḷavedallamahāvedallādipasādajanakaṁ 1- 2- suttaṁ katheti. Buddhasubodhinti
  buddhassa bhagavato buddhattapaṭivedhaṁ. Dhammasudhammatanti navavidhalokuttaradhammassa svāk-
  khātataṁ. Saṁghasuppaṭipattinti aṭṭhavidhāriyasaṁghassa suppaṭipannatādisuṭṭhupaṭipattiṁ.
  Sīlāni ca attanoti attano santakasīlāni ca. Ācikkhati vipassanānimittanti
  udayabbayādipaṭisaṁyuttaṁ katheti. Aniccākāranti hutvā abhāvākāraṁ. Dukkhākāranti
  udayabbayapaṭipīḷanākāraṁ. Anattākāranti avasavattanākāraṁ.
     Sele yathā pabbatamuddhaniṭṭhitoti selamaye ekagghane pabbatamuddhani ṭhitova, na hi
  tattha ṭhitassa dassanatthaṁ abhimukhe gīvukkhipanapasāraṇādikiccaṁ 3- atthi. Tathūpamanti
  tappaṭibhāgaṁ selapabbatūpamaṁ. Ayampanettha saṅkhepattho:- yathā selapabbatamuddhani ṭhito
  cakkhumā puriso samantato janataṁ passeyya. Sumedha sundarapañña sabbaññutaññāṇena
  samantacakkhu bhagavā dhammamayaṁ paññāmayaṁ pāsādamāruyha sayaṁ apetasoko sokāvakiṇṇaṁ
  jātijarābhibhūtañca janataṁ avekkhassu upadhāraya upaparikkhāti. 4-
     Ayampanettha adhippāyo:- yathā hi pabbatapādasāmantā mahantaṁ khettaṁ katvā
  tattha kedārapāḷīsu kuṭiyo katvā rattiṁ aggiṁ jāleyyuṁ, 5- caturaṅgasamannāgatañca
  andhakāraṁ assa, atha tassa pabbatassa matthake ṭhatvā cakkhumato purisassa bhūmiṁ
  olokayato neva khettaṁ na kedārapāḷiyo na kuṭiyo na tattha sayitamanussā
  paññāyeyyuṁ, kuṭikāsu pana aggijālamattameva paññāyeyya. Evaṁ dhammapāsādaṁ abhiruyha
  sattakāyaṁ olokayato tathāgatassa ye te akatakalyāṇā sattā, te ekavihāre
  dakkhiṇajāṇupasse nisinnāpi buddhacakkhussa āpāthaṁ nāgacchanti, rattiṁ khittasarā
  viya honti. Ye pana katakalyāṇā veneyyapuggalā, te evassa dūrepi ṭhitā
  āpāthaṁ āgacchanti, te eva aggi viya himavantapabbato viya ca. Vuttampi cetaṁ:-

  *  *  *  *  *  *
  Footnote: 1 Maṃū. 12/460/410 2 Maṃū. 12/449/401 3 ka. rukkhe ca abhirūhanādikiccaṁ, Ma.
  sampasāraṇādikiccaṁ 4 chaṂa. upadhārayatu upaparikkhatu 5 chaṂa. jāleyya
-------------------------------------------------
[page 390]
               "dūre Santo pakāsenti himavantova pabbato
               asantettha na dissanti rattikhittā yathā sarā"ti. 1-
     Sabbaññutaññāṇanti ettha pañcaneyyapathappabhedaṁ sabbaṁ aññāsīti sabbaññū.
  Saṅkhatāsaṅkhatādibhedā sabbadhammā hi saṅkhāro vikāro lakkhaṇaṁ nibbānaṁ paññattīti
  pañceva neyyapathā honti. Sabbaññussa bhāvo sabbaññutā, sabbaññutā eva ñāṇaṁ
  "sabbaññutāñāṇan"ti vattabbe "sabbaññutaññāṇan"ti vuttaṁ. Sabbaññūti ca
  kamasabbaññū sakiṁsabbaññū satatasabbaññū sattisabbaññū ñātasabbaññūti pañcavidhā
  sabbaññuno siyuṁ. Tesu kamena sabbajānanakālāsambhavato kamasabbaññutā na hoti.
  Sakiṁ sabbārammaṇaggahaṇābhāvato sakiṁsabbaññutā na hoti, cakkhuviññāṇādi-
  niyatārammaṇacittasambhavato 2- bhavaṅgacittavirodhato yuttiabhāvato ca satatasabbaññutā na
  hoti, parisesato sabbajānanasamatthatāya sattisabbaññutā vā siyā,
  viditasabbadhammattā ñātasabbaññutā vā, sattisabbaññuno sabbajānanattaṁ 3- natthīti
  tampi na yujjati, "na tassa addiṭṭhamidhatthi kiñci .pe. Samantacakkhū"ti vuttattā
  ñātasabbaññutā eva yujjati. Evaṁ hi sati kiccato asammohato kāraṇasiddhito
  āvajjanapaṭibaddhato sabbaññutameva hotīti. Tena ñāṇenāti tena sabbajānanañāṇena.
    Puna aparena pariyāyena sabbaññubhāvasādhanatthaṁ 4- "na tassā"ti gāthamāha. Tattha na tassa
  addiṭṭhamidhatthi kiñcīti tassa tathāgatassa idha imasmiṁ tedhātuke loke imasmiṁ
  paccuppannakāle vā paññācakkhunā adiṭṭhaṁ nāma kiñci appamattakampi na atthi na
  saṁvijjati. Atthīti idaṁ vattamānakālikaṁ ākhyātapadaṁ, iminā paccuppannakālikassa
  sabbadhammassa ñātabhāvaṁ dasseti. Gāthābandhasukhatthaṁ panettha dakāro payutto. 5-
  Atho aviññātanti ettha athoti vacanopādāne nipāto. Aviññātanti atītakālikaṁ
  aviññātaṁ nāma kiñci dhammajātaṁ nāhosīti pāṭhaseso. Abyayabhūtassa

  *  *  *  *  *  *
  Footnote: 1 khuḍha. 25/304/69 2 chaṂa. cakkhuviññāṇādīnaṁ yathārammaṇacittasambhavato
  3 ka. sattisabbaññutte sabbajānanaṁ 4 Ma. sabbaññutañāṇabhāvasādhanatthaṁ 5 ka. dhakāro
  saṁyutto
-------------------------------------------------
[page 391]
  Atthisaddassa gahaṇe pāṭhasesaṁ vināpi yujjatiyeva. Iminā atītakālikassa sabbadhammassa
  ñātabhāvaṁ dasseti. Ajānitabbanti anāgatakālikaṁ ajānitabbaṁ nāma dhammajātaṁ na
  bhavissati natthi vā. 1- Iminā anāgatakālikassa sabbadhammassa ñātabhāvaṁ dasseti.
  Jānanakiriyāvisesamattameva vā ettha akāro. Sabbaṁ abhiññāsi yadatthi neyyanti
  ettha yaṁ tekālikaṁ vā kālavinimuttaṁ vā neyyaṁ jānitabbaṁ kiñci dhammajātaṁ
  atthi, taṁ sabbaṁ tathāgato abhiññāsi adhikena sabbaññutaññāṇena jāni paṭivijjhi,
  ettha atthisaddena tekālikassa kālavinimuttassa ca gahaṇe 2- atthisaddo abyayabhūtoyeva
  daṭṭhabbo. Tathāgato tena samantacakkhūti kālavasena okāsavasena ca nippadesattā
  samantā sabbato pavattaṁ ñāṇacakkhu assāti samantacakkhu, tena yathāvuttena kāraṇena
  tathāgato samantacakkhu sabbaññūti vuttaṁ hoti. Imissā gāthāya puggalādhiṭṭhānāya
  desanāya sabbaññutaññāṇaṁ sādhitaṁ.
     Na itihitihanti "evaṁ kira āsi, evaṁ kira āsī"ti na hoti. Na itikirāyāti
  "evaṁ kira etan"ti na hoti. Na paramparāyāti paramparakathāyapi na hoti. Na
  piṭakasampadāyāti amhākaṁ piṭakatantiyā saddhiṁ sametīti 3- na hoti. Na takkahetūti
  takkaggāhenapi na hoti. Na ākāraparivitakkenāti "sundaramidaṁ kāraṇan"ti evaṁ
  kāraṇaparivitakkenāpi na hoti. Na diṭṭhinijjhānakkhantiyāti amhākaṁ nijjhāyitvā
  khamitvā gahitadiṭṭhiyā saddhiṁ sametītipi na hoti.
     Atha vāpi samādhinti ettha samādhinti kusalacittekaggatā samādhi. Kenaṭṭhena
  samādhīti? samādhānaṭṭhena. Kimidaṁ samādhānaṁ nāma? ekārammaṇe cittacetasikānaṁ
  samaṁ sammā ca ādhānaṁ, ṭhapananti vuttaṁ hoti. Tasmā yassa dhammassa ānubhāvena
  ekārammaṇe cittacetasikā samaṁ sammā ca avikkhippamānā avippakiṇṇā ca hutvā
  tiṭṭhanti, idaṁ samādhānanti veditabbaṁ. Tassa kho pana samādhissa:-

  *  *  *  *  *  *
  Footnote: 1 chaṂa. natthīti 2 chaṂa. gahaṇā 3 ka. sametanti
-------------------------------------------------
[page 392]
               Lakkhaṇaṁ tu avikkhepo vikkhepaddhaṁsanaṁ raso
               akampanamupaṭṭhānaṁ padaṭṭhānaṁ sukhaṁ pana. 1-
     Samādhi anāvilācalabhāvena ārammaṇe tiṭṭhatīti ṭhiti. Parato padadvayaṁ
  upasaggavasena vaḍḍhitaṁ. Api ca sampayuttadhamme ārammaṇamhi sampiṇḍetvā tiṭṭhatīti
  saṇṭhiti. Ārammaṇaṁ ogāhetvā anupavisitvā tiṭṭhatīti avaṭṭhiti. Kusalapakkhe hi
  cattārova dhammā ārammaṇaṁ ogāhanti saddhā sati samādhi paññāti. Teneva
  saddhā "okappanā"ti vuttā, sati "apilāpanatā"ti, samādhi "avaṭṭhitī"ti, paññā
  "pariyogāhanā"ti. Akusalapakkhe pana tayo dhammā ārammaṇaṁ ogāhanti taṇhā
  diṭṭhi avijjāti. Tenevete "oghā"ti vuttā. Cittekaggatā panettha na balavatī
  hoti. Yathā hi rajuṭṭhānaṭṭhāne udakena siñcitvā sammaṭṭhe thokameva kālaṁ rajo
  sannisīdati, sukkhe sukkhe 2- puna pakatibhāveneva vuṭṭhāti, evameva akusalapakkhe
  cittekaggatā na balavatī hoti.
     Uddhaccavicikicchāvasena pavattassa visāhārassa paṭipakkhato avisāhāro.
  Uddhaccavicikicchāvaseneva gacchantaṁ cittaṁ vikkhipati nāMa. Ayaṁ pana tathāvidho
  vikkhepo na hotīti avikkhePo. Uddhaccavicikicchāvaseneva cittaṁ visāhaṭaṁ nāma hoti,
  ito cito ca sāriyati, 3- ayaṁ pana evaṁ avisāhaṭamānasassa bhāvoti avisāhaṭamānasatā.
  Samathoti tividho samatho cittasamatho adhikaraṇasamatho sabbasaṅkhārasamathoti. Tattha
  aṭṭhasu samāpattīsu cittekaggatā cittasamatho nāMa. Taṁ hi āgamma cittacalanaṁ
  cittavipphanditaṁ sammati vūpasammati, tasmā so "cittasamatho"ti vuccati.
  Sammukhāvinayādisattavidho samatho adhikaraṇasamatho nāMa. Taṁ hi āgamma tāni tāni adhikaraṇāni
  sammanti vūpasammanti, tasmā so "adhikaraṇasamatho"ti vuccati. Yasmā pana sabbe saṅkhārā
  nibbānaṁ āgamma sammanti vūpasammanti, tasmā taṁ "sabbasaṅkhārasamatho"ti vuccati.

  *  *  *  *  *  *
  Footnote: 1 paṭisaṁ.A. 1/19 2 chaṂa. sukkhante sukkhante 3 chaṂa. harīyati
-------------------------------------------------
[page 393]
  Imasmiṁ atthe cittasamatho adhippeto. Samādhilakkhaṇe indaṭṭhaṁ kāretīti
  samādhindriyaṁ. Uddhacce na kampatīti samādhibalaṁ. Sammāsamādhīti yāthāvasamādhi
  niyyānikasamādhi.
     [157] Atha 1- bhagavā yasmā indriyasaṁvaro sīlassa rakkhā, yasmā vā
  iminānukkamena desiyamānā ayaṁ desanā tāsaṁ devatānaṁ sappāyā, tasmā
  indriyasaṁvarato pabhuti paṭipadaṁ dassento "cakkhūhī"tiādimāraddho. 2- Tattha cakkhūhi
  neva lolassāti adiṭṭhadakkhitabbādivasena cakkhūhi lolo neva assa. Gāmakathāya āvaraye
  sotanti tiracchānakathāya sotaṁ āvareyya.
     Cakkhuloliyenāti cakkhudvāre uppannalolavasena cakkhuloliyena. Adiṭṭhaṁ
  dakkhitabbanti adiṭṭhapubbaṁ rūpārammaṇaṁ passituṁ yuttaṁ. Diṭṭhaṁ samatikkamitabbanti
  diṭṭhapubbaṁ rūpārammaṇaṁ atikkamituṁ yuttaṁ. Ārāmena ārāmanti
  pupphārāmādiārāmena phalārāmādiṁ vā pupphārāmādiṁ vā. Dīghacārikanti dīghacaraṇaṁ.
  Anavaṭṭhitacārikanti asanniṭṭhānacaraṇaṁ. Anuyutto hoti rūpadassanāyāti
  rūpārammaṇadassanatthāya punappunaṁ yutto hoti.
     Antaragharaṁ paviṭṭhoti ummārabbhantaraṁ paviṭṭho. Vīthiṁ paṭipannoti antaravīthiṁ
  otiṇṇo. Gharamukhāni olokentoti gharadvārāni avalokento. Uddhaṁ ullokentoti
  uparidisaṁ uddhaṁmukho hutvā vilokento.
     Cakkhunā rūpaṁ disvāti kāraṇavasena cakkhūti laddhavohārena rūpadassanasamatthena
  cakkhuviññāṇena rūpaṁ disvā. Porāṇā panāhu:- "cakkhu rūpaṁ na passati acittakattā,
  cittaṁ na passati acakkhukattā. Dvārārammaṇasaṅghaṭṭe pana 3- pasādavatthukena
  cittena passati. Īdisī panesā `dhanunā vijjhatī'tiādīsu viya sasambhārakathā
  nāma hoti. Tasmā cakkhuviññāṇena rūpaṁ disvāti ayamettha attho"ti. Nimittaggāhīti

  *  *  *  *  *  *
  Footnote: 1 chaṂa. athassa 2 chaṂa....ādi āraddho 3 Ma. dvārārammaṇasaṅghaṭṭanena
-------------------------------------------------
[page 394]
  Itthipurisanimittaṁ vā subhanimittādikaṁ vā kilesavatthubhūtaṁ nimittaṁ chandarāgavasena
  gaṇhāti, diṭṭhamatteyeva na saṇṭhāti. Anubyañjanaggāhīti kilesānaṁ anubyañjanato 1-
  pākaṭabhāvakaraṇato anubyañjananti laddhavohāraṁ hatthapādahasitakathitāalokitavilokitādibhedaṁ 2-
  ākāraṁ gaṇhāti. Yatvādhikaraṇamenantiādimhi yaṁkāraṇā yassa cakkhundriyāsaṁvarassa
  hetu etaṁ puggalaṁ satikavāṭena cakkhundriyaṁ asaṁvutaṁ apihitacakkhudvāraṁ hutvā
  viharantaṁ ete abhijjhādayo dhammā anvāssaveyyuṁ anuppabandheyyuṁ ajjhotthareyyuṁ.
  Tassa saṁvarāya na paṭipajjatīti tassa cakkhundriyassa satikavāṭena pidahanatthāya
  na paṭipajjati. Evaṁbhūtoyeva ca na rakkhati cakkhundriyaṁ. Na cakkhundriye saṁvaraṁ
  āpajjatītipi vuccati. Tattha kiñcāpi cakkhundriye saṁvaro vā asaṁvaro vā natthi.
  Na hi cakkhuppasādaṁ nissāya sati vā muṭṭhassaccaṁ vā uppajjati. Api ca yadā
  rūpārammaṇaṁ cakkhussa āpāthaṁ āgacchati, tadā bhavaṅge dvikkhattuṁ uppajjitvā
  niruddhe kiriyāmanodhātu āvajjanakiccaṁ sādhayamānā uppajjitvā nirujjhati, tato
  cakkhuviññāṇaṁ dassanakiccaṁ, tato vipākamanodhātu 3- sampaṭicchanakiccaṁ, tato
  vipākāhetukamanoviññāṇadhātu santīraṇakiccaṁ, tato kiriyāhetukamanoviññāṇadhātu
  voṭṭhabbanakiccaṁ sādhayamānā uppajjitvā nirujjhati, tadanantaraṁ javanaṁ javati.
     Tatrāpi neva bhavaṅgasamaye na āvajjanādīnaṁ aññatarasamaye saṁvaro vā asaṁvaro
  vā atthi. Javanakkhaṇe pana sace dussīlyaṁ vā muṭṭhassaccaṁ vā aññāṇaṁ vā
  akkhanti vā kosajjaṁ vā uppajjati, asaṁvaro hoti. Evaṁ honto pana so
  "cakkhundriye asaṁvaro"ti vuccati. Kasmā? yasmā tasmiṁ asaṁvare sati dvārampi
  aguttaṁ hoti, bhavaṅgampi āvajjanādīnipi vīthicittāni. Yathā kiṁ? yathā nagare
  catūsu dvāresu asaṁvutesu kiñcāpi antogharadvārakoṭṭhakagabbhādayo saṁvutā, tathāpi
  antonagare sabbaṁ bhaṇḍaṁ arakkhitaṁ agopitameva hoti. Nagaradvārena hi pavisitvā

  *  *  *  *  *  *
  Footnote: 1 chaṂa. anuanubyañjanato 2 chaṂa....sitahasita... 3 chaṂa. manodhātu
-------------------------------------------------
[page 395]
  Corā yadicchanti taṁ kareyyuṁ, evameva javane dussīlyādīsu uppannesu tasmiṁ
  asaṁvare sati dvārampi aguttaṁ hoti bhavaṅgampi āvajjanādīnipi vīthicittāni.
     Saddhādeyyānīti kammañca phalañca idhalokañca paralokañca saddahitvā dinnāni.
  "ayaṁ Me ñātīti vā, mittoti vā, idaṁ vā paṭikarissati, idaṁ vānena katapubban"ti
  vā evaṁ na dinnānīti attho. Evaṁ dinnāni hi na saddhādeyyāni nāma
  honti. Bhojanānīti ca desanāsīsamattametaṁ, atthato pana saddhādeyyāni bhojanāni
  bhuñjitvā cīvarāni pārupitvā senāsanāni sevamānā gilānapaccayabhesajjaṁ
  paribhuñjamānāti sabbametaṁ vuttameva hoti.
     Seyyathidanti nipāto. Tassattho, katamo soti. Naccaṁ nāma yaṁ kiñci naccaṁ,
  taṁ maggaṁ gacchantenāpi gīvaṁ pasāretvā daṭṭhuṁ na vaṭṭati. Gītanti yaṁ kiñci
  gītaṁ. Vāditanti yaṁ kiñci vāditaṁ. Pekkhanti naṭasamajjaṁ. Akkhānanti
  bhāratarāmāyanādikaṁ. Yasmiṁ ṭhāne kathīyati, tattha gantumpi na vaṭṭati. Pāṇissaranti
  kaṁsatāḷaṁ, "pāṇitāḷan"tipi vadanti. Vetāḷanti ghanatāḷaṁ, "mantena
  matasarīruṭṭhāpanan"tipi eke. Kumbhathūṇanti caturassāmbaṇakatāḷaṁ, "bhumbhasaddan"tipi
  eke. Sobhanakanti naṭānaṁ abbhokiraṇaṁ, sobhanakaraṁ vā, 1- paṭibhānacittanti vuttaṁ hoti.
  Caṇḍālanti ayoguḷakīḷā, "caṇḍālānaṁ sāṇadhovanakīḷā"tipi vadanti. Vaṁsanti veṇuṁ
  ussāpetvā kīḷanaṁ.
     Dhovananti aṭṭhidhovanaṁ, ekaccesu kira janapadesu kālakate ñātake na jhāpenti,
  nikhaṇitvā ṭhapenti. Atha tesaṁ pūtibhūtaṁ kāyaṁ ñatvā nīharitvā aṭṭhīni dhovitvā
  gandhehi makkhetvā ṭhapenti. Te nakkhattakāle ekasmiṁ ṭhāne aṭṭhīni ṭhapetvā
  ekasmiṁ ṭhāne surādīni ṭhapāpetvā 2- rodantā paridevantā suraṁ pivanti. Vuttampi
  cetaṁ "atthi bhikkhave dakkhiṇesu janapadesu dhovanaṁ nāma, tattha hoti annampi

  *  *  *  *  *  *
  Footnote: 1 Ma. sobhanākārakataṁ vā 2 chaṂa. ṭhapetvā
-------------------------------------------------
[page 396]
  Pānampi khajjampi bhojjampi leyyampi peyyampi naccampi gītampi vāditampi.
  Atthetaṁ bhikkhave dhovanaṁ, netaṁ natthīti vadāmī"ti. 1- Ekacce pana "indajālena
  aṭṭhidhovanaṁ dhovanan"ti vadanti. Hatthiyuddhādīsu bhikkhuno neva hatthiādīhi saddhiṁ
  yujjhituṁ, na te yujjhāpetuṁ, na yujjhante daṭṭhuṁ vaṭṭati. Nibbuddhanti mallayuddhaṁ.
  Uyyodhikanti yattha sampahāro diyyati. Balagganti balagaṇanaṭṭhānaṁ. Senābyūhanti
  senāniveso, sakaṭabyūhādivasena senāya nivesanaṁ. Anīkadassananti "tayo hatthī pacchimaṁ
  hatthānīkan"tiādinā 2- nayena vuttassa anīkassa dassanaṁ.
     Na nimittaggāhī hotīti chandarāgavasena vuttappakāraṁ nimittaṁ na gaṇhāti.
  Evaṁ sesapadānipi vuttapaṭipakkhanayena veditabbāni. Yathā ca heṭṭhā javane
  dussīlyādīsu uppannesu tasmiṁ asaṁvare sati dvārampi aguttaṁ hoti, bhavaṅgampi
  āvajjanādīnipi vīthicittānīti vuttaṁ, evamidha tasmiṁ sīlādīsu uppannesu
  dvārampi guttaṁ hoti, bhavaṅgampi āvajjanādīnipi vīthicittāni. Yathā kiṁ? yathā
  nagaradvāresu saṁvutesu kiñcāpi antogharādayo asaṁvutā honti, tathāpi antonagare
  sabbaṁ bhaṇḍaṁ surakkhitaṁ sugopitameva hoti, nagaradvāresu pihitesu corānaṁ paveso
  natthi. Evameva javane sīlādīsu uppannesu dvārampi guttaṁ hoti, bhavaṅgampi
  āvajjanādīnipi vīthicittāni. Tasmā javanakkhaṇe uppajjamānopi "cakkhundriye
  saṁvaro"ti vutto. Ito paraṁ heṭṭhā ca upari ca vuttavipariyāyena attho veditabbo.
     Visūkadassanāti paṭāṇīdassanato. Gāmakathāti gāmavāsīnaṁ kathā. Bāttiṁsāti dvattiṁsa.
  Aniyyānikattā saggamokkhamaggānaṁ tiracchānabhūtā kathāti tiracchānakathā. Tattha rājānaṁ
  ārabbha "mahāsammato mandhātā dhammāsoko evaṁ mahānubhāvo"tiādinā nayena
  pavattā kathā rājakathā. Esa nayo corakathādīsu. Tesu "asuko rājā abhirūpo
  dassanīyo"tiādinā nayena gehasitakathāva tiracchānakathā hoti. "sopi

  *  *  *  *  *  *
  Footnote: 1 aṅḍasaka. 24/107/175 2 viṃahāvi. 2/324/268
-------------------------------------------------
[page 397]
  Nāma evaṁ mahānubhāvo khayaṁ gato"ti evaṁ pavattā pana kammaṭṭhānabhāve tiṭṭhati.
  Coresupi "mūladevo evaṁ mahānubhāvo, meghamālo evaṁ mahānubhāvo"ti tesaṁ kammaṁ
  paṭicca "aho sūrā"ti gehasitakathāva tiracchānakathā. Yuddhepi bhāratayuddhādīsu "asukena
  asuko evaṁ mārito evaṁ viddho"ti kāmassādavaseneva kathā tiracchānakathā. "tepi
  Nāma khayaṁ gatā"ti evaṁ pavattā pana sabbattha kammaṭṭhānameva hoti.
     Api ca annādīsu "evaṁ vaṇṇavantaṁ gandhavantaṁ rasavantaṁ phassasampannaṁ khādimha
  bhuñjimha pivimhā paribhuñjimhā"ti kāmassādavasena kathetuṁ na vaṭṭati, sātthakaṁ
  pana katvā "pubbe evaṁ vaṇṇādisampannaṁ annaṁ pānaṁ vatthaṁ sayanaṁ mālaṁ gandhaṁ
  sīlavantānaṁ adamha, cetiyapūjaṁ akarimhā"ti kathetuṁ vaṭṭati. Ñātikathādīsu pana "amhākaṁ
  ñātakā sūrā samatthā"ti vā, "pubbe mayaṁ evaṁ vicitrehi yānehi vicarimhā"ti
  vā assādavasena vattuṁ na vaṭṭati, sātthakaṁ pana katvā "tepi no ñātakā
  khayaṁ gatā"ti vā, "pubbe mayaṁ evarūpā upāhanā saṁghassa adamhā"ti vā kathetuṁ
  vaṭṭati. Gāmakathāpi suniviṭṭhadunniviṭṭhasubhikkhadubbhikkhādivasena "asukagāmavāsino
  sūrā samatthā"ti vā evaṁ assādavasena vattuṁ na vaṭṭati, sātthakaṁ pana katvā
  "saddhā pasannā"ti vā, "khayavayaṁ gatā"ti vā vattuṁ vaṭṭati.
     Nigamanagarajanapadakathāsupi eseva nayo. Itthikathāpi vaṇṇasaṇṭhānādīni paṭicca
  assādavasena na vaṭṭati, "saddhā pasannā, khayavayaṁ gatā"ti evameva vaṭṭati.
  Sūrakathāpi "nandimitto nāma yodho sūro ahosī"ti assādavasena na vaṭṭati.
  "saddho Ahosi, khayavayaṁ gato"ti evameva vaṭṭati. Visikhākathāpi "asukā visikhā
  suniviṭṭhā dunniviṭṭhā sūrā samatthā"ti assādavasena na vaṭṭati. "saddhā Pasannā,
  khayavayaṁ gatā"icceva vaṭṭati.
     Kumbhaṭṭhānakathāti udakaṭṭhānakathā, 1- "udakatitthakathā"tipi vuccati, kumbhadāsikathā

  *  *  *  *  *  *
  Footnote: 1 Sī. kuṭaṭṭhānakathā
-------------------------------------------------
[page 398]
  Vā, sāpi "pāsādikā, naccituṁ gāyituṁ chekā"ti assādavasena na vaṭṭati, "saddhā
  pasannā"tiādinā nayena vaṭṭati. Pubbapetakathāti atītañātikathā. Tattha
  vattamānañātikathāsadisova vinicchayo.
     Nānattakathāti purimapacchimakathāhi vimuttā avasesā nānāsabhāvā niratthakakathā.
  Lokakkhāyikāti ayaṁ loko kena nimmito? asukena nāma nimmito. Kāko seto
  Aṭṭhīnaṁ setattā, balākā rattā lohitassa rattattāti evamādikā
  lokāyatavitaṇḍasallāpakathā.
     Samuddakkhāyikā nāma kasmā samuddo sāgaro? sāgaradevena khatattā sāgaro,
  "khato Me"ti hatthamuddhāya sayaṁ niveditattā samuddoti evamādikā niratthakā
  samuddakkhānakathā. Bhavoti vuḍḍhi. Abhavoti hāni. Iti bhavo iti abhavoti yaṁ vā
  taṁ vā niratthakakāraṇaṁ vatvā pavattitakathā itibhavābhavakathā.
     Āvareyyāti āvaraṇaṁ kareyya. Nivāreyyāti ārammaṇato vāreyya. Saṁvareyyāti
  sammā nissesaṁ katvā vāreyya. Rakkheyyāti rakkhaṁ kareyya. Gopeyyāti saṅgopeyya.
  Pidaheyyāti pidahanaṁ kareyya. Pacchindeyyāti sotaṁ chindeyya.
     Tena tena na tussantīti tena tena ambilādirasena 1- na santosaṁ āpajjanti.
  Aparāparaṁ pariyesantīti uparūpari gavesanti.
     [158] Phassenāti rogaphassena. Bhavañca nābhijappeyyāti tassa phassassa
  vinodanatthāya kāmabhavādibhavañca na pattheyya. Bheravesu ca na sampavedheyyāti tassa
  phassassa paccayabhūtesu sīhabyagghādīsu bheravesu ca na sampavedheyya, avasesesu vā
  ghānindriyamanindriyavisayesu na sampavedheyya. Evaṁ paripūro indriyasaṁvaro ca
  vutto 2- hoti. Purimehi vā indriyasaṁvaraṁ dassetvā iminā "araññe vasatā
  bheravaṁ disvā vā sutvā vā nappavedhitabban"ti dasseti.

  *  *  *  *  *  *
  Footnote: 1 chaṂa. ambilādinā rasena 2 Sī.,ka. gutto
-------------------------------------------------
[page 399]
     Ekenākārenāti ekena kāraṇena. Bhayampi bheravampi taññevāti bhayanti
  ca bheravanti ca khuddakampi mahantampi uttāsanimittameva. Tamevatthaṁ dassetuṁ
  "vuttañhetan"tiādimāha. Bhayanti tappaccayā uppannabhayaṁ. Bhayānakanti
  ākāraniddeso. Chambhitattanti bhayavasena gattacalanaṁ. Lomahaṁsoti lomānaṁ haṁsanaṁ
  uddhaggabhāvo. Iminā padadvayena kiccato bhayaṁ dassetvā puna "cetaso ubbego
  utrāso"ti sabhāvato dasseti. Ubbegoti bhīruko. 1- Utrāsoti cittakkhobho.
  Jātibhayanti jātiṁ paṭicca uppannabhayaṁ. Sesesupi eseva nayo. Rājato uppannaṁ bhayaṁ
  rājabhayaṁ. Sesesupi eseva nayo. Attānuvādabhayanti pāpakammino attānaṁ anuvadantassa
  uppajjanakabhayaṁ. Parānuvādabhayanti parassa anuvādato uppajjanakabhayaṁ.
     Daṇḍabhayanti āgārikassa raññā pavattitadaṇḍaṁ, anāgārikassa vinayadaṇḍaṁ
  paṭicca uppajjanakabhayaṁ. Duggatibhayanti cattāro apāye paṭicca uppajjanakabhayaṁ.
  Ūmibhayanti mahāsamudde udakaṁ orohantassa pattabhayaṁ. 2- Mahāsamudde kira mahindavīci
  nāma saṭṭhiyojanāni uggacchati, taraṅgavīci 3- nāma paṇṇāsa yojanāni, rohaṇavīci
  nāma cattālīsayojanāni uggacchati. Evarūpā ūmiyo paṭicca pavattabhayaṁ ūmibhayaṁ.
  Kumbhīlato pavattaṁ bhayaṁ bhumbhīlabhayaṁ. Udakāvaṭṭato bhayaṁ āvaṭṭabhayaṁ. Susukā vuccati
  caṇḍamaccho, tato bhayaṁ susukābhayaṁ. Ājīvikabhayanti jīvitavuttito bhayaṁ ājīvikabhayaṁ.
  Asilokabhayanti garahato bhayaṁ.
     [159] Laddhā na sannidhiṁ kayirāti etesaṁ annādīnaṁ yaṁ kiñci dhammena
  labhitvā "araññe ca senāsane vasatā dullabhan"ti cintetvā sannidhiṁ na kareyya.
     Odanoti sāli vīhi yavo godhumo kaṅgu varako kudrūsakoti sattannaṁ dhaññānaṁ
  dhaññānulomānañca taṇḍulehi nibbatto. Kummāsoti yavehi nibbatto. Sattūti
  sāliādīhi katasattu. Maccho dakasambhavo. Maṁsaṁ pākaṭameva. Ambapānanti āmehi

  *  *  *  *  *  *
  Footnote: 1 Sī. ubbegoti turito 2 chaṂa. pavattabhayaṁ 3 Sī.,ka. gaṅgāvīci
-------------------------------------------------
[page 400]
  Vā pakkehi vā ambehi katapānaṁ. Tattha āmehi karontena ambataruṇāni bhinditvā
  udake pakkhipitvā ātape ādiccapākena pacitvā parissāvetvā tadahu paṭiggahitehi
  madhusakkarakappūrādīhi yojetvā kātabbaṁ. Jambupānanti jambuphalehi katapānaṁ.
  Cocapānanti aṭṭhikakadaliphalehi katapānaṁ. Mocapānanti anaṭṭhikehi kadaliphalehi katapānaṁ.
  Madhukapānanti madhukānaṁ jātirasena katapānaṁ. Tampana udakasambhinnaṁ vaṭṭati, suddhaṁ
  na vaṭṭati. Muddikapānanti muddikā udake madditvā ambapānaṁ viya katapānaṁ.
  Sālūkapānanti rattuppalanīluppalādīnaṁ sālūke madditvā katapānaṁ. Phārusakapānanti
  phārusakehi ambapānaṁ viya katapānaṁ. Kosambapānanti kosambaphalehi katapānaṁ.
  Kolapānanti kolaphalehi katapānaṁ. Badarapānanti mahākolaphalehi ambapānaṁ viya katapānaṁ.
  Imāni ekādasa pānāni, tānipi ādiccapakkānipi vaṭṭanti.
     Ghaṭapānanti sappipānaṁ. Telapānanti tilatelādipānaṁ. Payopānanti khīrapānaṁ.
  Yāgupānanti ambilādiyāgupānaṁ. 1- Rasapānanti sākādirasapānaṁ. Piṭṭhakhajjakanti
  sattannaṁ tāva dhaññānaṁ dhaññānulomānaṁ aparaṇṇānañca piṭṭhaṁ panasapiṭṭhaṁ labujapiṭṭhaṁ
  ambāṭakapiṭṭhaṁ sālapiṭṭhaṁ khīravallipiṭṭhañcāti evamādīnaṁ piṭṭhehi kataṁ
  piṭṭhakhajjakaṁ. Pūvakhajjakampi etehiyeva kataṁ. Mūlakhajjakanti mūlakamūlaṁ khārakamūlaṁ
  cuccumūlanti evamādi. Tacakhajjakanti ucchutacādayo. Pattakhajjakanti
  nimbapaṇṇakuṭajapaṇṇapaṭolapaṇṇasulasapaṇṇādayo. Pupphakhajjakanti
  mūlakapupphakhārakapupphasetavaraṇasiggūppalapadumakādayo. Phalakhajjakanti
  panasalabujatālanāḷikerāmbāṭakatintiṇikamātuluṅgakapiṭṭhaphalālābukumbhaṇḍa-
  pussaphalatimbarusakatipusavātiṅgaṇacocamocamadhukādīnaṁ phalānaṁ khajjakaṁ.
     Na kuhanāyāti na vimhāpanāya. Na lapanāyāti paccayatthaṁ na lapanāya.
  Vihāraṁ āgate manusse disvā "kimatthāya bhonto āgatā"ti bhikkhū nimantetunti.
  "yadi Evaṁ gacchatha, ahaṁ pacchato gahetvā āgacchāmī"ti evaṁ na lapanāya. Atha

  *  *  *  *  *  *
  Footnote: 1 Sī.,chaṂa. sītalādiyāgupānaṁ
-------------------------------------------------
[page 401]
  Vā attānaṁ upanetvā "ahaṁ tisso, mayi rājā pasanno, mayi asuko rājā
  asuko ca rājamahāmatto pasanno"ti evaṁ na lapanāya. Na nemittikatāyāti yena
  kenaci paresaṁ paccayadānasaññājanakena kāyavacīkammena na nemittikatāya. Na
  nippesikatāyāti yā paresaṁ akkosanādikiriyā yasmā veḷupesikā viya abbhaṅgaṁ
  parassa guṇaṁ nippeseti nipuñchati, yasmā vā gandhajātaṁ nipisitvā gandhamagganā
  viya paraguṇe nipisitvā vicuṇṇetvā esā lābhamagganā hoti, tasmā "nippesikatā"ti
  vuccati. Na evarūpāya nippesikatāya. Na lābhena lābhaṁ nijigiṁsanatāyāti 1- ettha
  nijigiṁsanatāti magganā, aññato laddhaṁ hi aññattha haraṇavasena lābhena lābhamagganā
  nāma hoti. Na evarūpāya lābhena lābhamagganāya.
     Na dārudānenāti na paccayahetukena dārudānena vihāre uṭṭhitaṁ hi araññato 2-
  vā āharitvā rakkhitagopitaṁ dāruṁ "evaṁ me paccayaṁ dassantī"ti upaṭṭhākānaṁ
  dātuṁ na vaṭṭati. Evaṁ hi jīvikaṁ kappento anesanāya micchājīvena jīvati, so
  diṭṭheva dhamme garahaṁ pāpuṇāti, samparāye ca apāyaparipūrako hoti. Attano
  puggalikaṁ dāruṁ kulasaṅgahatthāya dadanto kuladūsakadukkaṭaṁ āpajjati, parapuggalikaṁ
  theyyacittena dadamāno 3- bhaṇḍagghena kāretabbo. Saṁghikepi eseva nayo. Sace pana
  taṁ issaratāya deti, garubhaṇḍavissajjanaṁ āpajjati. Kataraṁ pana dāru garubhaṇḍaṁ
  hoti, kataraṁ na hotīti? yaṁ tāva aropimaṁ sayaṁ jātaṁ, taṁ saṁghena paricchinnaṭṭhāneyeva
  garubhaṇḍaṁ, tato paraṁ na garubhaṇḍaṁ. Ropimaṭṭhāne ca sabbena sabbaṁ garubhaṇḍaṁ,
  pamāṇato sūcidaṇḍakappamāṇaṁ garubhaṇḍaṁ.
     Na veḷudānenātiādīsupi na veḷudānenāti na paccayahetukena veḷudānenātiādi
  sabbaṁ na dārudānenāti ettha vuttanayeneva veditabbaṁ. Veḷu pana pamāṇato
  telanāḷippamāṇo garubhaṇḍaṁ, na tato heṭṭhā. Manussā vihāraṁ gantvā veḷuṁ

  *  *  *  *  *  *
  Footnote: 1 chaṂa. nijigīsanatāyāti. evamuparipi 2 Sī.,ka. aññato 3 chaṂa. dadanto
-------------------------------------------------
[page 402]
  Yācanti, bhikkhū "saṁghiko"ti dātuṁ na visahanti, manussā punappunaṁ yācanti vā
  tajjenti vā, tadā bhikkhūhi "daṇḍakammaṁ katvā gaṇhathā"ti vattuṁ vaṭṭati, veḷudānaṁ
  nāma na hoti. Sace te daṇḍakammatthāya vāsipharasuādīni vā khādanīyaṁ vā
  bhojanīyaṁ vā denti, gahetuṁ na vaṭṭati.
     Vinayaṭṭhakathāyaṁ pana "daḍḍhagehā manussā gaṇhitvā gacchantā na
  vāretabbā"ti vuttaṁ. Sace saṁghassa veḷugumbe veḷudūsikā uppajjati, taṁ
  akoṭṭāpentānaṁ veḷu nassati. "kiṁ Kātabban"ti bhikkhācāre manussānaṁ
  ācikkhitabbaṁ. Sace koṭṭetuṁ na icchanti, "sambhāgaṁ labhissathā"ti vattabbā. Na
  icchantiyeva, "dve koṭṭhāse labhissathā"ti vattabbā. Evampi anicchantesu naṭṭhena
  attho natthi, "tumhākaṁ khaṇe sati daṇḍakammaṁ karissatha, koṭṭetvā gaṇhathā"ti
  vattabbā, veḷudānaṁ nāma na hoti. Veḷugumbe aggimhi uṭṭhitepi udakena
  vuyhamānaveḷūsupi eseva nayo.
     Pattadāne garubhaṇḍatāya ayaṁ vinicchayo:- pattampi hi yattha vikkāyati,
  gandhakārādayo 1- gandhapaliveṭhanādīnaṁ atthāya gaṇhanti, tādise dullabhaṭṭhāneyeva
  garubhaṇḍaṁ hoti. Esa tāva kiṁsukapattakaṇṇapiḷandhanatālapattādīsu vinicchayo.
  Tālapaṇṇampi imasmiṁyeva ṭhāne kathetabbaṁ:- tālapaṇṇampi hi sayaṁ jāte tālavane
  saṁghena paricchinnaṭṭhāneyeva garubhaṇḍaṁ, na tato paraṁ, ropimatālesu sabbampi
  garubhaṇḍaṁ, tassa pamāṇaṁ heṭṭhimakoṭiyā aṭṭhaṅgulappamāṇopi rittapotthako. Tiṇampi
  ettheva pakkhipitvā kathetabbaṁ. Yattha pana tiṇaṁ natthi, tattha tālanāḷikerapaṇṇādīhipi
  chādenti. Tasmā tānipi tiṇeneva saṅgahitāni. Iti muñjapalālādīsu yaṁ kiñci
  muṭṭhippamāṇaṁ tiṇaṁ. Nāḷikerapaṇṇādīsu ca ekapaṇṇampi saṁghassa dinnaṁ vā tattha
  jātaṁ vā bahiārāme saṁghassa tiṇavatthumhi jātatiṇaṁ vā rakkhitagopitaṁ vā garubhaṇḍaṁ

  *  *  *  *  *  *
  Footnote: 1 Sī.,ka. gandhikādayo
-------------------------------------------------
[page 403]
  Hoti. Taṁ pana saṁghakamme ca cetiyakamme ca kate atirekaṁ puggalikakamme dātuṁ
  vaṭṭati. Heṭṭhā vuttadāruveḷūsupi eseva nayo.
     Pupphadāne "ettakesu rukkhesu pupphāni vissajjitvā yāgubhattatthāya
  upanentu, ettakesu senāsanapaṭisaṅkharaṇe upanentū"ti evaṁ niyamitaṭṭhāneyeva
  pupphāni garubhaṇḍāni honti. Yadi sāmaṇerā pupphāni ocinitvā rāsiṁ karonti,
  pañcaṅgasamannāgato pupphabhājako bhikkhu bhikkhusaṁghaṁ gaṇetvā koṭṭhāse karoti. So
  sampattaparisāya saṁghaṁ anāpucchitvāva dātuṁ labhati. Asammatena pana āpucchitvāva
  dātabbaṁ. Bhikkhuno pana kassa pupphāni dātuṁ labbhati, kassa na labbhatīti? mātāpitūnaṁ
  gehaṁ haritvāpi gehato pakkosāpetvāpi "vatthupūjaṁ karothā"ti dātuṁ labbhati,
  piḷandhanatthāya 1- na labbhati. Sesañātīnaṁ pana haritvā na dātabbaṁ, pakkosāpetvā
  pūjanatthāya dātabbaṁ. Sesajanassa pūjanaṭṭhānaṁ sampattassa apaccāsiṁsantena dātabbaṁ,
  pupphadānaṁ nāma na hoti.
     Vihāre bahūni pupphāni pupphanti, bhikkhunā piṇḍāya carantena manusse disvā
  "vihāre bahūni pupphāni pūjethā"ti vattabbaṁ, vacanamatte doso natthi, "manussā
  khādanīyabhojanīyaṁ ādāya āgamissantī"ti cittena pana na vattabbaṁ. Sace vadati,
  khādanīyabhojanīyaṁ na paribhuñjitabbaṁ. Manussā attano dhammatāya "vihāre pupphāni
  atthī"ti pucchitvā "asukadivase vihāraṁ āgamissāma, sāmaṇerānaṁ pupphāni ocinituṁ
  mā dethā"ti vadanti. Bhikkhu sāmaṇerānaṁ kathetuṁ pamuṭṭho, sāmaṇerehi pupphāni
  ocitāni, manussā bhikkhū 2- upasaṅkamitvā mayaṁ tumhākaṁ asukadivase evaṁ
  ārocayimha "sāmaṇerānaṁ pupphāni ocinituṁ mā dethā"ti, kasmā na vārayitthāti? "sati
  me pamuṭṭhā, pupphāni ocinitamattāneva, na tāva pūjā katā"ti vattabbaṁ, "gaṇhatha
  pūjethā"ti na vattabbaṁ. Sace vadati, āmisaṁ na paribhuñjitabbaṁ. Aparo bhikkhu

  *  *  *  *  *  *
  Footnote: 1 ka. sivaliṅgakhandhatthāya 2 chaṂa. bhikkhuṁ
-------------------------------------------------
[page 404]
  Sāmaṇerānaṁ ācikkhati "asukagāmavāsino `pupphāni mā ocinitthā'ti āhaṁsū"ti
  manussāpi āmisaṁ āharitvā dānaṁ datvā vadanti "amhākaṁ manussā na bahukā,
  sāmaṇere amhehi saha pupphāni ocinituṁ āṇāpethā"ti. "sāmaṇerehi Bhikkhā
  laddhā. Ye bhikkhācāraṁ na gacchanti, te sayameva jānissanti upāsakā"ti vattabbaṁ.
  Ettakaṁ nayaṁ labhitvā sāmaṇere putte vā bhātike vā katvā pupphāni ocināpetuṁ
  doso natthi, pupphadānaṁ nāma na hoti.
     Phaladāne phalampi pupphaṁ viya niyamitameva garubhaṇḍaṁ hoti. Vihāre bahukamhi
  phalāphale sati aphāsukamanussā āgantvā yācanti, bhikkhū "saṁghikan"ti dātuṁ na
  ussahanti, manussā vippaṭisārino akkosanti paribhāsanti, tattha kiṁ kātabbanti?
  phalehi vā rukkhehi vā paricchinditvā katikā kātabbā "asuke ca rukkhe asuke
  ca rukkhe ettakāni phalāni gaṇhantā, ettakesu vā rukkhesu phalāni gaṇhantā
  na vāretabbā"ti. Corā vā issarā vā balakkārena gaṇhantā na vāretabbā.
  Kuddhā hi te sakalavihārampi nāseyyuṁ, ādīnavo pana kathetabboti.
     Sinānadāne sinānacuṇṇāni koṭṭitāni na garubhaṇḍāni, akoṭṭito rukkhe
  ṭhitova rukkhataco garubhaṇḍaṁ, cuṇṇaṁ pana agilānassa rajananipakkaṁ vaṭṭati. Gilānassa
  yaṁ kiñci cuṇṇaṁ dātuṁ vaṭṭatiyeva.
     Na cuṇṇadānenāti vuttanayena na 1- sirīsacuṇṇādīnaṁ dānena. Mattikādāne
  mattikā hi yattha dullabhā hoti, tattheva garubhaṇḍaṁ. Sāpi heṭṭhimakoṭiyā
  tiṁsapalaguḷapiṇḍappamāṇāva, tato heṭṭhā na garubhaṇḍanti.
     Dantakaṭṭhadāne dantakaṭṭhaṁ acchinnakameva garubhaṇḍaṁ. Yesaṁ sāmaṇerānaṁ saṁghato
  dantakaṭṭhavāro pāpuṇāti, te attano ācariyupajjhāyānaṁ pāṭiyekkaṁ dātuṁ na

  *  *  *  *  *  *
  Footnote: 1 chaṂa. nasaddo na dissati
-------------------------------------------------
[page 405]
  Labhanti. Yehi pana "ettakāni dantakaṭṭhāni āharitabbānī"ti paricchinditvā vārā
  gahitā, te atirekāni ācariyupajjhāyānaṁ dātuṁ labhanti. Ekena bhikkhunā
  dantakaṭṭhamāḷakato bahūni dantakaṭṭhāni na gahetabbāni, devasikaṁ ekekameva gahetabbaṁ.
  Pāṭiyekkaṁ vasantenāpi bhikkhusaṁghaṁ gaṇayitvā 1- yattakāni attano pāpuṇanti,
  tattakāneva gahetvā gantabbaṁ. Antarā āgantukesu vā āgatesu disaṁ vā
  pakkamantesu āharitvā gahitaṭṭhāneyeva ṭhapetabbāni. Na mukhodakadānenāti na
  mukhadhovanaudakadānena.
     Na cāṭukamyatāyātiādīsu cāṭukamyatā vuccati attānaṁ dāsaṁ viya nīcaṭṭhāne
  ṭhapetvā parassa khalitavacanampi saṇṭhapetvā piyakāmatāya paggayhavacanaṁ. Na
  muggasūpatāyāti 2- na muggasūpasamānatāya. Muggasūpasamānatāti saccālikena jīvikaṁ
  kappanatāya etaṁ adhivacanaṁ. Yathā hi muggasūpe paccante bahū muggā pākaṁ gacchanti
  thokā na gacchanti, evameva saccālikena jīvikakappake puggale bahuṁ alikaṁ hoti, appakaṁ
  saccaṁ. Yathā vā muggasūpassa apavisanaṭṭhānaṁ nāma natthi, evameva saccālikavuttino
  puggalassa appatiṭṭhānaṁ nāma natthi. Siṅghāṭakaṁ viya icchiticchitaṭṭhānassa
  patiṭṭhāti. Tenassa sā musāvāditā "muggasūpatā"ti vuttā. Na pāribhaṭyatāyāti na
  paribhaṭakammabhāvena. Paribhaṭassa hi kammaṁ pāribhaṭyaṁ, tassa bhāvo pāribhaṭyatā,
  alaṅkārakaraṇādīhi dārakakīḷāpanassetaṁ adhivacanaṁ. Na pīṭhamaddikatāyāti na sahasā gharaṁ
  pavisitvā pīṭhake nisīdanakatāya.
     Na vatthuvijjāyātiādīsu vatthuvijjā nāma gāmanigamanagarādīnaṁ
  suniviṭṭhadunniviṭṭhajānanasatthaṁ. Tiracchānavijjā nāma aniyyānikattā
  saggamokkhamaggānaṁ tiracchānabhūtā aṅgasatthanimittādikā avasesā vijjā. Aṅgavijjā
  nāma itthipurisānaṁ subhagadubbhagalakkhaṇajānanaṁ. Nakkhattavijjā nāma nakkhattānaṁ
  yogajānanasatthaṁ.

  *  *  *  *  *  *
  Footnote: 1 Sī. gāhayitvā 2 chaṂa. na muggasūpyatāyāti. evamuparipi
-------------------------------------------------
[page 406]
     Na dūtagamanenāti na dūteyyaṁ katvā gamanena. Na pahiṇagamanenāti na gihīnaṁ 1-
  sāsanaṁ gahetvā gharā gharaṁ pahitassa gamanena. Na jaṅghapesaniyenāti na 2-
  gāmantaradesantarādīsu tesaṁ tesaṁ gihīnaṁ sāsanapaṭisāsanaṁ haraṇena. Idaṁ hi
  jaṅghapesaniyaṁ nāma attano mātāpitūnaṁ, ye cassa mātāpitaro upaṭṭhahanti, tesaṁ sāsanaṁ
  gahetvā katthaci gamanavasena vaṭṭati. Cetiyassa vā saṁghassa vā attano vā kammaṁ karontānaṁ
  vaḍḍhakīnampi sāsanaṁ harituṁ vaṭṭati. Manussā "dānaṁ dassāma, pūjaṁ karissāma,
  bhikkhusaṁghassa ācikkhathā"ti ca vadanti, "asukattherassa nāma dethā"ti piṇḍapātaṁ vā
  bhesajjaṁ vā cīvaraṁ vā denti, "vihāre pūjaṁ karothā"ti mālāgandhavilepanādīni
  vā dhajapaṭākādīni vā niyyātenti. Sabbaṁ harituṁ vaṭṭati, jaṅghapesaniyaṁ nāma na hoti.
  Sesasāsanaṁ gahetvā gacchantassa padavāre padavāre dukkaṭaṁ. 3-
     Na vejjakammenāti na vejjena hutvā kāyatikicchanādibhesajjakaraṇena. Bhesajjaṁ
  pana pañcannaṁ sahadhammikānaṁ kātabbaṁ bhikkhussa bhikkhuniyā sikkhamānāya sāmaṇerassa
  sāmaṇeriyā. Samasīlasaddhāpaññānaṁ hi etesaṁ tīsu sikkhāsu yuttānaṁ bhesajjaṁ akātuṁ
  na labbhati. Mātāpitūnaṁ tadupaṭṭhākānaṁ attano veyyāvaccakarassa paṇḍupalāsassāti
  etesaṁ pañcannampi kātuṁ vaṭṭati. Jeṭṭhabhātu kaniṭṭhabhātu jeṭṭhabhātujeṭṭhabhaginiyā
  kaniṭṭhabhaginiyā cūḷamātuyā mahāmātuyā cūḷapituno mahāpituno pitucchāya mātucchāyāti
  etesaṁ pana dasannampi karontena tesaṁyeva santakaṁ bhesajjaṁ gahetvā kevalaṁ yojetvā
  dātabbaṁ. Sace nappahoti, attano santakaṁ tāvakālikaṁ dātabbaṁ. Etesaṁ puttaparamparā
  yāva sattamā kulaparivaṭṭā, tāva cattāro paccaye āharāpentassa akataviññatti
  vā bhesajjaṁ karontassa vejjakammaṁ vā kuladūsakāpatti vā na hoti.
     Na piṇḍapaṭipiṇḍakenāti ettha piṇḍapāto kassa dātabbo, kassa na
  dātabbo? mātāpitūnaṁ tadupaṭṭhākānaṁ veyyāvaccakarassa paṇḍupalāsassa sampattassa

  *  *  *  *  *  *
  Footnote: 1 ka. na gihino 2 chaṂa. nasaddo na dissati 3 Sī.,chaṂa. doso
-------------------------------------------------
[page 407]
  Dāmarikacorassa issarassāpi dātabbo. Etesaṁ datvā pacchā laddhampi
  piṇḍapaṭipiṇḍaṁ nāma na hoti. Na dānānuppadānenāti attano dinnakānaṁ na puna
  dānena. Dhammenāti dhammena uppannaṁ. Samenāti kāyasucaritādinā. Laddhāti kāyena
  laddhā. Labhitvāti cittena pāpuṇitvā. Adhigantvāti sampāpuṇitvā. Vinditvāti
  ñāṇena vinditvā. Paṭilabhitvāti punappunaṁ labhitvā.
     Annasannidhinti ettha duvidhā annakathā vinayavasena ca sallekhavasena ca.
  Vinayavasena tāva yaṁ kiñci annaṁ ajja paṭiggahitaṁ aparajju sannidhikaraṇaṁ 1- hoti,
  tassa paribhoge pācittiyaṁ. Attanā laddhaṁ pana sāmaṇerānaṁ datvā tehi laddhaṁ
  ṭhapāpetvā dutiyadivase bhuñjituṁ vaṭṭati, sallekho pana na hoti.
     Pānasannidhimhipi eseva nayo. Ettha pānaṁ nāma ambapānādīni aṭṭha
  pānāni, yāni ce tesaṁ anulomāni.
     Vatthasannidhintiādimhi anadhiṭṭhitāvikappitaṁ sannidhi ca hoti sallekhañca
  kopeti. Ayaṁ pariyāya kathāva, nippariyāyato pana ticīvarasantuṭṭhena bhavitabbaṁ, catutthaṁ
  labhitvā aññassa dātabbaṁ. Sace yassa kassaci dātuṁ na sakkoti, yassa pana dātukāmo
  hoti, so uddesatthāya vā paripucchatthāya vā gato, āgatamatte dātabbaṁ,
  adātuṁ na vaṭṭati. Cīvare pana appahonte satiyā paccāsāya anuññātakālaṁ
  ṭhapetuṁ vaṭṭati. Sūcisuttacīvarakārakānaṁ alābhena tato parampi vinayakammaṁ katvā ṭhapetuṁ
  vaṭṭati. "imasmiṁ Jiṇṇe puna īdisaṁ kuto labhissāmī"ti pana ṭhapetuṁ na vaṭṭati,
  sannidhi ca hoti, sallekhañca vikopeti.
     Yānasannidhimhi yānaṁ nāma vayhaṁ ratho sakaṭaṁ sandhamānikā 2- sivikā pāṭaṅkīti
  netaṁ pabbajitassa yānaṁ. Upāhanā pana pabbajitassa yānaṁyeva. Ekabhikkhussa hi

  *  *  *  *  *  *
  Footnote: 1 chaṂa. sannidhikārakaṁ 2 chaṂa. sandamānikā
-------------------------------------------------
[page 408]
  Eko araññatthāya, ekā dhotapādakatthāyāti ukkaṁsato dve upāhanasaṅghāṭā
  vaṭṭanti, tatiyaṁ labhitvā aññassa dātabbo, "imasmiṁ jiṇṇe aññaṁ kuto
  labhissāmī"ti hi ṭhapetuṁ na vaṭṭati, sannidhi ca hoti, sallekhañca vikopeti.
     Sayanasannidhimhi sayananti mañco. Ekassa bhikkhuno eko gabbhe eko
  divāṭṭhāneti ukkaṁsato dve mañcā vaṭṭanti, tato uttari labhitvā aññassa
  bhikkhuno vā gaṇassa vā dātabbo, adātuṁ na vaṭṭati, sannidhi ceva hoti,
  sallekhañca kuppati.
     Gandhasannidhimhi bhikkhuno kaṇḍukacchuchavidosādiābādhe sati gandho vaṭṭati.
  Tena gandhena tasmiṁ roge vūpasante aññesaṁ vā ābādhikānaṁ dātabbo. Dvāre
  pañcaṅgulagharadhūpanādīsu vā upanetabbo. "puna Roge sati bhavissatī"ti ṭhapetuṁ na
  vaṭṭati, gandhasannidhi ca hoti, sallekhañca kopeti.
     Āmisantiādi annādivuttāvasesaṁva daṭṭhabbaṁ. Seyyathidaṁ? idhekacco bhikkhu
  "tathārūpe Kāle upakārāya bhavissantī"ti tilataṇḍulamuggamāsanāḷikeraloṇamacchamaṁsa-
  vallūrasappitelaguḷabhājanādīni āharāpetvā ṭhapeti. So vassakāle kālasseva
  sāmaṇerehi yāguṁ pacāpetvā paribhuñjitvā "sāmaṇera udakakaddame dukkhaṁ gāmaṁ
  pavisituṁ, gaccha asukakulaṁ gantvā mayhaṁ vihāre nisinnabhāvaṁ ārocehi, asukakulato
  dadhiādīni āharā"ti peseti. Bhikkhūhi "kiṁ bhante gāmaṁ pavisathā"ti vuttepi
  "duppaveso āvuso idāni gāmo"ti vadati. Te "hotu bhante acchatha tumhe, mayaṁ
  bhikkhaṁ pariyesitvā āharissāmā"ti gacchanti. Atha sāmaṇeropi dadhiādīni āharitvā
  bhattañca byañjanañca sampādetvā upaneti, taṁ bhuñjantasseva upaṭṭhākā bhattaṁ
  pahiṇanti, tatopi manāpaṁ manāpaṁ bhuñjati. Atha bhikkhū piṇḍapātaṁ gahetvā āgacchanti,
  tatopi manāpaṁ manāpaṁ gīvāyāmakaṁ bhuñjatiyeva. Evaṁ catumāsampi vītināmeti. Ayaṁ
-------------------------------------------------
[page 409]
  Vuccati bhikkhu "muṇḍakuṭumbikajīvikaṁ jīvati, na samaṇajīvikan"ti. Evarūpo
  āmisasannidhi nāma hoti.
     Bhikkhuno pana vasanaṭṭhāne ekā taṇḍulanāḷi eko guḷapiṇḍo catubhāgamattaṁ
  sappīti ettakaṁ nidhetuṁ vaṭṭati akāle sampattacorānaṁ atthāya. Tehi ettakampi
  āmisapaṭisanthāraṁ alabhantā jīvitāpi voropeyyuṁ, tasmā sacepi ettakaṁ natthi,
  āharāpetvāpi ṭhapetuṁ vaṭṭati. Aphāsukakāle ca yadettha kappiyaṁ, taṁ attanāpi
  paribhuñjituṁ vaṭṭati. Kappiyakuṭiyaṁ pana bahuṁ ṭhapentassāpi sannidhi nāma natthi.
     [160] Jhāyī na pādalolassāti jhānābhirato ca na ca pādalolo assa.
  Virame kukkuccā nappamajjeyyāti hatthakukkuccādikukkuccaṁ vinodeyya,
  sakkaccakāritāya cettha nappamajjeyya.
     Ekaggamanuyuttoti 1- ekībhāvaṁ anuyutto. Sadatthagarukoti 2- uttamatthagaruko.
  "sakatthagaruko"ti Vā pāṭho.
     Paṭisallānārāmoti āramaṇaṁ ārāmo, tato tato ārammaṇato paṭisaṁharitvā
  ekībhāve paṭisallāne ārāmo yassa so paṭisallānārāmo. Assāti bhaveyya.
  Tasmiṁ ratoti paṭisallānarato. Etehi sīlesu paripūrakāritaṁ dasseti. Taṁ kissa hetu?
  Sīlavipannassa ekaggatāpi na sampajjati. Ajjhattaṁ cetosamathamanuyuttoti attano
  cittasamathe yutto. Ettha hi ajjhattanti vā attanoti vā etaṁ ekatthaṁ, byañjanameva
  nānaṁ. Bhummatthe panetaṁ upayogavacanaṁ. Anūti iminā upasaggena yoge siddhaṁ.
     Anirākatajjhānoti bahi anīhatajjhāno avināsitajjhāno vā. Nīharaṇavināsatthaṁ
  hi idaṁ nirākaraṇaṁ nāMa. "thambhaṁ Niraṅkatvā 3- nivātavuttī"tiādīsu 4- cassa payogo
  daṭṭhabbo. Vipassanāya samannāgatoti sattavidhāya anupassanāya yutto. Sattavidhā

  *  *  *  *  *  *
  Footnote: 1 chaṂa. ekattamanuyuttoti 2 chaṂa. paramatthagarukoti 3 Sī. nirākatvā 4 khu.su.
  25/329/396
-------------------------------------------------
[page 410]
  Anupassanā nāma aniccānupassanā dukkhānupassanā anattānupassanā
  nibbidānupassanā virāgānupassanā nirodhānupassanā paṭinissaggānupassanāti. Tā
  visuddhimagge 1- vitthāritā. Brūhetā suññāgārānanti vaḍḍhetā suññāgārānaṁ.
  Ettha ca samathavipassanāvasena kammaṭṭhānaṁ gahetvā rattindivaṁ suññāgāraṁ pavisitvā
  nisīdamāno bhikkhu "brūhetā suññāgārānan"ti veditabbo. Ekabhūmakādibhede
  pāsāde kurumānopi suññāgārānaṁ brūhetāti daṭṭhabbo.
     Sakkaccakārītiādīsu dānādīnaṁ kusaladhammānaṁ bhāvanāya puggalassa vā
  deyyadhammassa vā sakkaccakāritāvasena sakkaccakārī. Assāti bhaveyya. Satatabhāvo
  sātaccaṁ, sātaccakāritāvasena sātaccakārī. Nirantarakāritāya aṭṭhitakārī. Yathā nāma
  kakaṇṭako thokaṁ gantvā thokaṁ tiṭṭhati, na nirantaraṁ gacchati, evameva yo puggalo
  ekadivasaṁ dānaṁ datvā pūjaṁ vā katvā dhammaṁ vā sutvā samaṇadhammaṁ vā katvā puna
  cirassaṁ karoti, taṁ na nirantaraṁ pavatteti. So "asātaccakārī, ṭhitakārī"ti vuccati.
  Yo pana evaṁ na hoti, so aṭṭhitakārī. Anolīnavuttikoti nirantarakaraṇasaṅkhātassa
  vipphārassa atthitāya na olīnavuttiko. Anikkhittacchandoti kusalakiriyāya
  vīriyacchandassa anikkhittabhāvena anikkhittacchando. Anikkhittadhuroti vīriyadhurassa
  anoropako, anosakkitamānasoti attho.
     Appaṭivānīti anivattanaṁ. Adhiṭṭhānanti kusalakaraṇe patiṭṭhābhāvo. Anuyogoti
  anuyuñjanaṁ. Appamādoti satiyā avippavāso.
     [161] Tandiṁ māyaṁ hasaṁ 2- khiḍḍanti ālasiyañca māyañca hasañca kāyikaṁ
  vācasikaṁ khiḍḍañca. Savibhūsanti saddhiṁ vibhūsāya.
     Rattindivaṁ chakoṭṭhāsaṁ karitvāti purimayāmamajjhimayāmapacchimayāmavasena rattiṁ tayo

  *  *  *  *  *  *
  Footnote: 1 visuddhi. 3/261 (syā) 2 chaṂa. hassaṁ. evamuparipi
-------------------------------------------------
[page 411]
  Tathā divāti chabbidhaṁ koṭṭhāsaṁ katvā. Pañcakoṭṭhāsaṁ jaggeyyāti 1- rattiṁ
  majjhimayāmaṁ vissajjitvā avasesapañcakoṭṭhāsesu na niddaṁ okkameyya. Ekakoṭṭhāsaṁ
  nipajjeyyāti ekaṁ majjhimayāmakoṭṭhāsaṁ sato sampajāno nipajjitvā niddaṁ
  okkameyya.
     Idha bhikkhu divasampi pubbaṇhe majjhanhe sāyanheti tayopi divasakoṭṭhāsā
  gahitā. Caṅkamena nisajjāyāti sakalaṁ divasaṁ iminā iriyāpathadvayena viharanto cittassa
  āvaraṇato āvaraṇīyehi dhammehi pañcahi nīvaraṇehi sabbākusaladhammehi vā. Cittaṁ
  parisodheyyāti tehi dhammehi cittaṁ visodheyya parisodheyya. 2- Ṭhānaṁ panettha
  kiñcāpi na gahitaṁ, caṅkamanisajjāsannissitaṁ pana katvā gahetabbameva. Paṭhamaṁ yāmanti
  sakalasmimpi paṭhamayāme.
     Seyyanti ettha kāmabhogīseyyā petaseyyā sīhaseyyā tathāgataseyyāti catasso
  seyyā. Tattha "yebhuyyena bhikkhave kāmabhogī vāmena passena sentī"ti 3- ayaṁ
  kāmabhogīseyyā. Tesu hi yebhuyyena dakkhiṇapassena sayāno nāma natthi. "yebhuyyena
  Bhikkhave petā uttānā sentī"ti 3- ayaṁ petaseyyā. Appamaṁsalohitattā hi
  aṭṭhisaṅghāṭaghaṭṭitā ekena passena sayituṁ na sakkonti, uttānāva senti. "sīho
  Bhikkhave migarājā dakkhiṇapassena seyyaṁ kappeti .pe. Attamano hotī"ti 3- ayaṁ
  sīhaseyyā. Tejussadattā hi sīho migarājā dve purimapāde ekasmiṁ pacchimapāde
  ekasmiṁ ṭhāne ṭhapetvā naṅguṭṭhaṁ antarasatthimhi pakkhipitvā purimapādapacchimapāda-
  naṅguṭṭhānaṁ ṭhitokāsaṁ sallakkhetvā dvinnaṁ purimapādānaṁ matthake sīsaṁ ṭhapetvā
  sayati. Divasampi sayitvā pabujjhamāno na utrasto pabujjhati, sīsaṁ pana ukkhipitvā
  purimapādādīnaṁ ṭhitokāsaṁ sallakkheti. Sace kiñci ṭhānaṁ vijahitvā ṭhitaṁ hoti, "nayidaṁ
  tuyhaṁ jātiyā, na sūrabhāvassa anurūpan"ti anattamano hutvā tattheva sayati, na
  gocarāya pakkamati. Avijahitvā ṭhite pana "tuyhaṁ jātiyā ca sūrabhāvassa ca

  *  *  *  *  *  *
  Footnote: 1 chaṂa. paṭijaggeyyāti 2 chaṂa. ayaṁ pāṭho na dissati 3 aṅ.catukka. 21/246/272
-------------------------------------------------
[page 412]
  Anurūpamidan"ti haṭṭhatuṭṭho uṭṭhāya sīhavijambhitaṁ vijambhitvā kesarabhāraṁ vidhunitvā
  tikkhattuṁ sīhanādaṁ naditvā gocarāya pakkamati. Catutthajjhānaseyyā pana tathāgataseyyāti
  vuccati. Tāsu idha sīhaseyyā āgatā. Ayaṁ hi tejussadairiyāpathattā uttamaseyyā
  nāMa.
     Pāde pādanti dakkhiṇapāde vāmapādaṁ. Accādhāyāti atiādhāya īsakaṁ
  atikkamma ṭhapetvā. Gopphakena hi gopphake, jāṇunā vā jāṇumhi saṅghaṭṭiyamāne
  abhiṇhaṁ vedanā uppajjati, cittaṁ ekaggaṁ na hoti, seyyā aphāsu hoti. Yathā
  pana na saṅghaṭṭeti, evaṁ atikkamma ṭhapite vedanā nuppajjati, cittaṁ ekaggaṁ
  hoti, seyyā phāsu hoti. Tena vuttaṁ "pāde pādaṁ accādhāyā"ti. Sato sampajānoti
  satiyā ceva sampajānapaññāya ca samannāgato hutvā. Iminā supariggahitasatisampajaññaṁ 1-
  kathitaṁ. Uṭṭhānasaññaṁ manasikaritvāti "asukavelāya nāma uṭṭhahissāmī"ti evaṁ
  uṭṭhānavelāparicchedakaṁ uṭṭhānasaññaṁ citte ṭhapetvā. Evaṁ katvā nipanno
  hi yathāparicchinnakāleyeva uṭṭhāti.
     Vīriyindriyaniddese cetasikoti idaṁ vīriyassa niyamato cetasikabhāvadīpanatthaṁ
  vuttaṁ, idaṁ hi vīriyaṁ "yadapi bhikkhave kāyikaṁ vīriyaṁ, tadapi vīriyasambojjhaṅgo,
  yadapi cetasikaṁ vīriyaṁ, tadapi vīriyasambojjhaṅgoti. Itihidaṁ uddesaṁ gacchatī"ti
  evamādīsu suttesu 2- caṅkamādīni karontassa uppajjanatāya kāyikanti vuccamānampi
  kāyaviññāṇaṁ viya kāyikaṁ nāma natthi, cetasikameva panetanti dīpetuṁ "cetasiko"ti
  vuttaṁ. Vīriyārambhoti vīriyasaṅkhāto ārambho. Ayaṁ hi ārambhasaddo kamme āpattiyaṁ
  kiriyāya vīriye hiṁsāyaṁ vikopaneti anekesu atthesu āgato.
              "yaṁ Kiñci dukkhaṁ sambhoti sabbaṁ ārambhapaccayā
              ārambhānaṁ nirodhena natthi dukkhassa sambhavo"ti 3-

  *  *  *  *  *  *
  Footnote: 1 chaṂa. supariggāhakaṁ satisampajaññaṁ 2 saṁṃahā. 19/233/99 3 khu.su. 25/750/481
-------------------------------------------------
[page 413]
  Ettha hi kammaṁ ārambhoti āgataṁ. "ārambhati Ca vippaṭisārī ca hotī"ti 1- ettha
  āpatti. "mahāyaññā Mahārambhā, na te honti mahapphalā"ti 2- ettha
  yūpussāpanādikiriyā. "ārambhatha Nikkamatha, yuñjatha buddhasāsane"ti 3- ettha vīriyaṁ.
  "samaṇaṁ Gotamaṁ uddissa pāṇaṁ ārambhantī"ti 4- ettha hiṁsā. "bījagāmabhūtagāmasamārambhā
  Paṭivirato hotī"ti 5- ettha chedanabhañjanādikaṁ vikopanaṁ. Idha pana vīriyameva adhippetaṁ.
  Tenāha "vīriyārambhoti vīriyasaṅkhāto ārambho"ti. Vīriyaṁ hi ārambhanavasena ārambhoti
  vuccati. Idamassa sabhāvapadaṁ. Kosajjato nikkhamanavasena nikkamo. Paraṁ paraṁ ṭhānaṁ
  akkamanavasena parakkamo. Uggantvā yamanavasena uyyāmo. Vāyamanavasena vāyāmo.
  Ussahanavasena ussāho. Adhimattussahanavasena ussoḷhī. Thirabhāvaṭṭhena thāmo.
  Cittacetasikānaṁ dhāraṇavasena avicchedato vā pavattanavasena kusalasantānaṁ dhāretīti dhiti.
     Aparo nayo:- nikkamo ceso kāmānaṁ panudanāya. Parakkamo ceso
  bandhanacchedāya. Uyyāmo ceso oghassa nittharaṇāya. Vāyāmo ceso pāraṁ
  gamanaṭṭhena. Ussāho ceso pubbaṅgamaṭṭhena. Ussoḷhī ceso adhimattaṭṭhena. Thāmo
  ceso palighugghātanatāya. Dhiti cesā 6- aṭṭhitakāritāyāti.
     "kāmaṁ Taco ca nhāru ca, aṭṭhi ca avasissatū"ti 7- evaṁ pavattikāle
  asithilaparakkamavasena asithilaparakkamatā, thiraparakkamo dabhaparakkamoti attho. Yasmā panetaṁ
  vīriyaṁ kusalakammakaraṇaṭṭhāne chandaṁ na nikkhipati, dhuraṁ na nikkhipati, na otāreti
  na vissajjeti, anosakkitamānasataṁ āvahati, tasmā "anikkhittacchandatā
  anikkhittadhuratā"ti vuttaṁ. Yathā pana tajjātike gaṅgātīre 8- udakasambhinnaṭṭhāne
  dhuravāhagoṇaṁ "gaṇhathā"ti vadanti, so jāṇunā bhūmiṁ uppīḷetvāpi dhuraṁ vahati, bhūmiyaṁ
  patituṁ
  na deti, evameva vīriyaṁ kusalakammakaraṇaṭṭhāne dhuraṁ na nikkhipati 9- paggaṇhāti,

  *  *  *  *  *  *
  Footnote: 1 aṅ.pañcaka. 22/142/185 (syā), abhi.pu. 36/191/179 2 saṁ.sa. 15/120/92,
  aṅ.catukka. 21/39/47 3 saṁ.sa. 15/185/188, abhi.ka. 37/333/175 4 MaṂa. 13/51/34
  5 dī.Sī. 9/10/5, Maṃū. 12/293/257 6 chaṂa. ceso 7 aṅḍuka. 20/5/50 8 chaṂa.
  ayaṁ pāṭho na dissati 9 Ma. dhuraṁ ukkhipati
-------------------------------------------------
[page 414]
  Tasmā "dhurasampaggāho"ti vuttaṁ. Paggahalakkhaṇe indaṭṭhaṁ kāretīti vīriyindriyaṁ.
  Kosajje na kampatīti vīriyabalaṁ. Yāthāvaniyyānikakusalavāyāmatāya sammāvāyāmo.
     Tandīti jātiālasiyaṁ. Tandiyanāti tandiyanākāro. Tandimanakatāti tandiyā
  abhibhūtacittatā. Alasassa bhāvo ālasyaṁ, ālasyāyanākāro ālasyāyanā.
  Ālasyāyitassa bhāvo ālasyāyitattaṁ. Iti sabbehipi imehi padehi kilesavasena
  kāyālasiyaṁ kathitaṁ.
     Vañcanikā cariyāti vañcanikā kiriyā. Mā maṁ jaññāti vācaṁ bhāsatīti jānaṁyeva
  paṇṇattiṁ vītikkamanto bhikkhu bhāriyaṁ karoti, amhākaṁ pana vītikkamaṭṭhānaṁ nāma
  natthīti upasanto viya bhāsati. Kāyena parakkamatīti "mayā kataṁ idaṁ pāpakammaṁ,
  mā keci jāniṁsū"ti kāyena vattaṁ karoti. Vijjamānadosapaṭicchādanato cakkhumohanamāyā
  viyāti māyā, māyāvino bhāvo māyāvitā. Katvā pāpaṁ puna paṭicchādanato
  ati assarati etāya sattoti accasaRā. Kāyavācākiriyāhi 1- aññathā dassanato
  vañcetīti vañcanā. Etāya sattā nikarontīti nikati, micchā karontīti attho.
  "nāhaṁ Evaṁ karomī"ti pāpānaṁ nikkhipanato 2- nikiraṇā. "nāhaṁ Evaṁ karomī"ti
  parivajjanato pariharaṇā. Kāyādīhi saṁvaraṇato gūhanā. Sabbato bhāgena gūhanā parigūhanā.
  Tiṇapaṇṇehi viya gūthaṁ kāyavacīkammehi pāpaṁ chādiyatīti chādanā. Sabbato bhāgena chādanā
  paricchādanā. Na uttānaṁ katvā dassetīti anuttānīkammaṁ. Na pākaṭaṁ katvā
  dassetīti anāvikammaṁ. Suṭṭhu chādanā vocchādanā. Katapāpapaṭicchādanavasena punapi
  pāpassa karaṇato pāpakiriyā. Ayaṁ vuccatīti ayaṁ katapaṭicchādanalakkhaṇā māyā nāma vuccati.
  Yāya samannāgato puggalo bhasmāpaṭicchanno viya aṅgāro, udakapaṭicchanno viya khāṇu,
  pilotikāpaliveṭhitaṁ viya ca satthaṁ hoti. Ativelaṁ dantavidaṁsakaṁ hasatīti pamāṇātikkantaṁ
  dantaṁ vivaritvā paresaṁ dassetvā hāsaṁ somanassaṁ uppādetvā hasati.

  *  *  *  *  *  *
  Footnote: 1 Ma. tathakiriyāhi 2 Ma. vikkhipanato
-------------------------------------------------
[page 415]
     Kāyikā ca khiḍḍāti kāyena pavattā kīḷā. Eseva nayo vācasikāyapi.
  Hatthīhipi kīḷantīti hatthīhi kīḷitatthāya purato dhāvanāadhāvanapiṭṭhanisīdanādikīḷāya
  kīḷanti. Esa 1- nayo assarathesupi. Aṭṭhapadepi kīḷantīti ekekāya pantiyā aṭṭha
  aṭṭha padāni assāti aṭṭhapadaṁ, tasmiṁ aṭṭhapade. Dasapadepi eseva nayo. Ākāsepīti
  aṭṭhapadadasapadesu viya ākāseyeva kīḷanti. Parihārapathepīti bhūmiyaṁ nānāpathamaṇḍalaṁ
  katvā tattha pariharitabbapathaṁ pariharantā kīḷanti. Santikāyapi kīḷantīti santikakīḷāya
  kīḷanti, ekajjhaṁ ṭhapitā sāriyo vā pāsāṇasakkharāyo vā acālentā nakheneva
  apanenti ca upanenti ca. Sace tattha kāci calati, parājayo hoti. 2-
     Khalikāyāti jūtaphalake pāsakakīḷāya kīḷanti. Ghaṭikāyāti ghaṭikā vuccati dīghadaṇḍakena
  rassadaṇḍakaṁ paharaṇakīḷā, tāya kīḷanti. Salākahatthenāti lākhāya vā mañjaṭṭhiyā vā
  piṭṭhodakena vā salākahatthaṁ temetvā "kiṁ hotū"ti bhūmiyaṁ vā bhittiyaṁ vā taṁ paharitvā
  hatthiassādirūpāni dassentā kīḷanti. Akkhenāti guḷena. Paṅkacīrenāti paṅkacīraṁ
  vuccati paṇṇanāḷikā, taṁ dhamantā kīḷanti. Vaṅkakenāti gāmadārakānaṁ kīḷanakena
  khuddakanaṅgalena. Mokkhacikāyāti samparivattakakīḷāya, ākāse vā daṇḍakaṁ gahetvā
  bhūmiyaṁ vā sīsaṁ ṭhapetvā heṭṭhupariyabhāvena parivattantā kīḷantīti vuttaṁ hoti.
  Ciṅgulakenāti ciṅgulakaṁ vuccati tālapaṇṇādīhi kataṁ vātappahārena paribbhamanacakkaṁ,
  tena kīḷanti. Pattāḷhakenāti pattāḷhakaṁ vuccati paṇṇanāḷi, tāya vālikādīni
  minantā kīḷanti. Rathakenāti khuddakarathena. Dhanukenāti khuddakadhanunā. Akkharikāyāti
  akkharikā vuccati ākāse vā piṭṭhiyaṁ vā akkharajānanakīḷā, tāya kīḷanti.
  Manesikāyāti manesikā vuccati manasā cintitajānanakīḷā, tāya kīḷanti. Yathāvajjenāti
  yathāvajjaṁ vuccati kāṇakuṇikhañjādīnaṁ 3- yaṁ yaṁ vajjaṁ, taṁ taṁ payojetvā dassanakīḷā,
  tāya kīḷanti. Mukhabherikanti mukhasaddena bherī viya vādanaṁ. Mukhālambaranti

  *  *  *  *  *  *
  Footnote: 1 chaṂa. eseva 2 chaṂa. hotīti 3 chaṂa....khujjādīnaṁ
-------------------------------------------------
[page 416]
  Mukhānulittabherisaddakaraṇaṁ. Mukhadeṇḍimakanti 1- mukhena pahatabherisaddakaraṇaṁ.
  Mukhavalimakanti oṭṭhamaṁsaṁ 2- jivhaṁ 3- katvā saddakaraṇaṁ. "mukhatalikan"tipi 4- Pāṭho,
  mukhaṁ parivattetvā dhamnaṁ. Mukhabheruḷakanti mukhena bherivādanaṁ. Nāṭakanti abhinayaṁ
  dassetvā uggaṇhāpanaṁ. "naṭṭakan"tipi Pāṭho. Lāpanti 5- ukkuṭṭhitakaraṇaṁ.
  Gītanti gāyanaṁ. Davakammanti hassakīḷākaraṇaṁ. Ayaṁ vācasikā khiḍḍāti ayaṁ kīḷā vācāya
  jātā vacīdvāre uppannā.
     Kesā ca massu cātiādīsu kesānaṁ kattarikāya ṭhānātirittāni akatvā kattarikāya
 chedanaṁ massūnaṁ dāṭhikaṁ ṭhapetvā kappāsanañca ekatovaṇḍikādimālā ca mūlagandhādigandhā ca
  chavirāgakaraṇavilepanā 6- ca. Gīvādīsu piḷandhanāabharaṇā ca sīse paṭimuñcanapasādhanapiḷandhanā
  ca sarīranivāsanavicitravatthā ca saṁvelliyabandhanapasādhanañca. "parāsanan"tipi 7- Pāṭho.
  Sīsaveṭhanapaṭasaṅkhātaveṭhanañca.
     Ucchādanādīsu mātukucchito nikkhantadārakānaṁ sarīragandho dvādasamattavassakāle
  nassati, tesaṁ sarīragandhaharaṇatthāya haliddacuṇṇādīhi 8- ucchādenti, evarūpaṁ
  ucchādanaṁ na vaṭṭati. Puññavante pana dārake ūrūsu nipajjāpetvā telena makkhetvā
  hatthapādaūrunābhiādīnaṁ saṇṭhānasampādanatthaṁ parimaddanti, evarūpaṁ parimaddanaṁ na
  vaṭṭati.
     Nhāpananti tesaṁyeva dārakānaṁ gandhādīhi nhāpanaṁ. Sambāhananti mahāmallānaṁ
  viya hatthapāde muggarādīhi paharitvā bāhuvaḍḍhanaṁ. Ādāsanti yaṁ kiñci ādāsaṁ
  pariharituṁ na vaṭṭati. Añjanaṁ alaṅkārañjanameva. Mālāti baddhamālā vā abaddhamālā vā. 9-
  Vilepananti yaṁ kiñci chavirāgakaraṇaṁ. Mukhacuṇṇakaṁ mukhalepananti mukhe kāḷapīḷakādīnaṁ
  haraṇatthāya mattikākakkaṁ denti. Tena lohite calite sāsapakakkaṁ denti,

  *  *  *  *  *  *
  Footnote: 1 chaṂa. mukhaḍiṇḍimakanti 2 Sī.,ka. oṭṭhamaṁse 3 chaṂa. jimhaṁ
  4 Sī.,ka. mukhacālikantipi 5 ka. lāsanti 6 chaṂa. chavikaraṇavilepanā
  7 Sī. rasanantipi 8 Sī.,chaṂa. gandhacuṇṇādīhi 9 Sī. ganthitamālā vā aganthitamālā
  vā
-------------------------------------------------
[page 417]
  Tena dose khādite tilakakkaṁ denti, tena lohite sannisinne haliddikakkaṁ denti,
  tena chavivaṇṇe ārūḷhe mukhacuṇṇakena mukhaṁ cuṇṇenti, taṁ sabbaṁ na vaṭṭati.
     Hatthabandhādīsu hatthe vicitrasaṅkhakapālādīni bandhitvā vicaranti, taṁ vā aññaṁ
  vā sabbampi hatthābharaṇaṁ na vaṭṭati. Apare sikhaṁ bandhitvā vicaranti,
  suvaṇṇacīrakamuttāvaliādīhi ca taṁ parikkhipanti, taṁ sabbaṁ na vaṭṭati. Apare
  catuhatthadaṇḍaṁ vā aññaṁ vā pana alaṅkatadaṇḍaṁ gahetvā vicaranti, tathā
  itthipurisarūpādivicittaṁ bhesajjanāḷikaṁ suparikkhittaṁ vāmāṁseyeva 1-
  olaggenti, apare anekacitrakosaṁ atitikhiṇaṁ asiṁ, pañcavaṇṇasuttasibbitaṁ
  makaradantakādivicittaṁ chattaṁ, suvaṇṇarajatādivicitrā morapiñchādiparikkhittā
  upāhanā, keci ratanamattāyāmaṁ caturaṅgulavitthataṁ kesantaparicchedaṁ dassetvā meghamukhe
  vijjulataṁ viya nalāṭe uṇhīsapaṭṭaṁ bandhitvā cūḷāmaṇiṁ dhārenti, cāmaravālavījaniṁ
  dhārenti, taṁ sabbaṁ na vaṭṭati.
     Imassa vā pūtikāyassāti imassa cātumahābhūtamayassa kuṇapasarīrassa. Keḷanāti
  kīḷāpanā. Parikeḷanāti sabbato bhāgena kīḷāpanā. Gedhitatāti abhikaṅkhitatā.
  Gedhitattanti giddhabhāvo abhikaṅkhitabhāvo. Capalatāti alaṅkārakaraṇaṁ. Cāpalyanti
  capalabhāvaṁ.
     Savibhūsantiādīsu vibhūsāya saha savibhūsaṁ. Chavirāgakaraṇasaṅkhātena parivārena saha
  saparivāraṁ. Paribhaṇḍena saha saparibhaṇḍaṁ. Parikkhārena saha saparikkhāraṁ.
     [162] Āthabbaṇanti āthabbaṇikamantappayogaṁ. Supinanti supinasatthaṁ. Lakkhaṇanti
  maṇilakkhaṇādiṁ. No vidaheti nappayojeyya. Virutañcāti migādīnaṁ vaṭṭetvā vassitaṁ.
     Āthabbaṇikāti parūpaghātamantajānanakā. Āthabbaṇaṁ payojentīti āthabbaṇikā
  kira sattāhaṁ aloṇakaṁ bhuñjitvā dabbe attharitvā paṭhaviyaṁ sayamānā tapaṁ caritvā

  *  *  *  *  *  *
  Footnote: 1 chaṂa. vāmapasse
-------------------------------------------------
[page 418]
  Sattame divase susānabhūmiṁ sajjetvā sattame pade ṭhatvā hatthaṁ vaṭṭetvā vaṭṭetvā
  mukhena vijjaṁ parijappanti, atha tesaṁ kammaṁ samijjhati. Evarūpaṁ sandhāya "āthabbaṇaṁ
  payojentī"ti āha. Tattha payojentīti yuttappayuttā honti. Nagare vā ruddheti
  nagare samantato rundhitvā āvaritvā gahite. Saṅgāme vā paccupaṭṭhiteti raṇe
  vā upagantvā ṭhite. Paccatthikesu paccāmittesūti paccanīkabhūtesu 1- verīsu. Ītiṁ
  uppādentīti sarīracalanaṁ kampanaṁ, tassa uppādanaṁ karonti. Upaddavanti kāyapīḷanaṁ
  karonti. Roganti byādhiṁ. Pajjarakanti jaraṁ. Sūlanti uddhumātakaṁ. Visūcikanti
  vijjhanaṁ. Pakkhandikanti lohitapakkhandikaṁ. Karontīti uppādenti.
     Supinapāṭhakāti supinabyākaraṇakā. Ādisantīti byākaronti. Yo pubbaṇhasamayaṁ
  supinaṁ passatītiādīsu accantasaṁyoge upayogavacanaṁ, pubbaṇhasamayeti attho. Evaṁ
  vipāko hotīti iṭṭhāniṭṭhavasena evarūpo vipāko hoti. Avakujja nipannoti adhomukho
  hutvā nipanno passati. Evaṁ supinapāṭhakā supinaṁ ādisanti.
     Tañca pana supinaṁ passanto catūhi kāraṇehi passati dhātukkhobhato vā
  anubhūtapubbato vā devatopasaṁhārato vā pubbanimittato vāti. Tattha pittādīnaṁ
  khobhakaraṇapaccayayogena khubhitadhātuko dhātukkhobhato supinaṁ passati, passanto ca
  nānāvidhaṁ supinaṁ passati. Anubhūtapubbato passanto pubbe anubhūtapubbaṁ ārammaṇaṁ
  passati. Devatopasaṁhārato passanto devatānaṁ ānubhāvena ārammaṇāni passati.
  Puññanimittato 2- passanto puññāpuññavasena uppajjitukāmassa atthassa vā
  anatthassa vā pubbanimittabhūtaṁ supinaṁ passati. Tattha yaṁ dhātukkhobhato anubhūtapubbato
  ca supinaṁ passati, na taṁ saccaṁ hoti. Yaṁ devatopasaṁhārato passati, taṁ saccaṁ
  vā hoti alikaṁ vā. Kuddhā hi devatā upāyena vināsetukāmā viparītampi
  katvā dassenti. Yaṁ pana pubbanimittato passati, taṁ ekantasaccameva hoti. Etesaṁ

  *  *  *  *  *  *
  Footnote: 1 Sī.,chaṂa. paṭāṇībhūtesu 2 ka. pubbanimittato
-------------------------------------------------
[page 419]
  Catunnaṁ mūlakāraṇānaṁ saṁsaggabhedatopi supinabhedo hotiyeva. Tañca panetaṁ catubbidhaṁ
  supinaṁ sekkhaputhujjanā passanti appahīnavipallāsattā. Asekkhā na passanti
  pahīnavipallāsattā.
     Kiṁ panetaṁ passanto sutto passati, udāhu paṭibuddho, udāhu neva sutto
  na paṭibuddhoti? kiñcettha:- yadi tāva sutto passati, abhidhammavirodho āpajjati.
  Bhavaṅgacittena hi supati, taṁ rūpanimittādiārammaṇaṁ rāgādisampayuttaṁ vā na hoti,
  supinaṁ passantassa ca īdisāni cittāni uppajjanti. Atha paṭibuddho passati,
  vinayavirodho āpajjati. Yaṁ hi paṭibuddho passati, taṁ sabbohārikacittena passati,
  sabbohārikacittena ca kate vītikkame anāpatti nāma natthi, supinaṁ passantena
  pana kate vītikkame ekantamanāpatti eva. Atha neva sutto na paṭibuddho passati,
  ko 1- nāma passati. Evañca sati supinassa abhāvova āpajjati, na abhāvo. Kasmā?
  yasmā kapiniddāpareto passati. Vuttañhetaṁ "majjhūpagato mahārāja kapiniddāpareto
  supinaṁ passatī"ti.
     Kapiniddāparetoti makkaṭaniddāyutto. Yathā hi makkaṭassa niddā lahuparivattā
  hoti, evaṁ yā niddā punappunaṁ kusalādicittavokiṇṇattā lahuviparivattā. Yassā
  pavattiyaṁ punappunaṁ bhavaṅgato uttaraṇaṁ hoti, tāya yutto supinaṁ passati.
  Tenāyaṁ supino kusalopi hoti akusalopi abyākatopi. Tattha supinante
  cetiyavandanadhammassavanadhammadesanādīni karontassa kusalo, pāṇātipātādīni karontassa
  akusalo, dvīhi antehi mutto āvajjanatadārammaṇakkhaṇe abyākatoti veditabbo.
  Svāyaṁ dubbalavatthukattā cetanāya paṭisandhiṁ ākaḍḍhituṁ asamattho, pavatte pana aññehi
  kusalākusalehi upatthambhito vipākaṁ deti.

  *  *  *  *  *  *
  Footnote: 1 Sī.,ka. na koci
-------------------------------------------------
[page 420]
     Maṇilakkhaṇādīsu evarūpo maṇi pasattho, evarūpo appasattho, sāmino
  ārogyaissariyādīnaṁ hetu hoti, na hotīti evaṁ vaṇṇasaṇṭhānādivasena maṇiādīnaṁ
  lakkhaṇaṁ ādisantīti attho. Tattha āvudhalakkhaṇanti ṭhapetvā asiādīni avasesaṁ āvudhaṁ.
  Itthilakkhaṇādīnipi yamhi kule itthipurisādayo vasanti, tassa vuḍḍhihānivaseneva
  veditabbāni. Ajalakkhaṇādīsu pana "evarūpānaṁ ajādīnaṁ maṁsaṁ khāditabbaṁ, evarūpānaṁ
  na khāditabban"ti ayampi viseso veditabbo.
     Api cettha godhālakkhaṇe cittakammapiḷandhanādīsupi "evarūpāya godhāya sati
  idaṁ nāma hotī"ti ayampi viseso veditabbo. Kaṇṇikālakkhaṇaṁ piḷandhanakaṇṇikāyapi
  gehakaṇṇikāyapi vasena veditabbaṁ. Kacchapalakkhaṇampi godhalakkhaṇasadisameva. Migalakkhaṇaṁ
  sabbasaṅgāhikaṁ sabbacatuppadānaṁ lakkhaṇavasena vuttaṁ. Evaṁ lakkhaṇapāṭhakā lakkhaṇaṁ
  ādisantīti evaṁ lakkhaṇasatthavācakā lakkhaṇaṁ ādisanti kathenti.
     Nakkhattānīti kattikādīni aṭṭhavīsati nakkhattāni. Iminā nakkhattena gharappaveso
  kātabboti gehappavesamaṅgalaṁ kātabbaṁ. Makuṭaṁ bandhitabbanti pasādhanamaṅgalaṁ kātabbaṁ.
  Vāreyyanti "imassa dārakassa asukakulato asukanakkhattena dārikaṁ ānethā"ti
  āvāhakaraṇañca "imaṁ dārikaṁ asukassa nāma dārakassa asukanakkhattena detha, evaṁ etesaṁ
  vuḍḍhi bhavissatī"ti vivāhakaraṇañca vatvā vāreyyasaṅkhātaṁ āvāhavivāhamaṅgalaṁ
  kātabbanti ādisanti. Bījanīhāroti bījānaṁ vappatthāya bahi nīharaṇaṁ.
  "niharo"tipi 1- Pāḷi. Migacakkanti 2- idaṁ sabbasaṅgāhikanāmaṁ, sabbasakuṇacatuppadānaṁ
  rutañāṇavaseneva vuttaṁ. Migacakkapāṭhakāti 3- sakuṇacatuppadānaṁ saddabyākaraṇakā.
  Migacakkaṁ ādisantīti tesaṁ saddaṁ sutvā byākaronti. Rutanti saddaṁ. "rudan"ti
  Vā pāḷi. Vassitanti vācaṁ. Gabbhakaraṇīyāti vinassamānassa gabbhassa puna avināsāya
  osadhadānena gabbhasaṇṭhānakārakā. Gabbho hi vātena pāṇakehi kammunā cāti

  *  *  *  *  *  *
  Footnote: 1 Sī.,ka. nihāroti 2 chaṂa. migavākkanti. evamuparipi 3 chaṂa. migavākkapāṭhakāti
-------------------------------------------------
[page 421]
  Tīhi kāraṇehi vinassati. Tattha vātena vinassante vātavināsanaṁ sītalaṁ bhesajjaṁ
  deti. Pāṇakehi vinassante pāṇakānaṁ paṭikammaṁ karoti. Kammunā vinassante pana
  buddhāpi paṭibāhituṁ na sakkonti. Tasmā na taṁ idha gahitaṁ. Sālākiyanti
  salākavejjakammaṁ. Sallakattiyanti sallakattavejjakammaṁ. Kāyatikicchanti
  mūlabhesajjādīni yojetvā kāyatikicchavejjakammaṁ. Bhūtiyanti bhūtavejjakammaṁ.
  Komārakavejjanti 1- komārakavejjakammaṁ. Kuhāti vimhāpakā. Thaddhāti dārukkhaṇḍaṁ
  viya thaddhasarīRā. Lapāti paccayapaṭibaddhavacanakā. Siṅgīti maṇḍanapakatikā. Unnaḷāti
  uggatamānanaḷā. Asamāhitāti upacārappanāsamādhivirahitā.
     Na gaṇheyyātiādīsu uddesaggahaṇavasena na gaṇheyya. Sajjhāyavasena na
  uggaṇheyya. Citte ṭhapanavasena na dhāreyya. Samīpaṁ katvā ṭhapanavasena na upadhāreyya.
  Upaparikkhāvasena na upalakkheyya. Aññesaṁ vācanavasena nappayojeyya.
     [163] Pesuṇeyyanti 2- pesuññaṁ. Sesaniddeso ca vuttatthoyeva.
     [164] Kayavikkayeti pañcahi sahadhammikehi saddhiṁ vañcanavasena vā udayapatthanāvasena
  vā na tiṭṭheyya. Upavādaṁ bhikkhu na kareyyāti upavādakare kilese
  anibbattento attani parehi samaṇabrāhmaṇehi upavādaṁ na janeyya. Gāme ca
  nābhisajjeyyāti gāme ca gihisaṁsaggādīhi nābhisajjeyya. Lābhakamyā janaṁ na
  lapayeyyāti lābhakamyatāya 3- janaṁ na lapayeyya.
     Ye kayavikkayā vinaye paṭikkhittāti ye dānapaṭiggahaṇavasena kayavikkayasikkhāpade 4-
  na vaṭṭatīti paṭikkhittā, idhādhippetaṁ kayavikkayaṁ dassetuṁ "pañcannaṁ saddhiṁ pattaṁ
  vā cīvaraṁ vā"tiādimāha. Tattha pañcannaṁ saddhinti pañcahi sahadhammikehi saha. Pañca
  sahadhammikā nāma bhikkhubhikkhunīsikkhamānasāmaṇerasāmaṇeriyo. Vañcaniyaṁ

  *  *  *  *  *  *
  Footnote: 1 chaṂa. komārabhaccanti 2 chaṂa. pesuṇiyanti 3 chaṂa. lābhakāmatāya 4 viṃahāvi.
  2/593/65
-------------------------------------------------
[page 422]
  Vāti paṭirūpakaṁ dassetvā vañcaniyaṁ vā. Udayaṁ vā patthayantoti vuḍḍhiṁ patthento
  vā. Parivattetīti parivattanaṁ karoti.
     Iddhimantoti ijjhanappabhāvavanto. Dibbacakkhukāti dibbasadisañāṇacakkhukā. Atha
  vā dibbavihārasannissayena laddhañāṇacakkhukā. Paracittavidunoti attano cittena
  paresaṁ cittajānanakā. Te dūratopi passantīti ekayojanatopi 1- yojanasatatopi
  yojanasahassatopi 2- yojanasatasahassatopi cakkavāḷatopi dvetīṇicattāripañcadasavīsati-
  cattālīsasahassatopi tato atirekatopi cakkavāḷato passanti dakkhanti. Āsannāpi
  na dissantīti samīpe ṭhitāpi nisinnāpi na paññāyanti. Cetasāpi cittaṁ pajānantīti
  attano cittenapi paresaṁ cittaṁ pajānanti. Devatāpi kho santi iddhimantiniyoti
  devatāpi evaṁ saṁvijjanti ijjhanappabhāvavantiniyo. Paracittaviduniyoti paresaṁ cittaṁ
  jānantiyo. Oḷārikehi vā kilesehīti kāyaduccaritādikehi vā upatāpehi. Majjhimehi
  vāti kāmavitakkādikehi vā. Sukhumehi vāti ñātivitakkādikehi vā. Kāyaduccaritādayo
  kammapathavasena, kāmavitakkādayo vaṭṭamūlakakilesavasena veditabbā.
     Ñātivitakkādīsu "mayhaṁ ñātayo sukhajīvino sampattiyuttā"ti evaṁ
  pañcakāmaguṇasannissitena gehasannissitapemena ñātake ārabbha uppannavitakko
  ñātivitakko. "mayhaṁ Ñātayo khayaṁ gatā vayaṁ gatā saddhā pasannā"ti evaṁ pavatto pana
  ñātivitakko nāma na hoti.
     "amhākaṁ Janapado subhikkho sampannasasso"ti tuṭṭhamānasassa gehassitapemavaseneva
  uppannavitakko janapadavitakko nāMa. "amhākaṁ Janapade manussā saddhā pasannā
  khayaṁ gatā vayaṁ gatā"ti evaṁ pavatto pana janapadavitakko nāma na hoti.

  *  *  *  *  *  *
  Footnote: 1 Ma. ekayojanatopi dasayojanatopi 2 Ma. yojanasahassatopi yojanadasasahassatopi
-------------------------------------------------
[page 423]
     Amarattāya vitakko, amaro vā vitakkoti amaravitakko. Tattha
  ukkuṭikappadhānādīhi dukkhe nijiṇṇe 1- samparāye attā sukhī hoti. Amaroti
  dukkarakārikaṁ karontassa tāya dukkarakārikāya paṭisaṁyutto vitakko amarattāya vitakko
  nāMa. Diṭṭhigatiko pana "sassataṁ vadesī"tiādīni puṭṭho "evantipi me no, tathātipi
  me no, aññathātipi me no, notipi me no, no notipi me no"ti vikkhepaṁ
  āpajjati, tassa so diṭṭhigatapaṭisaṁyutto vitakko, yathā amaro nāma maccho udake
  gahetvā māretuṁ na sakkā, ito cito ca dhāvati gāhaṁ na gacchati, evameva
  ekasmiṁ pakkhe asaṇṭhahanato na maratīti amaro nāma hoti, taṁ duvidhampi ekato
  katvā "amaravitakko"ti vuttaṁ.
     Parānuddayatāpaṭisaññuttoti anuddayatāpaṭirūpakena gehassitapemena paṭisaṁyutto.
  Upaṭṭhākesu nandakesu socantesu ca tehi saddhiṁ dviguṇaṁ 2- nandati dviguṇaṁ socati,
  tesu sukhitesu dviguṇaṁ sukhito hoti, dukkhitesu dviguṇaṁ dukkhito hoti.
  Uppannesu kiccakaraṇīyesu attanā voyogaṁ āpajjati. Tāni tāni kiccāni sādhento
  paññattiṁ vītikkamati, sallekhaṁ kopeti. Yo tasmiṁ saṁsaṭṭhavihāre tasmiṁ vā
  voyogāpajjane gehassito vitakko, ayaṁ parānuddayatāpaṭisaṁyutto vitakko nāMa.
     Lābhasakkārasilokapaṭisaññuttoti cīvarādilābhena ceva sakkārena ca kittisaddena
  ca saddhiṁ ārammaṇakaraṇavasena paṭisaṁyutto. Anavaññattipaṭisaññuttoti "aho vata maṁ pare na
  avajāneyyuṁ, na codetvā viheṭhetvā 3- katheyyun"ti evaṁ anavaññātabhāvapatthanāya
  saddhiṁ uppajjanakavitakko. So tasmiṁ "mā maṁ pare avajāniṁsū"ti uppannacitte 4-
  pañcakāmaguṇasaṅkhātagehanissito hutvā uppannavitakko anavaññattipaṭisaṁyutto
  vitakko.

  *  *  *  *  *  *
  Footnote: 1 Sī.,Ma.,ka. niddukkhe nijjiṇṇe 2 chaṂa. diguṇaṁ. evamuparipi
  3 chaṂa. sodhetvā visodhetvā 4 chaṂa. uppanne vitakke
-------------------------------------------------
[page 424]
     Tatra tatra sajjatīti tesu tesu ārammaṇesu laggati. Tatra tatra gaṇhātīti
  vuttappakāraṁ ārammaṇaṁ pavisati. Bajjhatīti tehi tehi ārammaṇehi saddhiṁ bajjhati
  ekībhavati. Anayabyasananti tattha tattha avuḍḍhiṁ vināsaṁ. Āpajjatīti pāpuṇāti.
     Āmisacakkhukassāti cīvarādiāmisalolassa. Lokadhammagarukassāti lokuttaradhammaṁ
  muñcitvā rūpādilokadhammameva garuṁ katvā carantassa. Ālapanāti vihāraṁ āgate
  manusse disvā "kimatthāya bhonto āgatā, kiṁ bhikkhū nimantetuṁ, yadi evaṁ gacchatha,
  ahaṁ pacchato bhikkhū gahetvā āgacchāmī"ti evaṁ āditova lapanā. Atha vā attānaṁ
  upanetvā "ahaṁ tisso, mayi rājā pasanno, mayi asuko ca asuko ca rājamahāmatto
  pasanno"ti evaṁ attupanāyikā lapanāti ālapanā. Lapanāti puṭṭhassa sato
  vuttappakārameva lapanaṁ.
     Sallapanāti gahapatikānaṁ ukkaṇṭhane bhītassa okāsaṁ datvā suṭṭhu lapanā.
  Ullapanāti "mahākuṭumbiko mahānāviko mahādānapatī"ti evaṁ uddhaṁ katvā lapanā.
  Samullapanāti sabbato bhāgena uddhaṁ katvā lapanā. Unnahanāti "upāsakā pubbe
  īdise kāle navadānaṁ detha, idāni kiṁ na dethā"ti evaṁ yāva "dassāma bhante,
  okāsaṁ na labhāmā"tiādīni vadanti, tāva uddhaṁ 1- nahanā, veṭhanāti vuttaṁ hoti. Atha vā
  ucchuhatthaṁ disvā "kuto ābhataṁ upāsakā"ti pucchati. Ucchukhettato bhanteti.
  Kiṁ tattha ucchu madhuranti. Khāditvā bhante jānitabbanti. Na upāsakā "bhikkhussa
  ucchuṁ dethā"ti vattuṁ vaṭṭatīti yā evarūpā nibbeṭhentassāpi niveṭhanakakathā, sā
  unnahanā. Sabbato bhāgena punappunaṁ unnahanā samunnahanā. Ukkācanāti "etaṁ
  kulaṁ maṁyeva jānāti, sace ettha deyyadhammo uppajjati, mayhaṁyeva detī"ti evaṁ
  ukkhipitvā kācanā ukkācanā, uddīpanāti vuttaṁ hoti. Sabbato bhāgena pana
  punappunaṁ ukkācanā samukkācanā. Anuppiyabhāṇitāti paccayavasena punappunaṁ

  *  *  *  *  *  *
  Footnote: 1 chaṂa. uddhaṁ uddhaṁ
-------------------------------------------------
[page 425]
  Piyavacanabhaṇanā. Saṇhavācatāti muduvacanatā. Sakhilavācatāti mandappamāṇayuttavacanatā,
  sithilavacanatā vā. Mettavācakatāti 1- allīyavacanatā. Apharusavācatāti madhuravacanatā.
     Porāṇaṁ 2- mātāpettikanti pure uppannaṁ mātāpitūnaṁ santakaṁ. Antarahitanti
  paṭicchannaṁ tirobhūtaṁ. Ñāyāmīti pākaṭo homi. Asukassa kulūpakoti asukassa amaccassa
  kulapayirupāsako. Asukāyāti asukāya upāsikāya. Maṁ ussajjitvāti 3- maṁ
  vissajjitvā.
     [165] Payuttanti cīvarādīhi sampayuttaṁ, tadatthaṁ vā payojitaṁ. Imissā gāthāya
  niddeso sabbo heṭṭhā vuttanayova.
     [166] Mosavajje na niyyethāti musāvāde na niyyetha. Jīvitenāti jīvikāya.
     Saṭhoti asantaguṇadīpanato na sammā bhāsitā. Sabbato bhāgena saṭho parisaṭho. Yaṁ tatthāti
  yaṁ tasmiṁ puggale. Saṭhanti asantaguṇadīpanaṁ kerāṭiyaṁ. Saṭhatāti saṭhākāro. Sāṭheyyanti
  saṭhabhāvo. Kakkaratāti padumanāḷassa viya aparāmasanakkhamo pharusabhāvo. Kakkariyantipi tasseva
  vevacanaṁ. Parikkhattatā pārikkhattiyanti padadvayena nikhaṇitvā ṭhapitaṁ viya daḷhakerāṭiyaṁ
  vuttaṁ. Keci pana "kakkaratāti sambhāvayitvā vacanaṁ. Kakkariyanti sambhāvayitvā
  vacanabhāvo. Parikkhattatāti alaṅkaraṇākāro. Pārikkhattiyanti alaṅkaraṇabhāvo"ti atthaṁ
  vaṇṇayanti. Idaṁ vuccatīti idaṁ attano avijjamānaguṇappakāsanalakkhaṇaṁ sāṭheyyaṁ nāma
  vuccati. Yena samannāgatassa puggalassa kucchiṁ vā piṭṭhiṁ vā jānituṁ na sakkā.
              "vāmena Sūkaro hoti dakkhiṇena ajāmigo
               sarena eḷako 4- hoti visāṇena jaraggavo"ti 5-
  evaṁ vuttayakkhasūkarasadiso hoti. Atimaññatīti atikkamitvā maññati.

  *  *  *  *  *  *
  Footnote: 1 chaṂa. sithilavācatāti 2 chaṂa. purāṇaṁ 3 chaṂa. maṁ ujjhitvāti
  4 chaṂa. neḷako 5 dī.A. 2/269, abhi.A. 2/534
-------------------------------------------------
[page 426]
     Kiṁ panāyaṁ bahulājīvoti ayaṁ pana puggalo ko nāma bahulājīvako. Sabbaṁ
  sambhakkhetīti laddhaṁ laddhaṁ sabbaṁ khādati. Appapuññoti mandapuñño. Appesakkhoti
  parivāravirahito. Paññāsampannoti sampannapañño paripuṇṇapañño. Pañhaṁ
  vissajjetīti pañhaṁ katheti byākaroti.
     [167] Sutvā dūsito 1- bahuṁ vācaṁ, samaṇānaṁ vā puthujanānanti ghaṭṭito 2-
  parehi tesaṁ samaṇānaṁ vā khattiyādibhedānaṁ vā aññesaṁ puthujanānaṁ bahumpi
  aniṭṭhavācaṁ sutvā. Na paṭivajjāti na paṭivadeyya. Kiṁkāraṇā? na hi santo paṭiseniṁ
  karonti.
     Kakkhaḷenāti dāruṇena. Santoti nibbutakilesā. Paṭiseninti paṭisattuṁ.
  Paṭimallanti paṭiyodhaṁ. Paṭikaṇṭakanti paṭiveriṁ. Paṭipakkhanti kilesapaṭipakkhaṁ,
  kilesavasena saṅgaṁ na karontīti attho.
     [168] Etañca dhammamaññāyāti sabbametaṁ yathāvuttaṁ dhammaṁ ñatvā. Vicinanti
  vicinanto. Santīti nibbutiṁ ñatvāti nibbutiṁ rāgādīnaṁ santīti ñatvā.
     Samañcāti kāyasucaritādiṁ. Visamañcāti kāyaduccaritādiṁ. Pathañcāti dasakusalakammapathaṁ.
  Vipathañcāti dasākusalakammapathaṁ. Sāvajjañcāti akusalañca. Anavajjañcāti kusalañca.
  Hīnappaṇītakaṇhasukkaviññūgarahitaviññūpasatthanti idampi kusalākusalameva. Tattha
  kāyasucaritādi samakaraṇato samaṁ. Kāyaduccaritādi visamakaraṇato visamaṁ. Dasakusalakammapathā
  sugatigamanapathattā pathaṁ. Dasākusalakammapathā sugatigamanapaṭipakkhattā apāyagamanapathattā vipathaṁ.
  Akusalaṁ sadosattā sāvajjaṁ. Kusalaṁ niddosattā anavajjaṁ. Tathā mohena vā dosamohena
  vā lobhamohena vā sampayuttattā hīnaṁ. Alobhādosāmohasampayuttattā paṇītaṁ.
  Kaṇhavipākattā kaṇhaṁ. Sukkavipākattā sukkaṁ. Buddhādīhi viññūhi garahitattā
  viññūgarahitaṁ. Tehi eva thomitattā viññūpasatthanti ñātabbaṁ.

  *  *  *  *  *  *
  Footnote: 1 chaṂa. rusito. evamuparipi 2 chaṂa. rusito ghaṭṭito
-------------------------------------------------
[page 427]
     [169] Kiṁkāraṇā nappamajjeyya iti ce:- abhibhū hi soti gāthā. Tattha abhibhūti
  rūpādīnaṁ abhibhavitā. Anabhibhūtoti tehi anabhibhūto. Sakkhidhammaṁ anītihamadassīti 1-
  paccakkhameva anītihaṁ dhammaṁ addakkhi. Sadā namassamanusikkheti sadā namassanto
  tisso sikkhāyo sikkheyya.
     Kehici kilesehīti kehici rāgādiupatāpakarehi kilesehi. Abhibhosi neti te
  kilese abhibhavi. Sesaṁ sabbattha pākaṭameva.
     Kevalaṁ pana ettha "cakkhūhi neva lolo"tiādīhi indriyasaṁvaro, "annānamatho
  pānānan"tiādīhi sannidhipaṭikkhepamukhena paccayapaṭisevanasīlaṁ, methunamosavajja-
  pesuṇiyādīhi 2- pātimokkhasaṁvarasīlaṁ, "āthabbaṇaṁ supinaṁ lakkhaṇan"tiādīhi
  ājīvapārisuddhisīlaṁ, "jhāyī na pādalolassā"ti 3- iminā samādhi, "vicinaṁ bhikkhū"ti
  iminā paññā, "sadā sato sikkhe"ti iminā pana saṅkhepato tissopi sikkhā,
  "athāsanesu sayanesu, appasaddesu bhikkhu vihareyya, niddaṁ na bahulīkareyyā"tiādīhi
  sīlasamādhippaññānaṁ upakārasaṅgaṇhanavinodanāni 4- vuttānīti. Evaṁ bhagavā nimmitassa
  paripuṇṇapaṭipadaṁ vatvā arahattanikūṭena desanaṁ niṭṭhāpesi, desanāpariyosāne
  purābhedasutte 5- vuttasadisoyevābhisamayo ahosīti.
                   Saddhammapajjotikāya mahāniddesaṭṭhakathāya
                     tuvaṭakasuttaniddesavaṇṇanā niṭṭhitā.
                              Cuddasamaṁ.
                         -----------------

  *  *  *  *  *  *
  Footnote: 1 chaṂa. sikkhidhammamanītihamaddasīti 2 ka. mosavajjena niyyethāti 3 ka. jhāyī assāti
  4 chaṂa. upakārānupakārasaṅgaṇhanavinodanāni 5 khuṃahā. 29/374/251 (syā)
-------------------------------------------------
[page 428]
                      15. Attadaṇḍasuttaniddesavaṇṇanā
     [170] Paṇṇarasame attadaṇḍasuttaniddese attadaṇḍā bhayaṁ jātanti
  paṭhamagāthāyamattho:- yaṁ lokassa diṭṭhadhammikaṁ vā samparāyikaṁ vā bhayaṁ jātaṁ, sabbantaṁ
  attadaṇḍā bhayaṁ jātaṁ attano duccaritakāraṇā jātaṁ, evaṁ santepi janaṁ passatha medhagaṁ,
  imaṁ sākiyādijanaṁ passatha aññamaññaṁ medhagaṁ hiṁsakaṁ bādhakanti. Evantaṁ paṭiviruddhaṁ
  vippaṭipannaṁ janaṁ paribhāsitvā attano sammāpaṭipattidassanena tassa saṁvegaṁ janetuṁ
  āha "saṁvegaṁ kittayissāmi, yathā saṁvijitaṁ mayā"ti. Pubbe bodhisatteneva satāti
  adhippāyo.
     Tayoti gaṇanaparicchedo. Daṇḍāti duccaritā. Kāyadaṇḍoti kāyaduccaritaṁ.
  Vacīdaṇḍādīsupi eseva nayo. Tividhaṁ kāyaduccaritanti pāṇātipātādikāyato pavattaṁ
  duṭṭhu caritaṁ, kilesapūtikattā vā duṭṭhu caritanti laddhanāmaṁ tividhaṁ duccaritaṁ
  kāyaduccaritaṁ. Catubbidhanti musāvādādicatubbidhaṁ. Tividhanti abhijjhāditividhaṁ.
  Diṭṭhadhammikanti diṭṭheva dhamme imasmiṁyeva attabhāve paṭisaṁvedanīyaṁ. Samparāyikanti
  anāgate attabhāve paṭisaṁvedanīyaṁ. Āgucārīti pāpakārī aparādhakārī. Tamenaṁ rājā
  paribhāsatīti pāpakāriṁ rājā paribhāsati, bhayaṁ uppādeti. Dukkhaṁ domanassaṁ
  paṭisaṁvedetīti kāyikaṁ dukkhaṁ cetasikaṁ domanassaṁ vindati. Etaṁ bhayaṁ dukkhaṁ
  domanassanti evarūpaṁ bhayañca dukkhañca domanassañca. Kuto tassāti tassa corassa kuto
  uppannaṁ. Attadaṇḍato jātanti attanā kataduccaritato uppannaṁ.
     Antamasoti heṭṭhimato. Savacanīyampi karoti "na te labbhā ito pakkamitun"ti
  ito imamhā gāmādinā gantuṁ na labbhā. Na sakkā bahi nikkhamitunti palibodhaṁ
  saṅga karoti. Dhanajānipaccayāpīti dhanaparihānikāraṇāpi. Rājā tassa vividhā
  kammakāraṇā kārāpeti. Kasāhipi tāḷentīti kasādaṇḍakehi pothenti. Vettehipi
  tāḷentīti sakaṇṭakavettalatāhi pothenti. Aḍḍhadaṇḍakehītiādayo heṭṭhā
-------------------------------------------------
[page 429]
  Vuttanayāyeva. Sunakhehipi khādāpentīti katipayāni divasāni āhāre adatvā chātasunakhehi
  khādāpenti. Te muhuttena aṭṭhikasaṅkhalikameva karonti. Sūle uttāsentīti
  sūlaṁ āropenti. Rājā imesaṁ catunnaṁ daṇḍānaṁ issaroti imāsaṁ catunnaṁ āṇānaṁ
  kātuṁ rājā samattho.
     Sakena kammenāti sayaṁ katena kammena. Tamenaṁ nirayapālāti ettha ekacce
  therā "nirayapālā nāma natthi, yantarūpaṁ viya kammameva kāraṇaṁ kāretī"ti vadanti.
  Tesaṁ taṁ "atthi nirayesu nirayapālāti, āmantā. Atthi ca kāraṇikā"tiādinā
  nayena abhidhamme 1- paṭisedhitameva. Yathā hi manussaloke kammakāraṇakārakā 2- atthi,
  evameva nirayesu nirayapālā atthīti. Tattaṁ ayokhilanti tigāvutaṁ attabhāvaṁ
  sampajjalitāya lohapaṭhaviyā uttānakaṁ nipajjāpetvā dakkhiṇahatthe tālappamāṇaṁ
  ayasūlaṁ pavesenti, tathā vāmahatthādīsu. Yathā ca uttānakaṁ nipajjāpetvā evaṁ
  urenapi vāmapassenapi dakkhiṇapassenapi nipajjāpetvā taṁ kammakāraṇaṁ karontiyeva.
     Saṁvesetvāti jalitāya lohapaṭhaviyā tigāvutaṁ attabhāvaṁ nipajjāpetvā.
  Kuṭhārīhīti mahatīhi gehacchādanassa ekapakkhamattāhi kuṭhārīhi tacchenti. Lohitaṁ nadī
  hutvā sandati, lohapaṭhavito jālā uṭṭhahitvā tacchitaṭṭhānaṁ gaṇhāti, mahādukkhaṁ
  uppajjati, tacchantā pana suttāhataṁ karitvā dāru viya aṭṭhaṁsampi chaḷaṁsampi
  karonti. Vāsīhīti mahāsuppapamāṇāhi vāsīhi. Rathe yojetvāti saddhiṁ
  yugayottaupakkharacakkakubbarapājanehi 3- sabbato pajjalite rathe yojetvā. Mahantanti
  mahākūṭāgārappamāṇaṁ. Āropentīti sampajjalitehi ayamuggarehi pothentā āropenti.
  Sakimpi uddhanti supakkuṭṭhitāya 4- ukkhaliyā pakkhittataṇḍulā viya 5- uddhaṁ
  adho tiriyañca gacchati. Mahānirayeti avīcimahānirayamhi.

  *  *  *  *  *  *
  Footnote: 1 abhi.ka. 37/866/494 2 Sī.,ka. kammakāraṇikā 3 Sī. yugayottapañjaracakka...
  4 chaṂa. supakkutthitāya 5 chaṂa. pakkhittataṇḍulaṁ viya
-------------------------------------------------
[page 430]
     Catukkaṇṇoti caturassamañjūsāsadiso. Vibhattoti catudvāravasena vibhatto. Bhāgaso
  mitoti dvāravīthīnaṁ vasena bhāgaso māpetvā vibhatto. 1- Pariyantoti parikkhitto.
  Ayasāti upari navayojanikena ayapattena chādito. Samantā yojanasataṁ pharitvā tiṭṭhatīti
  evaṁ pharitvā tiṭṭhati, yathā samantā yojanasate ṭhatvā olokentassa akkhīni
  yamakagoḷakā viya nikkhamanti. Kadariyātapanāti sabbepi te ussadehi saddhiṁ aṭṭha
  mahānirayā kadariyā niccaṁ tapantīti kadariyātapanā. Balavadukkhatāya ghoRā. Kappaṭṭhikānaṁ
  accīnaṁ atthitāya accimanto. Āsādetuṁ ghaṭṭetuṁ dukkaratāya durāsadā. Diṭṭhamattā
  vā sutamattā vā lomāni haṁsentīti lomahaṁsanarūpā. Bhiṁsanatāya bhismā. Bhayajananatāya
  paṭibhayā. Sukhābhāvena dukhā.
     Puratthimāya bhittiyātiādigāthānaṁ evaṁ avīcinirayoti pariyantaṁ katvā ayaṁ
  saṅkhepattho:- aggijālānaṁ vā pana sattānaṁ vā tesaṁ dukkhassa vā vīci antaraṁ natthi
  etthāti avīci. Tatra hi puratthimādīhi bhittīhi jālārāsi uṭṭhahitvā pāpakammino
  puggale jhāpento pacchimādīsu bhittīsu paṭihaññati paharati, tā ca bhittiyo
  vinivijjhitvā parato yojanasataṁ gaṇhāti, heṭṭhā uṭṭhitā upari paṭihaññati, upari
  uṭṭhitā heṭṭhā paṭihaññati. Evaṁ tāvettha jālānaṁ vīci nāma natthi. Tassa
  pana anto yojanasataṭṭhānaṁ khīravallipiṭṭhassa pūritanāḷi viya sattehi nirantaraṁ pūritaṁ
  catūhi iriyāpathehi paccantānaṁ sattānaṁ pamāṇaṁ natthi, na ca aññamaññaṁ
  byābādhenti, sakasakaṭṭhāneyeva paccanti. Evamettha sattānaṁ vīci nāma natthi.
  Yathā pana jivhagge cha madhubindūni sattamassa tambalohabinduno anudahanabalavatāya
  abbohārikāni honti, tathā tattha anudahanabalavatāya sesā cha akusalavipākupekkhā
  abbohārikā honti, dukkhameva nirantaraṁ paññāyati. Evamettha dukkhassa vīci nāma
  natthi. Nirassādaṭṭhena nirayo.

  *  *  *  *  *  *
  Footnote: 1 chaṂa. bhāge ṭhapetvā ṭhapetvā vibhatto
-------------------------------------------------
[page 431]
     Tattha sattā mahāluddāti tasmiṁ nibbattā sattā mahantā luddā.
  Mahākibbisakārinoti mahantadāruṇakammakārino. Accantapāpakammantāti ekaṁsena
  pāpakammino. Paccanti na ca miyyareti channaṁ jālānamantare 1- paccanti, na ca
  mīyanti. 2- Jātavedasamo kāyoti tesaṁ sarīraṁ aggisadisaṁ. Tesaṁ nirayavāsinanti tesaṁ
  pāpakammānaṁ nirayavāsīnaṁ. Passa kammānaṁ daḷhattanti pāpakammānaṁ thirabhāvaṁ
  olokehi. Na bhasmā hoti napī masīti chārikāpi na hoti aṅgāropi. Puratthimenāti
  yadā taṁ dvāraṁ apārutaṁ hoti, atha tadabhimukhā dhāvanti, tesaṁ tattha chaviādīni
  jhāyanti. Dvārasamīpaṁ pattānañca tesaṁ taṁ pīthayati, 3- pacchimaṁ apārutaṁ viya khāyati.
  Esa nayo sabbattha. Abhinikkhamitāsā teti nirayā nikkhamituṁ āsā etesanti
  nikkhamitāsā. Mokkhagavesinoti muñcanupāyaṁ esantā gavesantāpi. Na te tato
  nikkhamituṁ, labhanti kammapaccayāti te sattā nirayato nikkhamanadvāraṁ pāpakammapaccayā
  nādhigacchanti. Tesañca pāpakammantaṁ, avipakkaṁ kataṁ bahunti tesañca sattānaṁ
  lāmakaṁ dāruṇaṁ kammaṁ avipākaṁ bahuvidhaṁ nānappakāraṁ adinnavipākaṁ kataṁ upacitaṁ
  atthi.
     Saṁveganti vinilanaṁ. 4- Ubbeganti ṭhitaṭṭhānato gamanaṁ. Utrāsanti ubbejanaṁ
  asanniṭṭhānaṁ. Bhayanti cittutrāsanaṁ. Pīḷananti ghaṭṭanaṁ. Ghaṭṭananti pīḷākaraṇaṁ.
  Upaddavanti ītiṁ. Upasagganti rundhanaṁ.
     [171] Idāni yathānena saṁvijitaṁ, taṁ pakāraṁ dassento "phandamānan"tiādimāha.
  Tattha phandamānanti taṇhādīhi 5- kampamānaṁ. Appodaketi appe udake. Aññamaññehi
  byāruddhe disvāti nānāsatte ca aññamaññehi saddhiṁ viruddhe disvā. Maṁ
  bhayamāvisīti maṁ bhayaṁ paviṭṭhaṁ.

  *  *  *  *  *  *
  Footnote: 1 ka. aggijālantare 2 chaṂa. miyyanti 3 chaṂa. pidhīyati
  4 Sī. hirīyanaṁ 5 chaṂa. taṇhādiṭṭhīhi
-------------------------------------------------
[page 432]
     Kilesaphandanāya phandamānanti rāgādikilesacalanāya calamānaṁ. Payogoti
  kāyavacīmanopayogo.
     Viruddhāti virodhamāpannā. Paṭiviruddhāti paṭimukhaṁ hutvā virodhamāpannā, suṭṭhu
  viruddhā vā. Āhatāti kodhena āhatā pahatā. Paccāhatāti paṭimallā hutvā
  āhatā. Āghātitāti ghaṭṭitā. Paccāghātitāti visesena ghaṭṭitā. Pāṇīhipi
  upakkamantīti hatthehipi paharanti.
     [172] Samantamasāro lokoti nirayaṁ ādiṁ katvā samantato loko asāro
  niccasārādirahito. Disā sabbā sameritāti sabbā disā aniccatāya kampitā.
  Icchaṁ bhavanamattanoti attano tāṇaṁ icchanto. Nāddasāsiṁ anositanti kiñci
  ṭhānaṁ jarādīhi anajjhāvuṭṭhaṁ nāddakkhinti.
     Asāroti na sāro, sāravirahito vā. Nissāroti sabbena sabbaṁ sāravirahito.
  Sārāpagatoti sārato apagato. Niccasārasārena vāti satatasārasaṅkhātena sārena
  vā. Upari padadvayepi eseva nayo. Ye puratthimāya disāya saṅkhārāti
  ye purimadisāya 1- paccayehi saṅgamma samāgamma katā saṅkhāRā. Tepi eritāti
  tepi saṅkhārā kampitā. Sameritāti sammā kampitā. Calitāti calanaṁ gatā. Ghaṭṭitāti
  udayabbayena pīḷitā. Aniccatāyāti hutvā abhāvatāya. Jātiyā anugatāti nibbattiyā
  anupaviṭṭhā. 2- Jarāya anusaṭāti paripakkatāya anupatthaṭā. Byādhinā abhibhūtāti
  dhātuvisamena uppannabyādhinā ajjhotthaṭā. Maraṇena abbhāhatāti maccunā abhiāhatā
  pahatā. Atāṇāti rakkhavirahitā. Aleṇāti leṇavirahitā. Asaraṇāti natthi etesaṁ
  saraṇanti asaraṇā. Asaraṇībhūtāti sayaṁ saraṇakiccaṁ na karontīti asaraṇībhūtā.
     Attano bhavananti niddesapadassa uddesapadaṁ. Tāṇanti pālanaṁ. Leṇanti

  *  *  *  *  *  *
  Footnote: 1 chaṂa. puratthimāya disāya 2 Ma. anupatiṭṭhā
-------------------------------------------------
[page 433]
  Leṇaṭṭhānaṁ. Saraṇanti dukkhanāsanaṁ. Gatinti patiṭṭhaṁ. Parāyananti paraṁ ayanaṁ.
  Ajjhositaṁyeva addasanti jarādīhi madditaṁyeva addakkhiṁ. Sabbaṁ yobbaññanti
  yobbanabhāvo yobbaññaṁ, sacetanānaṁ sabbaṁ yobbaññaṁ. Jarāya ositanti paripākāya
  jarāya avasitaṁ madditaṁ. Evaṁ sabbattha.
     [173] Osāne tveva byāruddhe, disvā me aratī ahūti yobbaññādīnaṁ
  osāneyeva antagamake eva 1- vināsake eva jarādīhi byāruddhe āhatacitte satte
  disvā arati me ahosi. Athettha sallanti atha etesu sattesu rāgādisallaṁ.
  Hadayanissitanti cittanissitaṁ.
     Yobbaññaṁ jarā vosāpetīti jarā atthaṅgameti vināseti. Evaṁ sabbattha.
     [174] "kathaṁ Ānubhāvaṁ sallan"ti ce? yena sallena otiṇṇoti gāthā.
  Tattha disā sabbā vidhāvatīti sabbā duccaritadisāpi puratthimādidisāpi vidisāpi 2-
  vidhāvati. Tameva sallaṁ abbuyha, na dhāvati na sīdatīti tameva sallaṁ uddharitvā
  tā ca disā na dhāvati, caturoghe ca na sīdati.
     Aññāṇantiādīsu ñāṇadassanapaṭipakkhato aññāṇaṁ adassanaṁ. Abhimukho hutvā
  dhammena na sameti na samāgacchatīti anabhisamayo. Anurūpato dhamme bujjhatīti anubodho.
  Tappaṭipakkhatāya ananubodho. Aniccādīhi saddhiṁ yojetvā na bujjhatīti asambodho.
  Asantaṁ asamañca bujjhatītipi asambodho. Catusaccadhammaṁ na paṭivijjhatīti appaṭivedho.
  Rūpādīsu ekadhammampi aniccādisāmaññato na saṅgaṇhātīti asaṅgāhaṇā. Tameva
  dhammaṁ na pariyogāhatīti apariyogāhaṇā. Na samena 3- pekkhatīti asamapekkhanā. Dhammānaṁ
  sabhāvaṁ pati na apekkhatīti 4- apaccavekkhaṇā.

  *  *  *  *  *  *
  Footnote: 1 ka. atthaṅgamake eva 2 Sī.,ka. gatidisāpi
  3 chaṂa. na samaṁ 4 Ma. na avekkhati
-------------------------------------------------
[page 434]
     Kusalākusalakammesu viparītavuttiyā sabhāvaggahaṇābhāvena vā. Ekampi kammaṁ etassa
  paccakkhaṁ natthi, sayaṁ vā kassaci dhammassa paccakkhakaraṇaṁ nāma na hotīti apaccakkhakammaṁ.
  Yaṁ etasmiṁ anuppajjamāne cittasantānaṁ mejjhaṁ bhaveyya suci vodānaṁ, taṁ
  duṭṭhu mejjhaṁ imināti dummejjhaṁ. Bālānaṁ bhāvo bālyaṁ. Muyhatīti moho.
  Balavataro moho pamoho. Samantato muyhatīti sammoho. Vijjāya paṭipakkhabhāvato
  na vijjāti avijjā. Oghayogattho vuttoyeva. Thāmagataṭṭhena anusetīti anusayo.
  Cittaṁ pariyuṭṭhāti abhibhavatīti pariyuṭṭhānaṁ. Hitaggahaṇābhāvena hitābhimukhī 1- gantuṁ na
  sakkoti aññadatthu laṅgatiyevāti laṅgī, khañjatīti attho. Durugghāṭanaṭṭhena vā
  laṅgī. Yathā hi mahāpalighasaṅkhātā laṅgī durugghāṭā hoti, evamayampi laṅgī viyāti
  laṅgī. Sesaṁ uttānatthameva.
     Yā evarūpā kaṅkhāti ettha kaṅkhanavasena kaṅkhā. Kaṅkhaṁ ānayatīti kaṅkhāyanā.
  Purimakaṅkhā hi uttarakaṅkhaṁ ānayati nāMa. 2- Ākāravasena vā etaṁ vuttaṁ.
  Kaṅkhāsamaṅgicittaṁ kaṅkhāya āyitattā kaṅkhāyitaṁ nāma, tassa bhāvo kaṅkhāyitattaṁ.
  Vimatīti vigatā mati vimati. Vicikicchāti vigatā cikicchā vicikicchā, sabhāvaṁ vā
  vicinanto kicchati kilamati etāyāti vicikicchā. Sā saṁsayalakkhaṇā, kampanarasā,
  anicchayapaccupaṭṭhānā, anekaṁsaggāhapaccupaṭṭhānā vā, ayonisomanasikārapadaṭṭhānā,
  paṭipattiyā antarāyakarāti daṭṭhabbā.
     Kampanaṭṭhena dvidhā eḷayatīti dveḷhakaṁ. Paṭipattinivāraṇena dvidhāpatho viyāti
  dvedhāpatho. "niccaṁ Vā idaṁ aniccaṁ vā"tiādipavattiyā ekasmiṁ ākāre saṇṭhātuṁ
  asamatthatāya samantato setīti saṁsayo. Ekaṁsaṁ gahetuṁ asamatthatāya na ekaṁsaggāhoti
  anekaṁsaggāho. Nicchetuṁ asakkontī ārammaṇato osakkatīti āsappanā. Ogāhituṁ
  asakkontī parisamantato sappatīti parisappanā. Pariyogāhituṁ asamatthatāya

  *  *  *  *  *  *
  Footnote: 1 chaṂa. hitābhimukhaṁ 2 ka. uttari kaṅkhāyanā nāma
-------------------------------------------------
[page 435]
  Apariyogāhaṇā. Nicchayavasena ārammaṇe pavattituṁ asamatthatāya chambhitattaṁ cittassa,
  thaddhabhāvoti attho. Vicikicchā hi uppajjitvā cittaṁ thaddhaṁ karoti, yasmā pana
  sā uppajjamānā ārammaṇaṁ gahetvā manaṁ vilikhantī viya tasmā manovilekhoti
  vuttā.
     Viddhoti sallena laddhappahāro. Phuṭṭhoti ghaṭṭito. Paretoti pīḷito. Dhāvatīti
  purato gacchati. Vidhāvatīti anekavidhena gacchati. Sandhāvatīti vegena dhāvati. Saṁsaratīti
  ito cito ca carati.
     Acelakoti niccolo, naggoti attho. Muttācāroti visaṭṭhācāro,
  uccārakammādīsu lokiyakulaputtācārena virahito ṭhitakova uccāraṁ karoti, passāvaṁ
  karoti, khādati bhuñjati. Hatthāvalekhaṇoti 1- hatthe piṇḍamhi ṭhite jivhāya hatthaṁ
  avalikhati, 2- uccāraṁ vā katvā hatthasmiṁyeva daṇḍakasaññī hutvā hatthena avalikhati.
  Te kira daṇḍakaṁ "satto"ti 3- paññapenti. Bhikkhāgahaṇatthaṁ "ehi bhadante"ti vutto na
  etīti na ehibhadantiko. Tena hi "tiṭṭha bhadante"ti vuttopi na tiṭṭhatīti na
  tiṭṭhabhadantiko. Tadubhayampi kira so "etassa vacanaṁ kataṁ bhavissatī"ti na karoti.
     Abhihaṭanti puretaraṁ gahetvā āhaṭaṁ bhikkhaṁ. Uddissakatanti "idaṁ tumhe
  uddissa katan"ti evaṁ ārocitaṁ bhikkhaṁ. Na nimantananti "asukaṁ nāma kulaṁ vā
  vīthiṁ vā gāmaṁ vā paviseyyāthā"ti evaṁ nimantitabhikkhampi na sādiyati na gaṇhāti.
  Na kumbhimukhāti kumbhito uddharitvā dīyamānaṁ 4- bhikkhaṁ na gaṇhāti. Na kaḷopimukhāti
  kaḷopīti ukkhali vā pacchi vā, tatopi na gaṇhāti. Kasmā? kumbhikaḷopiyo
  maṁ nissāya kaṭacchunā pahāraṁ labhantīti. Na eḷakamantaranti ummāraṁ antaraṁ katvā
  dīyamānaṁ na gaṇhāti. Kasmā? ayaṁ maṁ nissāya antarakaraṇaṁ labhatīti. Daṇḍamusalesupi
  eseva nayo.

  *  *  *  *  *  *
  Footnote: 1 chaṂa. hatthāpalekhanoti 2 chaṂa. apalikhati. evamuparipi 3 Ma. pattoti 4 chaṂa.
  diyyamānaṁ
-------------------------------------------------
[page 436]
     Na dvinnanti dvīsu bhuñjamānesu ekasmiṁ uṭṭhāya dente na gaṇhāti.
  Kasmā? kabaḷantarāyo hotīti. Na gabbhiniyātiādīsu pana "gabbhiniyā kucchiyaṁ
  Dārako kilamatī"ti, "pāyantiyāpi dārakassa khīrantarāyo hotī"ti, "purisantaragatāya
  ratiantarāyo hotī"ti na gaṇhāti. Na saṅkittīsūti saṅkittetvā katabhattesu.
  Dubbhikkhasamaye kira acelakasāvakā acelakānaṁ atthāya tato tato taṇḍulādīni
  samādapetvā bhattaṁ pacanti, ukkaṭṭho acelako tatopi na paṭiggaṇhāti. Na yattha
  sāti yattha sunakho "piṇḍaṁ labhissāmī"ti upaṭṭhito hoti, tattha tassa adatvā
  āhaṭaṁ na gaṇhāti. Kasmā? etassa piṇḍantarāyo hotīti. Saṇḍasaṇḍacārinīti
  samūhasamūhacārinī. Sace hi acelakaṁ disvā "imassa bhikkhaṁ dassāmā"ti manussā
  bhattagehaṁ pavisanti, tesu ca pavisantesu kaḷopimukhādīsu nilīnamakkhikā uppatitvā
  saṇḍasaṇḍā caranti. Tato āhaṭaṁ bhikkhaṁ na gaṇhāti. Kasmā? maṁ nissāya
  makkhikānaṁ gocarantarāyo jātoti. Thusodakanti sabbasassasambhārehi kataṁ socirakaṁ. 1-
  Ettha ca surāpānameva sāvajjaṁ, ayaṁ pana sabbesupi sāvajjasaññī.
     Ekāgārikoti yo ekasmiṁyeva gehe bhikkhaṁ labhitvā nivattati. Ekālopikoti
  yo ekeneva ālopena yāpeti. Dvāgārikādīsupi eseva nayo. Ekissāpi dattiyāti
  ekāya dattiyā. Datti nāma ekā khuddakapāti hoti, yattha aggabhikkhaṁ pakkhipitvā
  ṭhapenti. Ekāhikanti ekadivasantarikaṁ. Aḍḍhamāsikanti aḍḍhamāsantarikaṁ.
  Pariyāyabhattabhojananti vārabhattabhojanaṁ, ekāhavārena dvīhavārena sattāhavārena
  aḍḍhamāsavārenāti evaṁ divasavārena ābhataṁ 2- bhattabhojanaṁ.
     Sākabhakkhotiādīni vuttatthāneva. Ubbhaṭṭhakoti uddhaṁ ṭhitako.
  Ukkuṭikappadhānamanuyuttoti ukkuṭikaṁ vīriyaṁ anuyutto. Gacchantopi ukkuṭikova
  hutvā uppatitvā uppatitvā gacchati. Kaṇṭakāpassayikoti ayakaṇṭake vā pakatikaṇṭake
  vā bhūmiyaṁ

  *  *  *  *  *  *
  Footnote: 1 chaṂa. sovīrakaṁ 2 ka. āgataṁ
-------------------------------------------------
[page 437]
  Koṭṭetvā tattha cammaṁ attharitvā ṭhānacaṅkamādīni karoti. Seyyanti sayantopi
  tattheva seyyaṁ kappeti. Phalakaseyyanti rukkhaphalake seyyaṁ. Thaṇḍilaseyyanti thaṇḍile
  ucce bhūmiṭṭhāne seyyaṁ. Ekapassayikoti ekapasseneva sayati. Rajojalladharoti
  sarīraṁ telena makkhetvā rajuṭṭhānaṭṭhāne tiṭṭhati, athassa sarīre rajojallaṁ laggati,
  taṁ dhāreti. Yathāsanthatikoti laddhaṁ āsanaṁ akopetvā yadeva labhati, tattheva
  nisīdanasīlo. Vekaṭikoti vikaṭakhādanasīlo, 1- vikaṭanti gūthaṁ vuccati. Apānakoti
  paṭikkhittasītudakapāno. Sāyaṁ tatiyamassāti sāyatatiyakaṁ. Pāto majjhanhike sāyanti
  divasassa tikkhattuṁ "pāpaṁ pavāhessāmī"ti udakorohaṇānuyogaṁ anuyutto viharati.
     Te salle abhisaṅkharotīti te rāgādisattasalle abhinibbatteti. Abhisaṅkharontoti
  abhinibbattento. Sallābhisaṅkhāravasenāti sallābhinibbattāpanakāraṇā. Puratthimaṁ disaṁ
  dhāvatīti purimaṁ disaṁ gacchati. Te sallābhisaṅkhārā appahīnāti ete rāgādisallap-
  payogā nappahīnā. Sallābhisaṅkhārānaṁ appahīnattāti sallappayogānaṁ appahīnabhāvena.
  Gatiyā dhāvatīti gatiyaṁ dhāvati. Gatiyā gatinti gatito gatiṁ.
     Na sīdatīti na nimujjati. Na saṁsīdatīti na samantato nimujjati. Na osīdatīti
  na osakkati. Na avasīdatīti na paccosakkati. Na avagacchatīti na heṭṭhā gacchati.
     [175] Evaṁ mahānubhāvena sallena otiṇṇesu ca sattesu:- tattha
  sikkhānugīyanti, yāni loke gadhitānīti gāthā. Tassattho:- ye loke pañca kāmaguṇā
  paṭilābhāya 2- gijjhantīti katvā "gadhitānī"ti vuccanti, cirakālasevitattā 3- vā
  "gadhitānī"ti vuccanti. Tattha taṁ nimittaṁ hatthisikkhādikā anekā sikkhā kathīyanti,
  uggayhanti vā. Passatha yāva pasuto cāyaṁ 4- loko, yato paṇḍito kulaputto tesu vā
  gadhitesu tāsu vā sikkhāsu adhimutto na siyā, aññadatthu aniccādidassanena
  nibbijjha sabbaso kāme. Attano nibbānameva sikkheti.

  *  *  *  *  *  *
  Footnote: 1 ka. ettha 2 ka. pañcakāmaguṇagadhitāya 3 ka. cirakāle gadhitattā 4 chaṂa. samattho vāyaṁ
-------------------------------------------------
[page 438]
     Paṭivijjhitvāti ñāṇena nikkhamitvā vā nibbijjhitvā vā.
     [176] Idāni yathā nibbānāya sikkhitabbaṁ, taṁ dassento "sacco
  siyā"tiādimāha. Tattha saccoti vācāsaccena ñāṇasaccena maggasaccena ca samannāgato.
  Rittapesuṇoti pahīnapesuṇo. Vevicchanti macchariyaṁ.
     [177] Niddaṁ tandiṁ sahe thīnanti pacalāyikañca kāyālasiyañca cittālasiyañcāti
  ime tayo dhamme abhibhaveyya. Nibbānamānasoti nibbānaninnacitto.
     Kāyassa akalyatāti khandhattayasaṅkhātassa nāmakāyassa gilānabhāvo. Gilāno
  hi akallakoti vuccati. Vinayepi 1- vuttaṁ "nāhaṁ bhante akallako"ti. Akammaññatāti
  kāyagelaññasaṅkhātova akammaññatākāro. Megho viya ākāsaṁ kāyaṁ onayhatīti
  onāho. Sabbato bhāgena onāho pariyonāho. Abbhantare samorundhatīti
  antosamorodho. Medhatīti middhaṁ, akammaññabhāvena vihiṁsatīti attho. Supanti tenāti
  suppaṁ. Akkhidalādīnaṁ pacalabhāvaṁ karotīti pacalāyikā. Suppanā suppitattanti
  ākārabhāvaniddeso. 2- Olīyanāti olīyanākāro. Dutiyaṁ upasaggavasena vaḍḍhitaṁ.
  Līnanti avipphārikatāya paṭikuṭitaṁ. 3- Itare dve ākārabhāvaniddesā. Thinanti
  sappipiṇḍo viya avipphārikatāya ghanabhāvena ṭhitaṁ. Thiyanāti ākāraniddeso. Thiyitassa
  bhāvo thiyitattaṁ, avipphāravasena thaddhatāti 4- attho.
     Sabbasaṅkhāradhātuyāti nibbānaninnamānaso sabbatebhūmikasaṅkhātadhātuyā. Cittaṁ
  paṭivāpetvāti cittaṁ nivattāpetvā. Etaṁ santanti etaṁ nibbānaṁ. Kilesasantatāya
  santaṁ. Atappakaṭṭhena paṇītaṁ.

  *  *  *  *  *  *
  Footnote: 1 viṃahāvi. 1/151/84-5 2 chaṂa. ākārabhāvaniddesā
  3 ka. paṭikujjitaṁ 4 ka. baddhatāti
-------------------------------------------------
[page 439]
     Na paṇḍitā upadhisukhassa hetūti dabbajātikā 1- kāmasukhassa kāraṇā dānāni
  na dadanti. 2- Kāmañca te upadhiparikkhayāyāti ekaṁsena te paṇḍitā kāmakkhayāya
  kāmakkhepanatthaṁ dānāni denti. Apunabbhavāyāti nibbānatthāya. Jhānāni bhāventīti
  paṭhamajjhānādīni vaḍḍhenti. Punabbhavāyāti punabbhavakāraṇā. Te paṇḍitā nibbānaṁ
  abhimukhaṁ hutvā dānaṁ dadanti. 3-
     [178] Sāhasāti rattassa rāgacaritādibhedā sāhasākāraṇā. Niddeso
  uttānatthoyeva.
     [179] Purāṇaṁ nābhinandeyyāti atītaṁ rūpādiṁ nābhinandeyya. Naveti
  paccuppanne. Hīyamāneti vinassamāne. Ākāsaṁ na sito siyāti taṇhānissito
  na bhaveyya. Taṇhā hi rūpādīnaṁ ākāsanato "ākāso"ti vuccati.
     Vemāneti abhavamāne. Vigacchamāneti apagacchamāne.
     "ākāsatī"ti "ākassatī"ti Ca duvidho pāṭho.
     [180] Kiṁkāraṇā ākāsaṁ na sito siyāti ce? gedhaṁ brūmīti gāthā.
  Tassattho:- ahaṁ hi imaṁ ākāsasaṅkhātaṁ taṇhaṁ rūpādīsu gijjhanato gedhaṁ brūmi
  "gedho"ti vadāmi. Kiñca bhiyyo:- avahananaṭṭhena "ogho"ti ca ājavanaṭṭhena
  "ājavan"ti ca "imaṁ mayhaṁ, idaṁ mayhan"ti jappakāraṇato "jappanan"ti ca
  dummocanaṭṭhena 4- "ārammaṇan"ti ca kampakaraṇaṭṭhena "kampanan"ti ca brūmi, esāva
  lokassa palibodhaṭṭhena duratikkamanīyaṭṭhena ca "kāmapaṅko duraccayo"ti.
     Ājavanti āpaṭisandhito javati dhāvatīti ājavaṁ, vaṭṭamūlatāya punabbhave
  paṭisandhidānataṇhāyetaṁ adhivacanaṁ. Jappananti patthanā, taṇhāyetaṁ adhivacanaṁ.
  Ārammaṇampi vuccati taṇhāti rūpādīsu ārammaṇesu uppannataṇhā muccituṁ
  asakkuṇeyyaṭṭhena

  *  *  *  *  *  *
  Footnote: 1 ka. dubbajātikā 2 chaṂa. na denti 3 ka. nibbānābhimukhā hutvā dadanti 4 chaṂa.
  dummuñcanaṭṭhena
-------------------------------------------------
[page 440]
  Ārammaṇāti kathīyati. Kāmapaṅkoti osīdanaṭṭhena kalalaṁ. Kaddamoti lagganaṭṭhena 1-
  kaddamo. Tāpanaṭṭhena kileso. Niyyāsaṁ viya laggāpanaṭṭhena paliPo. Rundhitvā
  dhāraṇaṭṭhena palirodho. Evametaṁ gedhādipariyāyaṁ ākāsaṁ anissito.
     [181] Saccā avokkamanti gāthā. Tassattho:- pubbe vuttā tividhāpi
  saccā avokkamaṁ 2- moneyyapattiyā munīti saṅkhaṁ gato nibbānathale tiṭṭhati
  brāhmaṇo, sa ve evarūpo sabbāni āyatanāni nissajjitvā "santo"ti vuccati.
  Niddese vattabbaṁ natthi.
     [182] Kiñca bhiyyo:- sa ve vidvāti gāthā. Tattha ñatvā dhammanti aniccādinayena
  saṅkhatadhammaṁ aññāya. 3- Sammā so loke iriyānoti asammāiriyanakarānaṁ kilesānaṁ
  pahānā sammā so loke iriyamāno.
      [183] Evaṁ apihento ca:- yodha kāmeti gāthā. Tattha saṅganti sattavidhaṁ
  saṅgaṁ yo accatari. Nājjhetīti na abhijjhāyati.
     [184] Tasmā tumhesupi yo evarūpo hotumicchati, taṁ vadāmi:- yaṁ pubbeti gāthā.
  Tattha yaṁ pubbeti atīte saṅkhāre ārabbha uppajjanadhammaṁ kilesajātaṁ atītakammañca.
  Pacchā te māhu kiñcananti anāgatepi saṅkhāre ārabbha uppajjanadhammaṁ rāgādikiñcanaṁ
  mā ahu. Majjhe ce no gahessasīti paccuppannarūpādidhammepi 4- na gahessasi ce.
  Evaṁ upasanto carissasi.
     Abījaṁ karohīti maggañāṇena na bījaṁ karohi. Rāgakiñcananti rāgaphandanaṁ. 5-
  Dosakiñcanādīsupi eseva nayo.

  *  *  *  *  *  *
  Footnote: 1 chaṂa. saṅgaṭṭhena 2 Ma. avokkamma 3 ka. ñatvā
  4 ka. rūpādidhamme 5 Sī.,ka. rāgamadanaṁ, Ma. rāgabandhanaṁ
-------------------------------------------------
[page 441]
     [185] Evaṁ arahattappattiṁ dassetvā idāni arahato thutivasena ito parā
  gāthāyo abhāsi. Tattha sabbasoti gāthāya mamāyitanti mamattakaraṇaṁ. "mama Idan"ti
  gahitaṁ vā vatthu. Asatā ca na socatīti avijjamānakāraṇā asantakāraṇā na
  socati. Na jīyatīti jāniṁ nādhigacchati.
     Ahu vata meti mayhaṁ ahosi vata. Taṁ vata me natthīti yaṁ atīte ahosi,
  taṁ mayhaṁ idāni natthīti. 1- Siyā vata meti yaṁ mayhaṁ bhavissati, taṁ vatāhaṁ na
  labhāmīti idāni ahaṁ ekaṁsena na pāpuṇāmi.
     [186] Kiñca bhiyyo:- yassa natthīti gāthā. Tattha kiñcananti kiñci
  rūpādidhammajātaṁ.
     Abhisaṅkhatanti kammena saṅkharitaṁ. 2- Abhisañcetayitanti cittena rāsikataṁ.
  Avijjāya tvevāti avijjāya tu eva. Asesavirāganirodhāti virāgasaṅkhātena maggena
  niravasesanirodhā.
     Suññato lokaṁ avekkhassūti avasavattisallakkhaṇavasena vā 3- tucchasaṅkhāra-
  samanupassanavasena vāti dvīhākārehi suññato lokaṁ passa. Attānudiṭṭhiṁ ūhaccāti
  sakkāyadiṭṭhiṁ uddharitvā. Evaṁ maccutaro siyāti evaṁ maraṇassa taraṇo bhaveyya. 4-
  Evaṁ lokaṁ avekkhantanti evaṁ khandhalokaṁ passantaṁ. Maccurājā na passatīti maraṇarājā
  na oloketi na dakkhati.
     Nāññaṁ patthayate kiñcīti aññaṁ appamattakampi na patthayati na pihayati.
  Aññatra appaṭisandhiyāti nibbānaṁ ṭhapetvā. "aññatrappaṭisandhiyā"ti Ekaṁ padaṁ
  katvāpi paṭhanti.

  *  *  *  *  *  *
  Footnote: 1 chaṂa. na santi 2 Ma.,ka. saṅgopitaṁ
  3 Sī. avasiyapavatti, Ma. sallakkhaṇavasena vā, cha. āmisapavatta... 4 Sī. bhavissasi
-------------------------------------------------
[page 442]
     [187] Kiñca bhiyyo:- aniṭṭhurīti gāthā. Tattha aniṭṭhurīti anissukī.
  "aniṭṭharī"tipi 1- Keci paṭhanti. Sabbadhī samoti sabbattha samo, upekkhakoti
  adhippāyo. Kiṁ vuttaṁ hoti? yo so "natthi me"ti na socati, tamahaṁ avikampinaṁ
  puggalaṁ puṭṭho samāno aniṭṭhurī ananugiddho, anejo sabbadhī samoti imaṁ tasmiṁ
  puggale catubbidhamānisaṁsaṁ brūmīti.
     Niṭṭhuriyoti issukī. Niṭṭhurabhāvo niṭṭhuriyaṁ, taṁ nissāya ettakampi
  natthīti kheḷapātanti attho. Niṭṭhuriyakammanti niṭṭhuriyakaraṇaṁ. Gahaṭṭho vā hi gahaṭṭhaṁ
  bhikkhu vā bhikkhuṁ nissāya vasanto appamattakeneva kujjhitvā taṁ nissāya ettakampi
  natthīti kheḷaṁ pātetvā pādena maddanto viya niṭṭhuriyaṁ nāma karoti. Tassa
  taṁ kammaṁ "niṭṭhuriyakamman"ti vuccati. Issāti sabhāvaniddeso. Tato parā dve
  ākārabhāvaniddesā. Itarattayaṁ pariyāyavacanaṁ. Lakkhaṇādito panesā parasampattīnaṁ
  usūyanalakkhaṇā 2- issā, tattha ca anabhiratirasā, tato vimukhabhāvapaccupaṭṭhānā,
  parasampattipadaṭṭhānā.
     Lābhepi na iñjatīti paccayalābhe na calati. Alābhepīti paccayānaṁ alābhepi.
     [188] Kiñca bhiyyo:- anejassāti gāthā. Tattha nisaṅkhatīti
  puññābhisaṅkhārādīsu yo koci saṅkhāro. So hi yasmā nisaṅkhariyati, nisaṅkharoti
  vā, tasmā "nisaṅkhatī"ti vuccati. Viyārambhāti vividhā puññābhisaṅkhārādikā
  ārambhā. Khemaṁ passati sabbadhīti sabbattha abhayameva passati.
     Ārambhāti kammānaṁ paṭhamārambhā. Viyārambhāti uparūpari vividhāarambhanavasena
  vīriyārambhā. Tīsu bhavesu paṭisandhijanakakammānaṁ etaṁ adhivacanaṁ. Tasmā viyārambhā
  ārato.

  *  *  *  *  *  *
  Footnote: 1 Sī. anuddharīti 2 ka. ussūyana...
-------------------------------------------------
[page 443]
     [189] Evaṁ passanto na samesūti gāthā. Tattha na vadateti "sadisohamasmī"tiādinā
  mānavasena samesupi attānaṁ na vadati omesupi ussesupi. Nādeti na nirassatīti
  rūpādīsu kañci dhammaṁ na gaṇhāti na nissajjati. Sesaṁ sabbattha tattha tattha
  vuttanayattā pākaṭameva. Evaṁ arahattanikūṭeneva desanaṁ niṭṭhāpesīti.
                   Saddhammapajjotikāya mahāniddesaṭṭhakathāya
                    attadaṇḍasuttaniddesavaṇṇanā niṭṭhitā.
                              Paṇṇarasamaṁ.
                       --------------------
-------------------------------------------------
[page 444]
                      16. Sāriputtasuttaniddesavaṇṇanā
     [190] Soḷasame na me diṭṭhoti sāriputtasuttaniddeso. Tattha ito pubbeti
  ito saṅkassanagare otaraṇato pubbe. Vagguvadoti sundaravado. Tusitā gaṇimāgatoti
  tusitā kāyā cavitvā mātukucchiṁ āgatattā tusitā āgato. Gaṇācariyattā gaṇī.
  Santuṭṭhaṭṭhena vā tusitasaṅkhātā devalokā gaṇiṁ āgato, tusitānaṁ vā arahantānaṁ
  gaṇiṁ āgatoti.
     Iminā cakkhunāti iminā attabhāvapariyāpannena pakatimaṁsacakkhunā. Iminā
  attabhāvenāti iminā pacchimena attabhāvena. Tāvatiṁsabhavaneti tāvatiṁsadevaloke.
  Pāricchattakamūleti koviḷārarukkhassa heṭṭhā. Paṇḍukambalasilāyanti rattakambalasadisa-
  pāsāṇapiṭṭhe. Vassaṁ vuṭṭhoti vuṭṭhavasso. Devagaṇaparivutoti devasaṅghena parivārito.
  Otiṇṇoti avatiṇṇo. Imaṁ dassanaṁ pubbeti aññatra imamhā dassanā pubbe.
  Na diṭṭhoti aññadā na diṭṭhapubbo.
     Khattiyassa vāti khattiyassa vadantassa na suto. Brāhmaṇādīsupi eseva nayo.
     Madhuravadotiādīsu byañjanasampannaṁ madhuraṁ vadatīti madhuravado. Pemajanakaṁ pemārahaṁ
  vadatīti pemanīyavado. Hadayaṅgamacitte ṭhapanayogyaṁ 1- vadatīti hadayaṅgamavado.
  Karavīkasakuṇasaddo viya madhuraghoso assāti karavīkarutamañjughoso. Vissaṭṭho cāti
  apalibuddho tattha tattha alaggamāno. 2- Viññeyyo cāti suvijāneyyo ca. Mañju cāti
  madhuro ca. Savanīyo cāti kaṇṇasukho ca. Bindu cāti ghano ca. Avisārī cāti na patthaṭo
  ca. Gambhīro cāti na uttāno ca. Ninnādi cāti ghosavanto ca. Assāti assa
  satthuno. Bahiddhā parisāyāti parisato bahi. Na niccharatīti na nikkhamati. Kiṁkāraṇā?
  evarūpo madhurasaddo nikkāraṇā mā vinassatūti. Brahmassaroti aññe chinnassarāpi

  *  *  *  *  *  *
  Footnote: 1 ka. pavisana...... 2 Sī.,chaṂa. apakkhalano
-------------------------------------------------
[page 445]
  Bhinnassarāpi kākassarāpi honti, ayaṁ pana mahābrahmuno sarasadisena sarena
  samannāgato. Mahābrahmuno hi pittasemhehi apalibuddhattā saro visuddho hoti,
  bhagavatāpi katakammaṁ tassa 1- vatthuṁ sodheti, vatthuno suddhattā nābhito paṭṭhāya
  samuṭṭhahanto saro visuddho aṭṭhaṅgasamannāgatova samuṭṭhāti. Karavīko viya bhaṇatīti
  karavīkabhāṇī, mattakaravīkarutamañjughosoti attho.
     Tāretīti akhemantaṁ ṭhānaṁ atikkāmeti. Uttāretīti khemantabhūmiṁ pāpento 2-
  tāreti. Nittāretīti akhemantaṭṭhānato nikkhāmento tāreti. Patāretīti
  pariggahetvā tāreti, hatthena pariggahetvā viya tāretīti attho. Sabbametaṁ
  tāraṇuttāraṇādikhemantaṭṭhāne ṭhapanamevāti āha "khemantabhūmiṁ sampāpetī"ti. Satteti
  veneyyasatte. Mahāgahanatāya mahānatthatāya dunnitthariyatāya 3- ca jātiyeva kantāro
  jātikantāro, taṁ jātikantāraṁ.
     Gaṇassa sussūsatīti gaṇo assa vacanaṁ sussūsati suṇāti upalakkheti. Sotaṁ
  odahatīti sotukamyatāya sotaṁ avadahati patiṭṭhāpeti. Aññā cittaṁ upaṭṭhapetīti
  ñātukāmacittaṁ paṇidahati. Gaṇaṁ akusalā vuṭṭhāpetvāti janasamūhaṁ akosallasambhūtā
  akusalā uṭṭhāpetvā. 4- Kusale patiṭṭhāpetīti kosallasambhūte kusale ṭhapeti. Saṅghīti
  rāsivasena saṅgho assa atthīti saṅghī. Parisavasena gaṇo assa atthīti gaṇī.
  Gaṇassa ācariyoti gaṇācariyo.
     [191] Dutiyagāthāya sadevakassa lokassa, yathā dissatīti sadevakassa lokassa
  viya manussānampi dissati. Yathā vā dissatīti tacchato aviparītato dissati. Cakkhumāti
  uttamacakkhumā. Ekoti pabbajjāsaṅkhātādīhi eko. Ratinti nekkhammaratyādiṁ.
     Patirūpakoti suvaṇṇapatirūpako kuṇḍalo. Mattikākuṇḍalovāti mattikāya

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. upanento 3 Ma. dunnittaraṇutāya 4 ka.
  vuṭṭhāpetvā
-------------------------------------------------
[page 446]
  Katakuṇḍalo viya. Lohaḍḍhamāsova suvaṇṇacchannoti suvaṇṇena paṭicchanno
  lohamāsako viya. Parivāracchannāti parivārena chāditā. Anto asuddhāti abbhantarato
  rāgādīhi aparisuddhā. Bahi sobhamānāti cīvarādīhi bāhirato sundaRā.
     Akappitairiyāpathā cāti asajjitairiyāpathā. 1- Paṇidhisampannāti paripuṇṇapatthanā.
     Visuddhasaddoti parisuddhakittisaddo, yathābhūtathutighosoti attho.
  Gatakittisaddasilokoti kittisaddañca silokañca gahetvā caraṇasīlo. Kattha 2-
  visuddhasaddoti ce? "nāgabhavane ca supaṇṇabhavane cā"tiādinā nayena vitthāretvā
  vuttaṭṭhāne. Tato ca bhiyyoti tato vuttappakārato ca veneyyavasena atirekataropi
  dissati. Sabbaṁ rāgatamanti sakalaṁ rāgandhakāraṁ. Dosatamādīsupi eseva nayo.
  Andhakaraṇanti paññālokanivāraṇakaraṇaṁ. Acakkhukaraṇanti paññācakkhuno akaraṇaṁ.
  Aññāṇakaraṇanti ñāṇena ajānanakaraṇaṁ. Paññānirodhikanti paññānayananāsakaṁ.
  Vighātapakkhikanti pīḷākoṭṭhāsikaṁ. Anibbānasaṁvattanikanti apaccayāmatanibbānatthāya na
  saṁvattanikaṁ.
     Sabbantaṁ tena bodhiñāṇena bujjhīti taṁ sakalaṁ tena catumaggañāṇavasena
  bujjhi. Paṭhamamaggavasena jāni anubujjhi. Dutiyamaggavasena puna aññāsi paṭivijjhi.
  Tatiyamaggavasena paṭivedhaṁ pāpuṇi sambujjhi. Catutthamaggavasena nissesapaṭivedhena
  sammā bujjhi. Adhigacchi phusesi 3- sacchākāsīti etaṁ tayaṁ phalavasena yojetabbaṁ.
  Paṭhamadutiyavasena paṭilabhi. Tatiyavasena ñāṇaphassena phusi. Catutthavasena paccakkhaṁ akāsi.
  Atha vā ekekaphalassa tayopi labbhanti eva.
     Nekkhammaratinti pabbajjādīni nissāya uppannaratiṁ. Vivekaratinti
  kāyavivekādimhi uppannaratiṁ. Upasamaratinti kilesavūpasame ratiṁ. Sambodhiratinti
  maggaṁ paccavekkhantassa uppannaratiṁ.

  *  *  *  *  *  *
  Footnote: 1 ka. anissajjita... 2 Sī. katthaci 3 chaṂa. phassesi
-------------------------------------------------
[page 447]
     [192] Tatiyagāthāya bahunnamidha 1- baddhānanti idha bahunnaṁ khattiyādīnaṁ
  sissānaṁ. Sissā hi ācariyapaṭibaddhavuttittā "baddhā"ti vuccanti. Atthi pañhena
  āgamanti atthiko pañhena āgatomhi, atthikānaṁ vā pañhena āgamanaṁ, pañhena
  atthi āgamanaṁ vāti.
     Buddhoti padassa abhāvepi taṁ buddhanti pade yo so buddho, taṁ niddisitukāmena
  "buddho"ti vuttaṁ. Sayambhūti upadesaṁ vinā sayameva bhūto. Anācariyakoti sayambhūpadassa
  atthavivaraṇaṁ. Yo hi ācariyaṁ vinā samaṁ 2- saccāni paṭivijjhati, so sayambhū nāma
  hotīti. Pubbe ananussutesūtiādi anācariyakabhāvassa atthappakāsanaṁ. Ananussutesūti
  ācariyato 3- ananussutesu. Sāmanti sayameva. Abhisambujjhīti bhusaṁ sammā paṭivijjhi.
  Tattha ca sabbaññutaṁ pāpuṇīti tesu ca saccesu sabbaññubhāvaṁ pāpuṇi. Yathā
  saccāni paṭivijjhantā sabbaññū honti, tathā saccānaṁ paṭividdhattā evaṁ vuttaṁ.
  "sabbaññutaṁ Patto"tipi pāṭho. Balesu ca vasībhāvanti dasasu ca tathāgatabalesu
  issarabhāvaṁ pāpuṇi. Yo so evaṁbhūto, so buddhoti vuttaṁ hoti. Tattha
  sabbadhammesu appaṭihatañāṇanimittānuttaravimokkhādhigamaparibhāvitakkhandhasantānaṁ upādāya
  paṇṇattiko, sabbaññutapadaṭṭhānaṁ vā saccābhisambodhimupādāya paṇṇattiko
  sattaviseso buddho. Ettāvatā atthato buddhavibhāvanā katā hoti.
      Idāni byañjanato vibhāvento "buddhoti kenaṭṭhena buddho"tiādimāha. Tattha
  yathā loke avagantā "avagato"ti vuccati, evaṁ bujjhitā saccānīti buddho. Yathā
  paṇṇasosā vātā "paṇṇasusā"ti vuccanti, evaṁ bodhetā pajāyāti buddho.
  Sabbaññutāya buddhoti sabbadhammabujjhanasamatthāya buddhiyā buddhoti vuttaṁ hoti.
  Sabbadassāvitāya buddhoti sabbadhammānaṁ ñāṇacakkhunā diṭṭhattā buddhoti vuttaṁ
  hoti. Anaññaneyyatāya buddhoti aññena abodhanīyato sayameva buddhattā buddhoti

  *  *  *  *  *  *
  Footnote: 1 chaṂa. bahūnamidha 2 chaṂa. ayaṁ pāṭho na dissati 3 Sī. ācariyaṁ
-------------------------------------------------
[page 448]
  Vuttaṁ hoti. Visavitāya buddhoti nānāguṇavikasanato 1- padumamiva vikasanaṭṭhena
  buddhoti vuttaṁ hoti. Khīṇāsavasaṅkhātena buddhotiādīhi chavi pariyāyehi
  cittasaṅkocakaradhammappahānena niddāya vibuddho puriso viya sabbakilesaniddāya
  vibuddhattā buddhoti vuttaṁ hoti. Saṅkhā saṅkhātanti atthato ekattā saṅkhātenāti
  vacanassa koṭṭhāsenāti attho. Taṇhālepadiṭṭhilepābhāvena nirupalepasaṅkhātena savāsanānaṁ
  sabbakilesānaṁ pahīnattā ekantavacanena visesetvā vuttaṁ. Ekantanikkilesoti
  rāgadosamohāvasesehi sabbakilesehi nikkileso.
      Ekāyanamaggaṁ gatoti buddhoti gamanatthānaṁ dhātūnaṁ bujjhanatthattā bujjhanatthāpi
  dhātuyo gamanatthā honteva, tasmā ekāyanamaggaṁ gatattā buddhoti vuttaṁ hoti.
  Ekāyanamaggo cettha:-
      "maggo pantho patho pajjo añjasaṁ vaṭumāyanaṁ
              nāvā uttarasetū ca kullo ca bhisi saṅkamo"ti 2-
  maggassa bahūsu nāmesu ayananāmena vuttamagganāmena vutto. Tasmā ekamaggabhūto
  maggo, na dvedhāpathabhūtoti attho. Atha vā ekena ayitabbo maggoti ekāyanamaggo.
  Ekenāti gaṇasaṅgaṇikaṁ pahāya pavivittena. Ayitabboti paṭipajjitabbo, ayanti vā
  etenāti ayano, saṁsārato nibbānaṁ gacchantīti attho. Ekesaṁ ayanoti ekāyano.
  Ekesanti seṭṭhānaṁ. Sabbasattaseṭṭhā ca sammāsambuddhā, tasmā ekesaṁ 3- maggabhūto
  sammāsambuddhānaṁ ayanabhūto maggoti vuttaṁ hoti. Ayatīti vā ayano, gacchati pavattatīti
  attho. Ekasmiṁ ayano maggoti ekāyanamaggo. Ekasmiṁyeva buddhasāsane pavattamāno
  maggo, na aññatthāti vuttaṁ hoti. Api ca ekaṁ ayatīti ekāyano. Pubbabhāge
  nānāmukhabhāvanānayappavattopi aparabhāge ekaṁ nibbānameva gacchatīti vuttaṁ hoti,
  tasmā ekāyanamaggoti ekanibbānagamanamaggoti attho.

  *  *  *  *  *  *
  Footnote: 1 Sī.,ka. nānāguṇavisavanato 2 khu.cūḷa. 30/101/211 3 ka. etesaṁ
-------------------------------------------------
[page 449]
      Eko anuttaraṁ sammāsambodhiṁ abhisambuddhoti na parehi buddhattā buddho,
  kiṁ tu sayameva anuttaraṁ sammāsambodhiṁ abhisambuddhattā buddhoti vuttaṁ
  hoti. Abuddhivihatattā 1- buddhipaṭilābhattā buddhoti buddhi buddhaṁ bodhoti
  pariyāyavacanametaṁ. Tattha yathā "nīlarattaguṇayogā nīlo paṭo, ratto paṭo"ti vuccati,
  evaṁ buddhaguṇayogā "buddho"ti ñāpetuṁ vuttaṁ hoti. 2-
      Tato paraṁ buddhoti netaṁ nāmantiādi "atthamanugatā ayaṁ paññattī"ti ñāpanatthaṁ
  vuttaṁ. Tattha mittā sahāyā. Amaccā bhaccā. Ñātī pitupakkhikā. Sālohitā
  mātupakkhikā. Samaṇā pabbajjupagatā. Brāhmaṇā bhovādino, samitapāpabāhitapāpā
  vā. Devatā sakkādayo brahmāno ca. Vimokkhantikanti vimokkho arahattamaggo,
  vimokkhassa anto arahattaphalaṁ, tasmiṁ vimokkhante bhavaṁ vimokkhantikaṁ nāmaṁ.
  Sabbaññubhāvo hi arahattamaggena sijjhati, arahattaphalodaye siddhaṁ hoti. Tasmā
  sabbaññubhāvo vimokkhante bhavo hoti. Taṁ nemittikampi nāmaṁ vimokkhante bhavaṁ nāma
  hoti. Tena vuttaṁ "vimokkhantikametaṁ buddhānaṁ bhagavantānan"ti. Bodhiyā mūle
  saha sabbaññutaññāṇassa paṭilābhāti mahābodhirukkhamūle yathāvuttakkhaṇe
  sabbaññutaññāṇassa paṭilābhena saha. Sacchikā paññattīti arahattaphalasacchikiriyāya
  sabbadhammasacchikiriyāya vā jātā paññatti. Yadidaṁ buddhoti paññatti. Ayaṁ byañjanato
  buddhavibhāvanā. Ito paraṁ vahassetaṁ bhāranti pariyosānaṁ tattha tattha vuttanayattā
  yathāpāḷimeva niyyāti.
      [193] Catutthagāthāya vijigucchatoti jātiādīhi aṭṭiyato. Rittamāsananti
  vivittaṁ mañcapīṭhaṁ. Pabbatānaṁ guhāsu vāti pabbataguhāsu vā rittamāsanaṁ bhajatoti
  sambandhitabbaṁ.

  *  *  *  *  *  *
  Footnote: 1 ka. buddhipaṭilābhā 2 chaṂa. ayaṁ pāṭho na dissati
-------------------------------------------------
[page 450]
      Jātiyā vijigucchatoti jātiṁ vijigucchato. Jarāya. Byādhinātiādīsu eseva nayo.
  Bhajatoti evamādīsu bhajatoti bhajantassa. Sevatoti sevantassa. Nisevatoti sammā
  sevantassa. Saṁsevatoti punappunaṁ sevantassa. Paṭisevatoti upagantvā sevantassa.
  Pabbatapabbhārāti pabbatakucchiyo.
      [194] Pañcamagāthāya uccāvacesūti hīnappaṇītesu. Sayanesūti vihārādīsu
  senāsanesu. Kīvanto tattha bheravāti 1- kittakā tattha bhayakāraṇā. "kuvanto"tipi
  Pāṭho, kūjantoti cassa attho.
      Kuvantoti saddāyanto. Kūjantoti abyattasaddaṁ 2- karonto. Nadantoti
  ukkuṭṭhiṁ karonto. Saddaṁ karontoti vācaṁ bhāsanto. Katīti pucchā. Kittakāti
  pamāṇapucchā. Kīvatakāti paricchedapucchā. Kīvabahukāti pamāṇaparicchedapucchā. Te
  bheravāti ete bhayajananupaddavā bhayārammaṇā. Kīvabahukāti pucchite ārammaṇe dassetuṁ
  "sīhā byagghā dīpī"tiādīhi vissajjesi. 3-
      [195] Chaṭṭhagāthāya katī parissayāti kittakā upaddavā. Agataṁ disanti
  nibbānaṁ. Taṁ hi agatapubbattā agataṁ, niddisitabbato disā cāti. Tena vuttaṁ
  "agataṁ disan"ti. "amataṁ Disan"tipi pāṭho. Abhisambhaveti abhisambhaveyya. Pantamhīti
  pariyante.
      Agatapubbā sā disāti yā disā supinantenapi agatapubbā. 4- Na sā disā
  gatapubbāti esā disā vuttanayena agatapubbā. Iminā dīghena addhunāti anena
  dīghakālena.
      Samatittikanti antomukhavaṭṭilekhaṁ pāpetvā samabharitaṁ. Anavasekanti anavasiñcanakaṁ
  aparisiñcanakaṁ katvā. Telapattanti pakkhittatelaṁ telapattaṁ. Parihareyyāti hareyya

  *  *  *  *  *  *
  Footnote: 1 ka. āsanesūti 2 ka. gīvantoti kujanto, kīvanitotipi pāṭho 3 ka. appasaddaṁ
  4 chaṂa. na gatapubbā
-------------------------------------------------
[page 451]
  Ādāya gaccheyya. Evaṁ sacittamanurakkheti taṁ telabharitaṁ pattaṁ viya attano cittaṁ
  kāyagatāya satiyā gocare ceva sampayuttasatiyā cāti ubhinnaṁ antare pakkhipitvā
  yathā muhuttampi bahiddhā gocare na vikkhipati, tathā paṇḍito yogāvacaro rakkheyya
  gopeyya. 1- Kiṁkāraṇā? etassa hi:-
              dunniggahassa lahuno yatthakāmanipātino
              cittassa damatho sādhu cittaṁ dantaṁ sukhāvahaṁ. 2-
       Tasmā:-
              sududdasaṁ sunipuṇaṁ yatthakāmanipātinaṁ
              cittaṁ rakkhetha medhāvī cittaṁ guttaṁ sukhāvahaṁ. 2-
      Idaṁ hi:-
              dūraṅgamaṁ ekacaraṁ asarīraṁ guhāsayaṁ
              ye cittaṁ saññamessanti mokkhanti mārabandhanā. 2-
      Itarassa pana:-
              anavaṭṭhitacittassa saddhammaṁ avijānato
              pariplavapasādassa paññā na paripūrati. 3-
      Thirakammaṭṭhānasahāyassa pana:-
              anavassutacittassa ananvāhatacetaso
              puññapāpapahīnassa natthi jāgarato bhayaṁ. 3-

  *  *  *  *  *  *
  Footnote: 1 chaṂa. gopayeyya 2 khuḍha. 25/35-37/22 3 khuḍha. 25/38-39/23
-------------------------------------------------
[page 452]
     Tasmā etaṁ:-
              phandanaṁ capalaṁ cittaṁ durakkhaṁ 1- dunnivārayaṁ
              ujuṁ karoti medhāvī usukārova tejanaṁ. 2-
  Evaṁ ujuṁ karonto sacittamanurakkhe.
     Patthayāno disaṁ agatapubbanti imasmiṁ kāyagatāsatikammaṭṭhāne kammaṁ
  ārabhitvā anamatagge saṁsāre agatapubbaṁ disaṁ patthento vuttanayena sakacittaṁ
  rakkheyyāti attho. Kā panesā disā nāma:-
              "mātāpitā disā pubbā ācariyā dakkhiṇā disā
              puttadārā disā pacchā mittāmaccā ca uttaRā.
              Dāsakammakarā heṭṭhā uddhaṁ samaṇabrāhmaṇā
              etā disā namasseyya alamatto kule gihī"ti 3-
  ettha tāva mātāpitādayo "disā"ti vuttā.
                     "disā Catasso vidisā catasso
                     uddhaṁ adho dasa disā imāyo
                     katamaṁ disaṁ tiṭṭhati nāgarājā
                     yamaddasā supine chabbisāṇan"ti 4-
  ettha puratthimādibhedā disāva "disā"ti vuttā.
                     "agārino Annadapānavatthadā
                     avhāyikātampi disaṁ vadanti

  *  *  *  *  *  *
  Footnote: 1 chaṂa. dūrakkhaṁ 2 khuḍha. 25/33/22 3 dī.pā. 11/273/167 4 khu.jā. 27/104/395
-------------------------------------------------
[page 453]
                     Esā disā paramā setaketu
                     yaṁ patvā dukkhī sukhino bhavantī"ti 1-
  ettha nibbānaṁ "disan"ti vuttaṁ. Idhāpi tadeva adhippetaṁ. Taṇhakkhayaṁ
  virāgantiādīhi dissati apadissati tasmā "disā"ti vuccati. Anamatagge pana saṁsāre
  kenaci bālaputhujjanena supinenapi agatapubbatāya "agatapubbā disā nāmā"ti vuccati. Taṁ
  patthayantena kāyagatāsatiyā yogo karaṇīyo. 2- Vajatotiādīsu ettha magguppādato
  samīpaṁ vajato. Ṭhitikkhaṇe gacchato. Phaladassanato 3- abhikkamato. 4-
     Anteti antamhi ṭhite. Panteti vanagahanagambhīre ṭhite. Pariyanteti dūrabhāvena
  pariyante ṭhite. Selanteti pabbatānaṁ ante. Vananteti vanaghaṭānaṁ ante. Nadanteti
  nadīnaṁ ante. Udakanteti udakānaṁ pariyante. Yattha na kasīyati na vapīyatīti yasmiṁ
  kasanañca vapanañca na karīyati. Janantaṁ 5- atikkamitvā ṭhite. Manussānaṁ anupacāreti
  kasanavapanavasena manussehi anupacaritabbe senāsane.
     [196] Sattamagāthāya kyāssa byappathayo assūti kīdisāni tassa vacanāni
  assu.
     Musāvādaṁ pahāyāti ettha musāti visaṁvādanapurekkhārassa atthabhañjanako
  vacīpayogo kāyappayogo vā. Visaṁvādanādhippāyena panassa paravisaṁvādakakāyavacīpayoga-
  samuṭṭhāpikā cetanā musāvādo. Aparo nayo:- musāti abhūtaṁ atacchaṁ vatthu, vādoti
  tassa bhūtato tacchato viññāpanaṁ. Lakkhaṇato pana atathaṁ vatthuṁ tathato paraṁ viññāpetukāmassa
  tathāviññattisamuṭṭhāpikā cetanā musāvādo. So yamatthaṁ bhañjati, tassa appatāya
  appasāvajjo, mahantatāya mahāsāvajjo. Api ca gahaṭṭhānaṁ attano santakaṁ adātukāmatāya
  "natthī"tiādinayappavatto appasāvajjo, sakkhinā hutvā

  *  *  *  *  *  *
  Footnote: 1 khu.jā. 27/9/144 2 chaṂa. karaṇīyoti 3 Sī. phale dassanato, chaṂa. phalodayato
  4 chaṂa. atikkamato 5 Sī.,Ma. vanantaṁ
-------------------------------------------------
[page 454]
  Atthabhañjanatthaṁ vutto mahāsāvajjo. Pabbajitānaṁ appakampi telaṁ vā sappiṁ vā
  labhitvā hasādhippāyena "ajja gāme telaṁ nadī maññe sandatī"ti pūraṇakathānayena
  pavatto appasāvajjo, adiṭṭhaṁyeva pana diṭṭhantiādinā nayena vadantānaṁ mahāsāvajjo.
     Tassa cattāro sambhārā honti:- atathaṁ vatthu visaṁvādanacittaṁ tajjo vāyāmo
  parassa tadatthavijānananti. Eko payogo sāhatthikova. So ca kāyena vā kāyapaṭibaddhena
  vā vācāya vā paravisaṁvādakakiriyākaraṇe daṭṭhabbo. Tāya ce kiriyāya paro tadatthaṁ 1-
  jānāti, ayaṁ kiriyasamuṭṭhāpikā cetanākkhaṇeyeva musāvādakammunā bajjhati.
     Saccaṁ vadatīti saccavādī. Saccena saccaṁ sandahati ghaṭetīti saccasandho, na
  antarantarā musā vadatīti attho. Yo hi puriso kadāci musā vadati, kadāci
  saccaṁ, tassa musāvādena antarikatāya saccaṁ saccena na ghaṭiyati, tasmā na so
  saccasandho. Ayaṁ pana na tādiso, jīvitahetupi musā avatvā saccena saccaṁ
  sandahatiyevāti saccasandho.
     Thetoti thiro, thirakathoti attho. Eko puggalo haliddirāgo viya thusarāsimhi
  nikhātakhāṇu viya assapiṭṭhe ṭhapitakumbhaṇḍamiva ca na thirakatho hoti. Eko
  pāsāṇalekhā viya indakhīlo viya ca thirakatho hoti, asinā sīsaṁ chindantepi
  dvekathā na katheti. Ayaṁ vuccati theto.
     Paccayikoti paṭiyāyitabbo, 2- saddhāyitabbakoti attho. Ekacco hi puggalo
  na paccayiko hoti, "idaṁ kena vuttaṁ, asukenā"ti vutte "mā tassa vacanaṁ
  saddahathā"ti vattabbataṁ āpajjati. Eko paccayiko hoti, "idaṁ kena vuttaṁ,
  asukenā"ti

  *  *  *  *  *  *
  Footnote: 1 chaṂa. tamatthaṁ 2 chaṂa. pattiyāyitabbo
-------------------------------------------------
[page 455]
  Vutte "yadi tena vuttaṁ, idameva pamāṇaṁ, idāni upaparikkhitabbaṁ natthi, evameva
  idan"ti vattabbataṁ āpajjati, ayaṁ vuccati paccayiko. Avisaṁvādako lokassāti tāya
  saccavāditāya lokaṁ na visaṁvādetīti attho.
     Pīsuṇaṁ vācaṁ pahāyātiādīsu yāya vācāya yassa taṁ vācaṁ bhāsati, tassa
  hadaye attano piyabhāvaṁ parassa ca suññabhāvaṁ karoti, sā pisuṇavācā. Yāya
  pana attānampi parampi pharusaṁ karoti, yā vācā sayampi pharusā, neva kaṇṇasukhā
  na hadayasukhā vācā, 1- ayaṁ pharusavācā. Yena samphaṁ palapati niratthakaṁ, so
  samphappalāPo. Tesaṁ mūlabhūtāpi cetanāpi pisuṇavācādināmameva labhati, sā eva
  ca idha adhippetāti.
       Tattha saṅkiliṭṭhacittassa paresaṁ vā bhedāya attano piyakamyatāya vā
  kāyavacīpayogasamuṭṭhāpikā cetanā pisuṇavācā. Sā yassa bhedaṁ karoti, tassa appaguṇatāya
  appasāvajjā, mahāguṇatāya mahāsāvajjā.
       Tassā cattāro sambhārā honti:- bhinditabbo paro, "iti ime nānā
  bhavissantī"ti 2- bhedapurekkhāratā vā, "iti ahaṁ piyo bhavissāmi vissāsiko"ti
  piyakamyatā vā, tajjo vāyāmo, tassa tadatthavijānananti.
     Imesaṁ bhedāyāti yesaṁ itoti vuttānaṁ santike sutaṁ, tesaṁ bhedāya. Bhinnānaṁ
  vā sandhātāti dvinnaṁ mittānaṁ vā samānupajjhāyakādīnaṁ vā kenacideva kāraṇena
  bhinnānaṁ ekamekaṁ upasaṅkamitvā "tumhākaṁ īdise kule jātānaṁ evaṁ bahussutānaṁ
  idaṁ na yuttan"tiādīni vatvā sandhānaṁ kattā. Anuppadātāti sandhānānuppadātā,
  dve jane samagge disvā "tumhākaṁ evarūpe kule jātānaṁ evarūpehi guṇehi
  samannāgatānaṁ anucchavikametan"tiādīni vatvā daḷhīkammaṁ kattāti attho.

  *  *  *  *  *  *
  Footnote: 1 chaṂa. na hadayaṅgamā 2 chaṂa. nānā bhavissanti vinā bhavissantīti
-------------------------------------------------
[page 456]
     Samaggo ārāmo assāti samaggārāmo, yattha samaggā natthi, tattha vasitumpi
  na icchatīti attho. "samaggarāmo"tipi Pāḷi, ayamevattho. Samaggaratoti samaggesu
  rato, te pahāya aññatra gantumpi na icchatīti attho. Samagge disvāpi sutvāpi
  nandatīti samagganandī. Samaggakaraṇiṁ vācaṁ bhāsitāti yā vācā satte samaggeyeva
  karoti, taṁ sāmaggiguṇaparidīpikameva vācaṁ bhāsati, na itaranti.
     Parassa mammacchedakakāyavacīpayogasamuṭṭhāpikā ekantapharusacetanā pharusavācā.
  Mammacchedakopi payogo cittasaṇhatāya pharusavācā na hoti. Mātāpitaro hi kadāci
  puttake evampi vadanti "corā vo khaṇḍākhaṇḍaṁ 1- karontū"ti, uppalapattampi
  ca nesaṁ upari patantaṁ na icchanti. Ācariyupajjhāyā ca kadāci nissitake evaṁ
  vadanti "kiṁ ime ahirikā anottappino caranti, niddhamatha ne"ti. Atha ca nesaṁ
  āgamādhigamasampattiṁ icchanti. Yathā ca cittasaṇhatāya pharusavācā na hoti, evaṁ
  vacanasaṇhatāya apharusavācāpi na hoti. Na hi mārāpetukāmassa "imaṁ sukhaṁ
  sayāpethā"ti vacanaṁ apharusavācā hoti, cittapharusatāya panesā pharusavācāva, sā
  yaṁ sandhāya pavattitā. Tassa appaguṇatāya appasāvajjā, mahāguṇatāya mahāsāvajjā.
  Tassā tayo sambhārā:- akkositabbo paro kupitacittaṁ akkosanāti.
     Nelāti elaṁ vuccati doso, nāssā elanti nelā, niddosāti attho.
  "nelaṅgo Setapacchādo"ti 2- ettha vuttanelaṁ viya. 3- Kaṇṇasukhāti byañjanamadhuratāya
  kaṇṇānaṁ sukhā, sūcimukhavijjhanaṁ viya 4- kaṇṇasūlaṁ na janeti. Atthamadhuratāya sakalasarīre
  kopaṁ ajanetvā pemaṁ janetīti pemaniyā. Hadayaṁ gacchati appaṭihaññamānā sukhena
  cittaṁ pavisatīti hadayaṅgamā. Guṇaparipuṇṇatāya pure bhavāti porī. Pure saṁvaḍḍhanārī
  viya sukumārātipi porī. Purassa esātipi porī, nagaravāsīnaṁ kathāti attho.
  Nagaravāsino hi yuttakathā honti, pitimattaṁ pitāti bhātimattaṁ bhātāti vadanti.

  *  *  *  *  *  *
  Footnote: 1 chaṂa. khaṇḍākhaṇḍikaṁ 2 khu.u. 25/65/206 3 ka. vuttasīlaṁ 4 chaṂa. sūcivijjhanaṁ
  viya
-------------------------------------------------
[page 457]
  Evarūpī kathā bahuno janassa kantā hotīti bahujanakantā. Kantabhāveneva bahuno
  janassa manāpā cittavuḍḍhikarāti bahujanamanāpā.
     Anatthaviññāpikakāyavacīpayogasamuṭṭhāpikā akusalacetanā samphappalāPo. So
  āsevanamandatāya appasāvajjo, āsevanamahantatāya mahāsāvajjo. Tassa dve
  sambhārā:- bhāratayuddhasītāharaṇādiniratthakakathā purekkhāratā, tathārūpīkathākathanañca.
     Kālena vadatīti kālavādī, vattabbayuttakālaṁ sallakkhetvā vadatīti attho. Bhūtaṁ
  tacchaṁ sabhāvameva vadatīti bhūtavādī. Diṭṭhadhammikasamparāyikātthasannissitameva
  katvā vadatīti atthavādī. Navalokuttaradhammasannissitaṁ katvā vadatīti dhammavādī.
  Saṁvaravinayapahānavinayasannissitaṁ katvā vadatīti vinayavādī. Nidhānaṁ vuccati ṭhapanokāso,
  nidhānamassā atthīti nidhānavatī, hadaye nidhātabbayuttaṁ vācaṁ bhāsitāti attho.
  Kālenāti evarūpiṁ bhāsamānopi ca "ahaṁ nidhānavatiṁ vācaṁ bhāsissāmī"ti na akālena bhāsati,
  yuttakālaṁ pana avekkhitvāva 1- bhāsatīti attho. Sāpadesanti saupamaṁ, sakāraṇanti
  attho. Pariyantavatinti paricchedaṁ dassetvā yathāssā paricchedo paññāyati, evaṁ
  bhāsatīti attho. Atthasañhitanti anekehipi nayehi vibhajantena pariyādātuṁ
  asakkuṇeyyatāya atthasampannaṁ. Yaṁ vā so atthavādī atthaṁ vadati, tena atthena
  sahitattā atthasañhitaṁ vācaṁ bhāsati, na aññaṁ nikkhipitvā aññaṁ bhāsatīti vuttaṁ
  hoti.
     Catūhi vacīsucaritehīti "musāvādaṁ pahāyā"tiādinā nayena vuttehi catūhi vācāhi
  yuttehi suṭṭhu caritehi. Samannāgatoti aparihīno. Catudosāpagataṁ vācaṁ bhāsatīti
  appiyādīhi catūhi dosehi apagataṁ parihīnaṁ vācaṁ bhāsati.
     Atthi agocaroti kiñcāpi thero samaṇācāraṁ samaṇagocaraṁ kathetukāmo "atthi
  agocaro, atthi gocaro"ti padaṁ uddhari, yathā pana maggakusalo puriso maggaṁ ācikkhanto

  *  *  *  *  *  *
  Footnote: 1 chaṂa. apekkhitvāva
-------------------------------------------------
[page 458]
  "vāmaṁ Muñca, dakkhiṇaṁ gaṇhā"ti paṭhamaṁ muñcitabbaṁ sabhayamaggaṁ 1- uppathamaggaṁ
  ācikkhati, pacchā gahetabbaṁ khemamaggaṁ ujumaggaṁ, evameva maggakusalapurisasadiso
  dhammasenāpati paṭhamaṁ pahātabbaṁ buddhapaṭikuṭṭhaṁ agocaraṁ ācikkhitvā pacchā gocaraṁ
  ācikkhitukāmo "katamo agocaro"tiādimāha. Purisena hi ācikkhitamaggo sampajjeyya
  vā na vā, tathāgatena ācikkhitamaggo apaṇṇako indavissaṭṭhaṁ vajiraṁ viya avirajjhanako
  nibbānanagaraṁyeva samosarati. Tena vuttaṁ "puriso maggakusaloti kho tissa tathāgatassetaṁ
  adhivacanaṁ arahato sammāsambuddhassā"ti. 2-
     Yasmā vā sasīsaṁ nhānena pahīnasedamalajallikassa purisassa mālāgandha-
  vilepanādivibhūsanavidhānaṁ viya pahīnapāpadhammassa kalyāṇadhammasamāyogo sampannarūpo
  hoti, tasmā sedamalajallikaṁ viya pahātabbaṁ paṭhamaṁ agocaraṁ ācikkhitvā
  pahīnasedamalajallikassa mālāgandhavilepanādivibhūsanavidhānaṁ viya pacchā gocaraṁ
  ācikkhitukāmopi "katamo agocaro"tiādimāha.
     Tattha gocaroti piṇḍapātādīnaṁ atthāya upasaṅkamituṁ yuttaṭṭhānaṁ. Ayuttaṭṭhānaṁ
  agocaro. Vesiyā gocaro assāti vesiyāgocaro, mittasanthavavasena
  upasaṅkamitabbaṭṭhānanti attho. Tattha vesiyā nāma rūpūpajīviniyo yena kenacideva
  sulabhajjhācāratā 3- mittasanthavasinehavasena upasaṅkamanto vesiyāgocaro nāma hoti.
  Tasmā evaṁ upasaṅkamituṁ na vaṭṭati. Kiṁkāraṇā? ārakkhavipattito. Evaṁ
  Upasaṅkamantassa hi cirarakkhitagopitopi samaṇadhammo katipāheneva nassati. Sacepi
  na nassati, garahaṁ labhati. Dakkhiṇāvasena pana upasaṅkamantena satiṁ upaṭṭhapetvā
  upasaṅkamitabbaṁ.
     Vidhavā vuccanti matapatikā vā pavuṭṭhapatikā vā. Thullakumāriyoti 4- mahallikā

  *  *  *  *  *  *
  Footnote: 1 ka. parāvattayamaggaṁ 2 saṁ.kha. 17/84/87 3 ka. sulabhajjhācārā tā 4 ka. thūlakumāriyo
-------------------------------------------------
[page 459]
  Aniviṭṭhakumāriyo. 1- Paṇḍakāti lokāmisanissitakathābahulā ussannakilesā
  avūpasantapariḷāhā napuṁsakā. Tesaṁ sabbesampi upasaṅkamane ādīnavo vuttanayeneva
  veditabbo. Bhikkhunīsupi eseva nayo. Api ca bhikkhū nāma ussannabrahmacariyā
  honti, tathā bhikkhuniyo. Te aññamaññaṁ santhavavasena katipāheneva rakkhitagopitasamaṇadhammaṁ
  nāsenti. Gilānapucchakena pana gantuṁ vaṭṭati. Bhikkhunā pupphāni labhitvā pūjanatthāyapi
  ovādadānatthāyapi gantuṁ vaṭṭatiyeva.
     Pānāgāranti surāpānagharaṁ, 2- taṁ brahmacariyantarāyakarehi 3- surāsoṇḍehi
  avivittaṁ hoti. Tattha tehi saddhiṁ santhavavasena 4- upasaṅkamituṁ na vaṭṭati,
  brahmacariyantarāyo hoti. Saṁsaṭṭho viharati rājūhītiādīsu rājānoti abhisittā vā
  hontu anabhisittā vā, ye rajjamanusāsanti. Rājamahāmattāti rājūnaṁ issariyasadisāya
  mahatiyā issariyamattāya samannāgatā. Titthiyāti viparītadassanā bāhiraparibbājakā.
  Titthiyasāvakāti bhattivasena tesaṁ paccayadāyakā, etehi saddhiṁ saṁsaggajāto hotīti
  attho.
     Ananulomikena saṁsaggenāti ananulomikasaṁsaggo nāma tissannaṁ sikkhānaṁ ananulomo
  paccanīkasaṁsaggo. Yena brahmacariyantarāyaṁ paññattivītikkamaṁ sallekhaparihāniñca
  pāpuṇāti. Seyyathidaṁ? rājarājamahāmattehi saddhiṁ sahasokitā sahananditā samasukhadukkhatā
  uppannesu kiccakaraṇīyesu attanā yogaṁ 5- āpajjanatā titthiyatitthiyasāvakehi
  saddhiṁ ekacchandarucisamācāratā ekacchandarucisamācārabhāvāvaho vā sinehabahumānasanthavo.
  Tattha rājarājamahāmattehi saddhiṁ saṁsaggo brahmacariyantarāyakaro, itarehi
  titthiyasāvakehi tesaṁ laddhiggahaṇaṁ. Tesaṁ pana vādaṁ bhinditvā attano laddhiṁ
  gaṇhāpetuṁ samatthena upasaṅkamituṁ vaṭṭati.
     Idāni aparenapi pariyāyena agocaraṁ dassetuṁ "yāni vā pana tāni kulānī"tiādi
  āraddhaṁ. Tattha assaddhātīti buddhādīsu saddhāvirahitāni. Tāni "buddho

  *  *  *  *  *  *
  Footnote: 1 chaṂa. anibbiddha... 2 ka. surāgāraṁ 3 ka. brahmacariyantarāyaṁ karoti
  4 Sī.,chaṂa. sahasoṇḍavasena 5 ka. voyogaṁ
-------------------------------------------------
[page 460]
  Sabbaññū, dhammo niyyāniko, saṁgho suppaṭipanno"ti na saddahanti. Appasannānīti
  cittaṁ pasannaṁ anāvilaṁ kātuṁ na sakkonti. Akkosakaparibhāsakānīti akkosakāni
  ceva paribhāsakāni ca. "corosi, Bālosi, mūḷhosi, oṭṭhosi, goṇosi, gadrabhosi,
  āpāyikosi, nerayikosi, tiracchānagatosi, natthi tuyhaṁ sugati, duggatiyeva tuyhaṁ
  pāṭikaṅkhā"ti evaṁ dasahi akkosavatthūhi akkosanti, "hotu, idāni taṁ paharissāma,
  bandhissāma, vadhissāmā"ti evaṁ bhayadassanena paribhāsanti cāti attho.
     Anatthakāmānīti atthaṁ na icchanti, anatthameva icchanti. Ahitakāmānīti ahitameva
  icchanti, hitaṁ na icchanti. Aphāsukāmānīti phāsukaṁ na icchanti, aphāsukameva
  icchanti. Ayogakkhemakāmānīti catūhi yogehi khemaṁ nibbhayaṁ 1- na icchanti, sabhayameva
  icchanti. Bhikkhūnanti ettha sāmaṇerāpi saṅgahaṁ gacchanti. Bhikkhunīnanti ettha
  sikkhamānā sāmaṇeriyopi. Sabbesampi hi bhagavantaṁ uddissa pabbajitānañceva
  saraṇagatānañca 2- catunnampi parisānaṁ tāni anatthakāmāniyeva. Tathārūpāni kulānīti
  evarūpāni khattiyakulādīni kulāni. Sevatīti nissāya jīvati. Bhajatīti upasaṅkamati.
  Payirupāsatīti punappunaṁ upasaṅkamati. Ayaṁ vuccatīti ayaṁ vesiyādigocarassa
  vesiyādiko rājādisaṁsaṭṭhassa rājādiko assaddhakulādisevakassa assaddhakulādiko cāti
  tippakāropi ayuttagocaro "agocaro"ti veditabbo.
     Tassa imināpi pariyāyena agocaratā veditabbā:- vesiyādiko tāva
  pañcakāmaguṇanissayato agocaro veditabbo. Yathāha "ko ca bhikkhave bhikkhuno agocaro
  paravisayo, yadidaṁ pañca kāmaguṇā"ti. 3- Rājādiko jhānānuyogassa 4- anupanissayato
  lābhasakkārāsanicakkanipphādanato 5- diṭṭhivipattihetuto ca, assaddhakulādiko
  saddhāhānicittapadosāvahanato 6- agocaro.

  *  *  *  *  *  *
  Footnote: 1 Ma. nibbānaṁ 2 ka. samaṇagatānañca 3 saṁṃahā. 19/372/128
  4 Sī. jātānuyogassa 5 Sī. sattavitakkanipphoṭanato
  6 Ma. saddhāhānicittasantosāvahanato
-------------------------------------------------
[page 461]
     Antaragharappavesādiko ca cakkhunā rūpaṁ disvā nimittaggāhādiko ca
  saddhādeyyāni bhojanāni bhuñjitvā visukadassanānuyogo ca pañca kāmaguṇā cāti
  catubbidhopi pana kilesuppattivasena agocaroti veditabbo.
     Mā bhikkhave agocare carathāti carituṁ ayuttaṭṭhāne mā caratha. Paravisayeti
  sattuvisaye. Agocare bhikkhave caratanti ayuttaṭṭhāne carantānaṁ. "caran"tipi Pāṭho.
  Lacchatīti labhissati passissati. Māroti devaputtamāropi maccumāropi. Otāranti
  randhaṁ chiddaṁ vivaraṁ.
     Gocaraniddese na vesiyāgocaro hotītiādīni vuttapaṭipakkhavasena veditabbāni.
  Ayaṁ pana viseso:- cattāro satipaṭṭhānā gocaroti carituṁ yuttaṭṭhānavasena
  catusatipaṭṭhānā gocaro. Saketi attano santake. Pettike visayeti pitito āgatavisaye.
     Āraddhavīriyassāti sammāupaṭṭhitacatusammappadhānavīriyavantassa. Thāmavatoti 1-
  balappattassa. Daḷhaparakkamassāti thiravīriyassa. Yassatthāya 2- pesitoti yena
  arahattatthāya attabhāvo pariccatto. Attatthe cāti attano atthe arahattaphale
  ca. Ñāye cāti ariye aṭṭhaṅgike magge ca. Lakkhaṇe cāti aniccādilakkhaṇapaṭivedhe
  ca. Kāraṇe cāti hetumhi ca. Ṭhānāṭhāne cāti ṭhāne ca aṭṭhāne ca, kāraṇākāraṇe
  cāti attho. Idāni vitthāretvā dassetuṁ "sabbe saṅkhārā aniccā"tiādimāha.
     [197] Aṭṭhamagāthāya ekodi nipakoti ekaggacitto paṇḍito.
     Jātarūpassa oḷārikampi malaṁ dhamatīti suvaṇṇassa thūlaṁ malaṁ 3- aggisaṁyogena
  nīharati. Sandhamatīti sammā nīharati. Niddhamatīti apunabhavappattikaṁ 4- katvā nīharati.
  "jhāpetī"ti Keci vadanti. Majjhimakampīti tato sukhumatarampi. Sukhumakampīti

  *  *  *  *  *  *
  Footnote: 1 chaṂa. thāmagatassāti 2 ka. yassattā
  3 chaṂa. jallaṁ 4 Sī. apunabhavantakaṁ, Ma. apunabbhavuppattikaṁ, ka. apunabhavattikaṁ
-------------------------------------------------
[page 462]
  Atisukhumatarampi. Evamevāti opammasampaṭipādanaṁ. Attano oḷārikepi kilese dhamatīti
  kāyaduccaritādike thūlakilese vīriyātapena nīharati. Majjhimakepi kileseti
  kāmavitakkādike oḷārikasukhumānaṁ majjhimakepi kilese. 1- Sukhumakepīti
  ñātivitakkādike atisaṇhakepi kilese. Sammādiṭṭhiyā micchādiṭṭhiṁ dhamatīti saha
  vipassanāya maggasampayuttāya sammādiṭṭhiyā viparītasaṅkhātaṁ micchādiṭṭhiṁ nīharati.
  Sammāsaṅkappādīsupi eseva nayo.
     [198] Evaṁ āyasmatā sāriputtena tīhi gāthāhi bhagavantaṁ thometvā pañcahi
  gāthāhi pañcasatānaṁ sissānaṁ atthāya senāsanagocarasīlavatādīni pucchito 2- tamatthaṁ
  pakāsetuṁ "vijigucchamānassā"tiādinā nayena vissajjanamāraddhaṁ. 3- Tattha paṭhamagāthāya
  tāvattho:- jātiādīhi vijigucchamānassa 4- rittāsanaṁ sayanaṁ sevato ve sambodhikāmassa
  sāriputta bhikkhuno yadidaṁ phāsu yo phāsuvihāro yathānudhammaṁ yo ca anudhammo, tante
  pavakkhāmi yathā pajānaṁ yathā pajānanto vadeyya, evaṁ vadāmīti. Yaṁ phāsuvihāranti yaṁ
  sukhavihāraṁ. Asappāyarūpadassanenāti itthirūpādisamaṇāsappāyarūpadassanena. Taṁ
  bodhiṁ bujjhitukāmassāti taṁ catumaggañāṇasaṅkhātaṁ bodhiṁ bujjhituṁ icchantassa.
  Anubujjhitukāmassāti anurūpāya paṭipattiyā bujjhitukāmassa. Paṭivijjhitukāmassāti
  abhimukhe katvā nibbijjhitukāmassa. Sambujjhitukāmassāti pahīnakilese
  apaccāgamanavasena sammā bujjhituṁ icchantassa. 5- Adhigantukāmassāti pāpuṇitukāmassa.
  Sacchikātukāmassāti paṭilābhasacchikiriyāya pattukāmassa. Atha vā bujjhitukāmassāti
  sotāpattimaggañāṇaṁ ñātukāmassa. Anubujjhitukāmassāti sakadāgāmimaggañāṇaṁ puna
  ñātukāmassa. Paṭivijjhitukāmassāti anāgāmimaggañāṇaṁ paṭivedhavasena ñātukāmassa.
  Sambujjhitukāmassāti arahattamaggañāṇaṁ sammā ñātukāmassa. Adhigantukāmassāti

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma. pucchitvā 3 ka. visajjanamāraddho
  4 chaṂa. jiguccha... 5 ka. bujjhitukāmassa
-------------------------------------------------
[page 463]
  Catubbidhampi adhigantukāmassa. Phusitukāmassāti ñāṇaphusanāya phusitukāmassa.
  Sacchikātukāmassāti 1- paccavekkhaṇāya paccakkhaṁ kattukāmassa.
     Catunnaṁ maggānaṁ pubbabhāge vipassanāti catunnaṁ ariyamaggānaṁ purimakoṭṭhāse
  uppannaudayabbayādivipassanāñāṇāni.
     [199] Dutiyagāthāya sapariyantacārīti sīlādīsu catūsu pariyantesu caramāno.
  Ḍaṁsādhipātānanti piṅgalamakkhikānañca sesamakkhikānañca. Te hi tato tato adhipatitvā
  khādanti, tasmā "adhipātā"ti vuccanti. Manussaphassānanti corādiphassānaṁ.
     Cattāro pariyantāti cattāro mariyādā paricchedā. Antopūtibhāvaṁ
  paccavekkhamānoti abbhantare kucchitabhāvaṁ sīlavirahitabhāvaṁ olokayamāno. Anto
  sīlasaṁvarapariyante caratīti sīlasaṁvaraparicchedabbhantare carati vicarati. Mariyādaṁ na
  bhindatīti sīlamariyādaṁ sīlaparicchedaṁ na kopeti.
     Ādittapariyāyaṁ paccavekkhamānoti ādittadesanaṁ 2- olokento.
  Akkhabbhañjanavaṇapaṭicchādanaputtamaṁsūpamaṁ paccavekkhamānoti sākaṭikassa
  akkhabbhañjanaupamañca, kuṭṭhabyādhino vaṇānaṁ paṭicchādanatelapilotikaupamañca,
  kantārapaṭipannānaṁ jāyampatikānaṁ 3- puttamaṁsakhādanaupamañca 4- olokento.
  Bhaddekarattavihāraṁ paccavekkhamānoti:-
              "atītaṁ nānvāgameyya nappaṭikaṅkhe anāgataṁ
              taṁ ve `bhaddekaratto'ti santo ācikkhate munī"ti 5-
  evaṁ vuttaṁ bhaddekarattavihāraṁ olokento. Tā uppatitvā uppatitvā khādantīti
  nippatitvā nippatitvā khādanti.

  *  *  *  *  *  *
  Footnote: 1 chaṂa. phassitukāmassāti 2 viṃahā. 4/54/44, saṁ.kha. 17/61/58
  3 Sī.,ka. jayampatikānaṁ 4 saṁṇi. 16/63/95 5 Ma.u. 14/280/249
-------------------------------------------------
[page 464]
     [200] Tatiyagāthāya paradhammikā nāma satta sahadhammikavajjā sabbepi te
  bāhirakā. Kusalānuesīti kusaladhamme anvesamāno.
     Satta sahadhammike ṭhapetvāti bhikkhubhikkhunīsikkhamānāsāmaṇerasāmaṇerīupāsaka-
  upāsikāyo vajjetvā. Athāparānipi atthi abhisambhotabbānīti aparānipi madditabbāni
  atthi saṁvijjanti.
     [201] Catutthagāthāya ātaṅkaphassenāti rogaphassena. Sītaṁ athuṇhanti sītañca
  uṇhañca. So tehi phuṭṭho bahudhāti so tehi ātaṅkādīhi anekehi ākārehi phuṭṭho
  samāno. Anokoti abhisaṅkhāraviññāṇādīnaṁ anokāsabhūto. Abbhantaradhātusaṅkopavasena 1-
  vāti sarīrabbhantare āpodhātukkhobhavasena vā aññataradhātukkhobhavasena 2- vā. Uṇhanti
  sarīrabbhantare tejodhātusaṅkopavasena 3- uṇhaṁ bhavati. Abhisaṅkhārasahagataviññāṇassāti
  kusalākusalacetanāsampayuttacittassa. Okāsaṁ na karotīti avakāsaṁ patiṭṭhaṁ na karoti.
  Avatthitasamādānoti otaritvā gāhako.
     [202] Evaṁ "bhikkhuno vijigucchato"tiādīhi tīhi gāthāhi puṭṭhamatthaṁ
  vissajjetvā idāni "kyāssa byappathayo"tiādinā nayena puṭṭhaṁ vissajjento
  "theyyaṁ na kāre"tiādimāha. Tattha phasseti phuseyya. Yadāvilattaṁ manaso vijaññāti
  yaṁ cittassa āvilattaṁ vijāneyya, taṁ sabbaṁ "kaṇhassa pakkho"ti vinodayeyya.
     Adinnādānaṁ pahāyāti ettha adinnassa ādānaṁ adinnādānaṁ, parasaṁharaṇaṁ 4-
  theyyaṁ corikāti vuttaṁ hoti. Tattha adinnanti parapariggahitaṁ, yattha paro
  yathākāmakāritaṁ āpajjanto adaṇḍāraho anupavajjo ca hoti, tasmiṁ parapariggahite
  parapariggahitasaññino tadādāyakaupakkamasamuṭṭhāpikā theyyacetanā adinnādānaṁ. Taṁ
  hīne parassa santake appasāvajjaṁ, paṇīte mahāsāvajjaṁ. Kasmā? vatthupaṇītatāya.

  *  *  *  *  *  *
  Footnote: 1 chaṂa...ḍhātupakopavasena 2 chaṂa. añña... 3 chaṂa. tejodhātukkhobhavasena 4 ka. parassa
  haraṇaṁ
-------------------------------------------------
[page 465]
  Vatthusamatte sati guṇādhikānaṁ santake vatthusmiṁ mahāsāvajjaṁ, taṁ taṁ guṇādhikaṁ
  upādāya tato tato hīnaguṇassa santake vatthusmiṁ appasāvajjaṁ.
     Tassa pañca sambhārā honti:- parapariggahitaṁ, parapariggahitasaññitā, theyyacittaṁ,
  upakkamo, tena haraṇanti. Pahāyāti imaṁ adinnādānacetanāsaṅkhātaṁ dussīlyaṁ
  pajahitvā. Paṭiviratoti pahīnakālato paṭṭhāya tato dussīlyato orato viratova.
  Dinnameva ādiyatīti dinnādāyī. Cittenapi dinnameva paṭikaṅkhatīti dinnapāṭikaṅkhī.
  Thenetīti theno, na thenena athenena. Athenattāyeva sucibhūtena. Attanāti attabhāvena,
  athenaṁ sucibhūtaṁ attabhāvaṁ katvā viharatīti vuttaṁ hoti. Ito paraṁ vuttanayameva.
     Mettāyanavasena metti. Mettākāro mettāyanā. Mettāya ayitassa
  mettāsamaṅgino cittassa bhāvo mettāyitattaṁ. Anudayatīti anudayā, rakkhatīti attho.
  Anudayākāro anudayanā. Anudayitassa bhāvo anudayitattaṁ. Hitassa esanavasena hitesitā.
  Anukampanavasena anukampā. Sabbehipi imehi padehi upacārappanāppattāva mettā
  vuttā. Vipulenāti ettha pharaṇavasena vipulatā daṭṭhabbā. Bhūmivasena pana taṁ mahaggataṁ.
  Paguṇavasena appamāṇaṁ. Sattārammaṇavasena ca appamāṇaṁ. Byāpādapaccatthikappahānena
  averaṁ. Domanassappahānato abyāpajjhaṁ, 1- niddukkhanti vuttaṁ hoti.
     Āvilanti appasannaṁ. Lulitanti kalalaṁ. Eritanti asanniṭṭhānaṁ. Ghaṭṭitanti
  ārammaṇena ghaṭṭanamāpāditaṁ. Calitanti kampamānaṁ. Bhantanti vibbhantaṁ. Avūpasantanti
  anibbutaṁ.
     Yo so māroti evamādīsu mahājanaṁ anatthe niyojetvā māretīti māro.
  Kaṇhakammattā kaṇho. Kāmāvacarissarattā adhipati. Maraṇaṁ pāpanato antagū. Muñcituṁ
  appadānaṭṭhena namuci. Mārassa baḷisanti mārabaḷisaṁ. Vaṭṭasannissitaṭṭhena mārassa

  *  *  *  *  *  *
  Footnote: 1 chaṂa. abyāpajjaṁ
-------------------------------------------------
[page 466]
  Āmisanti mārāmisaṁ. Vasavattāpanaṭṭhena 1- mārassa visayoti māravisayo. Gocaraṭṭhena
  mārassa nivāsoti māranivāso. Kāmacāraṁ caraṇaṭṭhena 2- mārassa gocaroti māragocaro.
  Duppamuñcanaṭṭhena mārassa bandhananti mārabandhanaṁ. Dukkhuddayoti dukkhabandhano.
     [203] Mūlampi tesaṁ palikhañña tiṭṭheti tesaṁ kodhātimānānaṁ yaṁ avijjādikaṁ
  mūlaṁ, tampi palikhanitvā tiṭṭheyya. Addhā bhavanto abhisambhaveyyāti etaṁ piyāpiyaṁ
  abhibhavanto ekaṁseneva abhibhaveyya, 3- tattha piyamanabhirameyya appiyaṁ na roseyyāti
  adhippāyo. 3-
     Avijjāmūlantiādayo avijjā kodhassa upanissayasahajātādivasena mūlaṁ
  hoti. Anupāyamanasikāro ca asmimāno ca ime dve upanissayavaseneva.
  Ahirikānottappauddhaccā ime tayo upanissayasahajātādivasena mūlāni honti, tathā
  atimānassāpi.
     [204] Paññaṁ purakkhatvāti paññaṁ pubbaṅgamaṁ katvā. Kalyāṇapītīti kalyāṇapītiyā
  samannāgato. Caturo sahetha paridevadhammeti anantaragāthāya vuccamāne paridevanīyadhamme
  saheyya.
     Vicayabahuloti parivīmaṁsanabahulo. Pavicayabahuloti visesena vīmaṁsanabahulo.
  Okkhāyanabahuloti ikkhanabahulo. 4- Samekkhāyanabahuloti esanabahulo. Vibhūtavihārīti
  pākaṭaṁ katvā ñātavihārī.
     Abhikkante paṭikkanteti ettha tāva abhikkantaṁ vuccati gamanaṁ. Paṭikkantaṁ
  nivattanaṁ. Tadubhayampi catūsu iriyāpathesu labbhati. Gamane tāva purato kāyaṁ abhiharanto
  abhikkamati nāMa. Paṭinivattento paṭikkamati nāMa. Ṭhānepi ṭhitakova 5- kāyaṁ purato
  onamento abhikkamati nāMa. Pacchato apaṇāmento paṭikkamati nāMa. Nisajjāyapi

  *  *  *  *  *  *
  Footnote: 1 chaṂa. vasavattanaṭṭhena 2 chaṂa. caraṭṭhena 3-3 chaṂa. na tattha sithilaṁ parakkameyyāti
  adhippāyo 4 Sī.,chaṂa. pekkhāyanabahuloti ikkhaṇabahulo 5 ka. ṭhitova
-------------------------------------------------
[page 467]
  Nisinnakova āsanassa purimaṅgābhimukho saṁharanto 1- abhikkamati nāMa. Pacchimaṁ
  aṅgappadesaṁ pacchā saṁharanto 1- paṭikkamati nāMa. Nipajjāyapi eseva nayo.
     Sampajānakārī hotīti sampajaññena sabbakiccakārī, sampajaññameva 2- vā kārī hoti.
  So hi abhikkantādīsu sampajaññaṁ karoteva, na katthaci sampajaññavirahito hoti. Ālokite
  vilokiteti ettha pana ālokitaṁ nāma purato pekkhanaṁ. Vilokitaṁ nāma anudisāpekkhanaṁ.
  Aññānipi heṭṭhā upari pacchato pekkhanavasena olokitaullokitāpalokitāni nāma
  honti. Tāni idha na gahitāni. Sāruppavasena pana imāneva dve gahitāni, iminā vā
  mukhena sabbāni gahitānevāti.
     Samiñjite pasāriteti aṅgānaṁ 3- samiñjanapasāraṇe. Saṅghāṭipattacīvaradhāraṇeti
  ettha saṅghāṭicīvarānaṁ nivāsanapārupanavasena, pattassa bhikkhāpaṭiggahaṇādivasena
  paribhogo dhāraṇaṁ nāMa. Asitādīsu asiteti piṇḍapātabhojane. Pīteti yāguādipāne.
  Khāyiteti piṭṭhakhajjakādikhādane. Sāyiteti madhuphāṇitādisāyane. Uccārapassāvakammeti
  uccārassa ca passāvassa ca karaṇe. Gatādīsu gateti gamane. Ṭhiteti ṭhāne. Nisinneti
  nisajjāya.
     Sutteti sayane. Jāgariteti jāgaraṇe. Bhāsiteti kathane. Tattha upādārūpassa
  saddāyatanassa appavatte sati bhāsitā nāma na hoti, tasmiṁ pavattante hotīti
  pariggāhako bhikkhu bhāsite sampajānakārī nāma hoti. Vimuttāyatanasīsena dhammaṁ
  desentopi dvattiṁsatiracchānakathā 4- pahāya dasakathāvatthunissitaṁ kathaṁ kathentopi bhāsite
  sampajānakārī nāMa. Tuṇhībhāveti akathane. Tattha upādārūpassa saddāyatanassa
  pavattiyaṁ tuṇhībhāvo nāma natthi, appavattiyaṁ hotīti pariggāhako bhikkhu tuṇhībhāve
  sampajānakārī nāma hoti. Aṭṭhattiṁsāarammaṇesu cittaruciyaṁ kammaṭṭhānaṁ gahetvā
  nisinnopi dutiyajjhānaṁ samāpannopi tuṇhībhāve sampajānakārī nāMa. Ettha ca

  *  *  *  *  *  *
  Footnote: 1 chaṂa. saṁsaranto 2 Sī.,ka. sampajaññasseva 3 Sī.,chaṂa. pabbānaṁ 4 chaṂa.
  bāttiṁsatiracchānakathaṁ
-------------------------------------------------
[page 468]
  Eko iriyāpatho dvīsu ṭhānesu āgato. So heṭṭhā abhikkante paṭikkanteti
  ettha bhikkhācāragāmaṁ gacchato āgacchato ca addhānagamanavasena kathito. Gate ṭhite
  nisinneti ettha 1- vihāre cuṇṇikapāduddhāravasena kathitoti veditabbo.
  Buddhānussativasenātiādayo heṭṭhā tattha tattha pakāsitā eva.
     Aratīti ratipaṭikkhePo. Aratitāti aramanākāro. Anabhiratīti anabhiratabhāvo.
  Anabhiramanāti anabhiramanākāro. Ukkaṇṭhitāti ukkaṇṭhanākāro. Paritassitāti
  ukkaṇṭhanavaseneva paritassanā.
     [205] Kiṁsū asissāmīti 2- kiṁ bhuñjissāmi. Kuva vā asissanti kuhiṁ vā
  asissāmi. Dukkhaṁ vata settha kuvajja sessanti imaṁ rattiṁ dukkhaṁ sayiṁ, ajja
  āgamanarattiṁ kattha sayissaṁ. Ete vitakketi ete piṇḍapātanissite dve,
  senāsananissite dveti cattāro vitakke. Aniketacārīti apalibodhacārī nittaṇhacārī.
     Phalake vāti vaṅkādiphalakapīṭhe ca. Āgāmirattinti āgamanirattiyaṁ. Ādevaneyyeti
  visesena devaniyye. Paridevaneyyeti samantato devaniyye.
     [206] Kāleti piṇḍapātakāle piṇḍapātasaṅkhātaṁ annaṁ vā, cīvarakāle
  cīvarasaṅkhātaṁ vasanaṁ vā laddhā dhammena samenāti adhippāyo. Mattaṁ so 3- jaññāti
  pariggahe ca 4- paribhoge ca so pamāṇaṁ jāneyya. Idhāti sāsane, nipātamattameva
  vā etaṁ. Tosanatthanti santosatthaṁ, etadatthaṁ mattaṁ jāneyyāti vuttaṁ hoti.
  So tesu guttoti so bhikkhu tesu paccayesu gutto. Yatacārīti saññatavihāro,
  rakkhitairiyāpatho rakkhitakāyavacīmanodvāro cāti vuttaṁ hoti. "yaticārī"tipi Pāṭho
  esoyevattho. Rusitoti rosito, ghaṭṭitoti vuttaṁ hoti.

  *  *  *  *  *  *
  Footnote: 1 chaṂa. gate ṭhiteti ettha 2 chaṂa. kiṁsū asissanti
  3 chaṂa. mattaṁ sa 4 ka. paṭiggahaṇe ca
-------------------------------------------------
[page 469]
     Dvīhi kāraṇehi mattaṁ jāneyyāti dvīhi bhāgehi pamāṇaṁ jāneyya. Paṭiggahaṇato
  vāti parehi dīyamānaggahaṇakālato vā. Paribhogato vāti paribhuñjanakālato vā.
  Thokepi dīyamāneti appakepi dīyamāne. Kulānudayāyāti kulānaṁ anudayatāya.
  Kulānurakkhāyāti kulānaṁ anurakkhaṇatthāya. Paṭiggaṇhātīti thokampi gaṇhāti. Bahukepi
  dīyamāneti anappakepi dīyamāne. Kāyaparihārikaṁ cīvaraṁ paṭiggaṇhātīti ettha kāyaṁ
  pariharati posetīti kāyaparihārikaṁ. Kucchiparihārikanti kucchiṁ pariharati posetīti
  kucchiparihārikaṁ. Itarītarappaccayasantosena samannāgatassa bhikkhuno aṭṭha parikkhārā
  vaṭṭanti tīṇi cīvarāni patto dantakaṭṭhacchedanavāsi ekā sūci kāyabandhanaṁ
  parissāvananti. Vuttampi cetaṁ:-
              "ticīvarañca patto ca vāsi sūci ca bandhanaṁ
              parissāvanena aṭṭhete yuttayogassa bhikkhuno"ti. 1-
     Te sabbe kāyaparihārikāpi honti kucchiparihārikāpi. Kathaṁ? ticīvaraṁ tāva
  nivāsetvā ca pārupitvā ca vicaraṇakāle kāyaṁ pariharati posetīti kāyaparihārikaṁ
  hoti. Cīvarakaṇṇena udakaṁ parissāvetvā pivanakāle khāditabbaphalāphalaggahaṇakāle
  ca kucchiṁ pariharati posetīti kucchiparihārikaṁ hoti.
     Pattopi tena udakaṁ uddharitvā nhānakāle kuṭiparibhaṇḍakaraṇakāle ca
  kāyaparihāriko hoti. Āhāraṁ gahetvā bhuñjanakāle kucchiparihāriko. Vāsipi tāya
  dantakaṭṭhacchedanakāle mañcapīṭhānaṁ aṅgapādacīvarakuṭidaṇḍakasajjanakāle ca kāyaparihārikā
  hoti. Ucchucchedananāḷikerāditacchanakāle kucchiparihārikā. Sūci cīvarasibbanakāle
  kāyaparihārikā hoti. Pūvaṁ vā phalaṁ vā vijjhitvā khādanakāle kucchiparihārikā.
  Kāyabandhanaṁ bandhitvā vicaraṇakāle kāyaparihārikaṁ. Ucchuādīni

  *  *  *  *  *  *
  Footnote: 1 dī.A. 1/186, Ma.A. 2/119, aṅ.A. 3/427
-------------------------------------------------
[page 470]
  Bandhitvā gahaṇakāle kucchiparihārikaṁ. Parissāvanaṁ tena udakaṁ parissāvetvā
  nhānakāle senāsanaparibhaṇḍakaraṇakāle ca kāyaparihārikaṁ, pānīyapānakaparissāvanakāle
  teneva tilataṇḍulaputhukādīni gahetvā khādanakāle ca kucchiparihārikaṁ.
     Paṭisaṅkhā yonisoti upāyena pathena paṭisaṅkhāya ñatvā, paccavekkhitvāti
  attho. Ettha ca "sītassa paṭighātāyā"tiādinā nayena vuttapaccavekkhaṇameva yoniso
  paṭisaṅkhāti veditabbaṁ. Tattha cīvaranti antaravāsakādīsu yaṁ kiñci. Paṭisevatīti
  paribhuñjati nivāseti vā pārupati vā. Yāvadevāti payojanāvadhiparicchedaniyamavacanaṁ.
  Ettakameva hi yogino cīvarapaṭisevane payojanaṁ, yadidaṁ sītassa paṭighātāyātiādi, na ito
  bhiyyo. Sītassāti ajjhattadhātukkhobhavasena vā bahiddhā utupariṇāmanavasena vā
  uppannassa yassa kassaci sītassa.
     Paṭighātāyāti paṭihananatthaṁ. Yathā sarīre ābādhaṁ na uppādeti, evaṁ tassa
  vinodanatthaṁ. Sītabbhāhate hi sarīre vikkhittacitto yoniso padahituṁ na sakkoti.
  Tasmā sītassa paṭighātāya cīvaraṁ sevitabbanti bhagavā anuññāsi. Esa nayo
  sabbattha. Kevalaṁ hettha uṇhassāti aggisantāpassa, tassa vanadāhādīsu sambhavo
  veditabbo. Ḍaṁsamakasavātātapasiriṁsapasamphassānanti ettha pana ḍaṁsāti ḍaṁsanamakkhikā.
  "andhamakkhikā"tipi Vuccanti. Makasāti makasā eva. Vātāti sarajārajādivātā. 1-
  Ātapoti sūriyātaPo. Siriṁsapāti 2- ye keci sarantā gacchanti dīghajātikā sappādayo,
  tesaṁ daṭṭhasamphasso ca phuṭṭhasamphasso cāti duvidho samphasso, sopi cīvaraṁ pārupitvā
  nisinnaṁ na bādhati. Tasmā tādisesu ṭhānesu tesaṁ paṭighātatthāya paṭisevati. Yāvadevāti
  puna etassa vacanaṁ niyatappayojanāvadhiparicchedadassanatthaṁ. Hirikopinapaṭicchādanatthanti
  niyatappayojanaṁ, itarāni kadāci honti. Tattha hirikopinanti taṁ taṁ sambādhaṭṭhānaṁ.
  Yasmiṁ yasmiṁ hi aṅge vivariyamāne hirī kuppati vinassati, taṁ taṁ hiriṁ kopanato

  *  *  *  *  *  *
  Footnote: 1 chaṂa. sarajārajādibhedā 2 chaṂa. sarīsapāti
-------------------------------------------------
[page 471]
  Hirikopinanti vuccati. Tassa ca hirikopinassa paṭicchādanatthanti
  hirikopinapaṭicchādanatthaṁ. "hirikopinaṁ Paṭicchādanatthan"tipi 1- pāṭho.
     Piṇḍapātanti yaṁ kiñci āhāraṁ. Yo hi koci āhāro bhikkhuno piṇḍolyena
  patte patitattā "piṇḍapāto"ti vuccati. Piṇḍānaṁ vā pātoti 2- piṇḍapāto,
  tattha tattha laddhānaṁ bhikkhānaṁ sannipāto, samūhoti vuttaṁ hoti. Sesaṁ heṭṭhā
  vuttanayameva.
     Senāsananti sayanañca āsanañca. Yattha yattha hi seti vihāre vā aḍḍhayogādimhi
  vā, taṁ senaṁ. Yattha yattha āsati nisīdati, taṁ āsanaṁ, taṁ ekato katvā
  "senāsanan"ti vuccati. Utuparissayavinodanapaṭisallānārāmatthanti parisahanaṭṭhena 3-
  utuyeva utuparissayo. Utuparissayavinodanatthañca paṭisallānārāmatthañca. Yo
  sarīrābādhacittavikkhepakaro 4- asappāyo utu senāsanapaṭisevanena vinodetabbo hoti,
  tassa vinodanatthaṁ ekībhāvasukhatthañcāti vuttaṁ hoti. Kāmañca sītapaṭighātādināva
  utuparissayavinodanaṁ vuttameva. Yathā pana cīvarapaṭisevane "hirikopinapaṭicchādanaṁ hi 5-
  niyatappayojanaṁ, itarāni kadāci kadāci bhavantī"ti vuttaṁ, evamidhāpi
  niyatautuparissayavinodanaṁ sandhāya idaṁ vuttanti veditabbaṁ. Atha vā ayaṁ vuttappakāro
  utu utuyeva. Parissayo pana duvidho pākaṭaparissayo ca paṭicchannaparissayo ca. Tattha
  pākaṭaparissayo sīhabyagghādayo, paṭicchannaparissayo rāgadosādayo. Te yattha
  apariguttiyā ca asappāyarūpadassanādinā ca ābādhaṁ na karonti, taṁ senāsanaṁ evaṁ
  jānitvā paccavekkhitvā paṭisevanto bhikkhu paṭisaṅkhā yoniso senāsanaṁ
  utuparissayavinodanatthaṁ paṭisevatīti veditabbo.
     Gilānapaccayabhesajjaparikkhāranti ettha rogassa paṭiayanaṭṭhena paccayo,
  paccanīkagamanaṭṭhenāti attho. Yassa kassaci sappāyassetaṁ adhivacanaṁ. Bhisakkassa kammaṁ
  tena

  *  *  *  *  *  *
  Footnote: 1 Sī. hirikopanapaṭicchādanatthanti 2 chaṂa. iti-saddo na dissati 3 Sī.,ka.
  parissayanaṭṭhena 4 Sī.,ka. sarīracittavirūpakaro 5 chaṂa. hi-saddo na dissati
-------------------------------------------------
[page 472]
  Anuññātattāti bhesajjaṁ. Gilānapaccayova bhesajjaṁ gilānapaccayabhesajjaṁ, yaṁ kiñci
  gilānassa sappāyaṁ bhisakkakammaṁ telamadhuphāṇitādīti vuttaṁ hoti. Parikkhāroti pana
  "sattahi nagaraparikkhārehi suparikkhattaṁ hotī"tiādīsu 1- parivāro vuccati. "ratho
  Sīlaparikkhāro, jhānakkho cakkavīriyo"tiādīsu 2- alaṅkāro. "ye Ca kho ime
  pabbajitena jīvitaparikkhārā samudānetabbā"tiādīsu 3- sambhāro. Idha pana sambhāropi
  parivāropi vaṭṭati. Tañca gilānapaccayabhesajjaṁ jīvitassa parivāropi hoti,
  jīvitanāsakābādhuppattiyā antaraṁ adatvā rakkhaṇato sambhāropi. Yathā ciraṁ pavattati,
  evamassa kāraṇabhāvato, tasmā "parikkhāro"ti vuccati. Evaṁ gilānapaccayabhesajjañca taṁ
  parikkhāro cāti gilānapaccayabhesajjaparikakhāro, taṁ gilānapaccayabhesajjaparikkhāraṁ.
  Gilānassa yaṁ kiñci sappāyaṁ bhisakkānuññātaṁ telamadhuphāṇitādijīvitaparikkhāranti
  vuttaṁ hoti.
     Uppannānanti jātānaṁ bhūtānaṁ nibbattānaṁ. Veyyābādhikānanti ettha
  byābādhoti dhātukkhobho taṁsamuṭṭhānā ca kuṭṭhagaṇḍapīḷakādayo, byābādhato
  uppannattā veyyābādhikā. Vedanānanti dukkhavedanā, akusalavipākavedanā, tāsaṁ
  veyyābādhikānaṁ vedanānaṁ. Abyāpajjhaparamatāyāti 4- niddukkhaparamatāya. Yāva taṁ dukkhaṁ
  sabbaṁ pahīnaṁ hoti, tāvāti attho.
     Santuṭṭho hotīti paccayasantosena santuṭṭho hoti. Itarītarena cīvarenāti
  thūlasukhumalūkhappaṇītathirajiṇṇānaṁ yena kenaci. Atha kho yathāladdhādīnaṁ itarītarena yena
  kenaci 5- santuṭṭho hotīti attho. Cīvarasmiṁ hi tayo santosā yathālābhasantoso
  yathābalasantoso yathāsāruppasantosoti. Piṇḍapātādīsupi eseva nayo.
     Vaṇṇavādīti eko santuṭṭho hoti, santosassa vaṇṇaṁ na katheti, eko
  na santuṭṭho hoti, santosassa vaṇṇaṁ katheti, eko neva santuṭṭho hoti, na

  *  *  *  *  *  *
  Footnote: 1 aṅ.sattaka. 23/67/87 2 saṁṃahā. 19/4/5 3 Maṃū. 12/192/163
  4 chaṂa. abyābajjha.... 5 Sī. uccayena pavicayena
-------------------------------------------------
[page 473]
  Santosassa vaṇṇaṁ katheti, eko santuṭṭho ca hoti, santosassa ca vaṇṇaṁ katheti,
  taṁ dassetuṁ "itarītaracīvarasantuṭṭhiyā ca vaṇṇavādī"ti vuttaṁ. Anesananti
  dūteyyapahīnagamanānuyogappabhedaṁ nānappakāraṁ anesanaṁ. Appatirūpanti ayuttaṁ. Aladdhā
  cāti alabhitvā. Yathā ekacco "kathaṁ nu kho cīvaraṁ labhissāmī"ti puññavantehi bhikkhūhi
  saddhiṁ ekato hutvā kohaññaṁ karonto uttassati paritassati, santuṭṭho bhikkhu
  evaṁ aladdhā ca cīvaraṁ na paritassati. Laddhā cāti dhammena samena labhitvā.
  Agadhitoti vigatalobhavanto. Amucchitoti adhimattataṇhāya amucchito. 1- Anajjhāpannoti
  taṇhāya anotthaṭo apariyonaddho. Ādīnavadassāvīti anesanāpattiyañca gadhitaparibhoge
  ca ādīnavaṁ passamāno. Nissaraṇapaññoti "yāvadeva sītassa paṭighātāyā"ti
  vuttaṁ 2- nissaraṇaṁ eva pajānanto. Itarītaracīvarasantuṭṭhiyāti yena kenaci cīvarena
  santuṭṭhiyā. Nevattānukkaṁsetīti "ahaṁ paṁsukūliko, mayā upasampadamāḷeyeva
  paṁsukūlikaṅgaṁ gahitaṁ, ko mayā sadiso atthī"ti attukkaṁsanaṁ na karoti. Na paraṁ
  vambhetīti "ime panaññe bhikkhū na paṁsukūlikā"ti vā "paṁsukūlikamattampi etesaṁ
  natthī"ti vā evaṁ paraṁ na vambheti.
     Yo hi tattha dakkhoti yo tasmiṁ cīvarasantose vaṇṇavādī, tāsu vā 3-
  dakkho cheko byatto. Analasoti sātaccakiriyāya ālasiyavirahito. Sampajāno
  paṭissatoti sampajānapaññāya ceva satiyā ca yutto. Porāṇeti na adhunuppattike. 4-
  Aggaññeti "aggo"ti jānitabbe. Ariyavaṁse ṭhitoti ariyānaṁ vaṁse patiṭṭhito.
  Ariyavaṁsoti ca yathā hi khattiyavaṁso brāhmaṇavaṁso vessavaṁso suddavaṁso samaṇavaṁso
  kulavaṁso rājavaṁso, evaṁ ayampi aṭṭhamo ariyavaṁso ariyatanti ariyapaveṇī nāma
  hoti. So kho panāyaṁ ariyavaṁso imesaṁ vaṁsānaṁ mūlagandhādīnaṁ kāḷānusārigandhādayo
  viya aggamakkhāyati. Ke pana te ariyā yesaṁ eso vaṁsoti? ariyā vuccanti
  buddhā ca paccekabuddhā ca tathāgatasāvakā ca, etesaṁ ariyānaṁ vaṁsoti ariyavaṁso.

  *  *  *  *  *  *
  Footnote: 1 chaṂa. mucchaṁ anāpanno 2 Maṃū. 12/23/14 3 Ma.,ka. vaṇṇavāditādīsu vā 4 Ma.
  anavuppattike
-------------------------------------------------
[page 474]
  Ito pubbe hi satasahassakappādhikānaṁ catunnaṁ asaṅkhyeyyānaṁ matthake taṇhaṅkaro
  medhaṅkaro saraṇaṅkaro dīpaṅkaroti cattāro buddhā uppannā, te hi ariyā, tesaṁ
  ariyānaṁ vaṁsoti ariyavaṁso. Tesaṁ buddhānaṁ parinibbānato aparabhāge ekaṁ asaṅkhyeyyaṁ
  atikkamitvā koṇḍañño nāma buddho uppanno .pe. Imasmiṁ kappe kakusandho
  koṇāgamano kassapo amhākaṁ bhagavā gotamoti cattāro buddhā uppannā, tesaṁ ariyānaṁ
  vaṁsoti ariyavaṁso. Api ca atītānāgatapaccuppannānaṁ sabbabuddhapaccekabuddhasāvakānaṁ
  ariyānaṁ vaṁsoti ariyavaṁso, tasmiṁ ariyavaṁse patiṭṭhito.
     Itarītarena piṇḍapātenāti yena kenaci piṇḍapātena. Senāsanādīsupi eseva
  nayo. Āyatanesūti cakkhvādīsu āyatanesu.
     Yatoti saññato. Yattoti yattavā. Paṭiyattoti ativiya yattavā. Guttoti
  rakkhito. Gopitoti mañjusāya viya paṭṭhapito. Rakkhitoti paṭisāmito. Saṁvutoti
  dvārasaṁvaraṇena pihito. Khuṁsitoti garahito. Vambhitoti apasādito. Ghaṭṭitoti
  ghaṭṭanamāpādito. Garahitoti avamaññito. Upavaditoti akkosito.
     Pharusenāti mammacchedanavacanena. Kakkhaḷenāti dāruṇena. Nappaṭivajjāti
  paṭippharitvā na katheyya.
     [207] Jhānānuyuttoti anuppannuppādanena uppannasevanena ca jhānena
  anuyutto. Upekkhamārabbha samāhitattoti catutthajjhānupekkhaṁ uppādetvā
  samāhitacitto. Takkāsayaṁ kukkuccañcupacchindeti 1- kāmavitakkādivitakkañca
  kāmasaññādikaṁ vitakkassa āsayañca hatthakukkuccādikukkuccañca 2- upacchindeyya.
     Anuppannassa vā paṭhamajjhānassa uppādāyāti tasmiṁ attabhāve anuppannassa
  vā uppajjitvā parihīnassa vā paṭhamajjhānassa uppādanatthaṁ attano santāne

  *  *  *  *  *  *
  Footnote: 1 ka. kukkucciyūpacchindeti 2 ka. kukkucciyañca
-------------------------------------------------
[page 475]
  Paṭilābhatthaṁ. Uppannaṁ vā paṭhamajjhānaṁ āsevatītiādīsu ettha ādarena sevati
  paguṇaṁ karoti bhāveti vaḍḍheti bahulīkaroti punappunaṁ karoti.
     Upekkhāti catutthajjhāne uppannā tatramajjhattupekkhā. Upekkhāti sabhāvapadaṁ.
  Upekkhanāti upapattito ikkhanākāro. Ajjhupekkhanāti adhikā hutvā ikkhanā.
  Cittasamatāti cittassa samatā cittassa ūnātirittataṁ vajjetvā samabhāvo.
  Cittappassaddhatāti cittassa appagabbhatā, athaddhabhāvoti attho. Majjhattatā
  cittassāti na sattassa na posassa, cittassa majjhattabhāvoti attho. Catutthe jhāne
  upekkhaṁ ārabbhāti catutthasmiṁ jhānasmiṁ uppannaṁ tatramajjhattupekkhaṁ paṭicca.
  Ekaggacittoti ekārammaṇe pavattacitto. Avikkhittacittoti uddhaccavirahito na
  vikkhittacitto.
     Nava vitakkā vuttanayā eva. Kāmavitakkānaṁ kāmasaññāsayoti kāmavitakkaṁ
  vitakkentassa uppannā kāmasaññā tesaṁ vitakkānaṁ āsayo vasanokāsoti
  kāmasaññāsayo. Byāpādavitakkādīsupi eseva nayo.
     [208] Cudito vacībhi satimābhinandeti upajjhāyādīhi vācāhi codito samāno
  satimā hutvā taṁ codanaṁ abhinandeyya. Vācaṁ pamuñce kusalanti ñāṇasamuṭṭhitaṁ
  vācaṁ pamuñceyya. Nātivelanti ativelaṁ pana vācaṁ kālavelañca sīlavelañca atikkantaṁ
  nappamuñceyya. Janavādadhammāyāti janaparivādakathāya. Na cetayeyyāti cetanaṁ na
  uppādeyya.
     Idaṁ te appattanti idaṁ tava na pattaṁ. Asāruppanti tava payogaṁ
  asāruppaṁ. Asīlaṭṭhanti tava payogaṁ na sīle patiṭṭhitanti 1- asīlaṭṭhaṁ, sīle ṭhitassa
  payogaṁ na hotīti vuttaṁ hoti. Keci "asiliṭṭhan"ti paṭhanti, amaṭṭhavacananti 2- atthaṁ
  vaṇṇayanti.

  *  *  *  *  *  *
  Footnote: 1 chaṂa. patiṭṭhanti 2 Sī. na paṭṭhitavacananti
-------------------------------------------------
[page 476]
     Nidhīnanti tattha tattha nidahitvā ṭhapitānaṁ hiraññasuvaṇṇādipūrānaṁ nidhikumbhīnaṁ.
  Pavattāranti kicchajīvike duggatamanusse anukampaṁ katvā "ehi sukhena te jīvanupāyaṁ
  dassessāmī"ti nidhiṭṭhānaṁ netvā hatthaṁ pasāretvā "imaṁ gahetvā sukhaṁ jīvā"ti
  ācikkhitāraṁ viya. Vajjadassinanti dve vajjadassino "iminā naṁ asāruppena vā
  khalitena vā saṁghamajjhe niggaṇhissāmī"ti randhagavesako ca aññātaṁ ñāpanatthāya
  ñātaṁ anuggaṇhanatthāya sīlādinā cassa vuḍḍhikāmatāya taṁ taṁ vajjaṁ olokanena
  ullapanasabhāvasaṇṭhito ca. Ayaṁ idha adhippeto. Yathā hi duggatamanusso "imaṁ
  gaṇhāhī"ti tajjetvā potthetvāpi nidhiṁ dassente kopaṁ na karoti, pamuditova
  hoti, evameva evarūpe puggale asāruppaṁ vā khalitaṁ vā disvā ācikkhante
  kopo na kātabbo, tuṭṭheneva bhavitabbaṁ. "bhante Mahantaṁ vo kammaṁ kataṁ, 1- mayhaṁ
  ācariyupajjhāyaṭṭhāne ṭhatvā ovadantehi punapi maṁ vadeyyāthā"ti pavāretabbameva.
  Niggayhavādinti ekacco hi saddhivihārikādīnaṁ asāruppaṁ vā khalitaṁ vā disvā
  "ayaṁ me mukhodakadānādīhi sakkaccaṁ upaṭṭhahati, sace naṁ vakkhāmi, na maṁ upaṭṭhahissati,
  evaṁ me parihāni bhavissatī"ti vattuṁ avisahanto na niggayhavādī nāma hoti, so
  imasmiṁ sāsane kacavaraṁ ākirati. Yo pana tathārūpaṁ vajjaṁ disvā vajjānurūpaṁ tajjetvā
  paṇāmento daṇḍakammaṁ karonto vihārā nīharanto sikkhāpeti, ayaṁ niggayhavādī
  nāma seyyathāpi sammāsambuddho. Vuttañhetaṁ 2- "niggayha niggayhāhaṁ ānanda
  vakkhāmi, pavayha pavayhāhaṁ ānanda vakkhāmi, yo sāro so ṭhassatī"ti. Medhāvinti
  dhammojapaññāya samannāgataṁ. Tādisanti evarūpaṁ paṇḍitaṁ bhajeyya payirupāseyya.
  Tādisaṁ hi ācariyaṁ bhajamānassa antevāsikassa seyyova hoti, na pāpiyo,
  vuḍḍhiyeva hoti, no parihānīti.
     Ovadeyyāti uppanne vatthusmiṁ vadanto ovadati nāma, anuppanne "ayasopi
  te siyā"tiādivasena anāgataṁ dassento anusāsati nāMa. Sammukhā vadantopi

  *  *  *  *  *  *
  Footnote: 1 chaṂa. kataṁ kammaṁ 2 Ma.u. 14/196/167
-------------------------------------------------
[page 477]
  Ovadati nāma, parammukhā dūtaṁ vā sāsanaṁ vā pesento anusāsati nāMa. Sakiṁ vadantopi
  ovadati nāma, punappunaṁ vadanto anusāsati nāMa. Ovadanto eva vā anusāsati nāmāti
  evaṁ ovadeyya anusāseyya. Asabbhāti akusaladhammā nivāreyya, kusaladhamme
  patiṭṭhāpeyyāti attho. Sataṁ hi so piyo hotīti so evarūpo puggalo buddhādīnaṁ
  sappurisānaṁ piyo hoti. Ye pana adiṭṭhadhammā avitiṇṇaparalokā āmisacakkhukā
  jīvikatthāya pabbajitā, tesaṁ asataṁ so ovādako anusāsako "na tvaṁ amhākaṁ upajjhāyo,
  na ācariyo, kasmā amhe 1- ovadasī"ti evaṁ mukhasattīhi vijjhantānaṁ appiyo
  hotīti.
     Ekakammanti apalokanakammādikaṁ ekakammaṁ. Ekuddesoti nidānuddesādiko
  ekuddeso. Samasikkhatāti samānasikkhatā. Āhatacittatanti kodhena pahaṭacittabhāvaṁ.
  Khilajātatanti thaddhabhāvaṁ. Pañcapi cetokhileti buddhadhammasaṁghasikkhāsabrahmacārīsu
  pañcasupi cittassa thaddhabhāve.
     Ñāṇasamuṭṭhitaṁ vācanti ñāṇasampayuttacittena uppāditaṁ vākyaṁ. Muñceyyāti
  vissajjeyya. Atthūpasaṁhitanti atthasahitaṁ kāraṇasahitaṁ. Dhammūpasaṁhitanti dhammena
  yuttaṁ. Kālātikkantaṁ vācaṁ na bhāseyyāti kālātītaṁ vācaṁ na katheyya tassa kālassa
  atikkantattā. Velātikkantanti mariyādātītaṁ vacanaṁ na bhaṇeyya vacanamariyādassa
  atikkantattā. Ubhayavasena kālavelā.
     Yo ca 2- kāle asampatteti attano vacanakāle asampatte. Ativelanti
  velātikkantaṁ katvā atirekappamāṇaṁ bhāsati. Nihato setīti nigghātito sayati.
  Kokilāyeva atrajoti kākiyā paṭijaggito kokilāya abbhantare jāto kokilapotako
  viya.

  *  *  *  *  *  *
  Footnote: 1 chaṂa. amhākaṁ 2 chaṂa. yo ve
-------------------------------------------------
[page 478]
     [209] Athāparanti atha idāni ito parampi. Pañca rajānīti rūparāgādīni
  pañca rajāni. Yesaṁ satīmā vinayāya sikkheti yesaṁ upaṭṭhitassati hutvāva vinayanatthaṁ
  tisso sikkhā sikkheyya. Evaṁ sikkhanto hi rūpesu .pe. Phassesu sahetha rāgaṁ,
  na aññeti. 1-
     Rūparajoti rūpārammaṇaṁ paṭicca uppanno rāgādirajo. Saddarajādīsupi eseva
  nayo.
     [210] Tato so tesaṁ vinayāya sikkhanto anukkamena:- etesu dhammesūti
  gāthā. Tattha etesūti rūpādīsu. Kālena so sammā dhammaṁ parivīmaṁsamānoti so
  bhikkhu yvāyaṁ "uddhate citte samathassa kālo"tiādinā 2- nayena kālo vutto,
  tena kālena sabbaṁ saṅkhatadhammaṁ aniccādinayena parivīmaṁsamāno. Ekodibhūto vihane
  tamaṁ soti so ekaggacitto sabbamohāditamaṁ vihaneyya, natthi ettha saṁsayo.
     Uddhate citteti vīriyindriyavasena citte avūpasante. Balavavīriyaṁ hi mandasamādhiṁ
  vīriyassa uddhaccapakkhattā uddhaccaṁ abhibhavati. Evaṁ uddhate citte. Samathassa
  kāloti samādhissa bhāvanāya kālo. Samāhite citteti upacārappanāhi citte samāhite.
  Balavasamādhi hi mandavīriyaṁ samādhissa kosajjapakkhattā kosajjaṁ abhibhavati. Samādhi
  vīriyena saññojito kosajje patituṁ na labhati. Vīriyaṁ samādhinā saññojitaṁ uddhacce
  patituṁ na labhati. Tasmā tadubhayaṁ samaṁ kātabbaṁ. Ubhayasamatāya hi appanā hoti.
  Vipassanāya kāloti evaṁ samāhite aniccādivasena vividhāya vipassanāya 3- kālo,
  samādhikammikassa balavatīpi saddhā vaṭṭati. Evaṁ saddahanto okappento appanaṁ
  pāpuṇāti. Samādhipaññāsu pana samādhikammikassa ekaggatā balavatī vaṭṭati. Evaṁ
  hi so appanaṁ pāpuṇāti. Vipassanākammikassa pana paññā balavatī vaṭṭati. Evaṁ
  hi so lakkhaṇapaṭivedhaṁ pāpuṇāti. Ubhinnaṁ pana samattepi appanā hoti eva.

  *  *  *  *  *  *
  Footnote: 1 ka. aññāni 2 saṁṃahā. 19/234/101 3 chaṂa. passanāya
-------------------------------------------------
[page 479]
     Kāle paggaṇhati cittanti yasmiṁ samaye atisithilavīriyatādīhi līnaṁ cittaṁ hoti,
  tasmiṁ samaye dhammavicayavīriyapītisambojjhaṅgasamuṭṭhāpanena taṁ cittaṁ paggaṇhāti.
  Niggaṇhatīti yasmiṁ samaye accāraddhavīriyatādīhi uddhataṁ cittaṁ hoti, tasmiṁ samaye
  passaddhisamādhiupekkhāsambojjhaṅgasamuṭṭhāpanena taṁ cittaṁ niggaṇhāti. Sampahaṁsati
  kālenāti yasmiṁ samaye cittaṁ paññāpayogamandatāya vā upasamasukhānaṁ vigamena 1-
  vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena saṁvejeti. Aṭṭha
  saṁvegavatthūni nāma:- jātijarābyādhimaraṇāni cattāri, apāyadukkhaṁ pañcamaṁ, atīte
  vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ
  dukkhanti. Ratanattayaguṇānussaraṇena cittassa 2- pasādaṁ janeti. Ayaṁ vuccati
  "sampahaṁsati kālenā"ti. Kāle cittaṁ samādaheti yasmiṁ samaye saddhāpaññānaṁ
  samādhivīriyānañca samabhāvo, tasmiṁ kāle cittaṁ samādaheyya 3- appanaṁ pāpeyya 3-.
     Ajjhupekkhati kālenāti yasmiṁ samaye sammāpaṭipattiṁ āgamma alīnaṁ anuddhataṁ
  anirassādaṁ ārammaṇe samappavattaṁ samādhivīthiṁ paṭipannaṁ 4- cittaṁ hoti, tadāssa
  paggahaniggahasampahaṁsanesu na byāpāraṁ āpajjati sārathi viya samappavattesu assesu.
  Ayaṁ vuccati "ajjhupekkhati kālenā"ti. So yogī kālakovidoti eso vuttappakāro
  kammaṭṭhānayoge niyutto paggahaniggahasampahaṁsanasamādahanājjhupekkhanakālesu cheko
  byatto. Kimhi kālamhītiādinā paggahādikālaṁ pucchati.
     Idāni paggahādikālaṁ vissajjento "līne cittamhī"tiādimāha.
  Atisithilavīriyatādīhi citte līnabhāvaṁ gate dhammavicayavīriyapītisambojjhaṅgasamuṭṭhāpanena
  paggaho. Uddhatasmiṁ viniggahoti accāraddhavīriyatādīhi uddhate citte
  passaddhisamādhiupekkhāsambojjhaṅgasamuṭṭhāpanena niggaho. Nirassādagataṁ cittaṁ,
  sampahaṁseyya tāvadeti

  *  *  *  *  *  *
  Footnote: 1 ka. upasamasukhānadhigamena 2 chaṂa.....guṇānussaraṇenāssa
  3 chaṂa. ime pāṭhā na dissanti 4 chaṂa. samathavīthipaṭipannaṁ
-------------------------------------------------
[page 480]
  Paññāpayogamandatāya vā upasamasukhānaṁ vigamena vā assādavirahitaṁ gataṁ.
  Aṭṭhasaṁvegavatthupaccavekkhaṇena vā ratanattayaguṇānussaraṇena vā tasmiṁ khaṇe cittaṁ
  sampahaṁseyya. Sampahaṭṭhaṁ yadā cittanti yasmiṁ kāle vuttanayeneva sampahaṁsitaṁ
  cittaṁ hoti. Alīnaṁ bhavati nuddhatanti vīriyasamādhīhi saññojitattā
  līnuddhaccavirahitañca hoti. Samathanimittassāti samatho ca nimittañca samathanimittaṁ, tassa
  samathanimittassa. So kāloti yo so līnuddhaccavirahitakālo vutto, so kālo. Ajjhattaṁ
  ramaye manoti jhānasampayuttaṁ cittaṁ kasiṇādigocarajjhatte toseyya abhiramāpeyya.
     Etena mevupāyenāti etena vuttaupāyena eva. Makāro padasandhivasena
  vutto. Ajjhupekkheyya tāvadeti yadā upacārappanāhi taṁ cittaṁ samāhitaṁ, tadā
  "samāhitaṁ cittan"ti jānitvā paggahaniggahasampahaṁsanesu byāpāraṁ akatvā tasmiṁ
  khaṇe ajjhupekkhanameva kareyya.
     Idāni "kimhi kālamhi paggāho"ti puṭṭhagāthaṁ nigamento "evaṁ kālavidū
  dhīro"tiādimāha. Kālena kālaṁ cittassa, nimittamupalakkhayeti kālānukālaṁ
  samādhisampayuttacittassa ārammaṇaṁ sallakkheyya, upaparikkheyyāti attho. Sesaṁ
  sabbattha pākaṭameva. Evaṁ arahattanikūṭena desanaṁ niṭṭhāpesīti.
                   Saddhammapajjotikāya mahāniddesaṭṭhakathāya
                    sāriputtasuttaniddesavaṇṇanā niṭṭhitā.
                              Soḷasamaṁ.
                        Aṭṭhakavaggavaṇṇanā niṭṭhitā.
                       Mahāniddesavaṇṇanā samattā.
-------------------------------------------------
